<doc id="1489267" url="https://pl.wikipedia.org/wiki?curid=1489267" title="Volta a Catalunya 2008">
Volta a Catalunya 2008



</doc>
<doc id="1489270" url="https://pl.wikipedia.org/wiki?curid=1489270" title="Biegacz Fabriciego">
Biegacz Fabriciego

Biegacz Fabriciego, biegacz Fabrycjusza ("Carabus fabricii") – gatunek dużego chrząszcza z rodziny biegaczowatych, występujący w centralnej Europie (Szwajcaria, Niemcy, Austria, Włochy, Słowenia, Polska, Słowacja, Ukraina, Rumunia). Zazwyczaj miedziano-brązowy z lekkimi odcieniami fioletu. Zazwyczaj osiąga od 16 do 21 mm. Larwy polują pod kamieniami i powalonymi drzewami, dorosłe przeszukują również ściółkę. Głównym pożywieniem są pająki, dżdżownice i larwy muchówek, rzadziej dorosłe chrząszcze głównie z rodziny stonkowatych.

</doc>
<doc id="1489272" url="https://pl.wikipedia.org/wiki?curid=1489272" title="Przejmujący z oddali">
Przejmujący z oddali

"Przejmujący z oddali" to książka autorstwa Deborah Curtis. Opisuje historię życia jej męża, Iana Curtisa, wokalisty i autora tekstów brytyjskiej post punkowej grupy "Joy Division". 
Książka opisuje całą biografię Iana Curtisa, od lat młodzieńczych w robotniczym miasteczku, eksperymentów z prochami, fascynacji muzyką rockową, przez ich małżeństwo, pracę Iana jako referenta ds. zatrudnienia osób niepełnosprawnych, formowania pierwszego zespołu, wczesnych ataków padaczki, aż do jego związku z Annik Honore, rosnącej sławy, coraz intensywniejszych ataków epilepsji, pogłębiających się stanów depresyjnych i w końcu samobójczej śmierci na dzień przed wylotem do Stanów Zjednoczonych na trasę koncertową.
Na podstawie książki, w 2007 roku powstał film fabularny pt. "Control" w reżyserii Antona Corbijna, fotografa gwiazd, twórcy teledysków "Nirvany", "Depeche Mode" i "U2". Zarówno książka jak i film odniosły sukces, przypominając młodemu pokoleniu o postaci jednego z najważniejszych i najbardziej niesamowitych muzyków rockowych XX wieku.

</doc>
<doc id="1489277" url="https://pl.wikipedia.org/wiki?curid=1489277" title="Apidium">
Apidium

Apidium – rodzaj żyjącego w eocenie ssaka z rzędu naczelnych (Primates).
Jedne z najmniejszych i najbardziej delikatnych kości z Fajum w Egipcie należą do naczelnych. Wydają się być jednymi z pierwszych zwierząt, które przedostały się z otoczonej ze wszystkich stron wodą Afryki, do Europy. Wiele różnych rodzajów istniało już wtedy. Niektóre miały kończyny przystosowane do skakania, inne prowadziły życie wśród gałęzi. Apidium był przystosowany do skakania z gałęzi na gałąź. Wszystkie jadły owoce, w które lasy namorzynowe w których żyły musiały być bogate, ale także owady, a niektóre rodzaje jadły liście. Apidium, w odróżnieniu od swoich przodków był prawdopodobnie aktywny w ciągu dnia. Był wszystkożerny. Samce były znacznie większe i miały większe zęby niż samice. Zęby, podobnie jak u współczesnych małp służyły prawdopodobnie do walki.

</doc>
<doc id="1489278" url="https://pl.wikipedia.org/wiki?curid=1489278" title="Brontoterium">
Brontoterium

Brontoterium ("Brontotherium") – wymarły ssak z rzędu nieparzystokopytnych, żyjący w późnym eocenie.
Brontoteria występował w Ameryce Północnej. 
Skamieniałości "Embolotherium" wskazują, że miały kostne wyrostki na nosie. Nie były to jednak prawdziwe rogi, ponieważ te są utworzone z keratyny. Róg brontoteriów był kostny, pokryty skórą. 
Gatunki:

</doc>
<doc id="1489281" url="https://pl.wikipedia.org/wiki?curid=1489281" title="Myra">
Myra

Myra, Mira (obecnie Demre) – starożytne miasto we wschodniej Licji, w południowo-zachodniej części współczesnej Anatolii (Turcja).
Nazwa.
Pochodzenie nazwy miasta jest nieznane. Niekiedy wiąże się ją z greckim słowem określającym mirrę, skądinąd na tych terenach nieuprawianą.
Historia.
Miasto istniało co najmniej od V wieku p.n.e., o czym świadczą zachowane monety. Myra była jednym z najważniejszych miast Licji, obok pięciu innych (Ksantos, Tlos, Pinara, Patara i Olympos) wchodziła w skład Unii Licyjskiej. W 88 p.n.e. przebywał tutaj na wygnaniu Ptolemeusz X Aleksander I, organizując armię mającą mu pomóc w odzyskaniu tronu w Aleksandrii. W czasach rzymskich miasto miało status metropolii, będąc stolicą prowincji. W roku 18 n.e. odwiedził je Germanik ze swoją żoną Agrypiną, którzy postawili swoje posągi w porcie Myry, Adriace, oddalonym od miasta 5 km na południowy zachód. Święty Paweł zatrzymał się tutaj na krótko około 60 n.e. podczas swojej podróży do Rzymu. Cesarz Hadrian odwiedził Myrę w 131 n.e. i wybudował wielki spichlerz w Adriace, złożony z 8 pomieszczeń i ozdobiony portretami cesarza i jego żony. Cesarz bizantyjski Teodozjusz II uczynił Myrę stolicą eparchii Licji. Liczne klęski, które dotknęły miasto, w tym powodzie, trzęsienia ziemi (miasto straciło w latach 542–543 n.e. jedną trzecią liczby swojej ludności), później najazdy Arabów, spowodowały opuszczenie miasta w XI wieku.
Zabytki.
Pozostałości starożytnej Myry znajdują się około 1,5 km na północ od zabudowań współczesnego miasta Demre. Na akropolu przetrwał mur obronny i tron skalny z okresu licyjskiego, zaś u podnóża akropolu – teatr rzymski, uważany za największy w Licji. W mieście i w okolicy zwracają uwagę groby wykute w skałach z fasadami naśladującymi architekturę świątynną. W czasach starożytnych w mieście znajdowała się świątynia Artemidy Eleuthera, której budynek był największym i najwspanialszym w całym mieście. Świątynia posiadała liczne ogrody, wewnętrzny dziedziniec otoczony kolumnadą, ołtarz i posąg bogini. Świątynia ta została zburzona na polecenie św. Mikołaja, biskupa Myry, który w tamtym czasie walczył z kultami pogańskimi w Licji. Pod kościołem pod wezwaniem Świętego Mikołaja (z XIX wieku) odkryto mury kościoła z IV wieku z kryptą grobową, a w niej uszkodzony sarkofag, w którym pierwotnie spoczywały szczątki świętego.

</doc>
<doc id="1489284" url="https://pl.wikipedia.org/wiki?curid=1489284" title="Wnorowski">
Wnorowski

Wnorowski (forma żeńska: Wnorowska; liczba mnoga: Wnorowscy) – polskie nazwisko, w Polsce nosi je ok. 1800 osób
Osoby noszące nazwisko Wnorowski:
Wnorowscy byli herbownymi herbów szlacheckich Szeliga i Kościesza.

</doc>
<doc id="1489285" url="https://pl.wikipedia.org/wiki?curid=1489285" title="Remington M700">
Remington M700



</doc>
<doc id="1489287" url="https://pl.wikipedia.org/wiki?curid=1489287" title="Figured You Out">
Figured You Out

Figured You Out – drugi singel kanadyjskiego zespołu rockowego Nickelback, z wydanego w 2003 roku albumu „The Long Road”. Singel z utworem „Figured You Out” został wydany 24 lutego 2004 roku. 1 kwietnia singel został wydany w Niemczech, a 21 czerwca w Wielkiej Brytanii. Kompozycja została zamieszczona na siódmej pozycji na krążku, trwa 3 minuty i 48 sekund. Autorem tekstu jest wokalista grupy Chad Kroeger. Singel mimo iż ukazał się w Wielkiej Brytanii, został tam zakazany, gdyż tekst utworu uznano za „nieprzyzwoity”. Na stronie B singla zamieszczono dwa utwory z płyty „Silver Side Up”, „Too Bad” oraz „Where Do I Hide” w wersjach akustycznych, nagranych podczas koncertu „MTV Unplugged” w 2003 roku. Singel z utworem otrzymał status złotej płyty przyznanej grupie przez RIAA. Był ogólnie trzecim singlem z krążka „The Long Road”, który pokrył się złotem. Wcześniej uczynił to singel z utworem „Someday” oraz „Feelin’ Way Too Damn Good”.
Tekst utworu.
Piosenka jest historią wściekłego, często niewłaściwego współżycia seksualnego między mężczyzną a kobietą. Pomimo że wygląda na to, że obydwoje zażywają narkotyki, kobieta wydaje się mieć więcej problemów z nimi niż mężczyzna. Otwierające utwór słowa piosenki „lubię twoje spodnie koło twoich stóp” sugerują, że para odbyła stosunek. Jak już zostało wspomniane wcześniej, jedna z osób (jak nie dwie) zażywa narkotyki, najprawdopodobniej kokainę („kocham drogę, której nie możesz mówić nie, zbyt wiele długich linii w rzędzie. Kocham proszek na twoim nosie.”). Słowa piosenki ponadto wskazują, że para często zajmuje się twardym seksem, albo że mężczyzna wykorzystuje seksualnie kobietę płciowo, gdy ona jest odurzona i nie umie powiedzieć nie. Początkowo, mężczyzna w piosence wydaje się lubić lekkomyślne zachowanie kobiety i nadużycie. W drugiej zwrotce on mówi kobiecie, „kocham twój brak własnego ja, szacunek, podczas gdy jesteś minięta na zewnątrz na pokładzie, kocham swoje ręce wokół twojej szyi”. Na końcu piosenki, stosunki wydają się wyczerpać mężczyznę i skłonić go do zmiany zdania o dziewczynie, i jej zachowaniu. Podobną tematykę o podtekście seksualnym prezentują również zawarte na późniejszych albumach utwory grupy: „Animals”, oraz „Something in Your Mouth”. Utwór cechuje się mocnym metalowym brzmieniem przesterowanych gitar.
Odzew.
Utwór „Figured You Out” należy do jednego z najbardziej kontrowersyjnych utworów w dorobku zespołu. Utwór piął się konsekwentnie w górę na liście Billboard Hot 100, osiągnął na niej jednak tylko miejsce 65, dotarł on jednakże na szczyt rankingu Mainstream Rock Tracks, na pierwszej pozycji utrzymał się aż trzynaście tygodni. Wysunięta została również jego kandydatura do konkursu „40 Most Awesomely Bad Dirty Songs...Ever” stacji VH1. Fani zespołu uznali jednak, że utwór nie powinien być interpretowany na poważnie jako piosenka o miłości. „Figured You Out” odniósł sukces w wielu miejscach – zdobył miejsce #1 w ojczystej Kanadzie, zajął miejsce w pierwszej dziesiątce singli w Australii i Nowej Zelandii. Utwór zajął także #4 pozycję na liście Modern Rock Tracks.
Podczas trwającej w 2005 roku trasy „The Long Road Tour” w londyńskim „The Hammersmith Apollo”, frontman zespołu, Chad Kroeger, stwierdził, że utwór nigdy nie był transmitowany w brytyjskim radiu ponieważ jest „zbyt nieprzyzwoity”.
Utwór zajął pierwsze miejsce w końcoworocznym zestawieniu „Billboard’s Year-End Mainstream Rock Chart 2004”, był także w tym samym roku na pierwszym miejscu zestawienia „Radio &amp; Records Rock and Active Rock”.
Utwór na koncertach.
Utwór „Figured You Out” wraz z utworami „Feelin’ Way Too Damn Good” oraz „Do This Anymore” powstały już znacznie wcześniej niż reszta materiału na płytę. Sam utwór był prezentowany na żywo już podczas trasy „Silver Side Up Tour” na przełomie 2001 i 2002 roku. Wcześniejsza wersja różni się jednak nieco innym ułożeniem partii gitarowych. Od czasu trasy „The Long Road Tour” jest regularnie grany na koncertach zespołu. Podczas trasy „Dark Horse Tour” na przełomie 2009 i 2010 roku, zespół tym utworem kończył swoje występy.
Teledysk.
Do utworu powstał także teledysk. Przedstawia on grupę wykonującą utwór przed publicznością, oraz urywki i krótkie fragmenty między innymi ukazujące sceny z szatni zespołu, podczas montowania sceny oraz rozkładania sprzętu, spotkania z fanami, podpisywanie płyt itp. W teledysku widoczne są także efekty pirotechniczne, towarzyszące grupie podczas występu. Reżyserem teledysku jest niemiec Uwe Flade. Video kręcono w 2003 roku.
Lista utworów na singlu.
Single CD:
Twórcy.
Nickelback
Produkcja
Inni

</doc>
<doc id="1489288" url="https://pl.wikipedia.org/wiki?curid=1489288" title="Napoleonów">
Napoleonów

2 miejscowości w Polsce: 

</doc>
<doc id="1489295" url="https://pl.wikipedia.org/wiki?curid=1489295" title="Czesław Wnorowski">
Czesław Wnorowski

Czesław Wnorowski (ur. 29 maja 1891, zm. ?) – komandor porucznik Polskiej Marynarki Wojennej.
W 1924 r. był dowódcą ORP "Rybitwa". cztery lata później pełnił służbę w Dowództwie Floty, a w 1932 r. w Szkole Podchorążych Marynarki Wojennej w Toruniu. W 1945 r. był szefem Biura Historycznego Marynarki Wojennej w Wielkiej Brytanii.
Był słuchaczem Tymczasowych Instruktorskich Kursów dla oficerów MW i Oficerskiej Szkoły Torpedowej (franc. "École des Officiers Torpilleurs") w Tulonie.

</doc>
<doc id="1489298" url="https://pl.wikipedia.org/wiki?curid=1489298" title="Boyoma Chutes">
Boyoma Chutes



</doc>
<doc id="1489299" url="https://pl.wikipedia.org/wiki?curid=1489299" title="Napoleonów (powiat poddębicki)">
Napoleonów (powiat poddębicki)

Napoleonów – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489300" url="https://pl.wikipedia.org/wiki?curid=1489300" title="Boyoma Tshunga">
Boyoma Tshunga



</doc>
<doc id="1489302" url="https://pl.wikipedia.org/wiki?curid=1489302" title="Paulina">
Paulina



</doc>
<doc id="1489305" url="https://pl.wikipedia.org/wiki?curid=1489305" title="Rejon zasławski">
Rejon zasławski

Rejon zasławski, ukr. "Ізяславський район" – jednostka administracyjna wchodząca w skład obwodu chmielnickiego Ukrainy.
Rejon utworzony w 1927, ma powierzchnię 1250 km² i liczy około 54 tysięcy mieszkańców. Siedzibą władz rejonu jest Zasław.
Na terenie rejonu znajdują się 1 miejska rada i 29 silskich rad, obejmujących w sumie 91 miejscowości.
Współpraca międzynarodowa.
Miasta i gminy partnerskie:

</doc>
<doc id="1489309" url="https://pl.wikipedia.org/wiki?curid=1489309" title="Rejon jarmoliński">
Rejon jarmoliński

Rejon jarmoliński – jednostka administracyjna wchodząca w skład obwodu chmielnickiego Ukrainy.
Rejon utworzony w 1923 na części obszaru dawnych powiatów płoskirowskiego, latyczowskiego oraz uszyckiego; ma powierzchnię 900 km² i liczy około 30 tysięcy mieszkańców. Siedzibą władz rejonu są Jarmolińce.
Na terenie rejonu znajdują się 1 osiedlowa rada i 29 silskich rad, obejmujących w sumie 59 miejscowości.

</doc>
<doc id="1489315" url="https://pl.wikipedia.org/wiki?curid=1489315" title="Huitzilihuitl">
Huitzilihuitl



</doc>
<doc id="1489316" url="https://pl.wikipedia.org/wiki?curid=1489316" title="Rejon kamieniecki (Ukraina)">
Rejon kamieniecki (Ukraina)

Rejon kamieniecki – jednostka administracyjna wchodząca w skład obwodu chmielnickiego Ukrainy.
7 marca 1923 powstał okręg kamieniecki. Po wielu reorganizacjach obecny rejon ma powierzchnię 1.540 km² i liczy około 75,5 tysięcy mieszkańców. Siedzibą władz rejonu jest Kamieniec Podolski.
Na terenie rejonu znajdują się 1 miejska rada, 1 osiedlowa rada i 42 silskie rady, obejmujące w sumie 121 miejscowości.

</doc>
<doc id="1489318" url="https://pl.wikipedia.org/wiki?curid=1489318" title="Rejon krasiłowski">
Rejon krasiłowski

Rejon krasiłowski – jednostka administracyjna wchodząca w skład obwodu chmielnickiego Ukrainy.
Rejon utworzony w 1923 z części obszaru dawnych powiatów starokonstantynowskiego oraz zasławskiego. Ma powierzchnię 1180 km² i liczy około 61 tysięcy mieszkańców. Siedzibą władz rejonu jest Krasiłów.
Na terenie rejonu znajdują się 1 miejska rada, 1 osiedlowa rada i 35 silskich rad, obejmujących w sumie 93 miejscowości.

</doc>
<doc id="1489320" url="https://pl.wikipedia.org/wiki?curid=1489320" title="Rejon latyczowski">
Rejon latyczowski

Rejon latyczowski – jednostka administracyjna wchodząca w skład obwodu chmielnickiego Ukrainy.
Rejon utworzony w 1937 na części obszaru dawnego powiatu tej nazwy, ma powierzchnię 950 km². Siedzibą władz rejonu jest Latyczów.
Na terenie rejonu znajdują się 2 osiedlowe rady i 19 silskich rad, obejmujących w sumie 55 miejscowości.

</doc>
<doc id="1489324" url="https://pl.wikipedia.org/wiki?curid=1489324" title="Rejon nowouszycki">
Rejon nowouszycki

Rejon nowouszycki – jednostka administracyjna wchodząca w skład obwodu chmielnickiego Ukrainy.
Rejon utworzony w 1923 na terenie dawnego powiatu uszyckiego, ma powierzchnię 850 km². Siedzibą władz rejonu jest Nowa Uszyca.
Na terenie rejonu znajdują się 1 osiedlowa rada i 21 silskich rad, obejmujących w sumie 58 miejscowości.

</doc>
<doc id="1489325" url="https://pl.wikipedia.org/wiki?curid=1489325" title="Napór hydrostatyczny">
Napór hydrostatyczny



</doc>
<doc id="1489326" url="https://pl.wikipedia.org/wiki?curid=1489326" title="Rejon połoński">
Rejon połoński

Rejon połoński – jednostka administracyjna wchodząca w skład obwodu chmielnickiego Ukrainy.
Rejon utworzony w 1937 na obszarze części dawnego powiatu zwiahelskiego, ma powierzchnię 870 km². Siedzibą władz rejonu jest Połonne.
Na terenie rejonu znajdują się 1 miejska rada, 1 osiedlowa rada i 17 silskich rad, obejmujących w sumie 44 miejscowości.

</doc>
<doc id="1489327" url="https://pl.wikipedia.org/wiki?curid=1489327" title="Paulina (województwo łódzkie)">
Paulina (województwo łódzkie)

Paulina – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489329" url="https://pl.wikipedia.org/wiki?curid=1489329" title="Rejon sławucki">
Rejon sławucki

Rejon sławucki – jednostka administracyjna wchodząca w skład obwodu chmielnickiego Ukrainy.
Rejon utworzony w 1937 na terenie części dawnych powiatów ostrogskiego i zasławskiego, ma powierzchnię 1170 km² i liczy około 29 tysięcy mieszkańców. Siedzibą władz rejonu jest Sławuta.
Na terenie rejonu znajdują się 1 miejska rada i 36 silskich rad, obejmujących w sumie 79 miejscowości.

</doc>
<doc id="1489332" url="https://pl.wikipedia.org/wiki?curid=1489332" title="Rejon starokonstantynowski">
Rejon starokonstantynowski

Rejon starokonstantynowski – jednostka administracyjna wchodząca w skład obwodu chmielnickiego Ukrainy.
Rejon utworzony w 1923 z części powierzchni dawnych powiatów powiatu starokonstantynowskiego i zasławskiego, ma powierzchnię 1210 km² i liczy około 29 tysięcy mieszkańców. Siedzibą władz rejonu jest Starokonstantynów.
Na terenie rejonu znajdują się 1 miejska rada i 30 silskich rad, obejmujących w sumie 97 miejscowości.

</doc>
<doc id="1489334" url="https://pl.wikipedia.org/wiki?curid=1489334" title="Chimaira (album)">
Chimaira (album)

Chimaira – trzeci album studyjny amerykańskiej grupy muzycznej Chimaira wydany 9 sierpnia 2005 roku przez wytwórnię Roadrunner Records.

</doc>
<doc id="1489335" url="https://pl.wikipedia.org/wiki?curid=1489335" title="Pustkowie (powiat poddębicki)">
Pustkowie (powiat poddębicki)

Pustkowie – wieś w Polsce położona w województwie łódzkim, w powiecie poddębickim, w gminie Poddębice.
Wieś nie jest samodzielna, podlega pod wieś Wólka.
W latach 1975–1998 miejscowość położona była w województwie sieradzkim.

</doc>
<doc id="1489336" url="https://pl.wikipedia.org/wiki?curid=1489336" title="Marie Luise Kaschnitz">
Marie Luise Kaschnitz

Marie Luise Kaschnitz, właśc. "Marie Luise Freifrau Kaschnitz von Weinberg", ur. jako "Marie Luise Freiin von Holzing-Berstett" (ur. 31 stycznia 1901 w Karlsruhe, zm. 10 października 1974 w Rzymie) – niemiecka pisarka i poetka, autorka opowiadań, esejów, słuchowisk i szkiców prozatorskich. Czas jej życia obejmował cztery epoki historyczne: od spędzonego w arystokratycznych kręgach dzieciństwa w Cesarstwie Niemieckim epoki wilhelmińskiej, przez wczesną młodość w Republice Weimarskiej i późniejszą podczas nazistowskiej dyktatury Trzeciej Rzeszy, aż po dojrzałe lata w demokratycznej Republice Federalnej. Jej spuścizna literacka to „jedyna w swoim rodzaju twórczość epicka i liryczna, która łącząc poetycką przejrzystość i intelektualny potencjał obrysowuje bogaty intensywnymi przeżyciami łuk jej życia”. Stałe miejsca odniesienia w jej biografii to Bollschweil, niewielka miejscowość w Badenii-Wirtembergii, gdzie znajduje się rodzinna posiadłość jej rodu, Frankfurt nad Menem, w którym od 1941 do śmierci miała mieszkanie, oraz Rzym – cel licznych dłuższych pobytów z mężem, archeologiem Guido Kaschnitz von Weinberg, a pod koniec życia u mieszkającej tam córki Iris. Pisarka tak silnie czuła się związana z tymi miejscami, że pojawiają się one regularnie jako tło lub temat wielu jej utworów, wśród których szczególne miejsce zajmuje poświęcony Bollschweilowi "Beschreibug eines Dorfes", eksperyment w zakresie techniki narracyjnej. Ton jej twórczości nadawała liryczna refleksja na ludzkim losem, także własnym – „rozprawa pomiędzy głębokim pragnieniem szczęścia a siłami rzeczywistości”. Jeszcze za życia określana mianem "grande dame" niemieckiej literatury, mimo że sama pisarka uważała je za nieadekwatne.
Życiorys.
Dzieciństwo.
Wywodziła się z alzackiej rodziny szlacheckiej. Córka generała majora Maxa von Holzing-Berstetta (1867-1936) i jego żony Elsy Wilhelminy (1875-1941), z domu baronówny ("Freiin") von Seldeneck, była najmłodszą z trzech sióstr: Carola, zwana Mady, przyszła na świat w 1897, a Helene, zwana Lonja, w rok później. W 1904 urodził się upragniony przez rodziców syn Max Arthur, zwany Peter. Marie Luise była wychowywana w surowej prusko-protestanckiej atmosferze i, jak opisują to jej późniejsze pisma autobiograficzne, czuła się jako dziecko nieszczęśliwa.
Urodzona w Karlsruhe, rodzinnym mieście rodziców, dorastała w Poczdamie, dokąd rodzina przeprowadziła się w 1902 w rezultacie awansowania rotmistrza von Holzing-Berstetta na dowódcę szwadronu kawalerii i adiutanta skrzydłowego cesarza Wilhelma II. Dzieciństwo spędzone w zamożnej i uprzywilejowanej rodzinie oficerskiej, w pobliżu rezydencji cesarskiej w Nowym Pałacu w parku Sanssouci, wspomni pisarka głównie w zbiorze opowiadań "Orte" (1973), jako okres sztywnej etykiety i nudy, z jednym tylko ciekawym miejscem – ogrodem przy domu przy ulicy Persiusstrasse.
Młodość.
W 1913 przeprowadzono się do Berlina, najpierw do domu przy Hardenbergstrasse, a następnie do reprezentacyjnej willi przy Von-der-Heydt-Strasse 6 w wytwornej dzielnicy Tiergarten, gdzie dostatnie i tradycyjnie zorientowane życie miało swoją kontynuację w nowym, wielkomiejskim szyku. Marie Luise rozpoczęła naukę w liceum dla dziewcząt (nie przewidującym jednak matury) i w konserwatorium, a chłodne i zdystansowane relacje z rodzicami, opisane przez Kaschnitz we wspomnieniach, utrzymały się aż po jej dorosłość. Wakacje spędzało rodzeństwo m.in. w Höllhof (powiat Ortenau), w położonej wysoko na zachodnich stokach Schwarzwaldu zagrodzie, którą dziadek ze strony matki, Guilloume Baron von Seldeneck, zakupiwszy w 1890 przebudował na dom myśliwski i wakacyjny. Wraz z pogarszającą się w wyniku przebiegu I wojny światowej sytuacją polityczną i militarną Cesarstwa Niemieckiego, baron von Holzing-Berstett, zaangażowany ze swoim oddziałem kawalerii w walki na froncie wschodnim, zarządził w 1916, że jego żona i dzieci opuszczą Berlin i przeniosą się do posiadłości rodzinnej w Bollschweilu w niezagrożonej wojną Badenii. Baronową von Holzing-Berstett obarczył zadaniem zagospodarowania niezamieszkałego od wielu dekad dworku, zwanego lokalnie "Schloss Bollschweil", i rozbudowania na godną siedzibę rodu. To, co w słowach Marie Luise Kaschnitz było „po części ruiną, a po części dżunglą pokrzyw”, dwupiętrowym budynkiem mieszkalnym bez ogrzewania za to sąsiadującym z zagrodą dla owiec, stało się z czasem ośrodkiem życia i siedzibą rodu von Holzing-Berstett, a dla Marie Luise Kaschnitz jednym z bodaj najważniejszych miejsc jej biografii. W okresie po przeprowadzce do Bollschweilu podjęła pierwsze próby poetyckie, zbyt jednak onieśmielona twórczymi dokonaniami na tym polu starszej siostry Lonji, by je ujawnić szerszemu gronu. Inspiracją obu sióstr było życie w wiejskiej posiadłości – nabierającym poloru barokowym dworku z jego zdziczałym ogrodem i otaczającymi je łąkami, polami i lasami.
Po roku spędzonym w Bollschweilu rozpoczęła w 1918 naukę w najwyższej klasie szkoły średniej z pensjonatem, "Viktoria-Pensionat", w Karlsruhe, ale mieszkała przez ten rok w miejskiej posiadłości dziadków von Seldeneck (właścicieli browaru Mühlburger) przy Hardtstrasse. Przybycie z przegranej wojny do Bollschweilu ich ojca, generała majora barona Maxa von Holzing-Berstetta, znękanego i we własnych słowach córki Marie Luise posępnego ("finster"), nadało nieco melancholijny ton późniejszemu okresowi spędzonemu przez nią ponownie w Bollschweilu; emocjonalne relacje między córkami a ojcem pozostały nieodmiennie serdeczne. W 1922 Marie Luise udała się do Weimaru, by rozpocząć naukę zawodu w branży księgarskiej ("Buchhandlerin") w renomowanej weimarskiej księgarni Thelemannsche Buchhandlung przy Schillerstraße 15 (zamkniętej w 2014), by po półtora roku kontynuować naukę w Monachium, w domu wydawniczym O. C. Recht Verlag (obecnie nieistniejącym) przy Leopoldstrasse. W tym wydawnictwie zawarła znajomość z wiedeńskim archeologiem klasycznym Guido baronem Kaschnitzem von Weinberg, którego spotkała ponownie w Rzymie, gdzie pracowała w antykwariacie Cesare Olschki, a on jako naukowiec w Niemieckim Instytucie Archeologicznym ("Deutsches Archäologisches Institut"). Odnowioną znajomość podsycały nie tylko podobne zainteresowania i gusty literackie, muzyczne i artystyczne, ale także zbieżne, skłaniające się ku demokratycznemu socjalizmowi, zapatrywania polityczne.
Lata dojrzałe.
29 grudnia 1925, w ratuszu w Bollschweilu, Marie Luise zawarła z Guido związek małżeński, poświęcony następnego dnia w kościele św. Hilarego, przyjmując nazwisko Kaschnitz von Weinberg. Po krótkim pobycie z rodziną w Bollschweilu para młoda powróciła do Rzymu, gdzie zamieszkali w niewielkim służbowym mieszkaniu w siedzibie Instytutu przy Via Sardegna 79. Podczas pierwszych sześciu lat małżeństwa spędzonego w Rzymie pod ośmiu różnymi adresami, a ostatecznie w Palazzo Taverna niedaleko od mostu św. Anioła, Marie Luise Kaschnitz regularnie przyjeżdżała na kilkutygodniowe pobyty do Bollschweilu. Tam też oczekiwała w grudniu 1928 przyjścia na świat ich córki, Iris Constanzy, urodzonej w klinice położniczej we Fryburgu Bryzgowijskim. Końcowe lata 1920. zaowocowały również pierwszymi esejami i opowiadaniami, wydanymi w 1930 w antologii "Vorstoss. Prosa der Ungedruckten: Eine Sammlung unveröffentlicher Prosa unbekannter deutscher Dichter".
Związek z niezwykle aktywnym zawodowo i uznanym archeologiem i historykiem sztuki określił nie tylko domenę życia towarzyskiego Marie Luise Kaschnitz, ale i umieścił sztukę i twórczość w centrum jej życia. Nieustającą inspiracją w latach od 1925 do 1932 okazało się dla pisarki nie tylko sam pobyt w Rzymie, ale i liczne podróże małżonków w rejonie śródziemnomorskim, głównie wokół basenu Morza Egejskiego, gdzie Guido von Kaschnitz zbierał materiały do swych prac naukowych. Mimo że Marie Luise stale podążała tropem męża i to do niego dopasowywany był ich tryb i styl życia, zachowała niezależność niezbędną do własnej pracy twórczej, co zresztą było jak najbardziej po myśli jej męża, ponieważ – według jej własnych słów – „żona, która siedzi na kanapie i czeka na męża, doprowadziłaby go do szału”.
Przez krótki okres w 1932, podczas którego Guido Kaschnitz uzyskał habilitację w dziedzinie klasycznej rzeźby greckiej na Uniwersytecie Albrechta i Ludwika we Fryburgu, Marie Luise i Guido Kaschnitz von Weinberg mieszkali w pałacyku w Bollschweil, mimo że teść sympatyzujący w tym okresie z nowym politycznym prądem i zięć o poglądach zdecydowanie liberalno-socjalistycznych popadali w światopoglądowy konflikt. Różnice poglądowe poróżniły Guido Kaschnitza też z kolegą uniwersyteckim Martinem Heideggerem (członkiem NSDAP i od 1933 rektorem fryburskiego uniwersytetu) tak bardzo, że z ulgą powitano nominację Guido na profesora zwyczajnego na uniwersytecie w Królewcu i zaproszenie do jej objęcia w zimowym semestrze 1932-33 r. Uzyskanie kolejnych stanowisk akademickich w Marburgu w 1937 i we Frankfurcie nad Menem w 1941 oznaczało kolejne przeprowadzki. Pod frankfurckim adresem przy Wiesenau 8, w dzielnicy Westend, mieszkano najdłużej, tak że stał się ich adresem domowym. Stamtąd podejmowano liczne podróże, tam powstawały ich dzieła i wychowywała się ich córka. Po śmierci męża w 1958 Marie Luise zachowała to mieszkanie do końca swoich dni.
Choć jej pierwsze powieści, "Liebe beginnt" (1933) i "Elissa" (1937), słuchowiska m.in. "Jasons letzte Nacht" (1936) oraz wiersze powstały w latach 30., a w 1944 ukazały się napisane sześć lat wcześniej "Griechische Mythen," to dopiero od końca II wojny światowej jej utwory zaczęły nieprzerwanie ukazywać się w druku. Impulsem do pierwszej publikacji był konkurs literacki ogłoszony wiosną 1930 przez berlińskie wydawnictwo artystyczne Bruno Cassirera ("Paul Cassirer Verlag") na utwory, których autorami mogli być wyłącznie debiutanci. Próbki pióra Marie Luise okazały się tak dobre, że zaproszono ją do szerszej współpracy, m.in. sugerując napisanie powieści. "Liebe beginnt" jest analizą emocjonalnych relacji w związku między mężczyzną a kobietą wystawionego na próbę poprzez walkę kobiety o samodzielność. Podobnie "Elissa", osadzona w mitologicznych realiach śródziemnomorskich, poświęcona jest odmalowaniu kobiecej wizji szczęśliwej więzi z mężczyzną i roli kobiety. Z większym zapałem jednak niż dłuższe formy jak powieści tworzyła Marie Luise wiersze i opowiadania, a nowym uznaniem jej talentu było wygranie w 1935 konkursu poetyckiego ogłoszonego przez renomowane czasopismo dla kobiet poświęcone kulturze „Die Dame”, a nagrodzony wiersz "Wellen" wszedł później do kilku antologii. W międzyczasie uznawana coraz szerzej pisarka stanowczo odmawiała przystąpienia do narodowosocjalistycznych stowarzyszeń artystów i twórców, i aby uciec od natrętnej polityki, poświęciła się nowemu spisaniu klasycznych greckich mitów. "Griechische Mythen" wydało w 1943 hamburskie wydawnictwo Claassen &amp; Goverts (obecnie należące do wydawnictwa Ullstein). Inną ucieczką w świat sztuki było napisanie w 1942 biografii francuskiego malarza Gustave’a Courbet, którego obrazy podziwiała w Paryżu wiosną 1939. Tekst powieści "Gustav Courbet. Roman eines Malerlebens" przechowywała jednak pisarka w szufladzie aż do 1949, kiedy to biografię malarza opublikowało wydawnictwo W. Klein w Baden-Baden. Wydanie powieści wznowiono w 1967, nakładem literackiego wydawnictwa Insel, pod tytułem "Die Wahrheit, nicht der Traum. Das Leben des Malers Courbet".
Każdy pobyt w domu rodzinnym w Bollschweilu przynosił nowe nieszczęśliwe doświadczenia. Owdowiała w 1936 matka pisarki nie radziła sobie z prowadzeniem popadającej w zaniedbanie posiadłości. Po jej śmierci w grudniu 1941 także jej syn i nowy właściciel pałacyku, Max Arthur (Peter) von Holzing, nie mógł się nim zająć, ponieważ walczył na froncie. Kiedy pod koniec 1943 lotnicze naloty sił alianckich na Frankfurt przybrały na sile, Marie Luise i Guido von Kaschnitz przenieśli się z córką do Kronbergu w górach Taunus. Jak o tym świadczą jej listy do siostry Lonyi, obawy o los rodzinnego pałacyku, do którego w międzyczasie zakwaterowali się żołnierze Wehrmachtu, graniczyły z koszmarnym strachem. Zajęcie w marcu 1945 Kronbergu przez żołnierzy amerykańskich zmusiło rodzinę Kaschnitzów do jego opuszczenia, ale i ich mieszkanie we Frankfurcie zostało już zarekwirowane na kwatery dla uchodźców. Tak więc pisarka przybyła z córką latem 1945 do posiadłości w Bollschweilu, podniszczonej i zaniedbanej po wyprowadzeniu się kwaterujących tam w ostatnich latach żołnierzy, gdzie jej dawny pokój i gabinet przetrwał jednak jakby cudem nienaruszony. Wkrótce przyszło im dzielić dom z dokwaterowanymi przymusowo uchodźcami. Jesienią 1946, po powrocie do domu Maxa Arthura, rodzina Kaschnitzów wróciła do dawnego mieszkania we Frankfurcie. Założone przez przyjaciela pisarki Dolfa Sternbergera czasopismo „Die Wandlung” zamówiło u niej serię tekstów komentujących drogi duchowej odnowy Niemiec, na którą to współpracę pisarka przystała po krótkim wahaniu – nie tylko jako autorka, ale i jako członek redakcji. Zbiór dwunastu esejów pod tytułem "Menschen und Dinge 1945" ukazał się w 1946, a wkrótce potem cykle poetyckie "Rückkehr nach Frankfurt" – literacka reakcja poetki na widok zniszczonego wojną Frankfurtu – oraz "Gedichte zur Zeit", "Große Wanderschaft", "Beschwörung", "Totentanz", które są świadectwem tego, jak przeżycia podczas wojny zmieniły jej perspektywę widzenia świata: „Świat mitów ustąpił miejsca namacalnej rzeczywistości zniszczeń i biedy, centralną pozycję w jej pisarstwie zajęła nieupiększona teraźniejszość”. Z czasem przylgnęło do jej nazwiska określenie „poetki ruin” ("Trümmerdichterin") nawiązujące do elementu niemieckiej powojennej rzeczywistości – "Trümmerfrauen", kobiet pracujących przy odgruzowywaniu miast. Choć sama poetka nie lubiła być tak określana, jej wiersze wpisywały się w poetykę tamtego pokolenia niemieckojęzycznych twórców, do którego należeli m.in. Paul Celan, Stefan Andres, Golo Mann, Geno Hartlaub, Erich Fried, a którzy przede wszystkim chcieli mówić prawdę o otaczającej ich rzeczywistości.
Kolejne dekady życia Marie Luise Kaschnitz poświęcone zostały twórczości pisarskiej, którą pisarka uznała za niezbywalną część swojego życia, szczególnie po śmierci męża, we wrześniu 1958, podobnie jak i coraz dłuższe pobyty w posiadłości rodzinnej w Bollschweilu. Brat, Peter, wróciwszy z niewoli oddał się bez reszty prowadzeniu gospodarki w rodzinnej posiadłości, od budowy szklarni, przez hodowlę kur i handel drewnem, po polowania w okolicznych lasach. Także siostra pisarki Lonya, doświadczona boleśnie rozbitym małżeństwem i niedostatkiem, zamieszkała od 1948 w Bollschweilu (do 1951 w rodzinnym pałacyku) na stałe. Natomiast Marie Luise Kaschnitz przystąpiła aktywnie nie tylko do pracy pisarskiej, ale i angażowała się w formalne kształtowanie powojennego życia artystycznego Niemiec. Należała od listopada 1949 do powojennego Niemieckiego Centrum PEN ("PEN-Zentrum Deutschland", utworzonego w Göttingen w listopadzie 1948), i od początku jej istnienia do Niemieckiej Akademii Języka i Poezji ("Deutsche Akademie für Sprache und Dichtung," powołanej do życia we Frankfurcie w sierpniu 1949). Jeździła, także za granicę, z wykładami i na spotkania autorskie, nie ustając w tworzeniu nowych utworów, głównie krótkich opowiadań i szkiców prozatorskich, i prowadzeniu osobistego dziennika ("Tagebuch"). W 1950, po raz pierwszy od wielu lat, rodzeństwo Holzing-Bersttet – Karola (Mady), Peter, Marie Luise i Lonya – spędzili wspólnie Boże Narodzenie w Bollschweilu. W kwietniu 1952 rozgłośnia radiowa RIAS w Berlinie Zachodnim nadała jej drugie słuchowisko – "Jasons letzte Nacht"; pierwszym był napisany w 1946 "Totentanz". Kiedy w 1953 otwarto ponownie Niemiecki Instytut Archeologiczny w Rzymie, a jego pierwszym dyrektorem mianowano Guido Kaschnitza (który zresztą walnie przyczynił się do przywrócenia Instytutu Niemcom Zachodnim), małżonkowie Kaschnitz przeprowadzili się na trzy lata do Rzymu, gdzie mieszkała już ich córka Iris. Pomimo rozlicznych zobowiązań towarzyskich i formalnych obowiązków jako żona profesora Kaschnitza von Weinberg i dyrektora DAI, pisarka znajdowała czas na własną działalność pisarską, która zaowocowała zbiorami opowiadań "Engelsbrücke" (opartymi na zapiskach w dzienniku) i "Das dicke Kind" oraz cyklem poetyckim "Ewige Stadt". Rzymskie inspiracje przeplatają się w nich ze wspomnieniami i obrazami z dzieciństwa. Podczas pobytu Marie Luise Kaschnitz w Rzymie, jednego z najszczęśliwszych okresów jej życia, powstało także jeszcze sześć słuchowisk oraz liczne wiersze i opowiadania. Wyjątkowo intensywnym aspektem okresu rzymskiego były liczne przyjaźnie z wybitnymi twórcami i intelektualistami odwiedzającymi Rzym, m.in. Ingeborg Bachmann, Hermann Kesten, Eckert Peterich, Axel Boethius, Ludwig Curtius. W uznaniu wielostronnej twórczości pisarki przyznano jej jesienią 1955 najbardziej prestiżowową nagrodę literacką w Niemczech – Nagrodę im. Georga Büchnera. Jesienią 1956 ukazał się zbiór szkiców i opowiadań "Das Haus der Kindheit", który, jak przyznała w wywiadzie z Horstem Bienkem, w całości odwołuje się do jej własnych przeżyć. W lipcu 1956 oboje małżonkowie Kaschnitz udali się do Londynu na kongres międzynarodowego stowarzyszenia pisarzy PEN, gdzie zawarli wiele znajomości, które – jak ta z poetą Peterem Huchelem – przetrwały do końca życia pisarki. Po przejściu męża pisarki na emeryturę i otrzymaniu przez niego stypendium niemieckiego towarzystwa naukowego "Deutsche Forschungsgemeinschaft", małżonkowie planowali rozłożoną w czasie podróż przez kraje śródziemnomorskie i Bliski Wschód, ale nagła choroba Guido Kaschnitza uniemożliwiła realizację tego zamierzenia. Coraz bardziej zniedołężniałego w wyniku postępującego raka mózgu męża Marie Luise Kaschnitz pielęgnowała w Wiedniu, w Bolschweilu i we Frankfurcie przez około dwa lata, aż do jego śmierci (1 września 1958). Guido Baron Kaschnitz von Weinberg został pochowany, zgodnie ze swoim życzeniem, w rodzinnym grobowcu rodu von Holzing-Berstett w Bollschweilu. Na najbliższy okres po jego odejściu pisarka wycofała się z życia publicznego.
Ostatnie dekady.
Utwory, które powstawały bezpośrednio po śmierci męża, były rozprawą z tą najgłębszą stratą, z jaką przyszło jej się zmierzyć. I tak, jak tom wierszy "Dein Schweigen – meine Stimme" w samym tytule zwraca się jeszcze ku zmarłemu („Twoje milczenie – mój głos”), tak kolejny zbiór autobiograficznych szkiców i notatek, "Wohin denn ich?", pyta już o własny los („Dokąd więc ja?”). Utwór ten zgodnie uznano za najwybitniejszy w ówczesnej literaturze, według Hans-Georga Gadamera nawet na poziomie literatury światowej. Według Dagmar von Gersdorff, biografki Marie Luise Kaschnitz, dla samej pisarki była to „...ku własnemu wnętrzu zwrócona biografia, która za temat miała przebadanie własnej egzystencji i ponowne przybliżanie się do świata”. Pełna obaw Marie Luise Kaschnitz objęła jesienią 1960 stanowisko wykładowcy ("Gastdozent") na Uniwersytecie Goethego we Frankfurcie, ale jej wykłady z zakresu poetyki, przyjęte z entuzjazmem, cieszyły się wielką popularnością. Jeszcze latem 1960 Marie Luise Kaschnitz weszła w skład Niemieckiego Komitetu ds. UNESCO ("Deutsche UNESCO-Kommission"). Na tak pozytywnym rozwoju jej życia zawodowego cieniem położyły się dwie rodzinne tragedie: w Londynie zmarła na raka jej siostra Karola, po drugim mężu O’Neill, a w Bollschweilu druga żona Petera – Dorothee (d.d. Thomson), osieracając troje małych dzieci.
Następne lata to powrót pisarki do pełnej aktywności publicznej. W 1961 odwiedziła ponownie Rzym, tym razem jako gość honorowy Niemieckiej Akademii Villa Massimo. Zbiór opowiadań "Lange Schatten", który ukazał się w 1960, okazał się ogromnym sukcesem czytelniczym osiągając w ciągu pierwszych dwóch lat sześć wydań. Marie Luise Kaschnitz przyjmowała znowu zaproszenia na wieczory autorskie, podejmowała wyjazdy zagraniczne (wiosną 1962 na zaproszenie Ministerstwa Spraw Zagranicznych nawet do Brazylii), których celem były zasadniczo spotkania z czytelnikami i wydawcami, ale były i okazją do prywatnych kontaktów i osobistych doświadczeń. W latach 1963–1965 zasiadała w prezydium Niemieckiej Akademii Języka i Poezji, a w 1965 wybrana została na członka zwyczajnego Bawarskiej Akademii Sztuk Pięknych ("Bayerische Akademie der Schönen Künste", założonej w Monachium w 1948). Chociaż na stałe mieszkała nadal we Frankfurcie, przebywała regularnie, także przez dłuższe okresy czasu, w prowadzonej z wielkim sukcesem przez brata posiadłości rodzinnej w Bollschweilu. Jej dawne dwa pokoje pozostawały stale do jej wyłącznej dyspozycji. Tam też powstało w latach 1965–1966 jedno z jej najpopularniejszych dzieł – "Beschreibung eines Dorfes, czyli" cykl 21 wyjątkowych w swojej formie tekstów, explicite opisujących, w jaki sposób autorka zamierza opisać „pewną wieś”, czyli jej rodzinne Bollschweil. Okoliczne miejsca – Ölberg, Möhlin, Unterdorf, Hexental itd. – wymienione są z nazwy, natomiast sam pałacyk jako „dom pod numerem 84", a jego właściciel (Peter von Holzing-Bersttet) jako „Herr Matern”. Jeszcze przed rozpoczęciem pracy nad tą książką rodzinę pisarki dotknęła kolejna strata – w sierpniu 1964 zmarła na raka mózgu Helene von Holzing-Bersttet (Lonya), siostra pisarki; została pochowana w rodzinnym grobowcu. W rok po publikacji "Beschreibung eines Dorfes", w sierpniu 1967, rada gminna Bollschweilu przyznała Marie Luise Kaschnitz honorowe obywatelstwo miejscowości. Dwa lata później heska stacja telewizyjna pokazała film pod tym samym tytułem, nakręcony przez Horsta Bienka w oparciu o tę książkę i pokazujący jej autorkę – "Nach einer Erzählung von Marie Luise Kaschnitz, mit Marie Luise Kaschnitz""."
Od strony wydawniczej pisarka związała się z frankfurckim wydawnictwem Suhrkamp, które przejęło w 1963 artystyczne wydawnictwo Insel, a jego szef, Siegfried Unseld, był najwierniejszym rzecznikiem jej twórczości. Mieszkanie pisarki we Frankfurcie było miejscem spotkań takich znakomitości literatury jak Heinrich Böll, Johannes Bobrowski, Thomas Bernhard, Theodor Adorno, Paul Celan. Podobnie samo miasto, z jego międzynarodowymi targami książki, awangardowym życiem teatralnym i muzycznym, skłaniało Marie Luise Kaschnitz do wzmożonej aktywności i udziału w jego kulturalnej różnorodności. Jako bodaj najpopularniejsza ze współczesnych jej poetek jeździła nieustannie z wykładami i odczytami po całej Europie, przyjmowała rozliczne nagrody i wyróżnienia, odmówiła jednak z przyczyn ideologicznych przyjęcia Orderu Zasługi Republiki Federalnej Niemiec ("Bundesverdienstkreuz"). Marie Luise Kaschnitz, mimo często deklarowanej niechęci do wystąpień publicznych, nie stroniła pod koniec burzliwych lat 60. od otwartych deklaracji politycznych, np. popierając SPD z jej kandydaturą Willy’ego Brandta na kanclerza, czy opowiadając się po stronie protestujących studentów. Regularnie raz w roku odwiedzała również mieszkających w Rzymie przyjaciół i córkę Iris, która z kolei nie tylko przyjeżdżała na wspólne pobyty do Bollschweilu, ale i towarzyszyła matce w podróży autorskiej przez Stany Zjednoczone w 1970. Odczyty Marie Luise Kaschnitz na uniwersytetach Yale, Harvarda i w Princeton przyjmowane były entuzjastycznie, natomiast wrażenia pisarki zebrane na wschodzie Stanów Zjednoczonych i opisane w tomie "Orte" były raczej negatywne. To była też jej ostatnia wielka podróż.
Szwankujące coraz dotkliwiej zdrowie nie osłabiało jednak jej mocy twórczych, acz powstałe w ostatnich latach życia utwory, szkice prozą "Steht noch dahin", "Orte" oraz tomik wierszy "Kein Zauberspruch", są refleksją zwróconą ku przeszłości, głównie ku miejscom i związanymi z nimi wspomnieniami. Pod względem formy „wkracza Marie Luise Kaschnitz w swoich skrótowych, ścieśnionych wierszach, które niezdobione i niezrymowane, bez symboli czy eufonii, zredukowane są do najważniejszego, [...] na radykalną drogę ku nowoczesnej poezji”. Ostatni okres życia pisarki, spędzony głównie w Bollschweilu, przyniósł nie tylko dowody oficjalnego uznania i liczne nagrody, zaangażowanie pisarki na arenie politycznej Niemiec, ale i w życie towarzyskie i rodzinne. Zacieśniła na przykład dawną przyjaźń z poetą Peterem Huchlem, który od 1971 mieszkał z żoną w pobliskim Staufen, jak i emocjonalne relacje z bratem Peterem. Wspólnie postanowili wybrać się pod koniec lata 1974 do Włoch. Podczas pobytu w Porto Ercole pisarka, która była świetną pływaczką, zdecydowała się na morską kąpiel, ale nie doceniła chłodnej wrześniowej pogody. Chorą siostrę zawiózł Peter von Holzing natychmiast do Rzymu, ale wywiązało się zapalenie płuc i pisarka zmarła 10 października. Marie Luise Kaschnitz została pochowana w rodzinnym grobowcu rodu von Holzing-Berstett na cmentarzu w Bollschweilu.
Spuścizna literacka i jej oceny.
Znaczna część zachowanych manuskryptów pisarki, w tym jej korespondencję, przekazano Niemieckiemu Archiwum Literatury w Marbach am Neckar ("Deutsches Literaturarchiv Marbach").
Dagmar von Gersdorff: „Choć Marie Luise Kaschnitz zawdzięczała sławę zasadniczo swojej poezji, to jest ona przecież w równiej mierze ważna także jako autorka opowiadań. Wydała ich pięć tomów i niemal tak samo wiele opowiadań ukazało się w różnych czasopismach oraz zostało opublikowanych pośmiertnie.”
W tomie VI dzieł zebranych Marie Luise Kaschnitz – "Gesammelte Werke in sieben Bänden – Sechster Band: Die Hörspiele. Die biographischen Studien" – opublikowano 21 słuchowisk, niektóre z nich miały premierę długo po śmierci autorki, np. "Einer von Tausenden" w 1987.
Marcel Reich-Ranicki: „W centrum naszego oficjalnego życia literackiego nie stała Marie Luise Kaschnitz nigdy. Niemniej jednak poświęcano pisarce – co najmniej od czasu przyznania jej nagrody im. Büchnera – wiele uwagi, jej urodziny brano za okazję do publikacji licznych artykułów, jej książki były zawsze omawiane, a często i dogłębnie. Lecz tylko rzadko zawierały te recenzje analizę krytyczną jej dzieł. Przeważnie były to pełne szacunku, jeśli nie entuzjastyczne, wyrazy uznania. Tak więc chwalono Marie Luise Kaschnitz i sławiono, ale nie brano tak do końca poważnie. Dokładniej mówiąc – szczerze ją doceniano, ale i traktowano z łagodnością. Być może można to tym tłumaczyć, że najpiękniejsze i najważniejsze utwory stworzyła dopiero pod koniec życia. [...] To wielka szkoda, że w dzisiejszych czasach dzieła tej autorki nie są tak cenione, jak na to zasługują.”
Johanna Christine Reinhardt: „Współczesność własnej epoce pojmowana nie jako przypadkowe współistnienie wydarzeń, ale jako zadanie – świadomie rozpoznane i podjęte – to znak twórczość Marie Luise Kaschnitz”.
Nagroda literacka im. Marie Luise Kaschnitz ("Marie-Luise-Kaschnitz-Preis").
Nagroda imienia Marie Luise Kaschnitz (7500 € w 2015) przyznawana jest od 1984 co dwa lata przeważnie niemieckojęzycznym autorom w uznaniu ich dorobku twórczego lub jako zachęta dla młodych twórców w dziedzinie liryki, eseistyki lub prozy. Fundatorem nagrody jest "Evangelische Akademie Tutzing" – ośrodek edukacyjno-konferencyjny w Tutzingu prowadzony przez bawarski Kościół Ewangelicko-Luterański.
Miejsca upamiętniające.
W Karlsruhe nazwisko Marie Luise Kaschnitz nosi niewielka uliczka w pobliżu centrum miasta – Marie-Luise-Kaschnitz-Straße. Także szkole przy szpitalu dziecięcym w Karlsruhe dano nazwę Marie-Luise-Kaschnitz-Schule.
We Frankfurcie nad Menem jest ulica jej imienia, a na domu przy ulicy Wiesenau 8, gdzie pisarka mieszkała przez 33 lata, umieszczono pamiątkową tablicę z brązu.
W Bollschweilu w budynku ratusza otwarto 10 października 2014, w czterdziestą rocznicę śmierci pisarki, poświęconą jej izbę pamięci, tzw. "Kaschnitz-Zimmer". Na cmentarzu, przy głównej alei i na tyłach rodzinnego grobowca, wystawiono pomnik dedykowany jej pamięci – wykuty w kamieniu cytat „Wohl denen, die gelebt / Ehe sie starben” z jej wiersza "Vater Feuerwerker". Ponadto w miejscach, które pisarka opisała w "Beschreibung eines Dorfes", np. na ścianie dawnego ratusza, na murze okalającym pałacyk, na budynku dawnego zajazdu Zum Schwanen, umieszczono tabliczki ze stosownymi cytatami. Także szkoła podstawowa w Bollschweilu nosi imię Marie Luise Kaschnitz.
Ponadto i w innych miastach Niemiec są ulice nazwane jej imieniem (np. we Freiburgu Bryzgowijskim, w Monachium, Ludwigsburgu, Böblingen, Hanau) oraz szkoły, jak np. Marie-Luise-Kaschnitz-Gymnasium w Völklingen.

</doc>
<doc id="1489337" url="https://pl.wikipedia.org/wiki?curid=1489337" title="Rejon starosieniawski">
Rejon starosieniawski

Rejon starosieniawski – jednostka administracyjna wchodząca w skład obwodu chmielnickiego Ukrainy.
Rejon utworzony w 1937 z części obszaru powiatów lityńskiego i zwiahelskiego. Ma powierzchnię 670 km² i liczy około 20 tysięcy mieszkańców. Siedzibą władz rejonu jest Stara Sieniawa.
Na terenie rejonu znajdują się 1 osiedlowa rada i 19 silskich rad, obejmujących w sumie 44 miejscowości.

</doc>
<doc id="1489338" url="https://pl.wikipedia.org/wiki?curid=1489338" title="Jean-Joseph Dessolles">
Jean-Joseph Dessolles

Jean-Joseph-Paul-Augustin, markiz Dessolles (lub Dessoles) (ur. 3 lipca 1767 w Auch, zm. 2 listopada 1828 na zamku Monthuchet w departamencie Essonne) – generał i polityk francuski, premier i minister spraw zagranicznych 1818–1819.
Rewolucja.
Od 1792 służył w armii francuskiej. Uczestniczył w pierwszych kampaniach włoskich u boku Napoleona Bonaparte, gdzie został awansowany do stopnia generała brygady.
Cesarstwo.
Za krytykę cesarza popadł w niełaskę w 1806, jednak już 1809 został wysłany do Hiszpanii, gdzie walczył do 1811. Uczestniczył w wyprawie na Moskwę w 1812, jednak musiał zawrócić w Smoleńsku do Paryża ze względu na zły stan zdrowia.
Restauracja.
W czasach Restauracji zrobił dużą karierę polityczną. Już w 1814 przeszedł na stronę Burbonów, a kiedy hrabia d'Artois objął mocą dekretu Senatu tymczasowy zarząd Francją z tytułem namiestnika generalnego, Dessolles wszedł w skład rady tymczasowej u boku namiestnika, a następnie został dowódcą Gwardii Narodowej, w miejsce Mathieu de Montmorency. W grudniu 1818 Ludwik XVIII mianował go premierem i ministrem spraw zagranicznych w miejsce księcia Richelieu. Była to dość niespodziewana nominacja, oczekiwano, iż Dessolles będzie raczej figurantem na czele rządu, a faktyczną władzę będzie sprawował Élie de Decazes. Taki stan utrzymał się przez rok, aż w końcu w listopadzie 1819 Decazes zastąpił Dessolles'a na stanowisku premiera.

</doc>
<doc id="1489341" url="https://pl.wikipedia.org/wiki?curid=1489341" title="Rodrysin">
Rodrysin

Rodrysin – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489342" url="https://pl.wikipedia.org/wiki?curid=1489342" title="Yehude Simon">
Yehude Simon

Yehude Simon Munaro (ur. 18 lipca 1947) – peruwiański polityk i lekarz weterynarii, gubernator regionu Lambayeque od 2002. Premier Peru od 14 października 2008 do 11 lipca 2009.
Życiorys.
Młodość i edukacja.
Yehude Simon urodził się w 1947 w Limie. Jest synem imigrantów palestyńskich i włoskich. Jako dziecko wraz z rodziną przeniósł się do Chiclayo, gdzie jego rodzice prowadzili sklep obuwniczy.
Uczęszczał do szkoły podstawowej i średniej w Kolegium Manuel Pardo. Następnie studiował na Wydziale Medycyny Weterynaryjnej Narodowego Uniwersytetu Pedro Ruiz Gallo w Lambayeque.
Działalność polityczna.
W 1983 wziął udział w wyborach burmistrza miasta Chiclayo jako kandydat Zjednoczonej Lewicy ("Izquierda Unida"), sojuszu lewicowych partii założonego w 1980. Nie uzyskał jednak elekcji, zajął drugie miejsce. W 1985 został wybrany deputowanym Zjednoczonej Lewicy w Kongresie Republiki (parlament) z regionu Lambayeque. W parlamencie (1985–1990) zasiadał w Komisji Praw Człowieka i Sprawiedliwości.
W 1991 założył Ruch Wolnej Ojczyzny ("Movimiento Patria Libre"), który później został oskarżony przez administrację prezydenta Alberto Fujimoriego o powiązania z grupą terrorystyczną Ruchu Rewolucyjnego im. Tupaca Amaru. 11 czerwca 1992 Yehude Simon został aresztowany i skazany na 20 lat pozbawienia wolności za wspieranie grup terrorystycznych. Jego uwolnienia domagała się m.in. Amnesty International oraz cała opozycja.
W więzieniu spędził 8 i pół roku, aż w listopadzie 2000 został ułaskawiony przez administrację prezydenta Valentína Paniagui. W 2002 prezydent Alejandro Toledo w imieniu narodu publicznie przeprosił Simona za niesłuszne skazanie.
W lipcu 2001 założył własne ugrupowanie centrolewicowe, Partię Humanistyczną Peru. W 2002 pod jej sztandarem wygrał wybory i zajął urząd gubernatora regionu Lambayeque. W wyborach w 2006 uzyskał reelekcję na tym stanowisku.
Premier.
Na początku października 2008 w Peru wybuchł kryzys polityczny po tym, jak w mediach opublikowano nagranie ujawniające korupcję rządu przy zawieraniu kontraktu z norweską firmą naftową. W rezultacie cały gabinet premiera Jorge del Castillo podał się do dymisji. 11 października 2008 prezydent Alan Garcia desygnował na stanowisko nowego szefa rządu Yehude Simona. 14 października 2008 Simon ustalił skład swojego gabinetu i został zaprzysiężony na stanowisku.
16 czerwca 2009 premier Simon ogłosił, że „w nadchodzących tygodniach”, po ustabilizowaniu sytuacji w kraju, poda się do dymisji. Dymisja premiera była konsekwencją kryzysu politycznego i sporu pomiędzy rządem a ludnością indiańską o zasady eksploatacji zasobów naturalnych w Amazonii, w wyniku którego zginęły co najmniej 34 osoby. 11 lipca 2009 prezydent Alan García mianował nowym szefem rządu Javiera Velásqueza.

</doc>
<doc id="1489344" url="https://pl.wikipedia.org/wiki?curid=1489344" title="Rejon demidowski">
Rejon demidowski

Rejon demidowski – jednostka administracyjna wchodząca w skład obwodu rówieńskiego Ukrainy.
Rejon utworzony w 1995, ma powierzchnię 377 km². Siedzibą władz rejonu jest Demidówka.
Na terenie rejonu znajdują się 1 osiedlowa rada i 11 silskich rad, obejmujących w sumie 30 miejscowości.

</doc>
<doc id="1489346" url="https://pl.wikipedia.org/wiki?curid=1489346" title="Małgorzata Andrzejewicz">
Małgorzata Andrzejewicz



</doc>
<doc id="1489349" url="https://pl.wikipedia.org/wiki?curid=1489349" title="Delfstrahuizen">
Delfstrahuizen

Delfstrahuizen - wieś w Holandii w prowincji Fryzja, najbardziej na północny wschód wysunięta miejscowość gminy Lemsterland. 
Wieś leży nad jeziorem Tjeukemeer, przez jej centrum przepływa kanał Pier Christiaansloot, łączący jeziora Tjeukemeer oraz Tjonger. 

</doc>
<doc id="1489351" url="https://pl.wikipedia.org/wiki?curid=1489351" title="Rejon ananiwski">
Rejon ananiwski

Rejon ananiwski – była jednostka administracyjna wchodząca w skład obwodu odeskiego Ukrainy.
Rejon utworzony w 1961, miał powierzchnię 1050 km² i liczył 25 526 mieszkańców. Siedzibą władz rejonu był Ananiw.
Na terenie rejonu znajdowała się jedna miejska rada i 14 silskich rad, obejmujących w sumie 32 miejscowości.

</doc>
<doc id="1489353" url="https://pl.wikipedia.org/wiki?curid=1489353" title="Echtenerbrug">
Echtenerbrug

Echtenerbrug - wieś w Holandii w prowincji Fryzja, położona nad jeziorem Tjeukemeer.

</doc>
<doc id="1489355" url="https://pl.wikipedia.org/wiki?curid=1489355" title="The Impossibility of Reason">
The Impossibility of Reason

The Impossibility of Reason – drugi album studyjny amerykańskiej grupy muzycznej Chimaira wydany 13 maja 2003 roku przez wytwórnię Roadrunner Records.

</doc>
<doc id="1489357" url="https://pl.wikipedia.org/wiki?curid=1489357" title="Szczyty (powiat poddębicki)">
Szczyty (powiat poddębicki)

Szczyty – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489358" url="https://pl.wikipedia.org/wiki?curid=1489358" title="XX. századi híradó">
XX. századi híradó

XX. századi híradó (węg. "Wiadomości z XX wieku") – drugi album węgierskiej grupy muzycznej Bikini.

</doc>
<doc id="1489359" url="https://pl.wikipedia.org/wiki?curid=1489359" title="Beatrix (powieść)">
Beatrix (powieść)

Beatrix – powieść Honoriusza Balzaka z 1839, opublikowana po raz pierwszy w czasopiśmie "le Siècle". Stanowi część "Scen z życia prywatnego" cyklu "Komedia ludzka".
Okoliczności powstania utworu.
W marcu 1838 roku Balzac usłyszał od George Sand podczas wizyty w Nohant, historię romansu Franciszka Liszta i pani d'Agoult. Natychmiast zaczął szkicować powieść, której nadał tytuł "Les Galériens d'amour" względnie "Les Amours forcées". George Sand, kobieta genialna, miała obserwować i relacjonować dzieje kochanków. Pierwszy szkic utworu rozgrywa się w Paryżu po 1830 roku obrazem świata legitymistów. Młoda szlachcianka Emma de Retzeau zakochuje się w Nathanie, przyjacielu Rastignaka i Blondeta, i postanawia z nim uciec. Ten zamysł wykorzystał potem Balzac w "Córce Ewy".
W drugiej wersji, napisanej w grudniu 1838, pisarz decyduje się, by z kochankami zapoznała go, tak jak w rzeczywistości, wyimaginowana George Sand, opowiadając początek słynnego romansu. Żeby nie zdemaskować Sand przed Lisztem, umieścił Nohant nad morzem w Bretanii, tworząc dwór w Touches. George Sand nazwał Kamilą Maupin, co wydaje się złośliwą aluzją, Maupin przypomina bowiem Dupin, rodowe nazwisko Aurory Dudevant. Panna Maupin, jak George Sand ubiera się po męsku, lubi konne przejażdżki, muzykę, młodość miała dziką i swobodną. Modelem jej kochanka Klaudiusza Vignon uczynił pisarz Gustawa Planche'a. Touches znalazło się w pobliżu Guérande, gdzie umieścił pisarz stary ród Guénic. O ile pan rodu stanowi typ szlachcica bretońskiego, baronowa zawdzięcza wiele hrabinie Guidoboni-Visconti. Powieść została zredagowana w styczniu 1839 roku i ukazała się w odcinkach w "Le Siècle" pomiędzy 13 a 26 sierpnia tego roku pod tytułem "Beatrix". Pod koniec 1839 roku powieść została wydana u Souveraina. W listopadzie 1842 roku ukazała się u Furne'a w trzecim tomie "Komedii ludzkiej" w "Scenach z życia prywatnego".
Balzac nie był zadowolony z powieści. W 1844 roku dodał więc zakończenie z fałszywą Beatrycze, która leczy Kaliksta z iluzji.
Treść.
Akcja utworu rozgrywa się w miejscowości Guérande w Bretanii, gdzie w średniowiecznym zamku mieszka kobieta niezwykła – Felicyta des Touches, poetka i intelektualistka, publikująca pod męskim pseudonimem Kamil Maupin. Jej wycofanie się z wielkiego świata, do którego mogłaby przynależeć z racji urodzenia i majątku, było świadomą decyzją, związaną z niechęcią do tradycyjnej roli kobiety i jej postrzegania w wyższych sferach Paryża. Panną des Touches jest zafascynowany młody Kalikst du Guénic, którego pociąga jej nadzwyczajna osobowość. Tymczasem do miasteczka przyjeżdża jej przyjaciółka, Beatrix de Rochefide, razem z włoskim kochankiem, muzykiem Contim oraz Klaudiuszem Vignonem, krytykiem literackim, w którym zakochana jest Felicyta. Pojawienie się Beatrix całkowicie zmienia Kaliksta, który natychmiast się w niej zakochuje, odrzuca zaprojektowaną przez rodzinę możliwość korzystnego finansowo małżeństwa z Charlotte de Kergarouët, jak i rozluźnia kontakty z Felicytą. W rezultacie niepisanej rywalizacji między obydwiema kobietami panna des Touches podejmuje decyzję o wstąpieniu do klasztoru, chce jednak wcześniej zabezpieczyć przyszłość Kaliksta, którego szczerze polubiła. Za jej radą Kalikst zawiera typowe dla swoich sfer małżeństwo z rozsądku z Sabiną de Grandlieu. Nie jest jednak w stanie zapomnieć o Beatrix; jej zachowanie we wszystkich dziedzinach pozostaje dlań ideałem, który na próżno stara się naśladować jego żona. W końcu zaczyna na nowo spotykać się z panią de Rochefide. Interweniują księżna de Grandlieu, Maxime de Trailles, La Palférine przy pomocy dawnej loretki, Aurélie Schontz, "okazyjnej Béatrix", co ma uleczyć Kaliksta z jego iluzji.
Cechy utworu.
"Beatrix" jest jednym z wielu balzakowskich studiów psychologii kobiecej i zarazem refleksją nad rolą kobiety we współczesnym autorowi społeczeństwie. Za pierwowzór dwóch głównych, skontrastowanych ze sobą bohaterek posłużyły zresztą osoby autentyczne – Felicyta des Touches jest literackim portretem George Sand, zaś Beatrix de Rochefide – Marii d’Agoult.
W powieści widać wyraźny wpływ romantyczny, wyrażający się w niezwykle skomplikowanym, pełnym nieoczekiwanych zwrotów wątku miłosnym i zarazem niezwykle wnikliwych opisach uczuć bohaterów. Balzak nie ma jednak złudzeń co do miejsca miłości w świecie rządzonym przez koneksje i pieniądz – w momencie, gdy akcja przenosi się z francuskiej prowincji do opanowanego przez te wartości Paryża, przeżycia Kaliksta zostają sprowadzone do typowego w tamtych czasach trójkąta małżeńskiego, zaś nawet najbardziej uczuciowe jednostki są zmuszone do zaadaptowania się do panujących warunków, o ile nie chcą stracić pozycji towarzyskiej. Każda osoba (a zwłaszcza kobieta), która pragnie żyć inaczej – ze względu na talent i osobowość – musi, jak panna des Touches, zrezygnować z życia wielkiego świata, a nawet ukrywać niektóre ze swoich zajęć. Poprzez skontrastowanie dwóch silnych osobowości – Felicyty i Beatrix – Balzak ukazywał wybór potencjalnie stojący przed inteligentnymi kobietami z wyższych sfer – realizowanie swoich marzeń kosztem rezygnacji z prestiżu towarzyskiego lub życie ograniczone do kolejnych romansów, wizyt i balów. Jak wykazują jednak przykłady bohaterek, żadna z tych możliwości nie gwarantuje – w zestawieniu z szeregiem innych społecznych czynników – szczęścia. Tym samym utwór staje się kolejną w "Komedii ludzkiej" krytyką obyczajów i wartości wielkiego świata paryskiego. Interweniują księżna de Grandlieu, Maxime de Trailles, La Palférine i wielu innych, by przywrócić Kaliksta na łono małżeństwa.

</doc>
<doc id="1489360" url="https://pl.wikipedia.org/wiki?curid=1489360" title="Cuno Hoffmeister">
Cuno Hoffmeister

Cuno Hoffmeister (ur. 2 lutego 1892, zm. 2 stycznia 1968) – niemiecki astronom.
Cuno Hoffmeister założył obserwatorium astronomiczne "Sternwarte Sonneberg". Jest odkrywcą około 10 000 gwiazd zmiennych. Odkrył także 4 planetoidy samodzielnie oraz jedną z Joachimem Schubartem. Jest również współodkrywcą komety C/1959 O1 (Bester-Hoffmeister).
Jego imieniem nazwano krater uderzeniowy na Księżycu Hoffmeister oraz planetoidy (1726) Hoffmeister i (4183) Cuno.

</doc>
<doc id="1489362" url="https://pl.wikipedia.org/wiki?curid=1489362" title="William Lowther">
William Lowther

William Lowther, 2. hrabia Lonsdale (ur. 21 lipca 1787, zm. 4 marca 1872) – brytyjski arystokrata i polityk, członek stronnictwa torysów i Partii Konserwatywnej, minister w rządach księcia Wellington, Roberta Peela i lorda Derby’ego.
Był synem Williama Lowthera, 1. hrabiego Lonsdale, i lady Augusty Fane, córki 9. hrabiego Westmorland. Od 1807 r. nosił tytuł grzecznościowy „wicehrabiego Lowther”. 5 lipca 1810 r. został członkiem Towarzystwa Królewskiego.
W 1808 r. został wybrany do Izby Gmin jako reprezentant okręgu Cockermouth. Od 1813 r. reprezentował okręg wyborczy Westmorland. W latach 1828-1830 był pierwszym komisarzem ds. lasów. Przegrał wybory parlamentarne w 1831 r., ale odzyskał mandat deputowanego w 1832 r. z okręgu Dunwich. Jeszcze w tym samym roku zmienił okręg na okręg wyborczy West Cumberland. W tych samych wyborach uzyskał także mandat z okręgu Westmorland i ostatecznie w 1833 r. zdecydował się reprezentować właśnie ten okręg.
Po powrocie konserwatystów do władzy w 1834 r. Lowther został skarbnikiem floty i wiceprzewodniczącym Zarządu Handlu. Pozostał na tych stanowiskach do upadku gabinetu w 1835 r. W 1841 r. na podstawie procedury „writ of acceleration” otrzymał jeden z parowskich tytułów ojca, barona Lowther, i zasiadł w Izbie Lordów. W latach 1841-1845 był poczmistrzem generalnym. Po śmierci ojca w 1844 r. odziedziczył tytuł 2. hrabiego Lonsdale. W 1852 r. był przez kilka miesięcy Lordem Przewodniczącym Rady.
Lord Lonsdale zmarł w 1872 r. Nigdy się nie ożenił i nie pozostawił potomstwa. Jego tytuły parowskie odziedziczył jego bratanek Henry.
Postać lorda Eskdale z powieści Benjamina Disraelego "Coningsby" jest wzorowana na lordzie Lonsdale’u.

</doc>
<doc id="1489364" url="https://pl.wikipedia.org/wiki?curid=1489364" title="Prowincja Long An">
Prowincja Long An

Long An – prowincja Wietnamu, znajdująca się w południowej części kraju, w Regionie Delty Mekongu. Na północy prowincja graniczy z Kambodżą.
Podział administracyjny.
W skład prowincji Long An wchodzi trzynaście dystryktów oraz jedno miasto.

</doc>
<doc id="1489365" url="https://pl.wikipedia.org/wiki?curid=1489365" title="Long An">
Long An



</doc>
<doc id="1489367" url="https://pl.wikipedia.org/wiki?curid=1489367" title="Follega">
Follega

Follega - wieś w Holandii w prowincji Fryzja, sąsiaduje z miejscowością o podobnej wielkości Eesterga.

</doc>
<doc id="1489371" url="https://pl.wikipedia.org/wiki?curid=1489371" title="Gift Leremi">
Gift Leremi

Gift Leremi, właśc. Mpho Leremi (ur. 13 października 1984 w Soweto, zm. 3 września 2007 w Alberton) – południowoafrykański piłkarz reprezentant kraju. Grał na pozycji ofensywnego pomocnika.
Kariera i śmierć.
Zaczynał karierę w 1999 roku w Orlando Pirates i grał w lokalnej drużynie rezerw. Do pierwszej drużyny trafił w 2002 roku i grał w niej przez 5 lat. Wystąpił wtedy w 70 spotkaniach i strzelił 15 goli. W 2007 roku przeszedł do klubu z czołówki ligi Mamelodi Sundowns zdążył zagrać w 2 spotkaniach, strzelając 1 gola.
3 września Leremi wracał z CAF Confederation Cup, które odbywało się w Kamerunie. W Alberton niedaleko Johannesburga doszło do kolizji, w której Leremi zginął.
Kariera reprezentacyjna.
Gift Leremi zagrał 21 razy w RPA U-23 i 4 razy w seniorskiej reprezentacji swego kraju.

</doc>
<doc id="1489372" url="https://pl.wikipedia.org/wiki?curid=1489372" title="Gmina Peczera">
Gmina Peczera



</doc>
<doc id="1489375" url="https://pl.wikipedia.org/wiki?curid=1489375" title="Heinz Liebert">
Heinz Liebert

Heinz Liebert (ur. 24 maja 1936 w Ochli) – niemiecki szachista, mistrz międzynarodowy od 1966 r., z zawodu matematyk.
Kariera szachowa.
Zasady gry w szachy poznał w wieku 11 lat. W latach 1956, 1957 i 1960 reprezentował Niemiecką Republikę Demokratyczną na drużynowych mistrzostwach świata studentów. W pierwszych latach 60. XX wieku awansował do ścisłej krajowej czołówki, do której należał do połowy lat 70. Pomiędzy 1962 a 1972 r. sześciokrotnie uczestniczył w szachowych olimpiadach. Najlepszy indywidualny wynik uzyskał w 1968 r. w Lugano, gdzie zdobył brązowy medal na V szachownicy. Oprócz tego, w 1970 r. reprezentował NRD na drużynowych mistrzostwach Europy w Kapfenberg, gdzie zdobył dwa medale: brązowy wraz z zespołem oraz srebrny za indywidualny wynik na V szachownicy.
Osiemnastokrotnie startował w finale indywidualnych mistrzostw kraju, zdobywając 4 medale: dwa srebrne (1964, 1970) i dwa brązowe (1971, 1977), jak również pięć razy zajmując IV miejsca. Spośród jego sukcesów w turniejach międzynarodowych na pierwszy plan wysuwa się zwycięstwo w Ułan Bator w 1956 r., po którym otrzymał przydomek "Wilk z Ułan Bator" (niem. "Der Löwe von Ulan-Bator"). Inne znaczące wyniki:
Najwyższy ranking w karierze osiągnął 1 lipca 1973 r., z wynikiem 2485 punktów dzielił wówczas 94-99. miejsce na światowej liście FIDE, zajmując jednocześnie 3. miejsce (za Wolfgangiem Uhlmannem i Burkhardem Malichem) wśród szachistów NRD.

</doc>
<doc id="1489376" url="https://pl.wikipedia.org/wiki?curid=1489376" title="Oosterzee-Buren">
Oosterzee-Buren

Oosterzee-Buren – wieś w Holandii w prowincji Fryzja, sąsiaduje z miejscowością o podobnej wielkości Oosterzee. W miejscowości jest pałac wzmiankowany w 1651 roku oraz kościół protestancki z dzwonem z XV wieku. 

</doc>
<doc id="1489382" url="https://pl.wikipedia.org/wiki?curid=1489382" title="Kazimierz Wnorowski">
Kazimierz Wnorowski

Kazimierz Wnorowski (ur. 4 kwietnia 1912) – porucznik Marynarki Wojennej RP.
W latach 1930-1933 był słuchaczem Szkoły Podchorążych Marynarki Wojennej w Toruniu, a w latach 1935-1936 słuchaczem III Kursu Oficerów Artylerii Morskiej. W 1937 r. mianowany został II oficerem artylerii na ORP "Grom". W kampanii wrześniowej 1939 r. dowodził XXXII Baterią Artylerii tzw. "grecką", złożoną z dwóch 105 mm armat. Dowodzona przez niego bateria była jednym z pododdziałów tworzących załogę Rejonu Umocnionego Hel.

</doc>
<doc id="1489383" url="https://pl.wikipedia.org/wiki?curid=1489383" title="Hrabia Lonsdale">
Hrabia Lonsdale

Lista hrabiów.
Baroneci Lowther of Lowther
Wicehrabiowie Lonsdale 1. kreacji (parostwo Anglii)
Baroneci Lowther of Lowther, cd.
Hrabiowie Lonsdale 1. kreacji (parostwo Wielkiej Brytanii)
Wicehrabiowie Lowther 2. kreacji (parostwo Wielkiej Brytanii)
Hrabiowie Lonsdale 2. kreacji (parostwo Zjednoczonego Królestwa)
Dziedzic tytułu hrabiego Lonsdale: William James Lowther, brat 8. hrabiego

</doc>
<doc id="1489385" url="https://pl.wikipedia.org/wiki?curid=1489385" title="Sơn La">
Sơn La

Sơn La – miasto w Wietnamie, stolica prowincji Sơn La. W 2008 roku ludność miasta wynosiła 20 660 mieszkańców.

</doc>
<doc id="1489390" url="https://pl.wikipedia.org/wiki?curid=1489390" title="Komora imersyjna">
Komora imersyjna

Komora imersyjna – zbiornik zawierający wodę służący do imitowania stanu nieważkości.
Komora imersyjna wykorzystuje fakt, że średni ciężar właściwy ciała ludzkiego jest zbliżony do ciężaru właściwego wody, a wypór wody mniej więcej równoważy ciężar ciała (prawo Archimedesa). Naśladowanie nie jest idealne, gdyż różne tkanki i narządy wewnętrzne mają różny ciężar właściwy.
Komory używane są do trenowania astronautów i ćwiczenia zadań, które mają być wykonane podczas faktycznego przebywania w przestrzeni kosmicznej w stanie nieważkości.

</doc>
<doc id="1489394" url="https://pl.wikipedia.org/wiki?curid=1489394" title="Fenomen rycerza Jedi">
Fenomen rycerza Jedi

Fenomen rycerza Jedi – zjawisko socjologiczne w krajach angielskojęzycznych zapoczątkowane w roku 2001 i nieformalny ruch społeczny.
Polegał na podawaniu podczas spisu powszechnego odpowiedzi „Jedi” na pytanie o religię. Rycerze Jedi to postacie z "Gwiezdnych wojen", kierujący się pewnym systemem filozoficznym, który może być uznany za religię. Kampania prowadzona była przez pocztę elektroniczną i SMS. Twórcy wychodzili z założenia, że jeśli odpowiednia liczba respondentów poda taką odpowiedź, władze będą zmuszone uznać tę religię. Większość przyznających się do tej „religii” uznała to za zabawę lub też okazanie niechęci dla rządu lub polityki w ogóle.
W Anglii i Walii 390 127 osób, czyli 0,7% respondentów przyznało się do tej „religii”, co dało jej status czwartej co do wielkości religii w kraju.

</doc>
<doc id="1489395" url="https://pl.wikipedia.org/wiki?curid=1489395" title="Minerały maficzne">
Minerały maficzne

Minerały ciemne ("maficzne") – minerały barwne bądź zabarwione mające wpływ na ogólną barwę danej skały. Ich zawartość czyli objętościowy (lub procentowy) udział w skale pozwala na wyznaczenie tzw. wskaźnika barwy (wskaźnika maficzności) będącego podstawą do sklasyfikowania niektórych skał magmowych jako leukokratyczne lub melanokratyczne. "Leuko" jeśli dana skała jest jaśniejsza od odmiany typowej, "mela" jeśli jest ciemniejsza. Dla przykładu granit zawierający mniej minerałów ciemnych będzie określony jako "leukogranit".
Do minerałów ciemnych zalicza się głównie:

</doc>
<doc id="1489396" url="https://pl.wikipedia.org/wiki?curid=1489396" title="Minerały ciemne">
Minerały ciemne



</doc>
<doc id="1489397" url="https://pl.wikipedia.org/wiki?curid=1489397" title="Oosterzee">
Oosterzee

Oosterzee – wieś w Holandii w prowincji Fryzja, nad jeziorem Tjeukemeer. Sąsiaduje z miejscowością o podobnej wielkości Oosterzee-Buren.

</doc>
<doc id="1489402" url="https://pl.wikipedia.org/wiki?curid=1489402" title="Okręg wyborczy Dunwich">
Okręg wyborczy Dunwich

Okręg wyborczy Dunwich powstał w 1298 r. i wysyłał do angielskiej, a następnie brytyjskiej, Izby Gmin dwóch deputowanych. Dunwich było portowym miastem 30 mil od Ipswich, ale w 1670 r. morze wdarło się do portu, a Dunwich stało się wioską. W XIX w. w tym „zgniłym okręgu” mieszkało 32 wyborów, uzależnionych od swoich „patronów”: lorda Huntingfielda i Snowdona Barne’a. Okręg został zlikwidowany w 1832 r.

</doc>
<doc id="1489404" url="https://pl.wikipedia.org/wiki?curid=1489404" title="Prowincja Sơn La">
Prowincja Sơn La

Sơn La – prowincja Wietnamu, znajdująca się w północnej części kraju, w Regionie Północno-Zachodnim. Na południu prowincja graniczy z Laosem.
Podział administracyjny.
W skład prowincji Sơn La wchodzi dziesięć dystryktów oraz jedno miasto.

</doc>
<doc id="1489406" url="https://pl.wikipedia.org/wiki?curid=1489406" title="Korytarz wtargnięcia">
Korytarz wtargnięcia

Korytarz wtargnięcia – eliptyczny obszar gęstych warstw atmosfery, w który musi trafić statek kosmiczny podczas wchodzenia do atmosfery, aby przejść przez nią bez uszkodzeń.
Wejście powyżej korytarza wtargnięcia powoduje za małe wytracenie prędkości, zbliżenie się do planety, a następnie ponowne oddalenie się od niej (odbicie od atmosfery).
Wejście poniżej korytarza powoduje wejście pod zbyt dużym kątem i zbyt szybkie hamowanie o atmosferę, co skutkuje nadmiernym nagrzewaniem się osłon termicznych statku poprzez tarcie. Powoduje to zagrożenie dla załogi i konstrukcji statku. Może skutkować jego uszkodzeniem lub zniszczeniem.

</doc>
<doc id="1489407" url="https://pl.wikipedia.org/wiki?curid=1489407" title="Tjeukemeer">
Tjeukemeer

Tjeukemeer (fryz. "Tsjûkemar") – jezioro w Holandii, największe w południowo-zachodniej Fryzji. Przystosowane do żeglugi, uprawiania sportów wodnych, siecią kanałów połączone z morzem Północnym. Przez zachodnią część jeziora dzięki sieci wiaduktów, mostów oraz nasypów ziemnych przebiega autostrada A6.

</doc>
<doc id="1489408" url="https://pl.wikipedia.org/wiki?curid=1489408" title="Truskawiec (gmina Poddębice)">
Truskawiec (gmina Poddębice)

Truskawiec – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.
Przez miejscowość przebiega droga wojewódzka nr 703.

</doc>
<doc id="1489409" url="https://pl.wikipedia.org/wiki?curid=1489409" title="Appenzeller (rasa kury)">
Appenzeller (rasa kury)

Appenzeller – kura czubata.
Pochodzenie.
Rasa wyhodowana w szwajcarskim kantonie Appenzeller ze starych odmian czubatek (prawdopodobnie z brabantów i kur pawłowskich). W Niemczech trwała późniejsza hodowla, w 1953 r. powstał związek rzadkich ras kur, do której został zaliczony appenzeller. Kury te hodowano na bardzo wysokich terenach otwartych w górach.
Opis cech.
Wygląd.
Głowa nie należy do dużych, jej wielkość jest średnia, ma charakterystyczny czub pokryty piórami nastroszonymi w kierunku przodu, widoczny jest także wyrostek. Grzebień z wyglądu przypomina zaokrąglone rogi, które rozchylają się w gorę. Skrzydła są umiejscowione dość wysoko, bardzo dobrze przylegają do tułowia kur. 
Średniej długości nogi, z czterema palcami (pazury kur są barwy jasnej). Skoki charakteryzują się niebieskim odcieniem.
Pierś wyraźnie zaokrąglona, pełna, wydatna. Brzuch jest dobrze rozwinięty, pełny. Dzwonki są dość duże, koloru czerwonego w przeciwieństwie do zausznic które są koloru białego.
Policzki mają kolor jasnoczerwony. Oczy są bardzo ciemne, wręcz czarne. Kura ta jest gęsto upierzona.
Zastosowanie.
Rasa hodowana w celach ozdobnych.
Jaja.
Masa jaja: 55 g, Skorupka koloru białego.

</doc>
<doc id="1489412" url="https://pl.wikipedia.org/wiki?curid=1489412" title="Ułany">
Ułany

Ułany – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489417" url="https://pl.wikipedia.org/wiki?curid=1489417" title="Wiesław Jażdżyński">
Wiesław Jażdżyński

Wiesław Stefan Jażdżyński (ur. 9 września 1920 w Kielcach, zm. 26 lipca 1998 w Łodzi) – polski prozaik.
Życiorys.
Syn Stefana Jażdżyńskiego. Absolwent Gimnazjum i Liceum im. Stefana Żeromskiego w Kielcach. Ukończył socjologię na Uniwersytecie Łódzkim. W latach 1943–1945 działał w tajnym nauczaniu. Debiutował w 1944 na łamach konspiracyjnej prasy jako poeta. W latach 1945–1954 był redaktorem tygodnika „Wieś”. Od 1968 należał do PZPR. W latach 1970–1974 pełnił funkcję dyrektora i redaktora naczelnego Wydawnictwa Łódzkiego. W latach 1974–1977 był redaktorem Łódzkiej Rozgłośni Polskiego Radia, natomiast w latach 1978–1984 zastępcą kierownika rozgłośni.
Dzięki napisanemu przez niego w 1965 "Reportażowi z pustego pola" przywrócono pamięć o istnieniu w Łodzi obozu dla polskich dzieci.
Odznaczony został m.in.: Krzyżem Kawalerskim Orderu Odrodzenia Polski, Złotym Krzyżem Zasługi, Medalem 30-lecia Polski Ludowej, Medalem 40-lecia Polski Ludowej Medalem „Za zasługi dla obronności kraju”, Medalem Komisji Edukacji Narodowej, odznaką Zasłużony Działacz Kultury.

</doc>
<doc id="1489419" url="https://pl.wikipedia.org/wiki?curid=1489419" title="Songs for You, Truths for Me">
Songs for You, Truths for Me

Songs for You, Truths for Me to drugi studyjny album brytyjskiego wokalisty, gitarzysty i tekściarza Jamesa Morrisona. Został wydany 29 września 2008 roku. Pierwszym singlem z tej płyty jest "You Make It Real", a drugim - "Nothing Ever Hurt Like You", który został wydany tylko w Stanach Zjednoczonych. Ostatnim wydanym 8 grudnia 2008 roku singlem jest utwór "Broken Strings", w którym artyście towarzyszy kanadyjska wokalistka R'nB - Nelly Furtado. Album osiągnął 3 miejsce na brytyjskiej liście UK Charts.

</doc>
<doc id="1489421" url="https://pl.wikipedia.org/wiki?curid=1489421" title="Stefan Stanisław Czarniecki">
Stefan Stanisław Czarniecki

Stefan Stanisław Czarniecki (zm. w kwietniu 1703 roku) – pisarz polny koronny od 1671, marszałek sejmu pacyfikacyjnego 1673 roku, marszałek konfederacji gołąbskiej, starosta radziejowski, brański, lipnicki, starosta kaniowski.
Życiorys.
Był synem Stanisława Czarnieckiego, bratankiem hetmana polnego koronnego Stefana. Po śmierci hetmana Czarnieckiego, odziedziczył większość jego majątku (starostwo kaniowskie, reteńskie, radziejowskie i rodzinną Czarncę).
Walczył z kozakami, Rosjanami i Szwedami.
W 1658 był rotmistrzem rajtarii. W czasie rokoszu Lubomirskiego dochował wierności królowi Janowi Kazimierzowi. Po stryju otrzymał w 1665 szwadron dragonów, a w 1666 otrzymał komendę królewskiej chorągwi husarskiej. Jako pułkownik Jego Królewskiej Mości walczył dalej na Ukrainie. Poseł na sejm nadzwyczajny 1670 roku z województwa wołyńskiego.
W 1673 został wybrany marszałkiem konfederacji gołąbskiej, zawiązanej w obronie króla Michała Korybuta Wiśniowieckiego. Przewodniczył obradom sejmu pacyfikacyjnego. Od 1673 posiadał własny regiment dragonii. W czasie bitwy pod Chocimiem prowadził do szturmu piechotę na okopy tureckie. Brał udział w kampaniach 1674–1676. Elektor Jana III Sobieskiego z ziemi bielskiej w 1674 roku. Od 1674 posiadał chorągiew pancerną. Uczestniczył w odsieczy wiedeńskiej. W czasie bitwy pod Parkanami dowodził partią jazdy na lewym skrzydle. 
Należał do najbardziej zagorzałych wrogów króla Jana III Sobieskiego, uczestniczył w spisku przeciwko królowi w 1678 roku. W paszkwilu z 1685 roku zohydził osobę monarchy.
Poseł sejmiku wołyńskiego na sejm koronacyjny 1676 roku, sejm 1677 roku, sejm 1678/1679 roku, sejm 1681 roku, poseł na sejm 1683 roku.
5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. 

</doc>
<doc id="1489422" url="https://pl.wikipedia.org/wiki?curid=1489422" title="West Kennet Long Barrow">
West Kennet Long Barrow

West Kennet Long Barrow – neolityczne cmentarzysko datowane na ok. 3600 p.n.e., położone 2,5 km na wschód od Avebury. Zostało odkryte w XVII wieku przez Johna Aubreya.
Obiekt w roku 1986 został wpisany na listę światowego dziedzictwa UNESCO razem ze Stonehenge i podobnymi obiektami w Anglii.

</doc>
<doc id="1489428" url="https://pl.wikipedia.org/wiki?curid=1489428" title="Zakrzew (powiat poddębicki)">
Zakrzew (powiat poddębicki)

Zakrzew – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489431" url="https://pl.wikipedia.org/wiki?curid=1489431" title="Osiedle Widok (Żywiec)">
Osiedle Widok (Żywiec)

Osiedle Widok – osiedle w Żywcu, w dzielnicy Śródmieście.
Osiedle położone jest w północnej części dzielnicy Śródmieście, około 2,6 km od ścisłego centrum miasta. Połączenie z centrum zapewniają autobusy MZK Żywiec linii 16 i 17 (ul. Jodłowa, ul. Krakowska) oraz 4 (ul. Krakowska).
Ulice na osiedlu:

</doc>
<doc id="1489433" url="https://pl.wikipedia.org/wiki?curid=1489433" title="Okręg wyborczy West Cumberland">
Okręg wyborczy West Cumberland

Okręg wyborczy West Cumberland powstał w 1832 r. i wysyłał do brytyjskiej Izby Gmin dwóch deputowanych. Okręg obejmował zachodnią część hrabstwa Cumberland. Został zlikwidowany w 1885 r.

</doc>
<doc id="1489436" url="https://pl.wikipedia.org/wiki?curid=1489436" title="Kuratela (powieść)">
Kuratela (powieść)

Kuratela (oryg. fr. "L’interdiction") – powieść Honoriusza Balzaka z 1836, część "Scen z życia paryskiego" cyklu "Komedia ludzka".
Treść.
Do Popinota, sędziego pierwszej instancji przy trybunale paryskim, przychodzi markiza d’Espard z następującym problemem: arystokratka pragnie ubezwłasnowolnić swojego męża, z którym żyje w separacji, i ustanowić nad nim kuratelę. Powodem tej decyzji ma być fakt, że markiz utrudnia swojej żonie kontakty z dziećmi, a swój majątek z nieznanych powodów wydaje na utrzymanie całkowicie obcej rodziny Jeanrenaud. Kobieta twierdzi, że jej mąż zachorował psychicznie.
Nieufny wobec tłumaczeń arystokratki Popinot przeprowadza prywatne śledztwo, z którego wynika, że markiz bynajmniej nie zwariował, zaś wspieranie rodziny Jeanrenaud traktuje jako rodzaj wyrównania krzywd: trzy stulecia wcześniej jego przodek doprowadził do egzekucji przodka Jeanrenaudów, protestanta. Popinot odkrywa intrygę markizy, pragnącej wzbogacić się naginając prawo, jednak nie jest w stanie jej przeciwdziałać: arystokratka dowiaduje się o jego działaniach i oddaje sprawę innemu prawnikowi, ambitnemu i bezwzględnemu Camusotowi.
Cechy utworu.
"Kuratela" należy do tych utworów "Komedii ludzkiej", które poprzez ukazanie mniej lub bardziej typowej dla swoich czasów sytuacji oraz skondensowaną akcję mają na celu przedstawienie prawideł rządzących w praktyce funkcjonowaniem wielkiego świata paryskiego oraz ogólnych cech osób obracających się w tym środowisku (inne tego rodzaju utwory to m.in. "Gobseck", "Bank Nucingena" czy "Pułkownik Chabert"). Podobnie jak ten ostatni utwór, "Kuratela" kontrastuje ze sobą warstwę społeczną urzędników sądownictwa oraz sferę najbogatszych, przedstawiając upadek moralności w tej drugiej oraz rozdarcie pierwszej pomiędzy wynikającymi z prawa wartościami a perspektywą łatwego bogacenia się.

</doc>
<doc id="1489439" url="https://pl.wikipedia.org/wiki?curid=1489439" title="Tadeusz Wnorowski">
Tadeusz Wnorowski

Tadeusz Wnorowski (ur. ?, zm. 3 września 1925 w Rajczy) – porucznik piechoty Wojska Polskiego.
Życiorys.
Został zweryfikowany w stopniu porucznika ze starszeństwem z dniem 1 czerwca 1919. W szeregach 2 pułku strzelców podhalańskich w stopniu kapitana uczestniczył w wojnie polsko-bolszewickiej. W 1924 r. był oficerem 4 pułku strzelców podhalańskich. W randzie porucznika w 1924 zajmował 324 lokatę w korpusie oficerów zawodowych piechoty.

</doc>
<doc id="1489441" url="https://pl.wikipedia.org/wiki?curid=1489441" title="Rejon owidiopolski">
Rejon owidiopolski

Rejon owidiopolski – była jednostka administracyjna wchodząca w skład obwodu odeskiego Ukrainy.
Rejon utworzony w 1924, ma powierzchnię 815 km² i liczy około 28 tysięcy mieszkańców. Siedzibą władz rejonu jest Owidiopol.
Geografia.
Granice rejonu stanowi linia brzegowa Morza Czarnego i liman Dniestru, a po jego terytorium płynie rzeka Baraboj. Atrakcją przyrodniczą jest rezerwat "Dalnicki las" i będące pod ochroną uroczysko "Dniestrowskie zalewiska".
Na terenie rejonu znajdują się 4 osiedlowe rady i 16 silskich rad, obejmujących w sumie 31 wsi i 1 osadę.

</doc>
<doc id="1489445" url="https://pl.wikipedia.org/wiki?curid=1489445" title="Miron Kertyczak">
Miron Kertyczak

Miron Kertyczak (ukr. Мирон Кертичак, ur. 29 stycznia 1955 w Żugieniach, zm. 25 stycznia 2006 w Markach) – polski działacz społeczny pochodzenia ukraińskiego, prezes Związku Ukraińców w Polsce w latach 1996–2006.
Życiorys.
W 1983 ukończył studia na Wydziale Fizyki Uniwersytetu Gdańskiego, a w 1998 studia w Szkole Głównej Handlowej ze specjalizacją menedżer kultury.
Od 1976 do 1989 pracował w Gdańsku jako dziennikarz-fotoreporter w prasie studenckiej, regionalnej i branżowej. Jednocześnie zaangażowany był w działalność społeczną w organizacjach mniejszości ukraińskiej w Polsce. W latach 1974–1989 był działaczem Koła Ukraińskiego Towarzystwa Społeczno-Kulturalnego w Gdańsku, współorganizował imprezy młodzieżowe (Jarmark Młodzieżowy, Rajd "Karpaty", spotkania młodzieży akademickiej). Od 1979 brał udział w pracach komitetu organizacyjnego kolejnych edycji Festiwali Kultury Ukraińskiej. W latach 1989–1990 zajmował stanowisko zastępcy przewodniczącego UTSK.
W latach 1990–1996 pełnił funkcję sekretarza Związku Ukraińców w Polsce, od 1996 był prezesem Zarządu Głównego. W 2001 został zastępcą przewodniczącego Europejskiego Kongresu Ukraińców oraz członkiem Prezydium Ukraińskiej Światowej Rady Koordynacyjnej. Od 3 października 2005 pełnił funkcję współprzewodniczącego Komisji Wspólnej Rządu RP i Mniejszości Narodowych i Etnicznych. Zainicjował wiele przedsięwzięć służących dialogowi i współpracy polsko-ukraińskiej.
Należał do Stowarzyszenia Dziennikarzy RP. W 2016 roku odbyła się wystawa poświęcona jego pamięci.
Odznaczenia.
"Za wybitne zasługi dla współpracy między narodami Polski i Ukrainy" (2006)

</doc>
<doc id="1489447" url="https://pl.wikipedia.org/wiki?curid=1489447" title="Rejon białogrodzki">
Rejon białogrodzki

Rejon białogrodzki – jednostka administracyjna wchodząca w skład obwodu odeskiego Ukrainy.
Rejon utworzony w 1944, ma powierzchnię 1852 km² i liczy około 61 tysięcy mieszkańców. Siedzibą władz rejonu jest Białogród nad Dniestrem.
Na terenie rejonu znajdują się 1 miejska rada i 27 silskich rad, obejmujących w sumie 55 wsi i 2 osady.

</doc>
<doc id="1489450" url="https://pl.wikipedia.org/wiki?curid=1489450" title="Friedrichshain-Kreuzberg">
Friedrichshain-Kreuzberg

Friedrichshain-Kreuzberg – drugi okręg administracyjny "(Verwaltungsbezirk)" Berlina. Najmniejszy spośród wszystkich dwunastu okręgów administracyjnych Berlina ma najwyższe zagęszczenie ludności, 13 819 osób na kilometr kwadratowy (stan na 31. grudnia 2015) i najniższy średni wiek mieszkańca. Powstał po wprowadzeniu reformy administracyjnej 1 stycznia 2001, kiedy to zostały połączone dwie dzielnice Friedrichshain (dawniej w Berlinie Wschodnim) i Kreuzberg (dawniej w Berlinie Zachodnim). 
Centralnie położony okręg administracyjny uważany jest za najbardziej kreatywny i jest znany z różnorodnego życia nocnego i kulturalnego.
Podział administracyjny.
W skład okręgu administracyjnego wchodzą dwie dzielnice "(Ortsteil)":
Friedrichshain-Kreuzberg jest jednym z dwóch okręgów (obok okręgu Mitte), który powstał z połączenia dzielnic wschodniego i zachodniego Berlina. Obie dzielnice są od siebie oddzielone rzeką, Sprewą. Most Oberbaumbrücke łączy obie dawne dzielnice i dlatego jest symbolem nowego porządku administracyjnego, co jest potwierdzone godłami dzielnic na fasadzie mostu.
W roku 2014 została ustalona wymiana powierzchni z sąsiadującym okręgiem Tempelhof-Schöneberg.
Mieszkańcy.
30 czerwca 2016 roku okręg administracyjny Friedrichshain-Kreuzberg liczył 281 076 mieszkańców na powierzchni 20,2 kilometrów kwadratowych. Dawało to gęstość zaludnienia na poziomie 13 819 mieszkańców na kilometr kwadratowy.
Obie części okręgu różnią się od siebie strukturą społeczną. Na podstawie danych Urzędu Kraju Związkowego Berlina w roku 2002 odsetek obcokrajowców wynosił 32,8% w dzielnicy Kreuzberg i 8,7% w Friedrichshain. 31 grudnia 2012 udział obcokrajowców w całej dzielnicy wyniósł 22,4%. Ogólna liczba mieszkańców z tłem migracyjnym była jednak wyższa - 37,6%. Struktura wieku społeczeństwa także się różni. W Kreuzbergu udział 35-60 latków jest większy, a udział młodzieży stosunkowo niższy niż we Friedrichshain. Ta dzielnica jest zamieszkiwana przeważnie przez młodych dorosłych. Przeciętny wiek mieszkańca w całym okręgu wyniósł 31 grudnia 2012 roku 37,3 lata i jest to najniższa wartość spośród wszystkich dzielnic i okręgów Berlina. Oznacza to, że Friedrichshain-Kreuzberg jest okręgiem o najmłodszym społeczeństwie. Dla porównania średnia wieku w okręgu Steglitz-Zehlendorf wynosił wtedy 46,1 roku i był to najwyższy wskaźnik w mieście. Odsetek osób bezrobotnych w dniu 30 kwietnia 2013 roku wyniósł 13,3%
Wskaźnik dzietności w 2007 roku wynosił 1,17 dziecka na kobietę, co było niskim wynikiem, przy liczbie 1,275 osiąganym przeciętnie w całym Berlinie, a także przy średnim wskaźniku z całych Niemiec.
Pozostałe.
Gemüseschlacht.
Rokrocznie, od 2007 roku, na moście Oberbaumbrücke odbywa się demonstracja o nazwie Gemüseschlacht (pol. Bitwa na warzywa). Jest to bitwa urządzana w formie zabawy, która ma pokazać wzajemne animozje i dosyć luźne związki mieszkańców obu dzielnic zjednoczonego okręgu.
Wagenburg.
Na ulicy Revaler Straße znajduje się osiedle złożone z wagonów o nazwie "Hänger &amp; Laster," które pokazuje alternatywny model życia.
Ort der Vielfalt.
23 września 2008 roku okręg otrzymał tytuł "Ort der Vielfalt" (pol. Miejsce Wielokulturowości) przyznany przez Rząd Federalny Niemiec.
Komunikacja.
Przez okręg przebiega linia metra U1, U2, U5, U6, U7 oraz U8.
Współpraca.
Miejscowości partnerskie:

</doc>
<doc id="1489451" url="https://pl.wikipedia.org/wiki?curid=1489451" title="Ksantomatoza mózgowo-ścięgnista">
Ksantomatoza mózgowo-ścięgnista

Ksantomatoza mózgowo-ścięgnista (zespół Van Bogaerta-Scherera-Epsteina, ang. cerebrotendineous xanthomatosis, CTX, Van Bogaert-Scherer-Epstein syndrome) – rzadka choroba genetyczna, dziedziczona autosomalnie recesywnie, spowodowana mutacjami genu "CYP27A1" na chromosomie 2. Zahamowanie syntezy kwasów żółciowych prowadzi w niej do gromadzenia się złogów cholesterolu w ośrodkowym układzie nerwowym i ataksji, do rozwoju żółtaków ścięgien i żółtaków guzowatych. Chorobę opisali Ludo van Bogaert, Hans-Joachim Scherer i Emil Epstein w 1937 roku.

</doc>
<doc id="1489453" url="https://pl.wikipedia.org/wiki?curid=1489453" title="Rejon bołgradzki">
Rejon bołgradzki

Rejon bołgradski – jednostka administracyjna wchodząca w skład obwodu odeskiego Ukrainy.
Rejon utworzony w 1940, ma powierzchnię 1364 km² i liczy około 67 tysięcy mieszkańców. Siedzibą władz rejonu jest Bołgrad.
Na terenie rejonu znajdują się 1 miejska rada i 18 silskich rad, obejmujących w sumie 22 miejscowości.

</doc>
<doc id="1489455" url="https://pl.wikipedia.org/wiki?curid=1489455" title="/dev/full">
/dev/full

/dev/full – wirtualny plik uniksopodobnych systemów operacyjnych, zwracający No space left on device (symbol ENOSPC) przy próbie zapisu do niego. W przypadku odczytu jest źródłem zerowych danych, podobnie jak /dev/zero. Jest używany do testowania zachowania programów przy braku miejsca na dysku.
 $ echo Hello world &gt; /dev/full
 bash: echo: write error: No space left on device

</doc>
<doc id="1489457" url="https://pl.wikipedia.org/wiki?curid=1489457" title="Centrum Badawcze imienia Johna H. Glenna">
Centrum Badawcze imienia Johna H. Glenna

Centrum Badawcze imienia Johna H. Glenna (ang. NASA John H. Glenn Research Center at Lewis Field) (dawniej "Lewis Research Center") – ośrodek badawczy NASA posiadający placówki w trzech miastach stanu Ohio: Brook Park, Cleveland i Fairview Park).
Ośrodek prowadzi badania naukowe i inżynieryjne na potrzeby aeronautyki i astronautyki.
Ustanowiony w 1942 jako część NACA. Do NASA wszedł jako laboratorium badań nad silnikami lotniczymi.
Od momentu planowania budowy (czerwiec 1940) nosił nazwę "Aircraft Engine Research Laboratory". W 1947 zmieniono ją na "Flight Propulsion Research Laboratory" (laboratorium badań napędów lotniczych). Rok później zmieniono nazwę na "Lewis Flight Propulsion Laboratory", a w 1958 na "Lewis Research Center". 1 marca 1999 nastąpiła kolejna zmiana nazwy, zgodna ze schematem nazw pozostałych ośrodków: "Centrum Badawcze imienia Johna H. Glenna", na cześć astronauty Johna Glenna.

</doc>
<doc id="1489458" url="https://pl.wikipedia.org/wiki?curid=1489458" title="Lewis Research Center">
Lewis Research Center



</doc>
<doc id="1489459" url="https://pl.wikipedia.org/wiki?curid=1489459" title="Rejon izmailski (do 2020)">
Rejon izmailski (do 2020)

Rejon izmailski – była jednostka administracyjna wchodząca w skład obwodu odeskiego Ukrainy.
Rejon utworzony w 1856, ma powierzchnię 1194 km² i liczy około 51 tysięcy mieszkańców. Siedzibą władz rejonu jest Izmaił.
Na terenie rejonu znajdują się 1 miejska rada i 18 rad wiejskich, obejmujących w sumie 22 miejscowości. Rejon został zlikwidowany 17 lipca 2020 w związku z reformą podziału administracyjnego Ukrainy na rejony. 

</doc>
<doc id="1489461" url="https://pl.wikipedia.org/wiki?curid=1489461" title="Jerzy Jesionowski">
Jerzy Jesionowski

Jerzy Jesionowski (ur. 7 listopada 1919 we wsi Ponikiew Duża, zm. 28 października 1992 w Warszawie) – polski prozaik, autor sztuk scenicznych oraz autor książek dla dzieci i młodzieży. 
Życiorys.
Ukończył studia na Wydziale Mechanicznym Politechniki Warszawskiej oraz filozofię na Uniwersytecie Warszawskim. Debiutował na łamach miesięcznika „Kuźnia Młodych” jako prozaik. W latach 1945–1965 był pracownikiem resortu łączności. Od 1957 roku należał do PZPR. W latach 1968–1971 był kierownikiem artystycznym Zespołu Filmowego „Wektor”. Pochowany na cmentarzu Bródnowskim w Warszawie (kwatera 6B-4-10).
Odznaczenia i nagrody.
Był odznaczony m.in.: Krzyżem Komandorskim i Kawalerskim Orderu Odrodzenia Polski, Złotym i Srebrnym Krzyżem Zasługi.
Ponadto był laureatem takich nagród jak:

</doc>
<doc id="1489464" url="https://pl.wikipedia.org/wiki?curid=1489464" title="Rejon kilijski">
Rejon kilijski

Rejon kilijski – była jednostka administracyjna wchodząca w skład obwodu odeskiego Ukrainy.
Rejon utworzony w 1940, ma powierzchnię 1359 km² i liczy około 60 tysięcy mieszkańców. Siedzibą władz rejonu jest Kilia. Graniczy z Morzem Czarnym. Znajduje się tu jezioro Sasyk. Przepływają rzeki: Dunaj, Kogylnik, Strumok, Kirgiż-Kitaj, Alijaga. W skład rejonu wchodzi też najbardziej oddalona morska wyspa Ukrainy - Wyspa Zmieina.
Na terenie rejonu znajdują się 2 miejskie rady i 13 silskich rad, obejmujących w sumie 16 wsi i 2 osady.

</doc>
<doc id="1489467" url="https://pl.wikipedia.org/wiki?curid=1489467" title="Kościół Matki Bożej Nieustającej Pomocy w Grajewie">
Kościół Matki Bożej Nieustającej Pomocy w Grajewie

Kościół pw. MB Nieustającej Pomocy w Grajewie – rzymskokatolicki kościół położony w dekanacie Grajewo w diecezji łomżyńskiej.
Historia.
Budowa kościoła.
W związku z rozpoczętą budową na terenie parafii pw. Trójcy Przenajświętszej wielotysięcznego osiedla Grajewo – Południe w latach 70. XX wieku, zaszła konieczność budowy nowego kościoła. Zadania tego podjął się ks. Stanisław Łatwajtys, który w dniu 1 września 1984 r. dekretem ks. biskupa dr Juliusza Paetza został skierowany w celu stworzenia samodzielnego ośrodka duszpasterskiego. Decyzja władz państwowych na budowę tymczasowej kaplicy została wydana 18 maja 1987 r. W dniu 5 czerwca 1988 roku rozpoczęto pracę przy budowie kościoła i plebanii, którą oddano do użytku w roku 1990. Projekt kościoła wykonał prof. Tadeusz Zipser z Wrocławia
Ks. bp łomżyński Juliusz Paetz w dniu 27 czerwca 1989 r. erygował parafię pw. MB Nieustającej Pomocy, a w jej granicach znalazła się nowo budowana świątynia.
24 września 1989 roku podczas uroczystej mszy św o godz. 14:30 ks. bp Juliusz Paetz Ordynariusz łomżyński w obecności licznie zgromadzonego duchowieństwa i mieszkańców Grajewa dokonał wmurowania kamienia węgielnego, poświęconego przez Ojca świętego podczas III pielgrzymki do Ojczyzny w 1987 r. W dniu 29 października 1997 r. ks. bp Stanisław Stefanek pobłogosławił nowy kościół i przeniósł Najświętszy Sakrament z drewnianej kaplicy do nowego kościoła.
Świątynia została konsekrowana 1 października 2000 r. przez ordynariusza łomżyńskiego Stanisława Stefanka w obecności ks. bp Tadeusza Zawistowskiego biskupa pomocniczego diecezji, ks. bp Wojciecha Ziemby z diecezji ełckiej, jednocześnie w ołtarzu umieszczono relikwiami świętych męczenników Klemensa i Sykstusa. W roku 2001 odsłonięty został pomnik Papieża Jana Pawła II i poświęcony przez ks. bp Stanisława Stefanka.
Rys architektoniczny.
Kościół murowany został zbudowany w latach 1988–2000 na osiedlu Południe przy ul. Wojska Polskiego 98.
Msze św..
Msze święte odbywają się;
Odpusty;

</doc>
<doc id="1489469" url="https://pl.wikipedia.org/wiki?curid=1489469" title="Rejon renijski">
Rejon renijski

Rejon renijski – była jednostka administracyjna wchodząca w skład obwodu odeskiego Ukrainy.
Rejon utworzony w 1969, ma powierzchnię 861 km² i liczy około 38 tysięcy mieszkańców. Siedzibą władz rejonu jest Reni.
Na terenie rejonu znajdują się jedna miejska rada i siedem rad wiejskich, obejmujących siedem miejscowości.

</doc>
<doc id="1489472" url="https://pl.wikipedia.org/wiki?curid=1489472" title="Zygmunt Wnorowski">
Zygmunt Wnorowski

Zygmunt Wnorowski (ur. 1 grudnia 1905, zm. 14 lutego 1977) – inżynier, porucznik rezerwy kawalerii Wojska Polskiego.
W 1934 r. był oficerem rezerwy 23 Pułku Ułanów Grodzieńskich w Postawach.
W kampanii wrześniowej 1939 r. walczył jako dowódca plutonu w 2 szwadronie Warszawskiego Pułku Ułanów, ppłk dypl. Józefa Trepto, zorganizowanym 13 września w Radzyniu Podlaskim. Pochowany na cmentarzu Powązkowskim (kwatera 24-3-4/5).

</doc>
<doc id="1489473" url="https://pl.wikipedia.org/wiki?curid=1489473" title="Rejon tatarbunarski">
Rejon tatarbunarski

Rejon tatarbunarski – była jednostka administracyjna wchodząca w skład obwodu odeskiego Ukrainy.
Rejon ma powierzchnię 1748 km² i liczy około 39 tysięcy mieszkańców. Siedzibą władz rejonu są Tatarbunary.
Na terenie rejonu znajdują się 1 osiedlowa rada i 18 silskich rad, obejmujących w sumie 34 miejscowości.

</doc>
<doc id="1489475" url="https://pl.wikipedia.org/wiki?curid=1489475" title="Klasyfikacja Colon">
Klasyfikacja Colon



</doc>
<doc id="1489476" url="https://pl.wikipedia.org/wiki?curid=1489476" title="One Night Stand (2008)">
One Night Stand (2008)



</doc>
<doc id="1489477" url="https://pl.wikipedia.org/wiki?curid=1489477" title="Desmatosuchinae">
Desmatosuchinae

Desmatosuchinae – podrodzina archozaurów z rodziny Stagonolepididae. Heckert i Lucas (2000) zdefiniowali Desmatosuchinae jako wszystkie aetozaury bliżej spokrewnione z "Desmatosuchus" niż z ostatnim wspólnym przodkiem "Desmatosuchus" i "Stagonolepis". Parker (2003) uznaje poprawność tej definicji i zalicza do Desmatosuchinae klad ("Neoaetosauroides" + "Longosuchus" + ("Lucasuchus" + "Desmatosuchus")). "Lucasuchus" został uznany za ważny takson, a "Aceanasuchus" za chimerę składającą się z kości młodych aetozaurów należących do kilku rodzajów, głównie "Stagonolepis" i "Desmatosuchus". W późniejszych pracach Parker uznawał jednak "Aceanasuchus" za ważny takson. Sereno (2005) przedstawił definicję bardzo zbliżoną do tej Heckerta i Lucasa, jednak zamiast rodzajów wykorzystał w niej gatunki – "Desmatosuchus haplocerus" (obecnie "D. spurensis") i "Stagonolepis robertsoni".

</doc>
<doc id="1489478" url="https://pl.wikipedia.org/wiki?curid=1489478" title="Aetosaurinae">
Aetosaurinae



</doc>
<doc id="1489479" url="https://pl.wikipedia.org/wiki?curid=1489479" title="Incydent w Tak Bai">
Incydent w Tak Bai

Incydent w Tak Bai – wydarzenie, które miało miejsce w Tajlandii w mieście Tak Bai 25 października 2004 roku, w wyniku którego zginęło ok. 85 osób.
Tło wydarzeń.
Po aresztowaniu sześciu mężczyzn przez policję, została zorganizowana demonstracja przeciwko bezprawnemu zatrzymaniu, żadająca ich uwolnienia. Demonstracja przerodziła się w zamieszki. Posterunek policji został obrzucony kamieniami, a siły porządkowe w odpowiedzi użyły broni palnej i gazu łzawiącego. Aresztowano kilkuset demonstrantów, którym zdjęto koszulki i związano nimi ręce na plecach. Sceny te zostały zarejestrowane kamerą wideo.
Po kilku godzinach aresztowanych wsadzono do ciężarówek wojskowych, które miały ich zawieść do bazy wojskowej w prowincji Pattani. Więźniowie zostali ułożeni na podłodze ciężarówki po 5-6 osób, co po trzygodzinnej podróży spowodowało u nich stan podduszenia lub uduszenia.
Według raportu siedem osób zginęło od ran postrzałowych, a pozostali umarli w wyniku uduszenia lub pobicia.
Incydent wywołał burzę protestów w Tajlandii. Premier kraju, Thaksin Shinawatra, bronił działania wojska, a według niego mężczyźni zginęli z powodu osłabienia spowodowanego postnym miesiącem Ramadan. Żaden wojskowy uczestniczący w aresztowaniach nie został pociągnięty do odpowiedzialności za śmierć demonstrantów. 2 listopada 2006 roku nowy premier Tajlandii Surayud Chulanont przeprosił za incydent w Tak Bai.

</doc>
<doc id="1489481" url="https://pl.wikipedia.org/wiki?curid=1489481" title="Niagara (film)">
Niagara (film)

Niagara – dreszczowiec amerykański z 1953 w reżyserii Henry’ego Hathawaya.
Fabuła.
Małżeństwo Rose i George Loomisowie mieszkają w niewielkim motelu położonym po kanadyjskiej stronie Niagary. On, mocno znerwicowany, żyje w napięciu. Ona, piękna, zmysłowa blondynka urodą i stylem bycia przyciąga uwagę mężczyzn. George wie, że Rose ma kochanka, lecz darząc ją uczuciem, nie pozwala jej odejść, ale nie wie, że Rose i jej przyjaciel Patrick chcą go zamordować. Planują zwabić go nad wodospad i zepchnąć w rwące strumienie wody.

</doc>
<doc id="1489484" url="https://pl.wikipedia.org/wiki?curid=1489484" title="Tak Bai">
Tak Bai

Tak Bai (tajski: ตากใบ) - miejscowość w Tajlandii położona na granicy Tajlandii w Malezją, stolica Dystryktu Tak Bai, w prowincji Narathiwat.
Miasto zajmuje powierzchnię 9,14 km² a jego populacja w 2007 roku wynosi 17 317 osób.
25 października 2004 roku doszło tu do masakry demonstrantów w wyniku której zginęło ok. 85 osób.

</doc>
<doc id="1489485" url="https://pl.wikipedia.org/wiki?curid=1489485" title="Lemsterland">
Lemsterland

Lemsterland - była gmina w Holandii, w południowo-zachodniej Fryzji. Powierzchnia 124,34 km² z czego 48,41 km² to woda. Według spisu ludności z 2013 gminę zamieszkiwało 13 561 osób. Siedzibą gminy był Lemmer. W 2014 r. gmina została włączona do nowo utworzonej gminy De Friese Meren.
Miejscowości.
Miasta i wsie:
Przysiółki (wioski):

</doc>
<doc id="1489487" url="https://pl.wikipedia.org/wiki?curid=1489487" title="Puerto Morazán">
Puerto Morazán

Puerto Morazán – miasto w Nikaragui, w prowincji Chinandega, w północno-zachodniej części kraju. Liczy 2000 mieszkańców. Jest miastem partnerskim Bristolu.

</doc>
<doc id="1489489" url="https://pl.wikipedia.org/wiki?curid=1489489" title="Partia Przyjaciół Piwa (Białoruś)">
Partia Przyjaciół Piwa (Białoruś)

Partia Przyjaciół Piwa, PPP (biał. Партыя Аматараў Піва, ПАП, ros. Партия любителей пива, ПЛП) — białoruska liberalna partia polityczna, utworzona 10 sierpnia 1993 roku na zjeździe w Mińsku, zarejestrowana 30 grudnia tegoż roku. Partia istniała formalnie do 1997 roku, kiedy to została wykreślona z rejestru partii decyzją Ministerstwa Sprawiedliwości Republiki Białorusi. W rzeczywistości partia zawiesiła działalność już w 1996 roku, po wymuszeniu na jej liderze wyjazdu za granicę. Do statutu partii wpisano walkę o czystość i jakość piwa (na pierwszym miejscu), ale także walkę o niezależność Białorusi i wolny rynek. 
Liczba członków partii wynosiła około 2 500. Wśród członków tego ugrupowania znajdowali się między innymi: muzycy Siarhiej Skrypniczenka i Lawon Wolski, działacz związkowy Hienadź Bykau, a także polityk nacjonalistyczny Siarżuk Wysocki. Członkowie partii zorganizowali trzy zjazdy walne: pierwszy, założycielski 10 sierpnia 1993 roku, zjazd programowy 3-4 września 1994 roku oraz zjazd przedwyborczy w 1995 roku. Po latach były lider partii Andrej Ramaszeuski odniósł się do pomysłu jej odtworzenia, stwierdzając, że obecni zwolennicy tego pomysłu, tak jak dawni jej członkowie, nie mają ideologii pojmowanej "w sensie leninowskim", a program partii: "piwo, język, niezależność" pozostaje niezmienny.

</doc>
<doc id="1489490" url="https://pl.wikipedia.org/wiki?curid=1489490" title="Lamprofir">
Lamprofir

Lamprofiry – należą do skał magmowych, a dokładniej do głębinowych hipabysalnych i subwulkanicznych. Są przeważnie obojętne lub zasadowe, najrzadziej ultrazasadowe. Klasyfikuje się do skał żyłowych, gdyż występują w postaci dajek i silli. Nazwa pochodzi od złożenia greckich słów "lampros" - lśniący połączonego z terminem porfir.
Skład mineralny.
Przeważają głównie minerały ciemne. Składa się z fenokryształów biotytu, pirokseny (augit diopsydowy i tytanowy), amfiboli reprezentowanych głównie przez hornblendę, skaleni potasowych, plagioklazów, oraz rzadziej oliwinów. Ciasto skalne jest najczęściej utworzone z skaleni i skalenoidów (→foidy). Pobocznie może występować apatyt i magnetyt. Wtórnie także zeolity, kalcyt, siarczki, kwarc.
Zostały także ostatnio uznane za skały diamentonośne.
Cechy zewnętrzne.
Przeważnie mają barwę szarą, ciemnoszarą lub czarna, czasami również czerwonawa lub zielonawą. Najczęściej są ciemniejsze od skał, które przecinają.
Budowa wewnętrzna.
Skały lamprofirowe odznaczają się strukturą holokrystaliczną, porfirową lub porfirowatą oraz teksturą zbitą, bezładną lub czasami słabo kierunkową.
Geneza.
Powstają w towarzystwie intruzji magmowych. Przypuszczalnie wskutek uwodnienia magm nefelinitowych, lub wskutek stopienia dolnej części skorupy ziemskiej zbudowanej ze skał obfitujących w biotyt i hornblendę.
Odmiany.
Najpospolitsze odmiany lamprofirów to:
Występowanie.
Najczęściej towarzyszą masywom granitoidowym, syenitowym i diorytowym.
W świecie: USA (Arizona, Kalifornia); Rosja (półwysep Kola); Niemcy (Schwarzwald, Góry Harz
), Francja (Bretania, Wogezy); Wielka Brytania (Jersey, Wyspy Normandzkie, Lake District), Czechy (Masyw Czeski); Skandynawia.
W Polsce: Dolny Śląsk, Śląsk Cieszyński, rejon Krzeszowic k. Krakowa, Tatry, oraz w krystalicznym podłożu Wyżyny Śląsko-Krakowskiej.

</doc>
<doc id="1489493" url="https://pl.wikipedia.org/wiki?curid=1489493" title="Zofia Jeżewska">
Zofia Jeżewska

Zofia Jeżewska (ur. 15 czerwca 1911 w Warszawie, zm. 16 sierpnia 1995) – polska pisarka, podróżniczka, reportażystka oraz autorka słuchowisk.
Ukończyła Wyższą Szkołę Handlową w Warszawie. Debiutowała w 1933 r. na łamach dziennika „Kurier Warszawski” jako prozaik. W latach 1948–1981 była redaktorem Polskiego Radia.
Autorka reportaży książkowych powstałych w wyniku podróży (Egipt, Sudan, Syria, Meksyk). Pozostawiła szereg inéditów, jak biografia Delfiny Potockiej, tom nowel polskich "Tylko człowiek", 2 sztuki teatralne i 3 radiowe, 2 scenariusze filmowe (w tym jeden o Chopinie), przekłady sztuk Alberta Camusa ("Nieporozumienie") i Claude'a Santelliego ("Strachy"), wywiady ze słynnymi ludźmi (G. Philippe, A. Benedetti-Michelangeli, A. Rubinstein, A. Harasiewicz, M. Argerich, J. Steinbeck, J.P. Sartre, X. Dunikowski, J. Cocteau, S. Sikora, L.K. Olivier, J. Brel) pt. "Niepospolici ludzie przed mikrofonem" oraz "Dziennik stanu wojennego 1981–1983" i "Notatnik australijski".
Była córką Adama Czartkowskiego, botanika, historyka kultury i publicysty, autora m.in. biografii Chopina i Beethovena. Jej synem jest Krzysztof Andrzej Jeżewski, poeta, tłumacz, eseista, norwidolog i pisarz muzyczny. Została pochowana obok ojca na Cmentarzu Komunalnym Doły w Łodzi.

</doc>
<doc id="1489496" url="https://pl.wikipedia.org/wiki?curid=1489496" title="Toksyczne środki przemysłowe">
Toksyczne środki przemysłowe

Toksyczne środki przemysłowe (TSP) - używane w gospodarce związki chemiczne, materiały promieniotwórcze, substancje biologiczne oraz ich odpady zatruwające środowisko naturalne.
Ze względu na zespół charakterystycznych objawów dzieli się na:

</doc>
<doc id="1489498" url="https://pl.wikipedia.org/wiki?curid=1489498" title="Kotwica (czasopismo)">
Kotwica (czasopismo)

Kotwica – czasopismo (dwumiesięcznik) wydawany przez wspólnotę Cichych Pracowników Krzyża z Głogowa, ukazujące się od 1993 roku. Jego włoski odpowiednik stanowi miesięcznik CVS pod tytułem "L'Ancora". Czasopismo adresowane jest przede wszystkim do osób chorych, niepełnosprawnych, ich opiekunów, terapeutów i lekarzy.
Adresaci.
Czasopismo skierowane do świata chorych i niepełnosprawnych, ich opiekunów, terapeutów i lekarzy. Jego celem jest ukazanie człowieka chorego i niepełnosprawnego jako czynnego uczestnika życia społecznego i religijnego oraz pomoc w rozumieniu tajemnicy cierpienia. Pismo ma charakter głównie ewangelizacyjny. Celem jest również ukazywanie inicjatyw prowadzonych przez diecezjalne "Centra Ochotników Cierpienia" oraz pobudzanie do tego, by osoba niepełnosprawna była nie tylko biernym odbiorcą, ale współtwórcą dzieł apostolskich. Obok artykułów specjalistycznych zawiera ważne świadectwa osób doświadczonych cierpieniem oraz tych wszystkich, którzy tworzą "Centrum Ochotników Cierpienia". Pismo stara się zawsze na bieżąco prezentować najważniejsze przesłania papieskie oraz słowa kierowane do chorych przez biskupów. 
Zawiera następujące działy tematyczne: "Słowo wstępne moderatora CVS", "Trwałe przewodnictwo" – materiały formacyjne założyciela ruchu ks. Luigi Novarese, "My CVS" – wydarzenia Centrum Ochotników Cierpienia w Polsce i na świecie. Ponadto: świadectwa, orędzia papieskie na Światowy Dzień Chorego, artykuły przełożonych gałęzi włoskiej "Cichych Pracowników Krzyża", prezentacje twórczości osób chorych i niepełnosprawnych, lektur wartych przeczytania, rozważania z zakresu teologii duchowości skierowane do człowieka cierpiącego, wywiady, inne artykuły tematyczne. Każdy numer pisma jest poświęcony określonemu tematowi przewodniemu.
Inne publikacje.
W serii "Biblioteka Kotwicy" ukazały się:

</doc>
<doc id="1489502" url="https://pl.wikipedia.org/wiki?curid=1489502" title="HMS Ark Royal (1981)">
HMS Ark Royal (1981)

HMS Ark Royal (R07) – brytyjski lotniskowiec typu "Invincible". Wszedł do służby w 1985. "Ark Royal" był pod koniec służby okrętem flagowym Royal Navy. Tytuł ten przekazał okrętowi HMS "Bulwark" w 2011 roku, kiedy sam został wycofany ze służby.
Historia.
Zamówienie na budowę trzeciej jednostki typu "Invincible" zostało złożone w stoczni Swan Hunter w Wallsend w grudniu 1978. Pierwotnie miał nosić nazwę „Indomitable” (m.in. po lotniskowcu z II wojny światowej), zbieżną z nazwami poprzednich dwóch okrętów tego typu, lecz ostatecznie przejął bardziej tradycyjną dla marynarki brytyjskiej nazwę „Ark Royal” (królewska arka), w związku z wycofaniem poprzedniego lotniskowca o tej nazwie. W porównaniu do zbudowanych wcześniej dwóch bliźniaczych jednostek w projekcie okrętu wprowadzono znaczne zmiany. Przedłużono pokład lotniczy, kąt wzniesienia rampy startowej zwiększono z 7 do 12 stopni.
Stępkę pod budowę HMS "Ark Royal" położono 14 grudnia 1978 roku. Wodowanie nastąpiło 2 czerwca 1981 roku, w obecności królowej matki Elżbiety. Wyposażanie odbywało się w stoczni Walker Naval Yard, a próby morskie trwały od października 1984 roku. Budowę ukończono i okręt przekazano marynarce 24 czerwca 1985 roku, a oficjalnie wszedł do służby 1 listopada 1985 roku w Portsmouth. Podczas budowy okręt był oferowany Australii, jednak ostatecznie do sprzedaży nie doszło. 
W okresie szkolenia załogi okręt wyruszył w listopadzie 1985 w pierwszy rejs na Morze Śródziemne, powracając do Portsmouth 16 grudnia. Przed wejściem do służby na okręt przebazował 899 Dywizjon z myśliwcami Sea Harrier, a w 1986 roku dołączyły dywizjony: 801 (Sea Harrier), 820 (Sea King ASW) i eskadra 849B (Sea King AEW wczesnego ostrzegania). Skład dywizjonów później był zmienny. 28 czerwca 1986 lotniskowiec po ćwiczeniach na Atlantyku odwiedził Nowy Jork, gdzie 3 lipca brał udział w międzynarodowej rewii morskiej z okazji odnowienia Statui Wolności. Brał następnie udział w różnych ćwiczeniach międzynarodowych państw NATO na Atlantyku, Morzu Śródziemnym i Morzu Północnym. W czerwcu 1987 roku zawinął do Londynu, będąc największym okrętem, który przepłynął przez zaporę Thames Barrier. 13 czerwca 1988 okręt wypłynął na Daleki Wschód, odwiedzając w lipcu Singapur i we wrześniu Australię. 1 października brał udział w rewii morskiej w Sydney z okazji dwustulecia Australii. W drodze powrotnej ćwiczył z lotniskowcami „Nimitz” i „Clemenceau”, powracając do Portsmouth 15 grudnia 1988 roku.
10 stycznia 1991 roku „Ark Royal” popłynął na wschodnie Morze Śródziemne w związku z wojną w Zatoce Perskiej, lecz ostatecznie nie było konieczności użycia okrętów na tym akwenie. W kwietniu 1993 roku ponownie został skierowany na Morze Śródziemne i Adriatyk jako okręt flagowy Task Group 612.02, wspierającej operację sił pokojowych ONZ w byłej Jugosławii. Jego samoloty brały udział w operacji "Deny Flight" do sierpnia 1993, kiedy został tam zastąpiony przez „Invincible”. Ponownie operował na Adriatyku od lutego 1994, a jego Harriery prowadziły loty rozpoznawcze i wymuszające zakaz lotów wokół oblężonego Sarajewa. 16 kwietnia 1994 jeden Sea Harrier został zestrzelony, pilot katapultował się. Służbę tam okręt pełnił do maja. W sierpniu 1994 roku został wycofany do rezerwy w Portsmouth, oczekując na planowany remont, który został odłożony z przyczyn finansowych. 
W maju 1999 na okręcie rozpoczął się trwający dwa lata remont w Rosyth, podczas którego usunięto m.in. wyrzutnię pocisków przeciwlotniczych Sea Dart, dzięki czemu wydłużono do przodu pokład do parkowania samolotów oraz powiększono magazyny środków bojowych w kadłubie. Unowocześniono przy tym wyposażenie okrętu i systemy dowodzenia oraz zmodernizowano stanowisko kontroli lotów, z powiększoną powierzchnią oszklenia. Zwiększono tym samym możliwości uderzeniowe okrętu. 13 lipca 2001 okręt wypłynął na próby po remoncie, a oficjalnie powrócił do służby 2 listopada 2001 roku.
W marcu 2003 okręt był częścią sił biorących udział w ataku na Irak, operując na Zatoce Perskiej. Jego śmigłowce brały udział w desancie komandosów Royal Marines 21 marca na półwyspie Al Faw. 17 maja 2003 roku okręt powrócił do Portsmouth. W początkowym okresie konfliktu dwa jego śmigłowce pokładowe Sea King zderzyły się w powietrzu, w wyniku czego zginęło 6 Brytyjczyków i jeden Amerykanin.
Od kwietnia 2004 „Ark Royal” był ponownie wycofany do rezerwy w Portsmouth, a w lipcu 2005 roku rozpoczął kolejny remont w Rosyth. We wrześniu 2006 na okręcie zakończyła się przebudowa, mająca dostosować go lepiej do pełnienia zadań śmigłowcowca desantowego (LPH), na czas remontu HMS „Ocean”. Zdemontowano przy tym sonar kadłubowy. Jednocześnie w 2006 roku wycofano z brytyjskiego lotnictwa marynarki myśliwce Sea Harrier, pozostawiając na lotniskowcach szturmowe Harriery GR.9. Okręt osiągnął gotowość operacyjną na początku 2007 roku. Latem uczestniczył w ćwiczeniach "Noble Mariner" na Bałtyku, między innymi z polską Marynarką Wojenną, zawijając do Gdyni. Często w tym okresie z lotniskowca operowały śmigłowce i piechota morska innych państw sojuszniczych. Od 25 stycznia 2010 roku „Ark Royal” przejął rolę okrętu flagowego floty od HMS „Illustrious”. W kwietniu 2010 okręt uczestniczył w ćwiczeniach "Joint Warrior" koło Szkocji, utrudnionych przez popiół z wybuchu wulkanu Eyjafjallajökull. W maju podczas ćwiczeń z marynarką amerykańską, operowało z niego 12 Harrierów AV-8B USMC. W czerwcu 2010 roku okręt uczestniczył w rewii floty w Halifaksie. W październiku podczas kolejnych ćwiczeń "Joint Warrior" operowały z niego lądowe śmigłowce szturmowe Apache. Okręt miał pozostawać w czynnej służbie do 2016, by zostać zastąpionym przez zamówiony w maju 2008 lotniskowiec HMS "Prince of Wales". 19 października 2010 jednak brytyjskie Ministerstwo Obrony ogłosiło niespodziewanie zamiar wycofania okrętu z całej floty samolotów Harrier ze służby w celu poszukiwania oszczędności. 24 listopada 2010 odbył się ostatni start Harriera z pokładu, a 11 marca 2011 roku HMS „Ark Royal” został wycofany ze służby. Następnie został sprzedany na złom za kwotę 2,9 mln funtów. 12 czerwca 2013 został zaholowany do stoczni złomowej w Aliadze w Turcji.
W styczniu 2014 r. opublikowano informację, że po pożarze bliźniaczego lotniskowca HMS Illustrious, brytyjska flota musiała zakupić wyposażenie służące do kontroli sprzętu radiowego ze złomowanego w Turcji HMS Ark Royal.

</doc>
<doc id="1489503" url="https://pl.wikipedia.org/wiki?curid=1489503" title="Mistrzostwa Europy w Piłce Siatkowej Mężczyzn 2009">
Mistrzostwa Europy w Piłce Siatkowej Mężczyzn 2009

XXVI Mistrzostwa Europy w piłce siatkowej mężczyzn 2009 odbyły się w Turcji w Stambule i Izmirze między 3 a 13 września 2009 roku. 
Tytułu sprzed dwóch lat bronili Hiszpanie. Wygrali Polacy, którzy pokonali w 4-setowej walce po raz drugi na turnieju reprezentację Francji (29:27, 25:21, 16:25, 26:24), wygrywając wszystkie swoje spotkania. Był to pierwszy złoty medal mistrzostw Europy w historii polskiej siatkówki mężczyzn (i jednocześnie trzeci złoty medal mistrzostw Europy w całej historii polskiej siatkówki). 
Najbardziej wartościowym graczem turnieju (MVP) został polski atakujący Piotr Gruszka. Najwięcej nagród indywidualnych (3) otrzymali zawodnicy z Francji.
System rozgrywek.
W turnieju wzięło udział 16 reprezentacji, które zostały podzielone na 4 grupy: A, B, C, D.
Zespoły, które zajęły ostatnie miejsca w swoich grupach, nie przeszły do II fazy grupowej, kończąc rozgrywki odpowiednio na 13., 14., 15. i 16. miejscu.
Drużyny z pierwszych 3 miejsc w grupie zostały rozmieszczone w grupie E (zespoły z grup A i C) i F (zespoły z grup B i D). Wyniki meczów rozegranych między zespołami, które awansowały z jednej grupy, zostały uwzględnione w klasyfikacji grup E i F.
Pierwsze dwa zespoły z grupy E i F przeszły do półfinałów.
Po tej fazie odbyły się mecze o 3. miejsce i finał.
Eliminacje i uczestnicy.
Bezpośredni awans na Mistrzostwa Europy 2009 uzyskało 6 najlepszych drużyn poprzednich mistrzostw oraz gospodarz turnieju - Turcja.
Pozostałych dziewięciu finalistów wyłonił turniej kwalifikacyjny. Rozpoczął się on 8 maja 2008 roku i trwał do 14 września. Udział w nim wzięło 31 reprezentacji narodowych. 
Podział na koszyki.
9 października 2008 r. w Izmirze odbyło się losowanie grup finałowych (A-D) spośród zakwalifikowanych drużyn. Wcześniej finalistów podzielono na 4 koszyki, uwzględniając wyniki Mistrzostw Europy 2007 i eliminacji do Mistrzostw Europy 2009.
W pierwszym koszyku znaleźli się gospodarz i trzy czołowe drużyny mistrzostw Europy w Moskwie. Do drugiego trafiły zespoły, które zajęły 4., 5. i 6. miejsce w poprzednim turnieju oraz drużyna dolosowana z trzeciego koszyka, w którym rozstawieni zostali zwycięzcy majowych turniejów kwalifikacyjnych. W czwartym koszyku natomiast byli zwycięzcy wrześniowych barażów oraz jedna drużyna dolosowana z trzeciego koszyka. 
Pierwsza faza grupowa.
Grupa A - Izmir.
Tabela
Wyniki
Grupa B - Stambuł.
Tabela
Wyniki
Grupa C - Izmir.
Tabela
Wyniki
Grupa D - Stambuł.
Tabela
Wyniki
Druga faza grupowa.
Grupa E.
Tabela
Wyniki
9 września 2009
10 września 2009
Grupa F.
Tabela
Wyniki
9 września 2009
10 września 2009
Faza pucharowa.
Półfinały.
12 września 2009
Mecz o 3. miejsce.
13 września 2009
Finał.
13 września 2009 
Mistrzostwo Europy 2009
POLSKA PIERWSZY TYTUŁ 

</doc>
<doc id="1489505" url="https://pl.wikipedia.org/wiki?curid=1489505" title="Szlira">
Szlira



</doc>
<doc id="1489507" url="https://pl.wikipedia.org/wiki?curid=1489507" title="Tkactwo tabliczkowe">
Tkactwo tabliczkowe

Tkactwo tabliczkowe – jedna z najstarszych technik tkackich, obecnie stosowana już tylko w tkactwie artystycznym i ludowym do wykonywania ozdobnych krajek, pasków itp. Tabliczki tkackie były rozpowszechnione w średniowieczu. 
Konstrukcja tabliczki.
Tabliczka tkacka to płytka, w kształcie regularnego wielokąta, wykonana z dowolnego sztywnego materiału. Najczęściej tabliczki wykonywano z kory, rogu, drewna, twardej skóry lub wypalonej gliny. Obecnie twórcy ludowi wykonują tabliczki ze sklejki, kartonu, metalu, tworzyw sztucznych, a hobbyści nawet z kart do gry. Najczęściej stosuje się kwadratowe tabliczki o boku 6–10 cm i grubości ok. 3 mm. W narożnikach tabliczki wywiercone są otwory o średnicy 2–5 mm, przez które przewleka się nitki osnowy. Zarówno powierzchnie tabliczek, jak i krawędzie otworów muszą być bardzo dokładnie oszlifowane, żeby nie zaczepiały włókien przędzy. Otwory w każdej tabliczce są w wyraźny sposób oznaczone, najczęściej stosuje się oznaczenia literowe lub barwne. Często wiercone są też otwory centralne, o nieco większej średnicy. Komplet tabliczek do wykonywania krajek o różnych szerokościach składa się z 8 do 25 sztuk. Wszystkie tabliczki muszą być identyczne. W celu wzbogacenia efektów barwnych w wyrobie stosuje się tabliczki pięcio- lub sześciokątne. Jedną z najbardziej znanych tabliczek tkackich znaleziono w Lund w 1906 r. i pochodzi ona z XI wieku
Projektowanie.
Wykonanie krajki poprzedzone być musi odpowiednio przygotowanym projektem. Projektowanie krajek podobne jest do projektowania splotów tkanin. Podczas projektowania należy określić kolory i liczbę nitek oraz sposób obracania tabliczek. Projekt wykonuje się na papierze z naniesioną siatką. Ponumerowane kolumny oznaczają kolejne tabliczki, wiersze oznaczają układ kolorów. Umieszczone obok wierszy litery lub barwne kropki odpowiadają oznaczeniom otworów w tabliczkach. Ustala się także kolejność i kierunek obracania tabliczek. 
Tkanie.
Samo wykonywanie pasmanterii przy pomocy tabliczek możliwe jest w bardzo prymitywnych warunkach. W tym przypadku pasmo nitek osnowy przywiązuje się z jednej strony do mocnego haka zamocowanego w ścianie lub nawet do ciężkiego mebla, a drugi koniec tkacz przymocowuje do paska. Taki sposób ogranicza jednak długość wyrobu do kilkudziesięciu centymetrów.
Przy produkcji krajek o większej długości potrzebne jest dodatkowe wyposażenie. Stosuje się różne rozwiązania. Najczęściej jest to rama drewniana lub metalowa, na której z jednej strony zamocowany jest wałek z nawiniętą osnową, a z drugiej wałek, na który nawijana jest wykonana krajka. Często takie ramy ustawia się pionowo, wówczas gotowy wyrób przełożony jest przez górny wałek, a koniec jest obciążony ciężarkiem, co daje odpowiednie napięcie w nitkach osnowy niezbędne w procesie tkania. Rama tworzy prymitywny warsztat tkacki, a tabliczki pełnią funkcję mechanizmu przesmykowego. Rozwiązanie takie umożliwia wykonanie wyrobów o większej długości.
Każda nitka osnowy nawinięta na wałek osnowowy przechodzi przez otwór tabliczki i zamocowana jest na wałku, na który nawijana jest gotowa krajka. Przez każdą tabliczkę przewleczone są cztery nitki. Kolejność przewlekania zależy od zaprojektowanego wzoru. Ustawienie krawędzi tabliczek równolegle do nitek osnowy powoduje rozwarstwienie osnowy i utworzenie przesmyku, w który wprowadza się wątek. Wprowadzony wątek dosuwa się do krawędzi krajki palcami lub przy pomocy cienkiej listewki. Po wprowadzeniu wątku i dosunięciu go do krawędzi, przekręca się wszystkie tabliczki o ćwierć obrotu i wprowadza kolejny wątek. Powtarzanie tych czynności tworzy kolejne elementy wyrobu i jego przyrost. Efekty wzornicze otrzymuje się przez:
Wzór na wyrobie tworzą pokrycia osnowowe, a więc kolorowe nitki osnowy. Podczas tkania przy pomocy tabliczek możliwe jest utworzenie jednego przesmyku, kiedy krawędzie tabliczek ustawione są równolegle do osnowy, wówczas wzór widoczny jest na jednej stronie wyrobu, na drugiej stronie powstaje dość chaotyczny układ kolorów. Możliwe jest również utworzenie dwóch przesmyków, otwory tabliczki leżące na przekątnej zajmują pozycję równoległą do osnowy. Wprowadzając wątki do obydwu przesmyków uzyskuje się wyrób dwustronny.
Podczas tkania występuje niekorzystne zjawisko skręcania się wyrobu i osnowy. Można temu zapobiec przez odpowiednie przewlekanie nitek osnowy przez tabliczki. Metody przewlekania osnowy określa się literami "S" lub "Z"

</doc>
<doc id="1489508" url="https://pl.wikipedia.org/wiki?curid=1489508" title="Tomasz Jodełka-Burzecki">
Tomasz Jodełka-Burzecki

Tomasz Jodełka-Burzecki (ur. 30 grudnia 1919 we wsi Burzec koło Łukowa, zm. 20 września 1989 w Wilnie) – polski poeta, eseista, krytyk literacki, edytor.
Ukończył filologię polską na Uniwersytecie Warszawskim. W 1976 r. uzyskał stopień doktora za rozprawę o twórczości Władysława Reymonta. Debiutował 1937 r. na łamach czasopisma "Echo Niepokalanowa" jako poeta. W okresie okupacji był żołnierzem Armii Krajowej. W latach 1953-1984 był redaktorem Państwowego Instytutu Wydawniczego. W 1987 r. otrzymał nagrodę im. Włodzimierza Pietrzaka. Pochowany na cmentarzu Powązkowskim w Warszawie (kw. 86-5-31).

</doc>
<doc id="1489510" url="https://pl.wikipedia.org/wiki?curid=1489510" title="Baboszewo (przystanek kolejowy)">
Baboszewo (przystanek kolejowy)

Baboszewo – przystanek kolejowy w Baboszewie, w województwie mazowieckim, w Polsce. Znajdują się tu 2 perony.
W roku 2017 przystanek obsługiwał 0–9 pasażerów na dobę.

</doc>
<doc id="1489513" url="https://pl.wikipedia.org/wiki?curid=1489513" title="Javier Mojica">
Javier Mojica

Javier Alexis Mojica Izquierdo (ur. 31 sierpnia 1984 w Auburn) – portorykański koszykarz, posiadający także amerykańskie obywatelstwo, grający na pozycji rzucającego obrońcy, obecnie zawodnik Fuerza Regia Monterrey. 
W sezonie 2008/2009 był jednym z najlepiej punktujących zawodników Polskiej Ligi Koszykówki w zespole AZS Koszalin. Uczestniczył w Meczu Gwiazd PLK 2009. W 2009 podpisał kontrakt z belgijskim zespołem Base Oostende. Kilka miesięcy później, 2 grudnia odszedł z zespołu niezadowolony z roli, jaką spełniał w drużynie. W belgijskim zespole zagrał 9 spotkań (średnio 5,9 punktu, 2,8 zbiórki oraz 1,7 asysty w ciągu 20,3 minuty). Jest wielokrotnym reprezentantem swojego kraju.

</doc>
<doc id="1489522" url="https://pl.wikipedia.org/wiki?curid=1489522" title="Naprzód Polsko">
Naprzód Polsko

Ruch Społeczny Naprzód Polsko (Naprzód Polsko, NP) – polska prawicowa partia polityczna, utworzona 12 października 2008 głównie przez byłych polityków Ligi Polskich Rodzin, zarejestrowana przez Sąd Okręgowy w Warszawie postanowieniem z 31 października 2008. Wykreślona z ewidencji partii politycznych 19 maja 2010. Jej celem miało być przełamanie dominacji PiS i PO na polskiej scenie politycznej. Rozpoczęcie procedury rejestracji ugrupowania potwierdził w październiku 2008 były przewodniczący rady politycznej LPR, Janusz Dobrosz. Kandydaci partii brali udział w wyborach do Parlamentu Europejskiego w 2009, startując bez powodzenia z różnych list.
Historia.
2008.
Początkowo Zarząd Tymczasowy ugrupowania tworzyli autorzy wniosku o jego rejestrację: Sylwester Chruszcz (eurodeputowany, były p.o. prezesa LPR), Bogusław Rogalski (eurodeputowany) i Janusz Szewczak. 29 listopada 2008 odbył się zjazd założycielski Naprzód Polsko, będący jednocześnie kongresem wyborczym partii. Wybrano na nim nowe władze oraz przyjęto deklarację ideową.
2009.
25 stycznia 2009 w Warszawie odbył się kongres programowy ugrupowania. Podpisano deklarację współpracy ze Stronnictwem „Piast” oraz zdecydowano o wspólnym starcie obydwu partii w wyborach do Parlamentu Europejskiego. Naprzód Polsko prowadziło także rozmowy w sprawie wspólnego startu z członkami Prawicy Rzeczypospolitej (z Markiem Jurkiem na czele) oraz Unii Polityki Realnej. Przedstawiciele tych partii wzięli udział w kongresie, podobnie jak liderzy innych prawicowych ugrupowań – Gabriel Janowski (Przymierze dla Polski) i Adam Słomka (KPN-OP), a także reprezentanci stowarzyszenia Libertas – inicjatywy irlandzkiego biznesmena Declana Ganleya, która sprzeciwiała się m.in. uchwaleniu traktatu lizbońskiego. Prezes partii Janusz Dobrosz wspominał również o „negocjacjach ze środowiskiem związanym z Radiem Maryja”. Ponadto listowne poparcie dla Naprzód Polsko oraz uczestników kongresu wyrazili m.in. prezydent Czech Václav Klaus i Krzysztof Wyszkowski.
1 marca 2009 NP zawarło umowę o współpracy politycznej oraz wspólnym starcie w czerwcowych wyborach do PE ze Stronnictwem „Piast”. Koncepcja współdziałania z Libertasem została wówczas odrzucona, jednak w kwietniu część polityków partii powróciła do niej i ostatecznie partia Libertas Polska oraz większość kandydatów Naprzód Polsko (a także przedstawiciele LPR, Stronnictwa „Piast”, Partii Regionów, Przymierza Narodu Polskiego, ZChN i ONP-LP) znalazła się na wspólnych listach wyborczych, w ramach komitetu Libertas. Nie osiągnął on progu wyborczego, uzyskując 1,14% głosów. W wyniku startu z listy Libertas, prezes partii Janusz Dobrosz oraz przewodniczący rady politycznej Dariusz Grabowski zostali usunięci 30 maja z szeregów ugrupowania.
Komitet Naprzód Polsko-Piast wystawił także własną listę w okręgu katowickim. Oprócz polityków Naprzód Polsko znaleźli się na niej także przedstawiciele Konfederacji Polski Niepodległej – Obóz Patriotyczny. W wyborach lista uzyskała 1537 głosów (0,02% w skali kraju i 0,16% w skali okręgu), zajmując w skali okręgu katowickiego ostatnie, 11. miejsce (w skali kraju 11. na 12 komitetów, wyprzedzając PPS).
Ponadto z listy Prawa i Sprawiedliwości w okręgu małopolsko-świętokrzyskim bez powodzenia o mandat eurodeputowanego ubiegał się członek Naprzód Polsko Bogdan Pęk. Skarbnik partii Andrzej Zapałowski poparł natomiast w wyborach listę Prawicy Rzeczypospolitej.
2010.
19 maja 2010 ugrupowanie zostało wykreślone z ewidencji partii politycznych. 19 listopada zakończyło się postępowanie likwidacyjne partii. Byli działacze NP rozproszyli się później po różnych prawicowych ugrupowaniach.
Program polityczny.
Naprzód Polsko określało się mianem partii o profilu chrześcijańsko-ludowo-narodowo-konserwatywnym.
W programie gospodarczym partia postulowała wspieranie rodzimych, polskich firm oraz preferencyjny system podatkowy wobec małej i średniej polskiej przedsiębiorczości. Sprzeciwiała się też wprowadzeniu w Polsce waluty euro, postuluje reformę kompetencji Narodowego Banku Polskiego.
Ugrupowanie kładło duży nacisk na politykę prorodzinną. Postulowało m.in. duże finansowe wsparcie dla rodzin z tytułu urodzenia dziecka (w szczególności dla rodzin ubogich), propagowanie modelu rodziny wielodzietnej, a także uproszczenie procedury adopcyjnej w przypadku porzucenia dziecka.
Ugrupowanie proponowało również system wsparcia dla najuboższych, likwidację przywilejów dla funkcjonariuszy PRL-owskich, pozostawienie ich dla najbardziej ryzykownych i wymagających zawodów oraz podniesienie najniższych świadczeń emerytalnych i rentowych. Partia chciała również zwiększenia nakładów na służbę zdrowia, a także wzmocnienia i unowocześnienia armii narodowej; postulowała też powołanie struktury na wzór amerykańskiej Gwardii Narodowej. Sprzeciwiała się limitom przydzielanym polskim rolnikom przez Unię Europejską, postulowała też system ochronny zakupów polskiej ziemi przez cudzoziemców oraz wspieranie rodzinnego modelu gospodarstw rolnych.
Naprzód Polsko proponowało promocję dorobku kultury narodowej poprzez program filmów fabularnych nt. dorobku polskiej myśli narodowej i budowę muzeów upamiętniających walki Polaków o niepodległość. W edukacji postulowało zwiększenie roli szkoły i jej pomocniczości wobec rodziny (szczególnie w środowiskach wiejskich). Partia postulowała też zwiększenie nakładów na naukę.
Ugrupowanie proponowało uproszczenie procedur budowy dróg (w tym autostrad) oraz stworzenie nowoczesnych połączeń drogowych, kolejowych i lotniczych na terenie kraju.
W polityce zagranicznej partia postulowała zacieśnienie współpracy z krajami Europy środkowej i wschodniej. Sprzeciwiała się uznaniu niepodległości Kosowa oraz instalacji w Polsce elementów tarczy antyrakietowej. Naprzód Polsko określało się mianem partii eurorealistycznej i popierało koncepcję Europy ojczyzn opartej na wartościach chrześcijańskich; postulowało uchwalenie karty Praw Wolnych Narodów Europy. Sprzeciwiało się uchwaleniu traktatu lizbońskiego.
Struktura i działacze.
Władze partii (czerwiec 2009).
P.o. prezesa:
Sekretarz generalny:
Skarbnik:
Rzecznik prasowy:
Przewodniczący Komisji Rewizyjnej:
Do ugrupowania należało kilkunastu byłych parlamentarzystów. W momencie powstania partia posiadała pięciu eurodeputowanych, a pod koniec VI kadencji Parlamentu Europejskiego reprezentowało ją trzech europosłów.
Eurodeputowani (2008–2009).
Wszyscy posłowie Naprzód Polsko zostali wybrani z listy Ligi Polskich Rodzin i należeli w Parlamencie Europejskim do Unii na rzecz Europy Narodów.

</doc>
<doc id="1489526" url="https://pl.wikipedia.org/wiki?curid=1489526" title="Néstor Subiat">
Néstor Subiat

Néstor Gabriel Subiat (ur. 23 kwietnia 1966 w Buenos Aires), piłkarz szwajcarski pochodzenia argentyńskiego grający na pozycji napastnika.
Kariera klubowa.
Néstor Subiat jest synem Argentyńczyka, Néstora Gilberta Subiata, także profesjonalnego piłkarza. Subiat junior urodził się w Buenos Aires, a karierę piłkarską rozpoczął we Francji, w mieście Miluza. Wychował się w tamtejszym klubie FC Mulhouse w sezonie 1984/1985 debiutując w jego barwach w Ligue 2. Przez kolejne lata był jego podstawowym zawodnikiem i występował w drugiej lidze Francji, jednak w sezonie 1988/1989 swoimi 13 golami przyczynił się do awansu Mulhouse do Ligue 1. W niej rozegrał jednak tylko 7 spotkań i w trakcie sezonu 1989/1990 został wypożyczony do drugoligowego RC Strasbourg. Tam grał pół roku, a po spadku Mulhouse do Ligue 2 wrócił do tej drużyny i spędził w niej jeszcze kolejne dwa sezony.
Latem 1992 Subiat został piłkarzem szwajcarskiego AC Lugano. W sezonie 1992/1993 wywalczył z tym klubem Puchar Szwajcarii, dzięki zwycięstwu 4:1 w finale nad Grasshopper Club. W sezonie 1993/1994 zdobywając 17 goli był drugim najlepszym strzelcem ligi po Brazylijczyku Giovane Elberze. Latem 1994 zastąpił Elbera w ataku Grasshoppers, gdy Giovane odszedł do niemieckiego VfB Stuttgart. Pierwszy sezon Néstora w klubie z Zurychu był udany. Zespół wywalczył mistrzostwo kraju, a sam Subiat ponownie był wicekrólem strzelców ligi (21 bramek, o 3 mniej niż Petyr Aleksandrow). Jednak w kolejnych trzech sezonach Subiat rozegrał zaledwie 20 spotkań w lidze i w 1998 roku na pół sezonu odszedł do FC Basel.
Latem 1998 Subiat znów grał we Francji. Z zespołem AS Saint-Étienne wywalczył awans z Ligue 2 do Ligue 1, jednak we francuskiej ekstraklasie rzadko wybiegał na boisko. W 2000 roku odszedł więc do Étoile Carouge FC, a po pół roku gry w drugiej lidze szwajcarskiej przeszedł do FC Luzern. Latem 2001 zakończył piłkarską karierę.
Kariera reprezentacyjna.
W reprezentacji Szwajcarii Subiat zadebiutował 22 stycznia 1994 roku w zremisowanym 1:1 towarzyskim meczu ze Stanami Zjednoczonymi. Cztery dni później strzelił 2 gole w sparingu z Meksykiem (5:1). W tym samym roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam zaliczył trzy mecze, wszystkie jako rezerwowy: z USA (1:1 i gol z rzutu wolnego w 40. minucie), z Kolumbią (0:2) oraz w 1/8 finału z Hiszpanią. W 1996 roku został pominęty w kadrze powołanej przez Artura Jorge na Euro 96, a w listopadzie tamtego roku rozegrał w kadrze narodowej swój ostatni mecz, przegrany 0:1 z Norwegią. Łącznie rozegrał w niej 13 spotkań i strzelił w nich 6 goli.

</doc>
<doc id="1489527" url="https://pl.wikipedia.org/wiki?curid=1489527" title="Nestor Subiat">
Nestor Subiat



</doc>
<doc id="1489529" url="https://pl.wikipedia.org/wiki?curid=1489529" title="Ostra niewydolność serca">
Ostra niewydolność serca

Ostra niewydolność serca (ONS, łac. "insufficientia cordis acuta", ang. "acute heart failure") – szybko rozwijający się zespół objawów podmiotowych i przedmiotowych spowodowanych upośledzeniem czynności skurczowej lub rozkurczowej serca, co skutkuje niedostatecznym zaopatrzeniem komórek w tlen i substancje odżywcze oraz zaburzeniem funkcji wielu narządów i układów. Może rozwinąć się "de novo" lub jako dekompensacja przewlekłej niewydolności serca.
Podział.
Klasyfikacje.
Klasyfikacja Killipa-Kimballa:
Klasyfikacja Forrestera:
Etiologia.
Przyczyny dekompensacji przewlekłej niewydolności serca:
Objawy i przebieg.
Objawy ostrej lewokomorowej niewydolności serca:
Rozpoznanie.
Rozpoznanie opiera się na wywiadzie, badaniu przedmiotowym i na wynikach badań dodatkowych.
Różnicowanie.
Ostra niewydolność serca różnicuje się z:
Kardiogenny obrzęk płuc wymaga różnicowania z obrzękiem niekardiogennym.
Kryteria rozpoznania wstrząsu kardiogennego:
Rokowanie.
W klasyfikacji Killipa śmiertelność wewnątrzszpitalna wynosi w klasach I-IV odpowiednio: 6%, 30%, 40% i 80-90%.

</doc>
<doc id="1489532" url="https://pl.wikipedia.org/wiki?curid=1489532" title="Niewydolność serca">
Niewydolność serca

Niewydolność serca (łac. "insufficiaentia cordis") – stan, w którym nieprawidłowa struktura lub funkcjonowanie serca upośledza zdolność do zapewnienia wystarczającego przepływu krwi zgodnie z zapotrzebowaniem organizmu. Nie należy mylić niewydolności serca z niewydolnością krążenia. Do częstych przyczyn niewydolności serca należą: zawał serca, nadciśnienie, choroba niedokrwienna serca, choroby zastawkowe i kardiomiopatie. Niewydolność serca występująca po raz pierwszy jest określana, niezależnie od dynamiki zmian, jako świeża.
Podział.
Postacie te mogą współistnieć, a określona postać oznacza tylko przewagę jej objawów w obrazie klinicznym.
Objawy.
Objawy niewydolności serca zależą od jej rodzaju.
Niewydolność lewej komory powoduje zastój krwi w krążeniu płucnym i daje objaw z układu oddechowego: duszność, szczególnie przy wysiłku fizycznym i przy leżeniu. Pacjenci często muszą spać na kilku poduszkach albo nawet w pozycji półsiedzącej. Mogą występować również bezdech senny i świsty oddechowe. Inne objawy to łatwe męczenie się i niezdolność do podejmowania wysiłku fizycznego.
Objawy niedostatecznej podaży krwi i tlenu do krążenia obwodowego, spowodowanej niewydolnością lewej komory serca to: zawroty głowy, splątanie, zimne dłonie i stopy.
Niewydolność prawej komory serca powoduje zastój krwi w naczyniach żylnych. Gromadzenie się krwi w kończynach prowadzi do obrzęków, przede wszystkim w dolnej części nóg. W nocy, gdy pacjent leży, nadmiar wody z nóg powraca do krążenia i zwiększa się produkcja moczu – pojawia się częstsze oddawanie moczu nocą. W skrajnych przypadkach może wystąpić obrzęk brzucha i powiększenie wątroby. Utrudnienia w przepływie krwi przez wątrobę może spowodować zaburzenia jej funkcji objawiające się żółtaczką i zaburzeniami krzepnięcia krwi.
Leczenie.
Leczenie przewlekłej niewydolności serca ma na celu ulżenie objawom, zwiększenie tolerancji pacjenta na wysiłek fizyczny, zmniejszenie częstotliwości zaostrzeń choroby i zmniejszenie śmiertelności.
W terapii farmakologicznej stosuje się przede wszystkim leki z grup inhibitorów konwertazy angiotensyny II, czasem w połączeniu z sartanami, i leków beta-adrenolitycznych (głównie bisoprolol i karwedilol). Jeśli mimo leczenia tymi lekami objawy nadal występują, stosuje się antagonisty aldosteronu (spironolakton, eplerenon) lub digoksynę. Podczas leczenia konieczne jest monitorowanie poziomu potasu w organizmie.
U pacjentów niemogących przyjmować powyższych leków ze względu na działania niepożądane lub przeciwwskazania można rozważyć terapię diazotanem izosorbidu i hydralazyną.
W celu leczenia obrzęków podaje się leki moczopędne. Tiazydy mogą być stosowane u pacjentów z niezbyt poważną niewydolnością serca i normalną funkcją nerek. Niewydolność nerek jest wskazaniem do stosowania diuretyków pętlowych, na przykład furosemidu.

</doc>
<doc id="1489534" url="https://pl.wikipedia.org/wiki?curid=1489534" title="Niewydolność krążenia">
Niewydolność krążenia

Niewydolność krążenia (łac. "insufficiaentia circulatoria") to patologiczne zmniejszenie przepływu krwi przez tkanki i narządy.
Patomechanizm.
Niewydolność krążenia pochodzenia sercowego (niewydolność serca)
Niewydolność krążenia pochodzenia obwodowego
Niewydolność krążenia o etiologii mieszanej
Epidemiologia.
W wieku przed 70. rż. niewydolność krążenia występuje u 1-4% populacji, natomiast po 70. rż. częstość występowania wzrasta do 10%. Niewydolność krążenia cechuje się bardzo dużą śmiertelnością – sięga 10% rocznie; w ciągu roku umiera 50% chorych w IV klasie NYHA; 50% z rozpoznaną niewydolnością krążenia nie przeżywa 5 lat.

</doc>
<doc id="1489537" url="https://pl.wikipedia.org/wiki?curid=1489537" title="OSCAR (protokół komunikacyjny)">
OSCAR (protokół komunikacyjny)

OSCAR () – sztandarowy protokół firmy AOL do komunikacji błyskawicznej i przesyłania informacji o obecności. Obecnie OSCAR jest używany w dwóch systemach komunikacji: ICQ i AIM.
Mimo swojej nazwy, udostępnienia biblioteki ułatwiającej tworzenie komunikatorów z nim współpracujących i opublikowania 5 marca 2008 dokumentacji protokołu, jest to protokół własnościowy.

</doc>
<doc id="1489540" url="https://pl.wikipedia.org/wiki?curid=1489540" title="Bozywerek">
Bozywerek



</doc>
<doc id="1489541" url="https://pl.wikipedia.org/wiki?curid=1489541" title="Metzengerstein">
Metzengerstein

Metzengerstein (ang. "Metzengerstein") – pierwsza opublikowana nowela amerykańskiego pisarza i poety Edgara Allana Poego. Pojawiła się po raz pierwszy na łamach filadelfijskiego magazynu "Saturday Courier" w 1832 roku.
Opis fabuły.
Historia rozgrywa się na Węgrzech, pomiędzy dwoma zwaśnionymi rodzinami: Metzengersteinów i Berlifitzingów. Nikt nie jest w stanie podać czasu trwania tej długiej i gorzkiej waśni.
Narrator wychodzi z założenia, że jej pochodzenie wiąże się ze starą przepowiednią: "Wielki ród pokala się upadkiem straszliwym, gdy jako rycerz na swym rumaku śmiertelność Metzengersteinów zagóruje nad nieśmiertelnością Berlifitzingów".
Młody Frederick, baron Metzengersteinów, odziedziczył fortunę rodzinną w wieku 18 lat (choć wiek zmienia się tu w wypadku innych wydań), a z czasem zaczyna zachowywać się w przesadnie okrutny sposób. Kilka dni po tym jak otrzymuje on swój spadek, stajnie zwaśnionej rodziny Berlifitzingów płoną i zabijają patriarchę rodziny, Williama von Berlifitzinga. Pojawia się sugestia, że Metzengerstein mógł być odpowiedzialny za to podpalenie. Tego dnia Metzengerstein siedzi wpatrując się w stary gobelin, przedstawiający Metzengersteina, który zabija Berlifitzinga leżącego u stóp jego konia. Wydaje mu się, że widzi jak koń się porusza i posiada „energiczną i ludzką formę wyrazu”. Kilka minut później, zostaje powiadomiony, że nowy charakterystyczny koń o ognistej barwie, został znaleziony w jego stajni z literami W.V.B oznakowanym na jego czole.
Koń wykazuje groźne i demoniczne atrybuty. Tylko baron jest na tyle odważny, że stara się złamać charakter tajemniczego zwierzęcia. Dzień później, Metzengerstein jedzie na nim niczym w transie i jest coraz mniej zainteresowany sprawami na jego posiadłości. Podczas nocnej jazdy zamek Metzengersteina ogarnia pożar. Uciekający koń, wbrew poleceniom jeźdźca, skacze prosto w płomienie razem z nim, zabijając ostatniego z rodu Metzengersteinów. Przerażeni obserwatorzy widzą chmurę dymu unoszącą się nad zamkiem w postaci „wyraźnej kolosalnej figury konia”.
Analiza.
Choć nie jest to dokładnie napisane w tekście, pojawia się sugestia, że ów koń jest naprawdę Berlifitzingiem. Pierwszy akapit historii odnosi się do transimaginacji, gdy dusza określonej osoby zostaje przeniesiona do innej żywej istoty. Inny dowód to gobelin, czy rozpoznanie w zwierzęciu przepowiedni dotyczącej nieśmiertelności Berlifitzingów. Całość może być czytana jako alegoria, ostrzeżenie, że dusza ludzka może być opętana przez zło przez niego stworzone, chociaż sam Poe nie sugeruje takiego morału.
Na uwagę zasługują tradycyjne „germańskie” wzory w historii. Ich znakiem jest choćby przygnębiający stary zamek, typowy dla powieści gotyckiej. W utworze zobrazowane są także problemy oscylujące wokół sekretnych obsesji i grzechów, zabronionych przepowiedni i zwaśnionych rodzin. Kwestią sporną jest pytanie, czy Poe zamierzał spisać "Metzengersteina" jako utwór satyryczny lub w formie burleski, wyolbrzymiając przy tym elementy literatury gotyckiej, aby stały się bardziej humorystyczne. Sugestia ta jest przedmiotem badań, zwłaszcza ze względu na wiele ponownych wydań, gdzie Poe usunął wiele elementów wyolbrzymionych wcześniej.
Poeta opisuje zęby konia jako „grobowe i ohydne”. Często używał on tego motywu jako znaku moralności, jak w skrzywionych wargach wokół zębów zahipnotyzowanego człowieka w "Prawdziwym opisie wypadku z panem Waldemarem" oraz dźwięku zgrzytających zębów w "Żabim skoczku" lub w odniesieniu do obsesji do zębów w "Berenice".
Nowela posiada również kilka autobiograficznych elementów, z zamkiem reprezentującym "Moldavie", mieszkanie ojca zastępczego Poego – Johna Allana. Także zarówno Poe, jak i Metzengerstein, zostali osieroceni w latach młodzieńczych.
Publikacja.
Poe wysłał pierwotnie "Metzengersteina" do magazynu "Saturday Courier" jako jego pracę konkursową rywalizacji pisarskiej. Chociaż nie wygrał, to prawdopodobnie jego historia podobała się jury na tyle, że została wydrukowana kilka miesięcy później w wydaniu z 14 stycznia 1836 roku. Została opublikowana bez podanego nazwiska autora, lecz uznaje się ją jako pierwszy utwór poety. Nie dostał on prawdopodobnie żadnego honorarium za tę publikację. Podtytuł "Historia ze wzorami niemieckimi" ("A Tale in Imitation of the German") został dodany w ponownej publikacji w "Southern Literary Messenger" w styczniu 1836 roku, prawdopodobnie aby wykorzystać popularność niemieckiego horroru. Został on usunięty w kolekcji "Opowieści groteskowo-arabeskowe" ("Tales of the Grotesque and Arabesque") z 1840 roku.
"Metzengerstein" miał być również jednym z 11 utworów wchodzących w skład "Tales of the Folio Club", zbioru, który Poe zamierzał wydać, ale który nigdy nie został wydrukowany. "Folio Club" miał być fikcyjnym literackim stowarzyszeniem, gdzie podczas jednego spotkania w ciągu miesiąca, członkowie prezentowaliby swoje prace. "Saturday Visiter" opublikował reklamę wzywającą prenumeratorów do ich kupna za 1 dolar za sztukę. Jednak tydzień później gazeta ogłosiła, że autor wstrzymał się, wyjaśniając, że historie miałyby być wydrukowane w Filadelfii. Poe rozważał również publikację historii w kolekcji zwanej "Sztuki fantastyczne" jako "Cień konia" ("The Horse-Shade"), ale nie doczekało się to nigdy publikacji.
W kilku pierwszych wydaniach "Metzengerstein" zawierał informacje o śmierci matki na gruźlicę. Młody baron mówił: "To jest droga, którą pragnąłem podążać. Życzyłbym wszystkim, których kocham aby pomarli na tę łagodną chorobę". Gdy Poe był dzieckiem, jego matka Eliza zmarła prawdopodobnie na gruźlicę.
Adaptacje.
"Metzengerstein" był jednym z elementów składowych filmu "Historie niesamowite" ("Histoires extraordinaires") Rogera Vadima.

</doc>
<doc id="1489543" url="https://pl.wikipedia.org/wiki?curid=1489543" title="Mistrzostwa Europy Mikstów w Curlingu 2008">
Mistrzostwa Europy Mikstów w Curlingu 2008

Mistrzostwa Europy Mikstów w Curlingu 2008 odbywały się w dniach 21–27 września, w austriackim Kitzbühel.
Tytułu mistrzowskiego bronili Walijczycy, którzy zostali sklasyfikowani ostatecznie na 18. pozycji.
Mistrzami Europy zostali Niemcy pokonując w finale 5:3 Czechów. Brązowy medal zdobyli Szwedzi.
Eliminacje w Polsce.
Eliminacjami w Polsce tak jak w większości krajów są mistrzostwa kraju. Rozgrywano je w dniach 25-27 kwietnia w Toruniu. Tytuł Mistrza Polski zdobyła drużyna Media CC "Media Mix" Warszawa.
Grupy.
W mistrzostwach brały udział 23 drużyny. Po raz pierwszy na mistrzostwach pojawiła się reprezentacja Serbii, z występów zrezygnowała Litwa i Chorwacja. Drużyny podzielono na 3 grupy:
Wyniki.
Playoff.
Finał.
27 września 2008, 14:00
Mały finał.
27 września 2008, 14:00
Półfinały.
27 września 2008, 9:00
Runda kwalifikacyjna.
26 września 2008, 14:00
26 września 2008, 9:00
Linki zewnętrzne.
Relacje meczów

</doc>
<doc id="1489545" url="https://pl.wikipedia.org/wiki?curid=1489545" title="Catfights and Spotlights">
Catfights and Spotlights

Catfights and Spotlights – szósty album studyjny nagrany przez brytyjski girlsband Sugababes. Płyta ukazała się dnia 20 października 2008 w Wielkiej Brytanii. Główny singel promujący album, utwór "Girls" wydany został dnia 6 października 2008.
Historia.
Kiedy zespół skończył koncertować w ramach trasy koncertowej "Change Tour" w maju 2008 zapowiedział, że nie wróci do studia nagraniowego do września 2008 w celach nagrania kolejnego albumu studyjnego. Pomimo tego, dnia 15 czerwca 2008, Keisha Buchanan wyznała w wywiadzie, że grupa rozpoczęła prace nad nową płytą wraz z nowo poznanymi producentami.
Styl muzyczny.
Główny wokalista zespołu Orson, który współpracował z grupą podczas sesji nagraniowych, Jason Pebworth zapowiedział, iż nowy album Sugababes zawierać będzie więcej elementów muzyki funk. W jednym z wywiadów girlsband opisał płytę jako bardziej łagodną i dojrzalszą muzycznie, gdyż dziewczęta odnalazły to w głosach. Range dodała także, że dzieło będzie mroczniejsze niż poprzednie albumy grupy.
Wydanie i recenzje.
Sugababes rozpoczęły prace nad albumem dnia 17 czerwca 2008, a nieco ponad miesiąc później na imprezie "Summer pops" w Liverpoolu potwierdziły, że główny singel promujący dzieło został ukończony, opisując utwór jako „niesamowity”. Tytuł singla, „Girls” ujawniony został 11 sierpnia 2008 i ukazał się 6 października 2008.
Singel generalnie uzyskał pozytywne recenzje od krytyków muzycznych. "Popjustice" opisał piosenkę jako „"dosłownie, całkowicie olśniewającą"” oraz skomplementował inspiracje zespołu popularną w latach 2007 i 2008 muzyką soul, która według portalu nadal jest unikalna oraz oryginalna. Pozostałe utwory z albumu, „You On A Good Day”, „Every Heart Broken” i „Sunday Rain”, recenzent nazwał jako „"pełne soulu, melodramatyczne, orkiestralne i intensywnie olśniewające"”. Portal dodał również, że słowa piosenki „Every Heart Broken” są do tej pory najlepsze jakie kiedykolwiek stworzył zespół, a zaczerpnięte momenty muzyczne niczym z lat 60. nadal „"brzmią nowocześnie i ekscytująco"”.
Drugi singel promujący płytę, utwór „No Can Do” wydany został 22 grudnia 2008. W recenzji piosenki, portal opisał nagranie jako „"bezzaprzeczalnie najlepsze z nowego albumu zespołu"”.
Lista utworów.
Edycja standardowa
Utwory bonusowe

</doc>
<doc id="1489548" url="https://pl.wikipedia.org/wiki?curid=1489548" title="Budki (powiat poddębicki)">
Budki (powiat poddębicki)

Budki – kolonia w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489552" url="https://pl.wikipedia.org/wiki?curid=1489552" title="Port lotniczy Belo Horizonte">
Port lotniczy Belo Horizonte

Port lotniczy Belo Horizonte (IATA: CNF, ICAO: SBCF) – międzynarodowy port lotniczy położony 38 km od centrum Belo Horizonte, w Confins, w stanie Minas Gerais, w Brazylii. 7 co do wielkości brazylijski port lotniczy.

</doc>
<doc id="1489554" url="https://pl.wikipedia.org/wiki?curid=1489554" title="Erich Topp">
Erich Topp

Erich Topp (ur. 2 lipca 1914 w Hanowerze, zm. 26 grudnia 2005 w Süßen) – niemiecki oficer marynarki, służący w Kriegsmarine w latach 1934 – 1945 jako dowódca U-Bootów, po II wojnie światowej wyższy oficer Bundesmarine. 
Życiorys.
Wstąpił do Reichsmarine w 1934, przeszedł do U-Bootwaffe w październiku 1937. Był oficerem na U-46, potem dowodził okrętami U-57 oraz U-552. Odbył 12 bojowych patroli (4 na U-57 i 8 na U-552) zatapiając 35 jednostek o łącznym tonażu 197 460 BRT. Był dowódcą 27 Szkolnej Flotylli U-Bootów od października 1942 do sierpnia 1944. Wyszkolił załogi okrętów U-3010 i U-2513. Po wojnie służył w "Bundesmarine"; w 1969 został awansowany na kontradmirała ("Konteradmiral"). Topp był trzecim co do skuteczności dowódcą U-Bootów (po Otto Kretschmerze i Wolfgangu Lüthu).

</doc>
<doc id="1489556" url="https://pl.wikipedia.org/wiki?curid=1489556" title="Wiktor Grosz">
Wiktor Grosz

Wiktor Grosz, właściwie Izaak (Icchak) Medres (ur. 24 lipca 1907, zm. 9 stycznia 1956 w Warszawie) – polski publicysta lewicowy, dyplomata, generał brygady ludowego Wojska Polskiego i działacz komunistyczny pochodzenia żydowskiego, członek Państwowej Komisji Bezpieczeństwa.
Życiorys.
Urodzony w rodzinie żydowskiej jako syn inżyniera elektryka Rafała Medresa (zm. 4 marca 1934). Studiował na Politechnice Warszawskiej, był absolwentem Szkoły Dziennikarstwa. Tłumaczył też z angielskiego (Grey Owl, "Sejdżio i jej bobry", "Historia opuszczonego szałasu", "Pielgrzymi puszczy"; John Reed, "Dziesięć dni, które wstrząsnęły światem", używał pseudonimów Wojciech Bylina i Aleksander Dobrot). Od 1934 należał do Komunistycznej Partii Polski.
Po agresji III Rzeszy i ZSRR na Polskę znalazł się na terenie okupacji sowieckiej we Lwowie. Był sekretarzem redakcji polskojęzycznego „Czerwonego Sztandaru”, organu Lwowskiego Komitetu Obwodowego i Miejskiego Komunistycznej Partii (bolszewików) Ukrainy. Po ataku III Rzeszy na ZSRR ewakuowany do Saratowa. Współorganizator Związku Patriotów Polskich w ZSRR i 1 Polskiej Dywizji Piechoty im. Tadeusza Kościuszki. Służył w LWP w stopniu pułkownika jako politruk współpracujący z NKWD. W latach 1944–1945 pełnił funkcję szefa Głównego Zarządu Polityczno-Wychowawczego Wojska Polskiego.
Był autorem poufnej instrukcji wyznaczającej nową politykę PPR i PKWN w wojsku, w której napisał: "Mamy liczne dowody zbieżności haseł głoszonych przez AK i propagandę Goebelsa, mamy liczne dowody współdziałania AK-NSZ z bandami bulbowskimi i gestapo, nie pora więc okazywać im „zrozumienie”, „szacunek” i tolerować „przywiązanie do przeszłości".
Z wojska odszedł w stopniu generała brygady. Po wojnie pracował w MSZ, kierował Departamentem Prasy. W latach 1950–1954 był ambasadorem Polski w Czechosłowacji. Współpracował z Polskim Radiem, gdzie prowadził audycję "Naszym zdaniem". W latach 1954–1955 był członkiem Międzynarodowej Komisji Kontroli i Nadzoru w Kambodży. Pobyt w Kambodży opisał w książce "Przygoda dyplomatyczna" (PIW, 1957).
Zmarł w Warszawie. Został pochowany w Alei Zasłużonych na cmentarzu Wojskowym na Powązkach (kwatera A25-tuje-16).
Życie prywatne.
Jego pierwszą żoną była Irena Grosz z domu Sznajberg (1907–1979), drugą Hanna Grosz z domu Wyszomirska (1916–1996).

</doc>
<doc id="1489559" url="https://pl.wikipedia.org/wiki?curid=1489559" title="Twardost">
Twardost



</doc>
<doc id="1489560" url="https://pl.wikipedia.org/wiki?curid=1489560" title="Lonely Tears in Chinatown">
Lonely Tears in Chinatown

„Lonely Tears in Chinatown” – singel promujący czwarty album niemieckiego zespołu Modern Talking, "In The Middle Of Nowhere", wydany w 1986 roku przez wytwórnię Hansa Records tylko w Hiszpanii i na Filipinach zamiast singla „Give Me Peace on Earth”.
Lista utworów.
Wydanie na 7".
7" (Hansa A-108.838)
Wydanie na 12".
12" (Ariola-Hansa F-608.838)

</doc>
<doc id="1489561" url="https://pl.wikipedia.org/wiki?curid=1489561" title="Ornitopod">
Ornitopod



</doc>
<doc id="1489563" url="https://pl.wikipedia.org/wiki?curid=1489563" title="Epiglottitis">
Epiglottitis



</doc>
<doc id="1489564" url="https://pl.wikipedia.org/wiki?curid=1489564" title="Boczki (powiat poddębicki)">
Boczki (powiat poddębicki)

Boczki – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489568" url="https://pl.wikipedia.org/wiki?curid=1489568" title="Tadeusz Raszyk">
Tadeusz Raszyk

Tadeusz Raszyk (ur. 7 października 1948 w Goleszowie, zm. 23 marca 2012 w Poznaniu) – polski duchowny luterański, długoletni proboszcz Parafii Ewangelicko-Augsburskiej w Poznaniu i były senior diecezji pomorsko-wielkopolskiej.
Życiorys.
Po studiach w Chrześcijańskiej Akademii Teologicznej w Warszawie został ordynowany na duchownego Kościoła Ewangelicko-Augsburskiego 26 grudnia 1971 r. w kościele w rodzinnym Goleszowie. Był wikariuszem parafii w Katowicach, następnie administratorem parafii w Świdnicy.
1 czerwca 1980 r. objął administrację parafii w Poznaniu, której proboszczem został wybrany 2 sierpnia 1981 r. 2 czerwca 1983 r. ks. Tadeusz Raszyk został wybrany konseniorem (zastępcą seniora) diecezji pomorsko-wielkopolskiej, a 18 października 1986 r. jej seniorem i urząd ten sprawował do zmiany prawa kościelnego w 1992 r. Był członkiem Synodu i radcą Konsystorza. Z racji pełnionego urzędu, prowadził administrację parafii w Kaliszu, Kępnie, Słupsku i Włocławku. Jego wikariuszami w parafii poznańskiej byli księża, obecnie piastujący samodzielne stanowiska: Marek Loskot (Bydgoszcz), Tomasz Wola (Piła), Sławomir Janusz Sikora (Szczecin) i Waldemar Gabryś (Leszno).
Z uwagi na trudną sytuację lokalową zboru wraz z radą parafialną kontynuował trwające od 1945 r. starania o odzyskanie jednego z poznańskich kościołów poewangelickich, względnie o rozbudowę kaplicy lub budowę nowego obiektu sakralnego, jednak w dobie PRL były one ignorowane przez władze. Dopiero po zmianach ustrojowych w Polsce stała się możliwa budowa kościoła Łaski Bożej i centrum parafialnego przy ul. Obozowej, zakończona konsekracją świątyni 19 września 2004 r. Staraniom ks. Tadeusza Raszyka i rady parafialnej należy zawdzięczać wydzielenie z rozległego terenu parafii poznańskiej samodzielnych parafii ewangelicko-augsburskich w Pile (1999) i w Lesznie (2001) oraz zorganizowanie filiału parafii poznańskiej we Wrześni (2003).
Był uczestnikiem działań ekumenicznych na terenie Poznania i regionu oraz brał udział we współpracy międzynarodowej. W 2008 r. został laureatem nagrody im. ks. Leopolda Otto, przyznawanej przez redakcję „Zwiastuna Ewangelickiego”, za wizję i za owocne działania na rzecz jej realizacji - wraz z duchownymi i świeckimi współpracownikami, szczególnie byłymi wikariuszami i radami parafialnymi w Poznaniu, Lesznie i w Pile - w pracy kościelnej na terenie Wielkopolski.
Duchownym jest również brat, ks. Jan Raszyk, proboszcz w Jastrzębiu-Zdroju.
Ks. Tadeusz Raszyk zmarł 23 marca 2012 roku w Poznaniu po długotrwałej i ciężkiej chorobie. Ks. Raszyk pochowany został na terenie centrum parafialnego przy kościele Łaski Bożej w Poznaniu.

</doc>
<doc id="1489569" url="https://pl.wikipedia.org/wiki?curid=1489569" title="Jurgowska Przełęcz">
Jurgowska Przełęcz

Jurgowska Przełęcz (słow. "Vyšné kačacie sedlo", "Vyšné Kačie sedlo", niem. "Obere Ententalscharte", węg. "Felső-Kacsa-völgyi-csorba") – przełęcz w głównej grani Tatr (w jej fragmencie zwanym Batyżowiecką Granią) położona pomiędzy Zmarzłym Szczytem ("Popradský Ľadový štít", 2396 m) a Kaczym Szczytem ("Kačací štít", 2401 m). Na północ od przełęczy znajduje się górne piętro Doliny Kaczej, a na południe – Doliny Batyżowieckiej. W grani opadającej na Jurgowską Przełęcz ze Zmarzłego Szczytu wyróżnia się jeszcze jedną przełęcz zwaną Jurgowskimi Wrótkami.
Na Jurgowską Przełęcz nie prowadzi szlak turystyczny ani żadna łatwa droga nieznakowana, dlatego nie ma ona praktycznego znaczenia jako połączenie Doliny Kaczej z Batyżowiecką. Jest odwiedzana przez taterników prawie wyłącznie przy okazji przejść Batyżowiecką Granią.
Polska nazwa przełęczy została jej nadana dla upamiętnienia pasterzy z Jurgowa pasących niegdyś na Polanie pod Wysoką, a okresowo również w dolnym piętrze Doliny Kaczej.
Pierwsze wejście:

</doc>
<doc id="1489570" url="https://pl.wikipedia.org/wiki?curid=1489570" title="Sendley Bito">
Sendley Bito



</doc>
<doc id="1489571" url="https://pl.wikipedia.org/wiki?curid=1489571" title="Stenoza zastawki aortalnej">
Stenoza zastawki aortalnej



</doc>
<doc id="1489572" url="https://pl.wikipedia.org/wiki?curid=1489572" title="Alketas II Macedoński">
Alketas II Macedoński

Alketas II (gr. "Ἀλκέτας B") – król Macedonii z rodu Argeadów.
Życiorys.
Według relacji Platona Alketas odziedziczył tron po śmierci ojca, Aleksandra I. Po sześciu latach panowania został w zdradziecki sposób zamordowany przez swojego bratanka Archelaosa. Morderstwo wykorzystał ojciec Archelaosa Perdikkas który przejął tron. Inną wersję wydarzeń podaje Kurcjusz Rufus według którego po śmierci Aleksandra nastąpił podział państwa między trzech braci; Alketasa, Filipa i Perdikkasa. Jednak niesnaski między królami doprowadziły do detronizacji Alketasa i Filipa i przekazania całej władzy Perdikkasaowi. Po śmierci Perdikkasa w 413 Alketas wraz ze swym najstarszym synem Aleksandrem zostali oskarżeni o spisek (być może chcieli zagarnąć tron) i straceni. Prawdopodobnie wraz z nimi stracony został Agelaos, młodszy syn Alketasa, gdyż macedoński zwyczaj przewidywał zabicie wszystkich krewnych zdrajcy.

</doc>
<doc id="1489573" url="https://pl.wikipedia.org/wiki?curid=1489573" title="Stacja Poddębice">
Stacja Poddębice

Stacja Poddębice (do 2008 "Poddębice") – osada w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489574" url="https://pl.wikipedia.org/wiki?curid=1489574" title="Klucz Sławkowski">
Klucz Sławkowski



</doc>
<doc id="1489575" url="https://pl.wikipedia.org/wiki?curid=1489575" title="Airnorth">
Airnorth

Airnorth – australijska linia lotnicza z siedzibą w Darwin.

</doc>
<doc id="1489576" url="https://pl.wikipedia.org/wiki?curid=1489576" title="Ciutadella-Vila Olímpica">
Ciutadella-Vila Olímpica

Ciutadella Vila Olímpica – stacja metra w Barcelonie, na linii 4. Stacja została otwarta w 1977.

</doc>
<doc id="1489578" url="https://pl.wikipedia.org/wiki?curid=1489578" title="Morze Dumont d’Urville’a">
Morze Dumont d’Urville’a

Morze Dumont d’Urville’a (do 2006 roku Morze d’Urville’a) – morze będące częścią Oceanu Południowego, leżące na południe od Tasmanii.
Opis.
Morze jest częścią Oceanu Południowego i leży wzdłuż Wybrzeża Adeli. Akwen został nazwany przez australijskiego badacza Antarktydy Douglasa Mawsona (1882–1958) na cześć Jules’a Dumont d’Urville’a (1790–1842) – oficera marynarki francuskiej, podróżnika i odkrywcy, pierwszego badacza tej części oceanu w 1840 roku. 

</doc>
<doc id="1489579" url="https://pl.wikipedia.org/wiki?curid=1489579" title="Świadkowie Jehowy w Serbii">
Świadkowie Jehowy w Serbii

Świadkowie Jehowy w Serbii – społeczność wyznaniowa w Serbii, należąca do ogólnoświatowej wspólnoty Świadków Jehowy, licząca w 2022 roku 3764 głosicieli, należących do 61 zborów. W 2022 roku na dorocznej uroczystości Wieczerzy Pańskiej zgromadziły się 7254 osoby. &lt;/ref&gt;. Działalność miejscowych głosicieli oraz Świadków Jehowy w Czarnogórze koordynuje Biuro Oddziału w Belgradzie.
Historia.
Początki.
W latach 20. XX w. działalność na terenie Królestwa Jugosławii nadzorowało rumuńskie Biuro Oddziału założone w roku 1920 w Klużu. Działalność na terenie dzisiejszej Serbii zapoczątkowano w trzeciej dekadzie XX wieku w Wojwodinie w okolicach miasta Apatin. W 1925 roku w rodzinne strony powrócił Franz Brand, który z wierzeniami Badaczy Pisma Świętego zetknął się w 1922 roku w Innsbrucku w Austrii, dokąd udał się w poszukiwaniu pracy. Przyłączył się on do małej grupki osób studiujących Biblię, która publikacje biblijne otrzymywała od krewnych ze Stanów Zjednoczonych. Przetłumaczono dwie broszury na język serbski, jednak wkrótce grupa ta poza Franzem Brandem odłączyła się od Badaczy Pisma Świętego.
Po przeprowadzce do Mariboru Brand zorganizował grupę studium Biblii, która 9 września 1930 zarejestrowała korporację „Latarnia Morska – Stowarzyszenie Badaczy Pisma Świętego w Królestwie Jugosławii”. Dzięki tej korporacji prawnej można było urządzać zebrania religijne oraz prowadzić działalność kaznodziejską.
W roku 1931 w większych miastach Królestwa Jugosławii wyświetlano „Fotodramę stworzenia”, która wzbudzała duże zainteresowanie. Później wyświetlano też film "Dramat stworzenia". W roku 1933 szeregi Świadków Jehowy zasilili współwyznawcy z Niemiec, którzy na skutek zaciekłych prześladowań opuścili swoją ojczyznę – był wśród nich m.in. Martin Pötzinger. Alfred Tuček, dyrygent orkiestry gwardii królewskiej z Mostaru wraz z żoną Friedą i jako pionierzy dzielili się z ludźmi wiedzą biblijną na terenie całej Jugosławii – w tym i w Serbii. W 1935 roku w Mariborze odbył się kongres, w którym uczestniczyli głosiciele z Austrii. W tym też roku Biuro Oddziału przeniesiono z słoweńskiego Mariboru do stolicy Serbii – Belgradu. W 1936 roku delegaci uczestniczyli w międzynarodowym kongresie w Lucernie.
Okres prześladowań.
W sierpniu 1936 roku działalność Świadków Jehowy została oficjalnie zakazana. Władze opieczętowały Sale Królestwa oraz skonfiskowały znalezioną literaturę. Zebrania religijne przeprowadzano w domach prywatnych. Zamierzano też uniemożliwić głoszenie. Pionierzy z Niemiec, mimo że byli wielokrotnie aresztowani, w dalszym ciągu prowadzili działalność kaznodziejską. Rozpowszechniano wówczas broszurę w języku serbskim "Sędzia Rutherford demaskuje piątą kolumnę", która bezpośrednio piętnowała wsparcie udzielone faszystowskim władzom przez Kościół katolicki. Kilku zagranicznych pionierów wydalono z kraju, a dla wydawców broszury prokurator żądał kary od 10 do 15 lat więzienia.
6 kwietnia 1941 roku wojska niemieckie zaatakowały Jugosławię. W wyniku intensywnych nalotów Biuro Oddziału w Belgradzie uległo zniszczeniu i zostało zamknięte. Druk i dostarczanie literatury biblijnej zorganizowano w Zagrzebiu. Z Chorwacji do Serbii literaturę przewoził kolejarz serbskiego pochodzenia, Stevan Stanković. Został złapany przez policję i trafił do obozu koncentracyjnego w Jasenovacu, gdzie zmarł. Literaturę biblijną do zborów dostarczał również Mihovil Balković, który kilkukrotnie był aresztowany. Zginął pod koniec wojny w listopadzie 1944 roku, gdy z domu zabrali go partyzanci i ścięli.
W Serbii faszyści utworzyli obozy koncentracyjne. W obozie w Borze uwięziono ponad 150 Świadków Jehowy z Węgier i z Rumunii.
W całym kraju zebrania religijne urządzano potajemnie w małych grupach.
Po wojnie, we wrześniu 1946 roku aresztowano 18 Świadków Jehowy. Po pięciomiesięcznym śledztwie w lutym 1947 oskarżono ich o próbę obalenia socjalizmu i przywrócenia ustroju kapitalistycznego pod kierownictwem Stanów Zjednoczonych. Na kary od roku do 15 lat więzienia skazano 14 Świadków Jehowy, a Rudolfa Kalle, Dušana Mikića i Edmunda Stropnika na karę śmierci przez rozstrzelanie. Po protestach współwyznawców z zagranicy karę śmierci zamieniono na 20 lat więzienia. W 1949 roku w Jugosławii zanotowano liczbę 460 głosicieli, w 1950 – 517, a rok później 601.
Legalizacja i rozwój.
9 września 1953 roku Socjalistyczna Federalna Republika Jugosławii pod rządami marszałka Tito oficjalnie zarejestrowała Chrześcijańską Wspólnotę Religijną Świadków Jehowy. Rejestracja pozwalała zgromadzać się w wyznaczonych salach i rozsyłać literaturę biblijną, lecz nie można było prowadzić działalności kaznodziejskiej od domu do domu, za którą groziły grzywny. Dlatego głoszono potajemnie i nieoficjalnie. Dalej też młodzi Świadkowie Jehowy odbywali kilkuletnie wyroki więzienia za odmowę podjęcia służby wojskowej.
W 1957 roku w Zagrzebiu w dawnym warsztacie przerobionym na Salę Królestwa miał miejsce pierwszy powojenny kongres dla jugosłowiańskich Świadków Jehowy. W tym też roku w Belgradzie zakupiono budynek, w którym urządzono Salę Królestwa oraz lokalne biuro. W 1958 roku w Chorwacji powielano publikacje religijne dla głosicieli z całej Jugosławii. W roku 1960 zbory zaczęli odwiedzać nadzorcy obwodu, początkowo w weekendy, a później pełnoczasowo. Austriackie Biuro Oddziału umacniało współwyznawców pod względem organizacyjnym.
W 1967 roku w kongresie pod hasłem „Dzieło czynienia uczniów” w Klagenfurcie w Austrii uczestniczyło 889 jugosłowiańskich głosicieli. Rok później w austriackim Villach odbył się kolejny kongres, pod hasłem „Dobra nowina dla wszystkich narodów” dla Świadków Jehowy z Jugosławii, w którym uczestniczyło 2319 osób. W 1969 roku zorganizowano ośmiodniowy kongres międzynarodowy pod hasłem „Pokój na ziemi” w Norymberdze w Niemczech. Program był przedstawiany również w językach serbsko-chorwackim oraz słoweńskim. Od tego okresu aż do rozpadu Związku Radzieckiego literaturę biblijną drukowaną w Niemczech dla bułgarskich współwyznawców potajemnie przewożono przez Serbię.
W roku 1980 w Wiedniu odbył się kongres pod hasłem „Miłość Boża” dla Świadków Jehowy z Jugosławii. Po korzystnym wyroku Sądu Najwyższego z 13 lipca 1983 roku rzadziej dochodziło do aresztowań głosicieli i konfiskat ich publikacji.
Po rozpadzie Jugosławii.
Od 16 do 18 sierpnia 1991 roku w Zagrzebiu odbył się pierwszy w Jugosławii kongres międzynarodowy pod hasłem „Lud miłujący wolność Bożą”. Zebrały się 14 684 osoby, w tym współwyznawcy z Serbii. W 1992 roku w Belgradzie otwarto nowe biuro, przy ulicy Milorada Mitrovicia. Z Chorwacji do Serbii skierowano małżeństwo Helen i Daniela Nizanów misjonarzy, absolwentów Szkoły Gilead, którzy pomogli w zorganizowaniu pracy biura. Po blisko 50 latach w Belgradzie ponownie tłumaczono literaturę biblijną na język serbski. Pod koniec roku 1995 prace przeniesiono do nowego, większego biura. Trzyosobowy Komitet Kraju sprawował nadzór nad działalności w Serbii i Czarnogórze.
W 1992 roku współwyznawcy z Bośni i Hercegowiny otrzymali pomoc humanitarną zorganizowaną przez austriackie Biuro Oddziału, przekazaną poprzez biuro w Belgradzie na tereny Bośni kontrolowane przez siły serbskie. Do pomocy w prowadzeniu działalności kaznodziejskiej skierowano pionierów specjalnych z Włoch.
W okresie wojny trwającej po rozpadzie Jugosławii w zakładach karnych z powodu neutralnej postawy wobec konfliktów narodowościowych przebywało 21 serbskich głosicieli.
23 lipca 1999 roku na zgromadzeniu okręgowym pod hasłem „Prorocze słowo Boże” w Belgradzie ogłoszono wydanie „Chrześcijańskich Pism Greckich w Przekładzie Nowego Świata” w języku serbskim. Pełny przekład Biblii w „Przekładzie Nowego Świata” w języku serbskim, zapisywany zarówno grażdanką, jak i alfabetem łacińskim, ukazał się w roku 2006. 25 kwietnia 2020 roku Mark Sanderson, członek Ciała Kierowniczego, ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku serbskim (zapisywanego zarówno grażdanką, jak i alfabetem łacińskim), a także chorwackim. W związku z pandemią COVID-19 zorganizowano specjalne zebranie w trybie wideokonferencji. W Serbii, Bośni i Hercegowinie, Chorwacji oraz Czarnogórze uczestniczyło w nim łącznie 12 705 osób (w tym 5629 osób w Serbii i Czarnogórze). W latach 2006–2020 wydrukowano ponad 110 tysięcy egzemplarzy Pisma Świętego w Przekładzie Nowego Świata w języku serbskim. Językiem tym na całym świecie posługuje się około 4000 głosicieli.
9 kwietnia 2001 roku "Federalne Ministerstwo Spraw Wewnętrznych" zabroniło importu literatury biblijnej. W okresie tym dochodziło do agresywnego zachowania wobec głosicieli, a także zdemolowano kilka Sal Królestwa. Świadkowie Jehowy w Serbii mogli się legalnie spotykać i prowadzić działalność kaznodziejską, zachowując jednak ostrożność. Import literatury religijnej przywrócono w roku 2007.
W 2006 roku w stolicy powstała grupa chińskojęzyczna.
W 2008 roku działało w Serbii 3918 głosicieli. Pod koniec roku 2009 i na początku 2010 do kraju dotarli kolejni misjonarze, ze 127 i 128 klasy Szkoły Gilead.
8 lutego 2010 roku prawnie zarejestrowano "Chrześcijańską Społeczność Religijną Świadków Jehowy w Serbii". Wiosną 2014 roku niemieccy współwyznawcy zorganizowali pomoc humanitarną dla poszkodowanych przez powódź. W lipcu 2015 roku delegacja Świadków Jehowy z Serbii brała udział w kongresie specjalnym pod hasłem „Naśladujmy Jezusa!” w Sofii w Bułgarii, a niektóre punkty programu z kongresu specjalnego w Zagrzebiu były transmitowane na kongres w Belgradzie. W czerwcu 2017 roku delegacja Świadków Jehowy z Serbii uczestniczyła w kongresie specjalnym pod hasłem „Nie poddawaj się!” w Wiedniu, a latem 2019 roku w kongresie międzynarodowym pod hasłem „Miłość nigdy nie zawodzi!” w Saint Louis.
Zebrania odbywają się w językach: serbskim, serbskim migowym, romani (Serbia), rumuńskim (wołoskim), angielskim i węgierskim.
Serbskie Biuro Oddziału nadzoruje tłumaczenie literatury biblijnej na język czarnogórski, rumuński (wołoski), romani (Serbia), serbski (alfabety łaciński i cyrylica) oraz na serbski język migowy. Nagrywa także publikacje audio i filmy w tych językach oraz transkrybuje serbskie publikacje na brajla.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:

</doc>
<doc id="1489580" url="https://pl.wikipedia.org/wiki?curid=1489580" title="Maine coon">
Maine coon



</doc>
<doc id="1489581" url="https://pl.wikipedia.org/wiki?curid=1489581" title="Bogatell">
Bogatell

Bogatell – stacja metra w Barcelonie, na linii 4. Stacja została otwarta w 1977.

</doc>
<doc id="1489582" url="https://pl.wikipedia.org/wiki?curid=1489582" title="Piotrów (gmina Poddębice)">
Piotrów (gmina Poddębice)

Piotrów – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489586" url="https://pl.wikipedia.org/wiki?curid=1489586" title="Księże Kowale">
Księże Kowale

Księże Kowale – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489596" url="https://pl.wikipedia.org/wiki?curid=1489596" title="Wyspa Młyńska we Wrocławiu">
Wyspa Młyńska we Wrocławiu

Wyspa Młyńska, znacznie rzadziej (w średniowieczu) zwana także "Wyspą Bożego Ciała" – jedna z mniejszych odrzańskich wysp we wrocławskim Starym Mieście, sąsiadująca z Wyspą Piasek i Wyspą Słodową, położona w obrębie Śródmiejskiego Węzła Wodnego – Górnego.
Charakterystyka.
Po obu stronach kanału Odry rozdzielającego Wyspy Piasek i Młyńską wybudowano przed rokiem 1267 młyny Maria i Feniks. Młyn Feniks znajdował się na Wyspie Młyńskiej, a Maria – na Piasku. Młyn Feniks został dotknięty przez pożar pierwszy raz w 1288, potem w 1466 spłonęły obydwa. Odbudowane zmieniały właścicieli i nazwę (przez pewien czas nazywano je młynami Bożego Ciała, a razem z nimi samą wyspę), po kolejnych trzech wiekach spłonęły raz jeszcze. Odbudowane w 1793, potem jeszcze dwukrotnie przebudowywane: w latach 40. XIX wieku w miejscu łączącej je dotąd kładki wzniesiono nad nurtem rynny roboczej dodatkowy budynek. Pomimo likwidacji po II wojnie światowej większości urządzeń przemiałowych cały ten kompleks do dziś nazywany jest "Młynem Maria". Zainstalowany na początku XX wieku elektryczny napęd działał do końca stulecia, choć tylko w części znajdującej się na Wyspie Młyńskiej. Obecnie (2008 r.) budynek młyna na Wyspie Młyńskiej w znacznej części niszczeje (tylko od strony Mostów Młyńskich jest wykorzystywany jako mieszkania).
Sama Wyspa Młyńska już od XII wieku była elementem najstarszej we Wrocławiu przeprawy mostowej łączącej miasto z terenami położonymi na prawym brzegu (północnym) Odry. W XVIII wieku znajdowały się na niej umocnienia wchodzące w skład systemu fortyfikacji miasta. Po ich rozbiórce (po roku 1807) na wyspie stanęły budynki mieszkalne (głównie dla pracowników młynów). Po II wojnie światowej zabudowa ta częściowo legła w gruzach, a w jedynym (oprócz młyna) zachowanym budynku swoje miejsce znalazło Technikum Spożywcze; dziś znajduje się w nim hotel i schronisko młodzieżowe.
Pewne zamieszanie nomenklaturowe powoduje ulica znajdująca się na tej wyspie: jej nazwa – pomimo że znajduje się na Wyspie Młyńskiej – to wyspa Słodowa (łączy ona Mosty Młyńskie z Wyspą Słodową, w jej ciągu znajduje się Most Słodowy).

</doc>
<doc id="1489597" url="https://pl.wikipedia.org/wiki?curid=1489597" title="Gare de Valence-Ville">
Gare de Valence-Ville

Gare de Valence-Ville – stacja kolejowa w Valence, w regionie Owernia-Rodan-Alpy, we Francji. Znajdują się tu 3 perony.
Usługi.
Stacja jest obsługiwana (między innymi) przez pociągi TER Rhône-Alpes i TER PACA, i pociągi nocne (Corail Lunéa) (linia z Paryża do Briançon).
Historia.
Stacja została zbudowana w 1865 przez spółkę PLM.

</doc>
<doc id="1489598" url="https://pl.wikipedia.org/wiki?curid=1489598" title="Marek Galiński">
Marek Galiński

Imię i nazwisko to nosili lub noszą m.in.:

</doc>
<doc id="1489599" url="https://pl.wikipedia.org/wiki?curid=1489599" title="Zespół Heyde’a">
Zespół Heyde’a

Zespół Heyde’a – współwystępowanie zwężenia zastawki aorty i krwawienia z przewodu pokarmowego, mającego źródło w angiodysplazjach w jelicie grubym. Zespół opisał dr Edward C. Heyde w 1958 roku. Wyjaśnieniem zespołu jest nabyta choroba von Willebranda typu IIA spowodowana zwężeniem zastawki.
Objawy i przebieg.
Krwawienie z przewodu pokarmowego objawić się może jako krwiste wymioty ("hematemesis"), krew w stolcu (smolisty stolec lub hematochezja). W endoskopii górnego lub dolnego odcinka przewodu pokarmowego stwierdza się zazwyczaj angiodysplazje, co w sytuacji jednoczesnego występowania u pacjenta zwężenia zastawki aorty prowadzi do rozpoznania zespołu Heyde’a. Stenoza aortalna nie musi być objawowa, często występują jednak objawy niewydolności serca, omdlenia lub ból w klatce piersiowej.
Rozpoznanie.
Testy laboratoryjne stosowane w diagnostyce choroby von Willebranda nie muszą być pozytywne, gdy nieprawidłowość jest słabo nasilona. Testy czynnościowe płytek lub elektroforeza czynnika von Willebranda zwykle wykazują zmniejszenie frakcji ULVWF (niezwykle dużych multimerów vWF).

</doc>
<doc id="1489600" url="https://pl.wikipedia.org/wiki?curid=1489600" title="Pedagogika miejsca">
Pedagogika miejsca

Pedagogika miejsca – perspektywa teoretyczna badań nad edukacją, opisująca dialektyczną relację "człowiek–przestrzeń/miejsce", jako znaczącą dla procesów uczenia się i rozwoju; także tworzenia się biografii/tożsamości ludzkich, relacji społecznych/kapitału społecznego, wspólnot/ruchów społecznych. 
Przejęcie perspektywy pedagogiki miejsca i proponowanego przez nią spektrum pojęciowego, pozwala na ponowną analizę i reinterpretację "starych" problemów społeczno-politycznych, w tym edukacyjnych, co owocuje rozszerzeniem dyskursu publicznego o głosy artykułowane z różnych miejsc; dostrzeżeniem kolejnych poziomów zależności i wymiarów analizowanych zjawisk. 
Pedagogika miejsca pozwala na problematyzację kategorii takich jak przestrzeń i miejsce, w różnorakich kontekstach społecznych / edukacyjnych.
Nowatorska perspektywa teoretyczna pedagogiki miejsca ugruntowuje swoje miejsce w obszarze polskich nauk o edukacji, dzięki Marii Mendel - badaczce, autorce i redaktorce znaczących publikacji w tym zakresie. 
Relacje i kategorie problematyzowane w pedagogice miejsca.
Na tym założeniu opisywane są doświadczenia uczenia się w różnych miejscach
lub poprzez zmianę miejsc(a)
Rozwijane są także kolejne pytania dotyczące uczącego potencjału miejsca, 
uczenia się "w" miejscu, "od" miejsca, "z" miejsca; 
a także projekty działań edukacyjnych/społecznych 
"na miejsce wrażliwych".[Maria Mendel, 2006] 

</doc>
<doc id="1489601" url="https://pl.wikipedia.org/wiki?curid=1489601" title="Lamprofiry">
Lamprofiry



</doc>
<doc id="1489605" url="https://pl.wikipedia.org/wiki?curid=1489605" title="Torbiel osierdzia">
Torbiel osierdzia

Torbiel osierdzia (ang. pericardial cyst) – torbiel worka osierdziowego, rzadko będąca wadą wrodzoną, częściej zejściem stanu zapalnego (torbiele rzekome, otorbione wysięki) lub torbielą pasożyta (torbiele bąblowcowe). Częstość występowania szacuje się na 1:100 000.
Rozpoznawane są zazwyczaj przypadkowo w USG serca. Nie dają objawów i mogą pozostać nierozpoznane. Metodą leczenia jest nakłucie, aspiracja i wstrzyknięcie etanolu, ewentualnie wideotorakoskopowe lub otwarte wycięcie zmiany. Torbiele bąblowcowe osierdzia, tak jak w innych lokalizacjach, opróżnia się nakłuciem pod osłoną albendazolu a następnie sklerotyzuje etanolem lub azotanem srebra.

</doc>
<doc id="1489608" url="https://pl.wikipedia.org/wiki?curid=1489608" title="D dimery">
D dimery



</doc>
<doc id="1489611" url="https://pl.wikipedia.org/wiki?curid=1489611" title="Serce trójprzedsionkowe">
Serce trójprzedsionkowe

Serce trójprzedsionkowe (łac. "cor triatriatum") – wrodzona wada serca, w której w lewym przedsionku nie doszło do całkowitej resorpcji wspólnej żyły płucnej, a w świetle przedsionka pozostaje błona mięśniowo-włóknista utrudniająca spływ z żył płucnych do zastawki mitralnej. Leczenie jest operacyjne, rokowanie bardzo dobre. Wadę opisano po raz pierwszy w 1868 roku.

</doc>
<doc id="1489612" url="https://pl.wikipedia.org/wiki?curid=1489612" title="Akwamaryna">
Akwamaryna



</doc>
<doc id="1489613" url="https://pl.wikipedia.org/wiki?curid=1489613" title="SM U-39">
SM U-39

U-39 – niemiecki okręt podwodny typu "U-31". Jeden z najskuteczniejszych niemieckich okrętów podwodnych I wojny światowej. Okręt został zbudowany w stoczni, Friedrich Krupp Germaniawerft w Kilonii. Wodowanie okrętu odbyło się 26 września 1914 roku, a 13 stycznia 1915 roku okręt oficjalnie został włączony w skład Kaiserliche Marine. 
Najsłynniejszym oraz najdłużej służącym dowódcą okrętu był kawaler orderu Pour le Mérite Walther Forstmann.
Służba.
Głównym rejonem operacyjnym okrętu było Morze Śródziemne. Zatopił ponad 157 statków transportowych o łącznej pojemności BRT. U-39 ma także na swoim koncie zatopienie brytyjskiego okrętu wojennego o wyporności BRT, a także uszkodzeniu 6 okrętów transportowych o łącznej pojemności BRT.
18 maja 1918 roku U-39 został internowany w hiszpańskim porcie Cartagena po tym jak został poważnie uszkodzony przez okręty eskorty konwoju. Po dokonanych naprawach okręt poddał się oddziałom francuskim 22 marca 1919 roku. Ostatecznie okręt został zezłomowany w stoczni w Tulonie w 1923 roku.
Pomiędzy 1917 a 1918 rokiem jednym z oficerów wachtowych na okręcie był Karl Dönitz, późniejszy dowódca Kriegsmarine oraz ostatni prezydent III Rzeszy.

</doc>
<doc id="1489614" url="https://pl.wikipedia.org/wiki?curid=1489614" title="Przeszczepienie serca">
Przeszczepienie serca

Przeszczepienie serca (, HTX) – metoda leczenia schyłkowej niewydolności serca, polegająca na przeszczepieniu serca pozyskanego od martwego dawcy. Wykonywana jest jedynie w specjalistycznych ośrodkach. 
Historia.
Pierwszej na świecie udanej transplantacji serca dokonał zespół chirurga Christiaana Barnarda 3 grudnia 1967 roku; biorcą był Louis Washkansky. Pierwszą w Polsce próbę przeszczepu serca przeprowadził zespół profesorów Jana Molla, Antoniego Dziatkowiaka i Kazimierza Rybińskiego w Łodzi 4 stycznia 1969 r. Wykonawcą pierwszej w Polsce udanej transplantacji serca był prof. Zbigniew Religa. Miała ona miejsce 5 listopada 1985 w Zabrzu.
W 2014 roku w Australii po raz pierwszy z powodzeniem przeszczepiono pacjentowi serce od dawcy, u którego doszło do całkowitego zatrzymania krążenia, a rok później wykonano w Papworth w Wielkiej Brytanii pierwszy taki zabieg w Europie. Pracę serca przywrócono w ciele dawcy w pięć minut po śmierci, a utrzymywano sztucznie przy pracy przez 50 minut, w czasie których sprawdzono, czy działa ono prawidłowo. Następnie bijące serce przetransportowano w naczyniu "heart-in-a-box" do biorcy. Szacunkowo dzięki nowej technice liczba transplantacji serc może zwiększyć się o 25%.
Technika.
W klasycznej metodzie przeszczepiania serca pozostawia się część tylnej ściany prawego i lewego przedsionka biorcy. Aortę i pień płucny przeszczepianego serca łączy się z naczyniami biorcy, po wszyciu serca stosuje się do końca życia immunosupresję.
Skuteczność.
Nie przeprowadzano dużych badań klinicznych, jednak istnieje konsensus specjalistów, że metoda ta znacząco poprawia przeżywalność, poprawia wydolność i jakość życia pacjentów. Rekord długości życia po przeszczepieniu serca w Polsce wynosi 30 lat, 1 miesiąc i 14 dni i należy do Tadeusza Żytkiewicza (ur. 7 lutego 1926, zm. 18 września 2017). Przeszczepienie miało miejsce 4 sierpnia 1987. Pacjent przeszedł również przeszczepienie nerki w 2000. Rekord światowy należy do Johna McCafferty'ego, którego przeszczep funkcjonował przez ponad 33 lata od 20 października 1982 do śmierci pacjenta w lutym 2016 w wieku 73 lat.

</doc>
<doc id="1489615" url="https://pl.wikipedia.org/wiki?curid=1489615" title="Julian Pełesz">
Julian Pełesz

Julian Pełesz, także Julijan Pełesz (ur. 3 stycznia 1843 w Smerekowcu, zm. 22 kwietnia 1896 w Przemyślu) – greckokatolicki biskup stanisławowski (1885-1891) i przemyski (1891-1896), w latach 1874-1885 rektor Seminarium Duchownego i proboszcz parafii św. Barbary w Wiedniu, nauczyciel domowy następcy tronu - arcyksięcia Rudolfa, historyk Kościoła, pastoralista.
Życiorys.
Urodził się w rodzinie wiejskiego nauczyciela Grzegorza Pełesza i Joanny z domu Szczawińskiej. Ukończył szkołę ludową w Jaśle, uczęszczał do gimnazjum w Preszowie i w Przemyślu (które ukończył w 1863). Studia filozoficzno-teologiczne odbył w Wiedniu, został wyświęcony 20 października 1867. Po studiach został mianowany prefektem greckokatolickiego Seminarium Duchownego w Wiedniu, kontynuował studia na Uniwersytecie Wiedeńskim, w 1870 uzyskując doktorat z teologii.
W latach 1870–1872 był prefektem w Greckokatolickim Seminarium Generalnym we Lwowie i katechetą w szkole klasztornej benedyktynek ormiańskich, a w roku szkolnym 1871/1872 adiunktem przy Katedrze Teologii Pastoralnej na Uniwersytecie Lwowskim. W latach 1872–1874 był zastępcą profesora teologii pastoralnej i prefektem studiów w Greckokatolickim Seminarium Duchownym w Przemyślu. W 1874 został proboszczem parafii św. Barbary w Wiedniu i rektorem Seminarium Ruskiego. W 1883 powrócił do Lwowa jako archidiakon, a następnie dziekan greckokatolickiej kapituły metropolitalnej i prezes sądu małżeńskiego I i II instancji.
Dnia 12 lutego 1885 cesarz Franciszek Józef I mianował go pierwszym biskupem nowo powstałej diecezji stanisławowskiej, konsekrowany został 10 marca 1886. Był organizatorem diecezji, konsystorza i kapituły stanisławowskiej. Jako biskup był członkiem Sejmu Krajowego. 12 listopada 1891 konsekrowany biskupem eparchii przemyskiej.

</doc>
<doc id="1489621" url="https://pl.wikipedia.org/wiki?curid=1489621" title="Artur Kozłowski">
Artur Kozłowski

Artur Kozłowski (ur. 19 stycznia 1985) – polski lekkoatleta z Sieradza, specjalista od biegów na długich dystansach, siedmiokrotny mistrz Polski.
Osiągnięcia.
Zawodnik MULKS-MOS Sieradz reprezentował Polskę na Mistrzostwach Świata w półmaratonie, gdzie zajął 48. miejsce z czasem 1.08:24 s. (12 października 2008, Rio de Janeiro). Do większych sukcesów tego zawodnika zaliczyć należy 7. miejsce w biegu na 10 000 metrów podczas Młodzieżowych Mistrzostw Europy w Lekkoatletyce (Debreczyn 2007) oraz srebro w drużynie młodzieżowców podczas Mistrzostw Europy w biegach przełajowych (Toro w Hiszpanii 2007) (rok wcześniej we włoskim San Giorgio su Legnano Kozłowski z drużyną sięgnęli po brąz). Wielokrotny medalista mistrzostw Polski seniorów, w tym siedmiokrotny złoty medalista (Piła 2008, półmaraton, Bydgoszcz 2009, 5000 m, Gdańsk 2012, 10 km, Toruń 2013, 5000 m, Gdańsk 2014, 10 km, Warszawa 2015, 5 km, Warszawa 2016, maraton). W 2016 znalazł się w reprezentacji Polski na Igrzyska Olimpijskie w Rio de Janeiro.

</doc>
<doc id="1489625" url="https://pl.wikipedia.org/wiki?curid=1489625" title="RVLM">
RVLM

RVLM, strefa presyjna (ang. rostral ventrolateral medulla) – dogłowowy brzuszno-boczny obszar rdzenia przedłużonego, który znajduje się na powierzchni jądra okołolbrzymiokomórkowego poniżej jądra zatwarzowego, mający na celu regulację neurogennego oporu przedwłośniczkowego. Leży we wstępującym układzie siatkowatym. 

</doc>
<doc id="1489626" url="https://pl.wikipedia.org/wiki?curid=1489626" title="Trachemys">
Trachemys

Trachemys – rodzaj żółwia z rodziny żółwi błotnych (Chelydridae). Niektóre gatunki i podgatunki są popularnymi na całym świecie zwierzętami terrarystycznymi.
Zasięg występowania.
Rodzaj obejmuje gatunki występujące w Ameryce (Stany Zjednoczone, Meksyk, Belize, Gwatemala, Salwador, Honduras, Nikaragua, Kostaryka Panama, Kolumbia, Wenezuela, Brazylia, Boliwia, Argentyna i Urugwaj) i na Karaibach (Bahamy, Kuba, Kajmany, Jamajka, Haiti i Dominikana).
Systematyka.
Podział systematyczny.
Do rodzaju "Trachemys" zaliczanych jest ok. 26 form dotychczas rozpoznawanych głównie jako podgatunki żółwia ozdobnego ("Trachemys scripta"), ostatnio uznawanego za grupę (ang. "complex" lub "megaspecies") gatunków. Klasyfikacja filogenetyczna rodzaju jest utrudniona, ponieważ zaliczane do niego żółwie to gatunki alopatryczne lub parapatryczne, a tylko nieliczne są gatunkami sympatrycznymi. Od wielu lat prowadzone są szeroko zakrojone badania zmierzające do ustalenia relacji pokrewieństwa. Oczekiwana jest rewizja taksonomiczna rodzaju. Prowadzone badania wskazują, że niektóre formy uznawane dotychczas za blisko spokrewnione znacznie różnią się od siebie, inne natomiast są bliżej spokrewnione niż dotychczas zakładano. Wśród badaczy akceptowany jest podział na trzy główne grupy: populacje występujące na terenie Stanów Zjednoczonych (na północ i wschód od Rio Grande); populacje rejonu Karaibów; populacje środkowo- i południowoamerykańskie. Do rodzaju należą następujące gatunki:
Powyższy podział systematyczny potwierdzają badania molekularne przeprowadzone w 2007 (Jackson i in.) na 18 z 26 form zaliczanych do "Trachemys". W 2017 roku opisany został nowy gatunek z Ameryki Południowej, "Trachemys medemi".

</doc>
<doc id="1489627" url="https://pl.wikipedia.org/wiki?curid=1489627" title="Lope Garcia de Castro">
Lope Garcia de Castro

Lope Garcia de Castro (ur. ?, zm. 1576 w Madrycie) – hiszpański administrator kolonialny, gubernator Peru, członek Rady Indii.
Lope Garcia de Castro był prawnikiem, profesorem na uniwersytecie w Salamance. W 1563 roku został wysłany do Panamy jako przedstawiciel Rady Indii jako sędzia Gwatemali. W latach od 2 września 1564 do 26 listopada 1569 był przewodniczącym audiencji Panamy w Limie i gubernatorem (wicekrólem) Peru. Po utracie urzędu współpracował z wicekrólem Francisco de Toledą oraz został członkiem Rady Indii.
Jako wicekról, García de Castro, zorganizował i wysłał wyprawę na zachód w celu zbadania, mitycznych dotychczas wysp Pacyfiku Hahuachimbi i Ninachumbi znanych z opowieści Inków. W liście do króla Filipa II Hiszpańskiego pisał o ekspedycji złożonej z dwóch statków z załogą 100 marynarzy i o dowódcy Álvaro de Mendaña de Neyra. Wyprawa zakończyła się sukcesem odkrywając wyspy Wake i Wyspy Salomona.
W 1567 roku wysłał kolejna wyprawę pod dowództwem kapitana Martín Ruiz de Gamboa w celu opanowania wyspy Chiloé (Chile). Tam Gamboa założył miasto Viceroy García de Castro.

</doc>
<doc id="1489629" url="https://pl.wikipedia.org/wiki?curid=1489629" title="Ngoyo">
Ngoyo

Ngoyo (Ngoye, Ngoy, Angoi, Ngoio, N’golo) – dawne królestwo w Afryce na terytorium dzisiejszego Konga.
Ngoyo powstało ok. XV wieku. Leżało w nadatlantyckiej części Demokratycznej Republiki Konga pomiędzy Kabindą a Angolą, tuż na północ od rzeki Kongo. Zostało założone przez plemiona mówiące językiem Bantu. Jej stolicą była Mbanza Ngoyo. Władcy Ngoyo nazywani byli „lordami ziemi” („nfumu nsi”).
W XVIII wieku głównym miastem królestwa był port Cabinda, gdzie gospodarka opierała się głównie na handlu niewolnikami. W 1783 roku Ngoyo dołączyło do sił stanu Kakongo (z terenu dzisiejszej Republiki Konga), w celu zniszczenia fortu Portugalczyków. Jakkolwiek, niedługo na królestwo spadło brzemię finansowe, jakie za sobą pociągnął majestat władzy. Z większą i większą liczbą rościcieli, królestwo straciło integralność w 1830 roku po tym, jak szlachcice nie wybrali nowego króla.

</doc>
<doc id="1489630" url="https://pl.wikipedia.org/wiki?curid=1489630" title="Klasyfikacja Keitha, Wagenera i Barkera">
Klasyfikacja Keitha, Wagenera i Barkera



</doc>
<doc id="1489631" url="https://pl.wikipedia.org/wiki?curid=1489631" title="Timotejka">
Timotejka



</doc>
<doc id="1489635" url="https://pl.wikipedia.org/wiki?curid=1489635" title="Marek Galiński (zapaśnik)">
Marek Galiński (zapaśnik)

Marek Galiński (ur. 13 maja 1951 we Wrocławiu, zm. 28 września 1999 tamże) – polski zapaśnik, olimpijczyk.
Startował w stylu klasycznym w wadze superciężkiej. Był uczestnikiem igrzysk olimpijskich w 1980 w Moskwie, gdzie zajął 8. miejsce. Zdobył srebrny medal mistrzostw Europy w 1973 w Helsinkach; zajął 4. miejsce w mistrzostwach świata w 1973 w Teheranie, a także 5. miejsce w mistrzostwach Europy w 1980 w Prievidzy. Cztery razy był mistrzem Polski: w 1972, 1974, 1980 i 1981.
Był zawodnikiem klubu Pafawag Wrocław.

</doc>
<doc id="1489636" url="https://pl.wikipedia.org/wiki?curid=1489636" title="Szerokość toru">
Szerokość toru



</doc>
<doc id="1489637" url="https://pl.wikipedia.org/wiki?curid=1489637" title="Wilcze jagody">
Wilcze jagody

Wilcze jagody – pierwsza powieść Leonie Ossowski wydana w 1998 roku.

</doc>
<doc id="1489641" url="https://pl.wikipedia.org/wiki?curid=1489641" title="Zatoka Genueńska">
Zatoka Genueńska

Zatoka Genueńska (wł. "Golfo di Genova") – zatoka na północnym skraju Morza Liguryjskiego. Szerokość zatoki to 150 km. Maksymalna głębokość zatoki to około 1500 metrów. Wybrzeże zatoki to Riwiera Włoska. Wybrzeże położone na wschód od Genui to Riviera di Levante, a na zachód od Genui to Riviera di Ponente. Największe miasta i porty nad zatoką to Genua i Savona. Najbardziej wysunięte miasto na wschód to La Spezia, a na zachód to Imperia.

</doc>
<doc id="1489642" url="https://pl.wikipedia.org/wiki?curid=1489642" title="Curse of Enchantia">
Curse of Enchantia

Curse of Enchantia – komputerowa gra przygodowa, stworzona w 1992 roku przez firmę Core Design i wydana na platformy Amiga oraz PC DOS. Curse of Enchantia opowiada historię Brada, młodego chłopca przeniesionego z Ziemi do magicznego świata Enchantia, który musi pokonać złą czarownicę aby uwolnić siebie i całą krainę od tytułowej klątwy.
Fabuła.
Akcja gry ma miejsce w położonej w innym wymiarze baśniowej krainie Enchantia, rządzonej przez potężną i złowrogą czarownicę. Przez wiele lat okrutnie gnębiła ona mieszkańców krainy, dopuszczając się najgorszych możliwych nieprawości i nikt nie był w stanie jej powstrzymać. Ludność Enchantii żyła nadzieją, że ich problem rozwiąże się sam, gdyż nawet mistrzyni czarnej magii nie była w stanie żyć bez końca, jednak ta znalazła sposób na stworzenie eliksiru wiecznej młodości. Gracz wciela się w postać młodego amerykańskiego chłopca o imieniu Brad, którego to zła królowa porwała mocą swych czarów wprost z boiska do gry w baseball i zamknęła w lochu. Przebrany w średniowieczny strój i skuty kajdanami, wisi do góry nogami aby stać się ostatnim składnikiem magicznej mikstury. Wiedźma triumfuje, jednak szybko okaże się, że nie doceniła sprytu Brada, który to może stać się wybawcą krainy. Pod kontrolą gracza, chłopiec ucieka z więzienia, a następnie, wiedziony przepowiednią, udaje się w poszukiwanie trzech pochodzących z Ziemi przedmiotów, które pozwoła mu zwyciężyć zło i zniszczyć czarownicę. Po drodze bohater przemierza między innymi dno zamkowej fosy, podziemną jaskinię, górską skarpę, wulkaniczną wyspę-śmietnisko, lodową krainę wraz z pałacem Królowej Śniegu, oraz cmentarz nawiedzony przez wampira. Ostatecznie, po dostaniu się do zamku czarownicy, Brad zmierzy się z nią, aby raz na zawsze pokrzyżować jej plany i oswobodzić Enchantię, a samemu szczęśliwie powrócić do domu.
Rozgrywka.
Curse of Enchantia to graficzna gra przygodowa typu wskaż i kliknij, używająca interfejsu użytkownika opartego na pasku ikon akcji. Gra zawiera także kilka elementów zręcznościowych. W odróżnieniu od większości gier przygdowych, główny bohater nie może zginąć nawet w niebezpiecznych sytuacjach, a gra nie zawiera żadnych dialogów i prawie w ogóle jakiegokolwiek tekstu (w nielicznych rozmowach używane są piktogramy).
Produkcja.
Gra oryginalnie zatytułowana była "Zeloria" i miała być grą przygodowo-zręcznościową, zanim autorzy zdecydowali się na grę bardziej w rodzaju produkcji przygodowych firm Sierra On-Line i Lucasfilm, jednak na swój własny sposób. Wydana została pod koniec 1992 roku, w tym opcjonalnie także jako jedna z pierwszych pozycji wydanych na nośniku CD-ROM. W inspiracje dla jej fabuły wliczały się książki Czarnoksiężnik z Krainy Oz i Lew, czarownica i stara szafa. Ze względu na podobieństwa w fabule, uważana jest też czasem za komediową wersję gry przygodowej Lure of the Temptress, wydaną w tym samym roku.
Odbiór gry.
Brak tekstu, oraz liczne nielogiczne zagadki, były częstym obiektem krytyki wobec gry. Pomimo tego, chwalono dobrej jakości grafikę. Curse of Enchantia w większości uzyskała pozytywne recenzje w polskiej i dobre oceny w zagranicznej prasie branżowej. Retrospektywnie, Wirtualna Polska przyznała grze 27 miejsce w rankingu najlepszych gier na Amigę, z kolei magazyn PSX Extreme przyznał jej 26 miejsce w rankingu „Amiga Top30”.

</doc>
<doc id="1489645" url="https://pl.wikipedia.org/wiki?curid=1489645" title="Juliusz Dzidowski">
Juliusz Dzidowski

Juliusz Dzidowski, właśc. Jan Dzidowski (ur. 12 lipca 1889 w Mrzygłodzie, zm. 11 kwietnia 1967 w Rawie Mazowieckiej) – pasjonista, fundator polskiej gałęzi zgromadzenia.
Życiorys.
Był synem Dominika Dzidowskiego i Tekli z Bulskich. Ukończył gimnazjum w Częstochowie i przez jakiś czas pracował jako urzędnik na poczcie. We wrześniu 1911 r. razem z kolegą wyjechał do Włoch z mocnym postanowieniem wstąpienia do zgromadzenia pasjonistów. 6 grudnia 1911 r. rozpoczął nowicjat w Caravate na północ od Mediolanu. Rok później złożył pierwszą profesję zakonną. Studia odbył w seminariach północno-włoskiej prowincji zgromadzenia: filozoficzne w Caravate, teologiczne – w Pianezza pod Turynem. Święcenia kapłańskie przyjął 26 września 1919 r. w Turynie. Tego samego roku skierowany został do klasztoru w Brugnato, gdzie przygotowywał się do posługi apostolskiej właściwej zgromadzeniu pasjonistów (prowadzenie misji i rekolekcji ludowych).
W kwietniu 1923 r. generał zgromadzenia o. Sylwiusz Di Vezza wysłał o. Juliusza razem z bratem Kazimierzem Staszewskim do Polski z poleceniem wyszukania klasztoru na pierwszą placówkę pasjonistów w kraju. Wśród wielu oferowanych miejsc, które odwiedzali, znalazł się również zrujnowany klasztor pobernardyński w Przasnyszu. O przekazanie klasztoru przasnyskiego pasjonistom osobiście zabiegał u władz generalnych zakonu biskup płocki Antoni Julian Nowowiejski.
4 czerwca 1923 r. konsultor generalny pasjonistów, o. Tyburcjusz Menica podjął decyzję o przejęciu konwentu w Przasnyszu przez zgromadzenie. 17 czerwca odbył się uroczysty ingres pasjonistów do klasztoru przasnyskiego. W pierwszej wspólnocie pasjonistów w Polsce o. Juliusz objął funkcję wikariusza klasztoru. Przełożonemu, Włochowi o. Bartłomiejowi Rapettiemu służył za tłumacza, spełniał funkcje liturgiczne i duszpasterskie w kościele klasztornym i Rostkowie, głosił porywające kazania. Nie cieszył się jednak dobrym zdrowiem.
W 1927 r. został dyrektorem alumnów i administratorem domu, w 1932 r. – jego przełożonym, a rok później został przeniesiony na analogiczne stanowisko do Sadowia koło Ostrowa Wielkopolskiego. W 1934 r. ponownie został przełożonym w Przasnyszu, by w 1936 r. wrócić do Sadowia. Został tam przełożonym, następnie spowiednikiem nowicjuszy. Od 1937 r. ponownie przełożonym i delegatem przełożonego generalnego pasjonistów w Polsce, od maja 1938 r. wiceprowincjałem nowo utworzonej wiceprowincji polskiej. Funkcję tę pełnił przez wiele lat, aż do 1954 r. W okresie okupacji niemieckiej przebywał na terenie diecezji częstochowskiej.
W 1954 r. został przełożonym w Rawie Mazowieckiej, pod koniec 1957 r. objął analogiczne stanowisko w Przasnyszu. W 1960 r. przeszedł zawał serca i dopiero po kilku miesiącach wyszedł ze szpitala z nadwerężonym zdrowiem. Tego samego roku przeniósł się na placówkę do Łodzi. Ostatni okres życia spędził w Rawie Mazowieckiej. Na początku 1967 r. dostał wylewu krwi do mózgu. Zmarł kilka tygodni później. Pochowany został na cmentarzu w Rawie.
W 1972 r. w kościele pasjonistów w Przasnyszu generał pasjonistów o. Teodor Foley odsłonił tablicę upamiętniającą o. Juliusza Dzidowskiego, "człowieka wielkiej dobroci i pokory". Przybycie pasjonistów do Przasnysza przypomina inna tablica, umieszczona w kruchcie kościoła, obok siedemnastowiecznej figury Ukrzyżowanego.
W 2010 r. w Sanktuarium Matki Bożej Mrzygłodzkiej (Myszków-Mrzygłód) o. Tomasz Urbański ze zgromadzenia o. pasjonistów wraz z prałatem ks. proboszczem Zdzisławem Skrzekiem odsłonili kolejną tablicę upamiętniającą o. Juliusza Dzidowskiego.

</doc>
<doc id="1489646" url="https://pl.wikipedia.org/wiki?curid=1489646" title="Jewgienij Najer">
Jewgienij Najer

Jewgienij Najer, ros. Евгений Наер (ur. 22 czerwca 1977 w Moskwie) – szachista rosyjski, arcymistrz od 1999 roku.
Kariera szachowa.
Zwycięzca wielu turniejów międzynarodowych, m.in.:
Najwyższy ranking w dotychczasowej karierze osiągnął 1 sierpnia 2017 r., z wynikiem 2707 punktów zajmował wówczas 39. miejsce na światowej liście FIDE.

</doc>
<doc id="1489647" url="https://pl.wikipedia.org/wiki?curid=1489647" title="Risc PC">
Risc PC

Risc PC to seria komputerów firmy Acorn, wprowadzona na rynek w roku 1994. Zastąpiła wcześniejszą serię Archimedes. Specjalizowane układy scalone: VIDC20 (grafika) i IOMD (układ wejścia-wyjścia) zastąpiły starsze VIDC, MEMC i IOC. Komputer oferował dwie podstawki SIMM dla pamięci RAM (maksymalnie 256 MB) i jedną dla VRAM (1 lub 2 MB). Na płycie głównej znajdowały się dwa sloty dla kart procesorowych, drugi często wykorzystywany na kartę z procesorem x86 dla emulacji PC (nigdy nie powstała wieloprocesorowa wersja RISC OS). Komputer był zamknięty w oryginalnej obudowie, którą można było rozbudowywać poprzez nadstawki, określane jako "slice", z miejscami na dodatkowe urządzenia wewnętrzne.
Modele.
"Poniższe komputery były sprzedawane w różnych konfiguracjach – różne ilości pamięci, twarde dyski itd."

</doc>
<doc id="1489648" url="https://pl.wikipedia.org/wiki?curid=1489648" title="Urządzenia wspomagające pracę komór">
Urządzenia wspomagające pracę komór



</doc>
<doc id="1489651" url="https://pl.wikipedia.org/wiki?curid=1489651" title="U-35 (1936)">
U-35 (1936)

U-35 – niemiecki okręt podwodny (U-Boot) typu "VII A" z okresu II wojny światowej.
W czasie hiszpańskiej wojny domowej brał udział w tajnej operacji "Ursula", podczas której odbył 3 patrole bojowe na hiszpańskich wodach terytorialnych.
W czasie II wojny światowej odbył 3 patrole bojowe spędzając w morzu 52 dni. Zatopił 4 statki o łącznym tonażu 7.850 BRT i uszkodził jeden (6.014 BRT).
Zatopiony 29 listopada 1939 na Morzu Północnym na pozycji 60.53N, 02.47E przez brytyjskie niszczyciele: HMS "Icarus", HMS "Kingston" i HMS "Kashmir". Uratowano całą załogę – 43 oficerów i marynarzy.
Wrak U-35 został odnaleziony w 1986.

</doc>
<doc id="1489652" url="https://pl.wikipedia.org/wiki?curid=1489652" title="Przeszczep serca">
Przeszczep serca



</doc>
<doc id="1489653" url="https://pl.wikipedia.org/wiki?curid=1489653" title="John Frankenheimer">
John Frankenheimer

John Michael Frankenheimer (ur. 19 lutego 1930 w Nowym Jorku, zm. 6 lipca 2002 w Los Angeles) – amerykański reżyser, producent filmowy i scenarzysta.
Życiorys.
Urodził się w nowojorskiej dzielnicy Queens jako najstarszy z trójki dzieci Helen Mary (z domu Sheedy) i Waltera Martina Frankenheimera, maklera giełdowego. Jego matka była irlandzką katoliczką, a ojciec niemieckim Żydem. Wychowywany był w wierze katolickiej. Dorastał w Nowym Jorku, gdzie od najmłodszych lat fascynował się filmem i co weekend chętnie chodził do kina. W 1947 ukończył Akademię Wojskową La Salle w Oakdale na Long Island w stanie Nowy Jork, a w 1951 uzyskał maturę z języka angielskiego w Williams College w Williamstown w stanie Massachusetts, gdzie jako kapitan drużyny tenisowej rozważał karierę zawodową w tenisie.
W latach 1951–1953 służył w jednostce filmowej sił powietrznych USA, w randze porucznika w wojnie koreańskiej, reżyserując filmy dla armii. Po opuszczeniu jednostki filmowej USA Siły Powietrzne, Frankenheimer zapewnił sobie stanowisko asystenta reżysera w stacji CBS w Nowym Jorku. Jego pierwszą pracą reżysera telewizyjnego był odcinek serialu "You Are There" – pt. "Spisek przeciwko królowi Salomonowi" (1954) z Walterem Cronkite w roli narratora. W 1954 przeniósł się do Kalifornii i kontynuował współpracę z CBS, reżyserując odcinki "Climax!" (1955–1956) i "Playhouse 90" (1956–1960). Frankenheimer zadebiutował jako reżyser w filmie fabularnym "Obcy chłopiec" ("The Young Stranger", 1956) z udziałem Kim Hunter. Jego dramat "Wszystkie mu ulegają" ("All Fall Down", 1962) na podstawie sztuki Williama Inge’a z Eva Marie Saint i Warrenem Beatty na Festiwalu Filmowym w Cannes nominowany był do Złotej Palmy. Był dwukrotnie nominowany do Złotego Globu dla najlepszego reżysera – dreszczowca "Przeżyliśmy wojnę" ("The Manchurian Candidate", 1962) i dramatu politycznego "Siedem dni w maju" ("Seven Days in May", 1964). W 1997 został uhonorowany Nagrodą Saturna za całokształt twórczości.

</doc>
<doc id="1489654" url="https://pl.wikipedia.org/wiki?curid=1489654" title="Antagoniści receptora aldosteronowego">
Antagoniści receptora aldosteronowego



</doc>
<doc id="1489658" url="https://pl.wikipedia.org/wiki?curid=1489658" title="Times of Genius">
Times of Genius

Times of Genius - box set amerykańskiego muzyka Raya Charlesa, wydany w 2002 roku.
Lista utworów.
Dysk 1
Dysk 2
Dysk 3

</doc>
<doc id="1489663" url="https://pl.wikipedia.org/wiki?curid=1489663" title="Igor Kunicyn">
Igor Kunicyn

Igor Kunicyn, ros. Игорь Константинович Куницын (ur. 30 września 1981 we Władywostoku) – rosyjski tenisista, zwycięzca turniejów rangi ATP World Tour w grze pojedynczej i podwójnej, reprezentant w Pucharze Davisa.
Kariera tenisowa.
Jako zawodowy tenisista Kunicyn występował w latach 1999–2013.
Wygrywał turnieje z serii ITF Men’s Circuit jak i ATP Challenger Tour. W rozgrywkach z cyklu ATP World Tour Rosjanin w singlu zdobył 1 tytuł w roku 2008, podczas turnieju w Moskwie. W finale pokonał wynikiem 7:6(6), 6:7(4), 6:3 swojego rodaka, Marata Safina.
W grze podwójnej Kunicyn odniósł 1 triumf wspólnie z Dmitrijem Tursunowem, w 2010 roku na kortach w Moskwie. Pojedynek finałowy rosyjska para wygrała nad Janko Tipsareviciem i Viktorem Troickim. Ponadto Kunicyn był 3–krotnym finalistą zawodów ATP World Tour w deblu, najpierw w sezonie 2006 w Nottingham (z Tursunowem), potem w 2007 roku na trawiastych kortach w Newport (z Nathanem Healeyem) oraz w 2009 roku w Kuala Lumpur (z Jaroslavem Levinským).
Od września roku 2008 do kwietnia 2013 roku Kunicyn reprezentował Rosję w Pucharze Davisa. Rozegrał przez ten okres 11 meczów w zawodach, z których 3 wygrał.
W rankingu gry pojedynczej Kunicyn najwyżej był na 35. miejscu (6 lipca 2009), a w klasyfikacji gry podwójnej na 49. pozycji (9 czerwca 2008).

</doc>
<doc id="1489667" url="https://pl.wikipedia.org/wiki?curid=1489667" title="Mark Sanford">
Mark Sanford

Marshall Clement „Mark” Sanford, Jr. (ur. 28 maja 1960 w Fort Lauderdale) – amerykański polityk i pośrednik nieruchomości, działacz Partii Republikańskiej, w latach 2003–2011 gubernator Karoliny Południowej, w latach 1995–2001 i 2013–2019 kongresmen ze stanu Karolina Południowa.
Wczesne życie i edukacja.
Urodził się 28 maja 1960 w Fort Lauderdale w stanie Floryda. Był najstarszym spośród czwórki dzieci kardiologa Marshalla C. Sanforda i wyszkoloną w Juilliard School pianistką Margaret Sanford. Starszy Marshall Sanford kupił ziemie na Wyspie Świętej Heleny w latach 50. XX wieku i w Hrabstwie Beaufort w 1965. Obie własności znajdowały się w Karolinie Południowej. Cała rodzina Sanfordów spędzała tam letnie wakacje, a dzieci uczyły się prac rolniczych, takich jak prowadzenie traktorów, budowanie grobli i kastrowanie byków. W 1978 rodzina przeniosła się do Coosaw. Gdy młody Marshall Sanford był na ostatnim roku w liceum, u jego ojca zdiagnozowano stwardnienie zanikowe boczne.
W 1983 Marshall Sanford, Jr. ukończył studia na wydziale przedsiębiorczości na uniwersytecie Furman University i zdobył tytuł naukowy Business degree. Pracował w agencjach nieruchomości w Charleston, po czym wrócił na studia i w 1988 ukończył Darden Graduate School of Business Administration ze stopniem magistra. Uczęszczając na letnie szkolenia organizowane przez Goldman Sachs w Nowym Jorku, poznał swoją przyszłą żonę Jennifer Sullivan. Po dwóch latach pracy w Nowym Jorku Sanford powrócił do Karoliny Południowej w 1990 i założył firmę leasingową i pośrednictwa nieruchomości w Charleston.
Członek Izby reprezentantów w latach 1995–2001.
W 1994 został wybrany jako Republikanin do Izby Reprezentantów Stanów Zjednoczonych z 1. okręgu stanu Karolina Południowa. W czasie wyborów zapewniał, że nie zamierza służyć dłużej, niż 3 kadencje. Był zdeklarowanym konserwatystą fiskalnym, w związku z czym głosował przeciwko ustawom, które miał finansować jego okręg wyborczy, w tym ustawę o sfinansowaniu mostu nad rzeką Cooper. Zasłynął z bycia oszczędnym. Pomimo posiadania majątku szacowanego na 3 miliony dolarów amerykańskich, spał w swoim biurze, mył się na siłowni, a prawie jedną trzecią swojego wynagrodzenia, 250 tysięcy dolarów, zwracał rządowi federalnemu. Swoje ostatnie wybory do Izby wygrał, zdobywając 91% głosów, jednak zgodnie z obietnicą, nie kandydował po upływie swojej trzeciej kadencji.
Gubernator Karoliny Południowej.
Pierwsza kadencja.
W 2002 Sanford został wybrany na gubernatora Karoliny Południowej. Pokonał w nich urzędującego gubernatora, Jima Hodgesa. Żona Sanforda, Jenny Sanford, była menedżerem jego kampanii, a po wygranych wyborach została jego doradczynią.
Za swoich rządów Sanford starał się usprawnić stanowy departament pojazdów mechanicznych. Nie udało mu się spełnić obietnicy wyborczej wyeliminowania podatków od własności w ciągu 18 lat i zastąpienia ich wyższymi podatkami od gazu. Jego ustawa z tym związana została odrzucona przez parlament stanowy, kontrolowany przez Partię Republikańską, do której należał sam gubernator. Sanford zawetował różne ustawy uchwalone przez parlament, jednak jego weta zostały łatwo odrzucone. Sanford nazwał wydatki uchwalane przez stanowy parlament "pork barrel", co w dosłownie tłumaczy się jako "świńska beczka", a oznacza nieprzemyślane wydatki rządowe, które mają na celu jedynie przypodobanie się wyborcom. W proteście przyniósł nawet żywe świnie do parlamentu.
Zaginięcie i skandal obyczajowy.
Z powodzeniem został wybrany na drugą kadencję. Jego brak zgodności z parlamentem się pogłębiał. W tym czasie miała też miejsce nagłaśniana przez media krajowe afera z jego udziałem. W czerwcu 2009 udał się na wakacje do Argentyny i zaginął. Ani jego żona, ani współpracownicy nie wiedzieli gdzie się podziewa. Telefon komórkowy gubernatora przez sześć dni był wyłączony, a wysyłane do niego esemesy pozostawały bez odpowiedzi. Rzecznik gubernatora poinformował później dziennikarzy, że Sanford wybrał się na górską wędrówkę szlakiem w Appalachach. Gdy gubernator powrócił, przyznał, że był na wakacjach ze swoją kochanką, Maríą Belén Chapur. Oznajmił, że poznał ją osiem lat wcześniej, ale romans z nią rozpoczął się dopiero przed rokiem. Jenny Sanford dowiedziała się o niewierności męża w styczniu, gdy natknęła się na jego list napisany do Chapur. Sanford oświadczył, że na krótko przed wyjazdem do Argentyny on i jego żona zdecydowali się na "próbną separację". Afera wywołała kontrowersje i zaszkodziła wizerunkowi gubernatora. Żona Stanforda z powodzeniem uzyskała rozwód z orzeczeniem o winie. Sąd uznał, że doszło do cudzołóstwa.
Członek Izby reprezentantów w latach 2013–2019.
Sanford nie ubiegał się o trzecią kadencję gubernatora. Zamiast tego wygrał kolejne wybory do Izby Reprezentantów Stanów Zjednoczonych z ramienia Partii Republikańskiej, pomimo utraty poparcia ze strony komitetu krajowego własnej partii i poparciu swojego przeciwnika z Partii Demokratycznej przez gazetę "The Post and Courier". Służył przez trzy kadencje. W tym czasie krytykował ówczesnego prezydenta Stanów Zjednoczonych Donalda Trumpa, również Republikanina. Nie udało mu się uzyskać czwartej reelekcji, ponieważ przegrał prawybory swojej partii z Katie Arrington, popieraną publicznie przez prezydenta.
Wybory prezydenckie w 2020.
We wrześniu 2019 w CNN zapowiedział swój udział w prawyborach Partii Republikańskiej przed wyborami prezydenckimi w Stanach Zjednoczonych w 2020 roku. Jego przeciwnikiem w prawyborach jest między innymi urzędujący prezydent Donald Trump. Sanford powiedział, że chce kandydować, ponieważ w Białym Domu "nie dyskutuje się o długu, deficycie i wydatkach rządowych". Jednocześnie skrytykował innych kandydatów za to, że w swojej kampanii skupiają się głównie na krytykowaniu "dziwnych i szkodliwych" wypowiedzi Trumpa, a nie na sprawach gospodarczych. Jako jedyny konkurent Trumpa deklarował poparcie go w razie ewentualnej nominacji i sprzeciwiał się śledztwu w sprawie impeachmentu prezydenta.
12 listopada wycofał się z wyborów. Jak sam przyznał, od początku nie wierzył w swoje zwycięstwo, a jego kandydatura miała na celu jedynie wprowadzić do debaty prezydenckiej tematy długu, deficytu i wydatków rządowych. Ostatecznie uznał, że w obliczu śledztwa w sprawie impeachmentu Donalda Trumpa taka debata nie będzie możliwa.

</doc>
<doc id="1489677" url="https://pl.wikipedia.org/wiki?curid=1489677" title="Dekanat moniecki">
Dekanat moniecki



</doc>
<doc id="1489681" url="https://pl.wikipedia.org/wiki?curid=1489681" title="Yunnanosaurus">
Yunnanosaurus



</doc>
<doc id="1489686" url="https://pl.wikipedia.org/wiki?curid=1489686" title="Wolfgang Stark">
Wolfgang Stark

Wolfgang Stark (ur. 20 listopada 1969 w Landshut) – niemiecki sędzia piłkarski, międzynarodowy (licencja FIFA od 1999).
Prowadzi mecze w Bundeslidze od 1996. Sędziuje mecze Pucharu UEFA oraz Ligi Mistrzów. Prowadził mecze Polska - Portugalia w 2006 (wynik 2-1), Polska - Czechy w 2008 (wynik 2-1) oraz Polska - Rosja w 2012 (wynik 1-1). W 2007 roku nominowany do prowadzenia meczów podczas odbywających się w Kanadzie Mistrzostw Świata do lat 20.
Był jednym z dwunastu arbitrów wyznaczonych przez UEFA do prowadzenia meczów podczas EURO 2012. Prowadził mecz Polska - Rosja.

</doc>
<doc id="1489687" url="https://pl.wikipedia.org/wiki?curid=1489687" title="Dymorfodon">
Dymorfodon



</doc>
<doc id="1489690" url="https://pl.wikipedia.org/wiki?curid=1489690" title="Piątka Poznańska">
Piątka Poznańska



</doc>
<doc id="1489692" url="https://pl.wikipedia.org/wiki?curid=1489692" title="Stubbs">
Stubbs



</doc>
<doc id="1489693" url="https://pl.wikipedia.org/wiki?curid=1489693" title="Od-rodzenie">
Od-rodzenie

Od-rodzenie – hongkońsko-tajlandzki horror fantasy z 2006 roku.

</doc>
<doc id="1489699" url="https://pl.wikipedia.org/wiki?curid=1489699" title="Kościół Wniebowstąpienia Pańskiego w Osowcu">
Kościół Wniebowstąpienia Pańskiego w Osowcu

Kościół pw. Wniebowstąpienia Pańskiego w Osowcu – rzymskokatolicki kościół położony w dekanacie Grajewo w diecezji łomżyńskiej.
Historia.
Pierwszy kościół drewniany z roku 1919 został zniszczony w czasie II wojny światowej w roku 1944. Obecna murowana świątynia parafialna pw. Wniebowstąpienia Pańskiego została zbudowana przez ks. prob. Kazimierza Urbana w latach 1949–1953 i pobłogosławiona w 1956 r. przez sufragana łomżyńskiego Aleksandra Mościckiego.
29 września 1971 r. został konsekrowany przez biskupa łomżyńskiego Mikołaja Sasinowskiego.
Msze.
Msze odbywają się;
Odpust przypada w dzień Wniebowstąpienia Pańskiego.

</doc>
<doc id="1489700" url="https://pl.wikipedia.org/wiki?curid=1489700" title="Kōji Gushiken">
Kōji Gushiken

, japoński gimnastyk. Pięciokrotny medalista olimpijski z Los Angeles.
Podczas IO 84 zdobył pięć medali, m.in. zwyciężając w najbardziej prestiżowej konkurencji gimnastycznej - wieloboju. Warto jednak pamiętać, że w olimpiadzie nie wzięli udziału sportowcy ze Bloku Wschodniego, w tym bardzo mocni gimnastycy radzieccy. Gushiken należał na przełomie lat 70. i 80. do światowej czołówki, zdobył szereg medali na mistrzostwach świata. Najcenniejsze z nich to złoto na poręczach w 1981 oraz w ćwiczeniach na kółkach dwa lata później. Stawał również na podium tej imprezy w wieloboju.

</doc>
<doc id="1489701" url="https://pl.wikipedia.org/wiki?curid=1489701" title="Koji Gushiken">
Koji Gushiken



</doc>
<doc id="1489705" url="https://pl.wikipedia.org/wiki?curid=1489705" title="Eustreptospondylus">
Eustreptospondylus



</doc>
<doc id="1489707" url="https://pl.wikipedia.org/wiki?curid=1489707" title="Elaphrosaurus">
Elaphrosaurus



</doc>
<doc id="1489710" url="https://pl.wikipedia.org/wiki?curid=1489710" title="Redondasaurus">
Redondasaurus



</doc>
<doc id="1489713" url="https://pl.wikipedia.org/wiki?curid=1489713" title="Reborn">
Reborn

Reborn – debiutancki album metalowej fińskiej grupy Northern Kings
Wydawnictwo w krótkim czasie uzyskało status złotej płyty (sprzedane ponad 15 000 egzemplarzy) w Finlandii.

</doc>
<doc id="1489715" url="https://pl.wikipedia.org/wiki?curid=1489715" title="Kościół św. Anny w Szczańcu">
Kościół św. Anny w Szczańcu

Kościół pw. św. Anny w Szczańcu – katolicka świątynia pełniąca funkcję kościoła parafialnego parafii pw św. Anny w Szczańcu, dekanatu Świebodzin – Miłosierdzia Bożego, diecezji zielonogórsko-gorzowskiej, metropolii szczecińsko-kamieńskiej, zlokalizowana w Szczańcu, w gminie Szczaniec, w powiecie świebodzińskim, w woj. lubuskim.
Architektura.
Kościół został zbudowany w 1570, do 1945 był w rękach ewangelików. Budowla została wzniesiona w stylu gotyckim, wielokrotnie przebudowywana, po pożarze z 1825 roku odbudowana świątynia nabrała cech neogotyckich. Wewnątrz ciekawe detale: witraże okienne, rzeźby ścienne, freski, poza tym dwupoziomowa empora organowa oraz gotyckie sklepienia sieciowe. Kościół posiada jedną nawę oraz wysmukłą wieżę zwieńczoną dachem hełmowym. Funkcję kościoła katolickiego świątynia przyjęła po wojnie, powodem był odpływ protestanckiej społeczności ze Szczańca. Pierwszym proboszczem po 1945 roku był ks. Piotr Zawora.
Począwszy od 1976 roku posługę duszpasterską w kościele pełnią salezjanie. 

</doc>
<doc id="1489717" url="https://pl.wikipedia.org/wiki?curid=1489717" title="Prawokomorowa niewydolność serca">
Prawokomorowa niewydolność serca



</doc>
<doc id="1489721" url="https://pl.wikipedia.org/wiki?curid=1489721" title="Ostra niewydolność krążenia">
Ostra niewydolność krążenia



</doc>
<doc id="1489722" url="https://pl.wikipedia.org/wiki?curid=1489722" title="Naim Aarab">
Naim Aarab



</doc>
<doc id="1489724" url="https://pl.wikipedia.org/wiki?curid=1489724" title="Referendum na Litwie w 2008 roku">
Referendum na Litwie w 2008 roku

Referendum na Litwie w 2008 roku – referendum przeprowadzone 12 października. Przedmiotem głosowania była kwestia dalszego funkcjonowania Ignalińskiej Elektrowni Jądrowej. Tego samego dnia zorganizowano również wybory parlamentarne.
Okoliczności i przedmiot głosowania.
Kwestia dalszej działalność elektrowni związana jest z zobowiązaniem litewskiego rządu, który wraz z akcesją do Unii Europejskiej zobowiązał się do jej zamknięcia w 2009 roku. Obecnie elektrownia ta pokrywa ok. 3/4 krajowego zapotrzebowania energetycznego. Uruchomienie nowej elektrowni zaplanowano na 2015 rok. W związku z tym władze postanowiły przeprowadzić referendum o charakterze konsultacyjnym, a jego wynik wykorzystać w trakcie negocjacji z Komisją Europejską.
Wyniki referendum.
W referendum wzięło udział 1 305 825 osób, co stanowiło 48,43% uprawnionych do głosowania. Przeciwko likwidacji elektrowni opowiedziały się 1 156 738 osoby, czyli 88,58% głosujących. Za było 108 798 osób, to jest 8,33% wszystkich oddanych głosów. Ponadto oddano też 40 162 nieważne głosy, które odpowiadały 3,08% głosujących.
Referendum było nieważne, ponieważ frekwencja wyniosła mniej niż wymagane 50%.

</doc>
<doc id="1489725" url="https://pl.wikipedia.org/wiki?curid=1489725" title="Bulent Akin">
Bulent Akin



</doc>
<doc id="1489729" url="https://pl.wikipedia.org/wiki?curid=1489729" title="Shinji Morisue">
Shinji Morisue

, japoński gimnastyk. Wielokrotny medalista olimpijski z Los Angeles.
Sport.
W 1983 był brązowym medalistą MŚ w drużynie. Reprezentował swój kraj podczas igrzysk w Los Angeles, gdzie zdobył trzy medale, m.in. zwyciężając w ćwiczeniach na drążku.
Aktorstwo.
Wystąpił w filmie Godzilla kontra Mechagodzilla.

</doc>
<doc id="1489733" url="https://pl.wikipedia.org/wiki?curid=1489733" title="Balantiocheilos melanopterus">
Balantiocheilos melanopterus



</doc>
<doc id="1489734" url="https://pl.wikipedia.org/wiki?curid=1489734" title="Enka">
Enka

 – rodzaj pieśni japońskiej o charakterze melancholijnej ballady śpiewanej w określonym stylu (genre). Uważany jest za stylistycznie podobny do tradycyjnej muzyki japońskiej. Współczesny gatunek "enka" jest jednak stosunkowo nową formą muzyczną, przyjmując w swoim wokalu bardziej tradycyjny styl muzyczny niż muzyka "ryūkōka", popularna w latach przedwojennych.
W swoim dawniejszym znaczeniu styl "enka" obejmował utwory wykonywane przez aktywistów politycznych w okresie Meiji (1868–1912) oraz Taishō (1912–1926), które miały na celu uniknięcie represji za krytykę rządu „przemycaną” w tekstach piosenek. Natomiast współcześnie "enka" obejmuje muzykę popularną, która bywa porównywana jednocześnie do amerykańskiego country i portugalskiego fado (zarówno pod względem melodycznym, jak i tekstowym). "Enka" cechuje się sentymentalnością, łagodnym wokalem oraz spokojną melodią. Kolejną cechą charakterystyczną dla tego typu muzyki jest to, że większość wykonawców stanowią kobiety. Szczególnie często pojawiającym się motywem w tekstach piosenek jest moment odejścia ukochanego i związane z tym uczucie smutku i rezygnacji.
Najbardziej znaną wykonawczynią "enki" była Hibari Misora (nazywana też królową "enki"). 
Najlepiej sprzedającymi się singlami były: w wykonaniu Shirō Miya – „Onna-no michi” (3,25 mln kopii) oraz „Oyoge! Taiyaki-kun” w wykonaniu Masato Shimona (ponad 4,5 mln kopii). 
W ostatnich latach popularność tego typu muzyki w Japonii spada na rzecz bardziej zbliżonego do zachodniej muzyki J-popu, szczególnie wśród młodszych odbiorców. Niemniej jednak nadal można ją usłyszeć w restauracjach, kawiarniach czy barach karaoke.

</doc>
<doc id="1489736" url="https://pl.wikipedia.org/wiki?curid=1489736" title="Tsintaosaurus">
Tsintaosaurus



</doc>
<doc id="1489737" url="https://pl.wikipedia.org/wiki?curid=1489737" title="Bactrosaurus">
Bactrosaurus



</doc>
<doc id="1489738" url="https://pl.wikipedia.org/wiki?curid=1489738" title="Probactrosaurus">
Probactrosaurus



</doc>
<doc id="1489739" url="https://pl.wikipedia.org/wiki?curid=1489739" title="Bonifacy III z Toskanii">
Bonifacy III z Toskanii

Bonifacy III (także "Bonifacy IV" lub "Bonifacy z Canossy"; ur. ok. 985, zm. 6 maja 1052) – syn markiza Tedalda i Willi z Bolonii, ojciec Matyldy toskańskiej (Matyldy z Canossy), najpotężniejszy w swoim czasie z książąt w północnej Italii. Odziedziczył komicję nad Brescią, Canossą, Ferrarą, Florencją, Lukką, Mantuą, Modeną, Pizą, Pistoią, Parmą, Reggio, oraz Marchią Werony (od 1007) jak również od 1027 ustanowiony został markizem Toskanii aż po zabójstwo w 1052. Jego rodzinny zamek znajdował się w Canossie, zaś ród przez wiele pokoleń panował nad Modeną. W jego posiadaniu znajdowało się wiele alodiów.
Bonifacy prawdopodobnie współrządził ze swoim ojcem. W 1004 nadał opactwu Polirone ziemię, którą opisano nazwą "marchio" a sam Bonifacy pojawił się w dwóch dokumentach tego samego roku jako "gloriosus marchio". Swój dwór utrzymywał w Mantui, którą przekształcił w miasto kultury: "Z tak wielką ilością olśniewających widowisk i uczt, że całą potomność i wszystkich mu współczesnych zadziwiać nie ustanie".
W 1014, Bonifacy wsparł Henryka II w pokonaniu uzurpatora Arduina, markiza Ivrei, króla Italii, którego tytułu królewskiego cesarz nie uznawał. Wyznaczony przez ojca dziedzicem przez pominięcie braci w 1016 ponownie walczył u boku cesarza, tym razem przeciwko markizowi Turynu Ulrykowi Manfredowi II.
W 1020 stłumił bunt swojego brata Konrada, później jednak oboje się pogodzili i pisma wspominają oboje ich jako "duces". W 1027 wsparł kandydaturę Konrada II do Żelaznej Korony Lombardii oraz do korony cesarskiej przeciwko innym pretendentom: Wilhelmowi V Wielkiemu, Robertowi II Pobożnemu czy też wcześniej Hugo Magnusowi. Kiedy lombardzcy wrogowie Bonifacego próbowali nastawić przeciw niemu jego brata, bracia wytoczyli im bitwę pod Coviolo nieopodal Reggio, z której wyszli zwycięsko, pomimo iż Konrad w niej poległ. Gdy Konradowi II ostatecznie powiodło się wkroczenie do Italii, spotkał się w Lucce z oporem i złożył z urzędu markiza Toskanii Rainiera, a jego ziemie i tytuły nadał Bonifacemu. Taki scenariusz wydaje się bardzo prawdopodobny, niemniej jednak dokładna data przyjęcia przez Bonifacego panowania nad Toskanią pozostaje niepewna.
Bonifacy stłumił bunty przeciw cesarzowi w Pawii i w Parmie a cesarz w zamian zawarł układ z Bonifacym, w którym uznawał niezależność Bonifacego. W 1032 wypowiedział wojnę buntownikowi Odonowi II, hrabiemu Blois, Chartres, Meaux, and Troyes. W 1037 dopomógł w stłumieniu buntu przeciwko cesarzowi Konradowi II. W 1043 w nagrodę za służbę Cesarstwu otrzymał Księstwo Spoleto i Camerino. Otrzymał również nadania jeszcze większej ziemi w Parmie oraz Piacenzie. Główną jego siedzibą była w tamtym czasie Mantua.
W 1039 odbył podróż do Miroalto (obecnie Murten) by wspomóc Cesarza Henryka III przeciw buntowniczemu Odonowi z Blois. Podczas swojego powrotu zniszczył zasiewy w polach regionu. Rozwścieczona ludność w odwecie ukradła mu część jego koni. Podczas krwawej kontrakcji odwetowej Bonifacy miał wypowiedzieć swoje słynne zdanie. Przygotowując się do odcięcia uszu i nosa pewnemu młodemu człowiekowi odrzekł jego matce oferującej mu wagę syna w srebrze w zamian za oszczędzenie dziecka, że "nie jest handlowcem, lecz żołnierzem" i dodając: "Absit ut hostes ferro capti redimantur argento"
("Daleko do tego by rzecz zdobyta żelazem miała zostać wykupiona srebrem").
W 1046, Henryk III wkroczył do Italii by koronować się na cesarza. Bonifacy podjął w Piacenzy cesarza i cesarzową Agnieszkę z Poitou szczodrze i z należytymi honorami. Podobnie para cesarska została podjęta podczas podróży powrotnej przez zarządców Mantui. Stosunki pomiędzy Bonifacym a Henrykiem III jednak wkrótce w 1047 roku pogorszyły się. Przyczyny takiej odmiany są dyskutowane. Henryk mógł poczuć się zagrożony rosnącym w siłę i w bogactwo Bonifacym, toteż podczas nadarzających się następujących po sobie sposobności podejmował próby aresztowania go. Z drugiej strony Bonifacy mógł sprzymierzyć się z hrabiami Tusculum, spokrewnionymi z nimi papieżami oraz Guimarem IV z Salerno. a – podobnie jak w przypadku relacji z Guimarem – Henryk, pomimo iż Bonifacy wspomagał go orężem tłumiąc bunty, mógł poczuć się do obrazy cesarskiego majestatu.
W 1048 Bonifacy poparł złożonego z urzędu papieża Benedykta IX i wspólnie z nim najechał Rzym oraz odzyskał dla sojusznika – choć na krótko – tron papieski. Za swe zasługi uzyskał kontrolę nad częścią ziem kościelnych. Mówiło się o nim, że miał w zwyczaju wyzyskiwać włości od Kościoła – tyczy się to zwłaszcza diecezji Reggio, której w zamian za przekazane mu dobra ziemskie obiecał niewielkie tereny rolne oraz uiszczanie rocznego czynszu. W rzeczywistości z obiecanych zobowiązań wywiązywał się rzadko. Bonifacemu udało się w tamtych latach w znaczny sposób powiększyć dobra rodowe – przede wszystkim w północnych Apeninach, na obszarze Apeninu Emiliańskiego i wzdłuż rzeki Pad.
Ostatecznie Bonifacy przyłączył się do reformatorskiego stronnictwa papieża Leona IX. Był obecny podczas synodu w Pawii. Utrzymywał i rozbudował opactwo Pomposa w intencji zbawienia swojej duszy. Przyznał się nawet do symonii i przyzwolił Guido z Pomposy, by ten wybiczował go w pokucie za grzechy.
Usiłował – wbrew edyktowi cesarza Konrada II z 1037 roku – ograniczyć prawa swoich "valvassores". To właśnie działania skierowane przeciwko nim miały stać się dużo później – w 1052 – powodem, dla którego został zabity podczas polowania. Niejaki Scarpetta Carnevari, najwidoczniej żywiąc dawną urazę w związku z minionymi wydarzeniami, zranił Bonifacego zatrutą strzałą, podczas gdy ten przygotowywał statek na pielgrzymkę do Jerozolimy. Zamach miał miejsce na rzece Oglio, nieopodal Martino dall'Argine w regionie Spineta. Być może jednak – jak się przypuszcza – Bonifacy został zabity z inspiracji Henryka III. Wspomina się, iż wcześniej – w 1044 w Brescii – miała już miejsce próba zamachu: spiskowcy uciekli do Werony, którą Bonifacy następnie splądrował, zanim z Mantui wygnał jeszcze werońskich konspiratorów. Grób Bonifacego znajduje się w Katedrze w Mantui.
Pierwsze małżeństwo Bonifacy zawarł przed 1015 z Rychildą, córką Gizelberta II, palatyna Bergamo. Rychilda nie współuczestniczyła w rządach Bonifacego i zmarła bezdzietnie przed 1034. W 1037 Bonifacy poślubił Beatrycze, córkę Fryderyka II Księcia Lotaryngii i hrabiego Bar, siostrzenicę cesarzowej Gizeli, żony Konrada II. Ślub świętowano wystawnie utrzymując dwór w Marengo jeszcze później przez trzy miesiące. Beatrycze również nie miała wpływu na rządy Toskanią, ale urodziła mężowi troje dzieci. Najstarsze z nich – córka Beatrycze – zmarła już w 1053 roku, wkrótce po ojcu. Jedyny syn Fryderyk, objął rządy po ojcu, lecz wkrótce zmarł. Najmłodszym z dzieci była Matylda – odziedziczyła ona wielkie patrymonium po bracie Fryderyku. Beatrycze zaś ponownie wyszła za mąż w 1054 za Gotfryda II Brodatego, księcia Dolnej Lotaryngii.

</doc>
<doc id="1489740" url="https://pl.wikipedia.org/wiki?curid=1489740" title="Heterodontosaurus">
Heterodontosaurus



</doc>
<doc id="1489741" url="https://pl.wikipedia.org/wiki?curid=1489741" title="Abrictosaurus">
Abrictosaurus



</doc>
<doc id="1489742" url="https://pl.wikipedia.org/wiki?curid=1489742" title="Atlascopcosaurus">
Atlascopcosaurus



</doc>
<doc id="1489743" url="https://pl.wikipedia.org/wiki?curid=1489743" title="Shunosaurus">
Shunosaurus



</doc>
<doc id="1489744" url="https://pl.wikipedia.org/wiki?curid=1489744" title="Omeisaurus">
Omeisaurus



</doc>
<doc id="1489749" url="https://pl.wikipedia.org/wiki?curid=1489749" title="Carabus fabricii">
Carabus fabricii



</doc>
<doc id="1489751" url="https://pl.wikipedia.org/wiki?curid=1489751" title="Struthiosaurus">
Struthiosaurus



</doc>
<doc id="1489753" url="https://pl.wikipedia.org/wiki?curid=1489753" title="Magyarosaurus">
Magyarosaurus



</doc>
<doc id="1489755" url="https://pl.wikipedia.org/wiki?curid=1489755" title="Varanosaurus">
Varanosaurus



</doc>
<doc id="1489757" url="https://pl.wikipedia.org/wiki?curid=1489757" title="Neuquensaurus">
Neuquensaurus



</doc>
<doc id="1489760" url="https://pl.wikipedia.org/wiki?curid=1489760" title="Melanorosaurus">
Melanorosaurus



</doc>
<doc id="1489761" url="https://pl.wikipedia.org/wiki?curid=1489761" title="Thelodonti">
Thelodonti



</doc>
<doc id="1489763" url="https://pl.wikipedia.org/wiki?curid=1489763" title="Zeitgeist Addendum">
Zeitgeist Addendum



</doc>
<doc id="1489766" url="https://pl.wikipedia.org/wiki?curid=1489766" title="Maxilla">
Maxilla



</doc>
<doc id="1489768" url="https://pl.wikipedia.org/wiki?curid=1489768" title="Vomer">
Vomer



</doc>
<doc id="1489771" url="https://pl.wikipedia.org/wiki?curid=1489771" title="Dryptosauroides">
Dryptosauroides



</doc>
<doc id="1489772" url="https://pl.wikipedia.org/wiki?curid=1489772" title="Skaleń alkaliczny">
Skaleń alkaliczny



</doc>
<doc id="1489773" url="https://pl.wikipedia.org/wiki?curid=1489773" title="Abelisaurus">
Abelisaurus



</doc>
<doc id="1489776" url="https://pl.wikipedia.org/wiki?curid=1489776" title="Agnosphitys">
Agnosphitys



</doc>
<doc id="1489777" url="https://pl.wikipedia.org/wiki?curid=1489777" title="Agrosaurus">
Agrosaurus



</doc>
<doc id="1489779" url="https://pl.wikipedia.org/wiki?curid=1489779" title="Kleopatra z Pontu">
Kleopatra z Pontu

Kleopatra z Pontu (ur. 110 p.n.e.) - grecka księżna z Pontu, córka Mitrydatesa VI Eupatora, żona króla Armenii Tigranesa II Wielkiego.
W 94 r. p.n.e. poślubiła króla Armenii Tigranesa II, przypieczętowując tym samym antyrzymski sojusz Armenii i Pontu. W chwili zamążpójścia miała szesnaście lat, a Tigranes II czterdzieści siedem. Miała znaczący wpływ na męża i jego politykę w tym okresie. 
W przeciwieństwie do teścia, Tigranes II starał się prowadzić bardziej zrównoważoną politykę względem Rzymu. Po przegranej bitwie pod Artaksatą zawarł z republiką rzymską porozumienie pokojowe. Niezadowolony z tego faktu Mitrydates VI wpłynął na swoją córkę, aby nakłoniła męża do zmiany decyzji. Kleopatra skłoniła swoich trzech synów, których miała z Tigranesem II, aby obalili ojca i przejęli tron Armenii. Zariadres i nieznany z imienia jego młodszy brat zostali straceni, natomiast trzeci Tigranes ocalał, jednak został pojmany przez Pompejusza Wielkiego i uprowadzony do Rzymu.
Kleopatra po tych wydarzeniach opuściła Armenię i udała się do Pontu, gdzie spędziła resztę swojego życia.

</doc>
<doc id="1489780" url="https://pl.wikipedia.org/wiki?curid=1489780" title="Agilisaurus">
Agilisaurus



</doc>
<doc id="1489781" url="https://pl.wikipedia.org/wiki?curid=1489781" title="Altispinax">
Altispinax



</doc>
<doc id="1489782" url="https://pl.wikipedia.org/wiki?curid=1489782" title="Becklespinax">
Becklespinax



</doc>
<doc id="1489783" url="https://pl.wikipedia.org/wiki?curid=1489783" title="Jan Walter (duchowny)">
Jan Walter (duchowny)

Jan Walter (ur. 6 grudnia 1934 w Kaliszu, zm. 27 stycznia 1995 w Warszawie) – polski duchowny luterański, długoletni proboszcz parafii ewangelicko-augsburskiej w Poznaniu i parafii ewangelicko-augsburskiej Św. Trójcy w Warszawie, senior diecezji warszawskiej, działacz ekumeniczny.
Życiorys.
Był synem Brunona Waltera i Zofii z d. Lange. W Kaliszu ukończył Gimnazjum im. Adama Asnyka. Po studiach w Chrześcijańskiej Akademii Teologicznej w latach 1952-1957, studiował jeszcze na Wydziale Filozofii Uniwersytetu Warszawskiego i odbył uzupełniające studia teologii w Lozannie. 13 lipca 1958 został w Kaliszu ordynowany na duchownego Kościoła Ewangelicko-Augsburskiego. Do 1962 był wikariuszem parafii w Łodzi. W latach 1962-1980 był proboszczem w Poznaniu, gdzie przyczynił się do znacznego ożywienia pracy kościelnej, mimo trudnych warunków lokalowych. Na potrzeby parafii udało się odzyskać jeden z lokali mieszkalnych w domu Polskiego Towarzystwa Ewangelickiego przy ul. Kossaka 9, przeprowadzono też modernizację wnętrza kaplicy. Obsługiwał zbory filialne w Chodzieży, Gnieźnie, Lesznie i Trzciance, odprawiał nabożeństwa domowe. Kontynuowana była działalność Polskiego Towarzystwa Ewangelickiego, jako jedynej tego typu organizacji ocalałej w Polsce w czasach PRL-u, prowadzona była praca młodzieżowa. Rozwijały się kontakty ekumeniczne, zarówno krajowe (tak w ramach Oddziału Wojewódzkiego Polskiej Rady Ekumenicznej, którego przewodniczącym ks. Walter pozostawał w latach 1963-1975, jak i m.in. ze środowiskiem "Więzi", oraz nawiązano kontakty międzynarodowe, szczególnie z ewangelikami z ówczesnej NRD. Od 1974 był członkiem Synodu Kościoła, gdzie działał w Komisji Ewangelizacyjno-Misyjnej, Komisji Pastoralnej i Komisji ds. Diakonii. W latach 1971-1974 wchodził w skład zarządu Ekumenicznej Rady Młodzieży w Europie.
W 1979 został wybrany, a 18 maja 1980 wprowadzony w urząd I proboszcza parafii Św. Trójcy w stolicy i seniora diecezji warszawskiej. Należał do inicjatorów rozbudowy parafialnego Domu Opieki "Tabita" w Konstancinie-Jeziornie.
Życie prywatne.
Od 29 czerwca 1963 był żonaty z Ewą z d. Hoffmann (1938-2006) z Bydgoszczy, absolwentką matematyki na UMK w Toruniu, pracującą w szkolnictwie, która wspierała małżonka na wszelkich polach działalności. Od 1993 Ewa Walter była przewodniczącą Komitetu Światowego Dnia Modlitwy, a od 2002 również przewodniczącą Sekcji Kobiet Polskiej Rady Ekumenicznej.
Miejsce spoczynku.
4 lutego 1995 został pochowany na cmentarzu ewangelicko-augsburskim przy ul. Młynarskiej w Warszawie (aleja 9, miejsce 3).

</doc>
<doc id="1489784" url="https://pl.wikipedia.org/wiki?curid=1489784" title="Andesaurus">
Andesaurus



</doc>
<doc id="1489785" url="https://pl.wikipedia.org/wiki?curid=1489785" title="Appalachiosaurus">
Appalachiosaurus



</doc>
<doc id="1489786" url="https://pl.wikipedia.org/wiki?curid=1489786" title="Archaeodontosaurus">
Archaeodontosaurus



</doc>
<doc id="1489787" url="https://pl.wikipedia.org/wiki?curid=1489787" title="Avaceratops">
Avaceratops



</doc>
<doc id="1489789" url="https://pl.wikipedia.org/wiki?curid=1489789" title="Azendohsaurus">
Azendohsaurus



</doc>
<doc id="1489790" url="https://pl.wikipedia.org/wiki?curid=1489790" title="Australodocus">
Australodocus



</doc>
<doc id="1489791" url="https://pl.wikipedia.org/wiki?curid=1489791" title="Aucasaurus">
Aucasaurus



</doc>
<doc id="1489792" url="https://pl.wikipedia.org/wiki?curid=1489792" title="Syryjczyk">
Syryjczyk

Osoby o nazwisku lub przydomku Syryjczyk:

</doc>
<doc id="1489793" url="https://pl.wikipedia.org/wiki?curid=1489793" title="Asiaceratops">
Asiaceratops



</doc>
<doc id="1489794" url="https://pl.wikipedia.org/wiki?curid=1489794" title="Asiamericana">
Asiamericana



</doc>
<doc id="1489795" url="https://pl.wikipedia.org/wiki?curid=1489795" title="Asiatosaurus">
Asiatosaurus



</doc>
<doc id="1489796" url="https://pl.wikipedia.org/wiki?curid=1489796" title="Avipes">
Avipes



</doc>
<doc id="1489797" url="https://pl.wikipedia.org/wiki?curid=1489797" title="Betasuchus">
Betasuchus



</doc>
<doc id="1489798" url="https://pl.wikipedia.org/wiki?curid=1489798" title="Indosuchus">
Indosuchus



</doc>
<doc id="1489799" url="https://pl.wikipedia.org/wiki?curid=1489799" title="Paweł Zaremba">
Paweł Zaremba

Paweł Zaremba (ur. 12 października 1915 w Piotrogrodzie, zm. 23 kwietnia 1979 w Monachium) – polski historyk, pisarz i dziennikarz.
Życiorys.
Urodził się w rodzinie Piotra, podpułkownika piechoty Wojska Polskiego, i Nadziei-Jadwigi z domu Herwarth, krewnej Hansa von Herwartha. Był młodszym bratem Piotra (1910–1993).
Po ucieczce rodziny z Rosji po rewolucji bolszewickiej do Francji tam zdobywał początkowe wykształcenie. Ukończył gimnazjum imienia Karola Marcinkowskiego w Poznaniu. Studiował prawo i ekonomię na Uniwersytecie Poznańskim. W 1937 roku obronił pracę dyplomową dotyczącą uprawnień prezydenta w konstytucji Stanów Zjednoczonych i uzyskał tytuł magistra prawa. Przed II wojną światową przygotowywał pracę doktorską o wpływach burgundzkich na ustrój Rzeczypospolitej w wiekach średnich, ale z powodu wybuchu wojny jej nie ukończył.
W latach 1937-1938 szkolił się w dywizyjnym kursie podchorążych rezerwy w Kaliszu. Pod koniec wojny domowej w Hiszpanii Zaremba został wysłany jako obserwator Sztabu Głównego Wojska Polskiego. Po wybuchu wojny walczył z Niemcami jako podporucznik w 60 Pułku Piechoty Wielkopolskiej. W czasie walk o Łęczycę Paweł Zaremba został dwukrotnie ranny. Po wzięciu do niewoli do końca wojny był więziony w Oflag VII A Murnau. Po wyzwoleniu oflagu w kwietniu 1945 roku pracował jako oficer polski przy dowództwie 7 Armii amerykańskiej. Następnie został przeniesiony do 2 Korpusu we Włoszech, służył tam przez rok jako współpracownik wydziału propagandy. Prowadził wykłady z historii Anglii i Stanów Zjednoczonych oraz pisał do prasy wojskowej.
W 1946 Paweł Zaremba osiedlił się w Anglii, gdzie przez prawie 20 lat redagował różne polskie czasopisma m.in. „Orła Białego”. Publikował w „Kulturze”, „Bellonie” i „Tekach Historycznych”. Współpracował z sekcją polską BBC. Pisał książki m.in. w 1957 roku wydał "Historię Stanów Zjednoczonych".
Po okresie współpracy z Radiem Wolna Europa od 1967 roku wszedł w skład jego zespołu kierowniczego i przeniósł się do Monachium. Kierował audycjami historycznymi oraz sam prowadził bardzo popularną audycję dotyczącą historii Polski.

</doc>
<doc id="1489800" url="https://pl.wikipedia.org/wiki?curid=1489800" title="Morze Dumonta d'Urville'a">
Morze Dumonta d'Urville'a



</doc>
<doc id="1489801" url="https://pl.wikipedia.org/wiki?curid=1489801" title="Bihariosaurus">
Bihariosaurus



</doc>
<doc id="1489802" url="https://pl.wikipedia.org/wiki?curid=1489802" title="Blikanasaurus">
Blikanasaurus



</doc>
<doc id="1489803" url="https://pl.wikipedia.org/wiki?curid=1489803" title="Caenagnathasia">
Caenagnathasia



</doc>
<doc id="1489805" url="https://pl.wikipedia.org/wiki?curid=1489805" title="Cenagnat">
Cenagnat



</doc>
<doc id="1489806" url="https://pl.wikipedia.org/wiki?curid=1489806" title="Meri Te Tai Mangakāhia">
Meri Te Tai Mangakāhia

Meri Te Tai Mangakāhia (ur. 22 maja 1868, zm. 10 października 1920) – maoryska emancypantka.
Pochodziła z wpływowego rodu, jej ojciec był wodzem plemienia. Odebrała staranną edukację; ukończyła St Mary’s Convent w Auckland. Wydano ją za asesora sądowego Hamiora Mangakāhia. W czerwcu[1892 roku jej mąż został wybrany premierem przez maoryski parlament, Kotahitangę. 18 maja 1893 roku spiker izby niższej tego parlamentu przyjął jej petycję, a następnego dnia dopuścił ją do głosu w celu wyjaśnienia zgłoszonych postulatów. W krótkiej mowie Meri Te Tai Mangakāhia argumentowała potrzebę przyznania kobietom biernego i czynnego prawa wyborczego tym, że skoro nierzadko są one posiadaczami ziemskimi, powinny mieć także prawo do stanowienia prawa, służącego do rozstrzygania problemów.
Wprawdzie postulaty Meri Te Tai Mangakāhia upadły i plemienny parlament nie uchwalił proponowanych zmian, ale już kilka miesięcy później, 19 września 1893 roku, gubernator David Boyle przyznał prawa wyborcze wszystkim mieszkankom Nowej Zelandii.
Także w późniejszych latach Mangakāhia brała aktywny udział w ruchu emancypantek. Zmarła na grypę w wieku 52 lat.

</doc>
<doc id="1489807" url="https://pl.wikipedia.org/wiki?curid=1489807" title="Amurosaurus">
Amurosaurus



</doc>
<doc id="1489808" url="https://pl.wikipedia.org/wiki?curid=1489808" title="Europasaurus">
Europasaurus



</doc>
<doc id="1489809" url="https://pl.wikipedia.org/wiki?curid=1489809" title="Herrerasaurus">
Herrerasaurus



</doc>
<doc id="1489810" url="https://pl.wikipedia.org/wiki?curid=1489810" title="Noasaurus">
Noasaurus



</doc>
<doc id="1489813" url="https://pl.wikipedia.org/wiki?curid=1489813" title="Lyndsy Fonseca">
Lyndsy Fonseca

Lyndsy Marie Fonseca (ur. 7 stycznia 1987 w Oakland) − amerykańska aktorka, która grała m.in. w serialach "Gotowe na wszystko", "Żar młodości" i "Nikita".

</doc>
<doc id="1489814" url="https://pl.wikipedia.org/wiki?curid=1489814" title="Alison Carroll">
Alison Carroll

Alison Carroll (ur. 21 maja 1985 w Croydon, Londyn) – brytyjska gimnastyczka i modelka, od 2008 roku będąca oficjalnym wcieleniem Lary Croft.
Życiorys.
Urodziła się w 1985 roku w Croydon, Londyn, Wielką Brytanię. Od siódmego roku życia ćwiczy gimnastykę, reprezentowała Wielką Brytanię w zawodach gimnastycznych, występowała przed księciem Karolem. Była trenerem dziecięcej grupy gimnastycznej, stworzyła dla niej choreografię, dzięki której jej podopieczni zwyciężyli w British National Gymnastics Championships w kategorii juniorów.
W sierpniu 2008 roku ogłoszona została nowym wcieleniem Lary Croft, promując dla Eidos Interactive grę "", zastępując Karimę Adebibe, która wycofała się kilka miesięcy wcześniej. Nim została nową modelką bohaterki "Tomb Raidera", pracowała jako recepcjonistka na polu golfowym.

</doc>
<doc id="1489818" url="https://pl.wikipedia.org/wiki?curid=1489818" title="Austriadactylus">
Austriadactylus



</doc>
<doc id="1489819" url="https://pl.wikipedia.org/wiki?curid=1489819" title="Preondactylus">
Preondactylus



</doc>
<doc id="1489820" url="https://pl.wikipedia.org/wiki?curid=1489820" title="Raeticodactylus">
Raeticodactylus



</doc>
<doc id="1489822" url="https://pl.wikipedia.org/wiki?curid=1489822" title="Wyłuszczarnia nasion">
Wyłuszczarnia nasion



</doc>
<doc id="1489823" url="https://pl.wikipedia.org/wiki?curid=1489823" title="Święte Miasto">
Święte Miasto



</doc>
<doc id="1489824" url="https://pl.wikipedia.org/wiki?curid=1489824" title="SM U-40 (1914)">
SM U-40 (1914)

U-40 – niemiecki okręt podwodny typu "U-31" służący podczas I wojny światowej. Okręt został zbudowany w stoczni Germaniawerft w Kilonii. Wodowanie okrętu odbyło się 22 października 1914 roku, a 14 lutego 1915 roku okręt oficjalnie wszedł w skład marynarki wojennej.
Dowódcą okrętu został mianowany Gerhardt Fürbringer, natomiast drugim oficerem został porucznik Rudolf Jauch.
Służba.
U-40 odbył jedynie jeden patrol bojowy w okolicach środkowej części Morza Północnego; nie zatopił ani jednego okrętu wroga.
Okręt został zatopiony 23 czerwca 1915 roku w okolicach Aberdeen przez połączone siły okrętu podwodnego HMS C24 oraz statku-pułapki HMS "Taranaki". W wyniku zatonięcia okrętu zginęło 29 marynarzy i członków załogi U-40.

</doc>
<doc id="1489825" url="https://pl.wikipedia.org/wiki?curid=1489825" title="Titanosuchus">
Titanosuchus



</doc>
<doc id="1489827" url="https://pl.wikipedia.org/wiki?curid=1489827" title="Pareiasaurus">
Pareiasaurus



</doc>
<doc id="1489828" url="https://pl.wikipedia.org/wiki?curid=1489828" title="Rejon dubieński">
Rejon dubieński

Rejon dubieński – jednostka administracyjna wchodząca w skład obwodu rówieńskiego Ukrainy.
Rejon utworzony w 1939, ma powierzchnię 1200 km². Siedzibą władz rejonu jest Dubno.
Na terenie rejonu znajdują się 1 osiedlowa rada i 23 silskie rady, obejmujące w sumie 103 miejscowości.

</doc>
<doc id="1489829" url="https://pl.wikipedia.org/wiki?curid=1489829" title="Dicraeosaurus">
Dicraeosaurus



</doc>
<doc id="1489830" url="https://pl.wikipedia.org/wiki?curid=1489830" title="Zephyrosaurus">
Zephyrosaurus



</doc>
<doc id="1489831" url="https://pl.wikipedia.org/wiki?curid=1489831" title="Rejon dąbrowicki">
Rejon dąbrowicki

Rejon dąbrowicki – jednostka administracyjna wchodząca w skład obwodu rówieńskiego Ukrainy.
Rejon utworzony w 1939, ma powierzchnię 1820 km². Siedzibą władz rejonu jest Dąbrowica.
Na terenie rejonu znajdują się 1 miejska rada i 23 silskie rady, obejmujące w sumie 58 miejscowości.

</doc>
<doc id="1489834" url="https://pl.wikipedia.org/wiki?curid=1489834" title="Rejon hoszczański">
Rejon hoszczański

Rejon hoszczański – jednostka administracyjna wchodząca w skład obwodu rówieńskiego Ukrainy.
Rejon utworzony w 1940, ma powierzchnię 690 km². Siedzibą władz rejonu jest Hoszcza.
Na terenie rejonu znajdują się 1 osiedlowa rada i 23 silskie rady, obejmujące w sumie 63 miejscowości.

</doc>
<doc id="1489836" url="https://pl.wikipedia.org/wiki?curid=1489836" title="Vulcanodon">
Vulcanodon



</doc>
<doc id="1489838" url="https://pl.wikipedia.org/wiki?curid=1489838" title="Rebbachisaurus">
Rebbachisaurus



</doc>
<doc id="1489840" url="https://pl.wikipedia.org/wiki?curid=1489840" title="Cathartesaura">
Cathartesaura



</doc>
<doc id="1489841" url="https://pl.wikipedia.org/wiki?curid=1489841" title="Minerały jasne">
Minerały jasne

Minerały jasne – minerały bezbarwne lub jasno zabarwione (przeważnie białe) w odniesieniu do klasyfikacji skał magmowych oraz czasem metamorficznych. Ich przewaga objętościowa w skale nadaje jej barwę jasną, z tego powodu często określa się ją z przedrostkiem "leuko", np. "leukogranit".
Do minerałów jasnych zalicza się głównie kwarc, skalenie i skaleniowce.
Zobacz też

</doc>
<doc id="1489842" url="https://pl.wikipedia.org/wiki?curid=1489842" title="Hadrosaurus">
Hadrosaurus



</doc>
<doc id="1489843" url="https://pl.wikipedia.org/wiki?curid=1489843" title="Peptydy natriuretyczne">
Peptydy natriuretyczne



</doc>
<doc id="1489844" url="https://pl.wikipedia.org/wiki?curid=1489844" title="Yinlong">
Yinlong



</doc>
<doc id="1489845" url="https://pl.wikipedia.org/wiki?curid=1489845" title="Wielim Szczecinek">
Wielim Szczecinek

Klub Sportowy „Wielim” Szczecinek – polski klub piłkarski (od 2022 futsalowy), z siedzibą w Szczecinku, założony w 1947 roku.
W przeszłości jako MLKS „Wielim” był klubem wielosekcyjnym: piłka nożna, siatkówka kobiet (występy w III i II lidze krajowej) i mężczyzn, piłka ręczna, szachy, tenis stołowy, podnoszenie ciężarów.
Historia.
W marcu 1947 r. klub założyli polscy osadnicy i strażacy z podszczecineckiej miejscowości Gwda Wielka, pod nazwą Klub Sportowy „Wielim”. Nazwa klubu pochodzi od nazwy jednego z największych jezior na Pojezierzu Pomorskim – Wielimie.
W latach 60. „Wielim” przeniósł się do miasta Szczecinek i zmienił nazwę na Międzyzakładowy Ludowy Klub Sportowy „Wielim”. W latach 70. i 80. piłkarze Wielimia występowali w rozgrywkach centralnych PZPN na poziomie III ligi oraz w Pucharze Polski. W drużynie grało kilkudziesięciu wychowanków i piłkarzy z innych stron kraju, którzy grali potem w piłkarskiej ekstraklasie i II lidze, min: Zenon Przybysz, Jacek Drapiński, Waldemar Cekała, Roman Bembnista, Leszek Żygielewicz, Marek Rzepa, Jerzy Sokołowski, Tadeusz Henig, Zbigniew Kamiński, Zbigniew Małachowski, Jarosław Bielecki, Krzysztof Mikołajczyk, Piotr Michalczak, Grzegorz Kwiatkowski, Dariusz Bartolewski, Artur Sobolewski, Daniel Makowski.
Wielokrotny mistrz województwa koszalińskiego w piłce nożnej, siatkówce kobiet i mężczyzn.
W latach 90. jako Klub Sportowy „Wielim” występował w regionalnych klasach rozgrywkowych. W sezonie 1994/95 miała miejsce jednoroczna fuzja z miejscowym rywalem pod nazwą Klub Piłkarski Darzbór-Wielim Szczecinek. W roku 2004 nastąpiła likwidacja pierwszego zespołu, reaktywowanego dwa lata później. W tym czasie „Wielim” był klubem jednosekcyjnym, skupiającym w różnych grupach wiekowych 200 piłkarzy i 6 trenerów.
W 2015 LKS Wielim Szczecinek zniknął z piłkarskiej mapy Polski łącząc się z MKP Darzbór Szczecinek i tworząc Miejski Klub Piłkarski Szczecinek. MKP Szczecinek gra na licencji Darzboru w zachodniopomorskiej grupie IV ligi.
Jesienią 2022 roku klub został reaktywowany, na początek w futsalu. Najpierw zagrał w III lidze futsalowej ZZPN, awansując w 2023 do II ligi. Podczas Walnego Zebrania na 5-letnią kadencję został wybrany nowy zarząd klubu. Prezesem jest Mateusz Kwiecień, wiceprezesem - Przemysław Skawiński, skarbnikiem Patrycja Kowalska, sekretarzem Dominik Łuczejko, a członkiem zarządu Rafał Glanc.
Klub w rozgrywkach ligowych.
po sezonie fuzja z Darzborem i utworzenie MKP Szczecinek.

</doc>
<doc id="1489857" url="https://pl.wikipedia.org/wiki?curid=1489857" title="Rejon biłohirski">
Rejon biłohirski



</doc>
<doc id="1489865" url="https://pl.wikipedia.org/wiki?curid=1489865" title="Roscoe Pound">
Roscoe Pound

Nathan Roscoe Pound (ur. 27 października 1870 w Lincoln, Nebraska, zm. 30 czerwca 1964 w Cambridge, Massachusetts) – amerykański badacz prawa, twórca socjologicznej jurysprudencji, reformator amerykańskiej edukacji prawniczej i pionier administracji sądowej.
Życiorys.
Nathan Roscoe Pound był synem sędziego Stephena B. Pounda oraz Laury Biddlecome Pound. Jego siostrą była znana amerykańska folklorystka Louise Pound.
Pound studiował botanikę na Uniwersytecie Nebraska, gdzie otrzymał licencjat w 1888, oraz stopień magistra w 1889. W 1889 r. zaczyna studiować prawo na Uniwersytecie Harvarda. Studiował tam tylko rok i nigdy nie uzyskał żadnego stopnia w naukach prawnych. W 1898 otrzymuje doktorat Uniwersytetu Nebraska w dziedzinie botaniki. W dalszym ciągu swojej kariery związał się już zupełnie z działalnością w obszarze prawa. Był jednym z założycieli "Nebraska State Bar Association", gdzie współtworzył jego konstytucję i piastował funkcję sekretarza. Od 1895 uczy prawoznawstwa i prawa rzymskiego, a w 1899 r. zostaje wykładowcą akademickim. W tym czasie publikuje wiele prac na temat prawa i amerykańskiego systemu prawnego, stając się stopniowo wpływowym krytykiem decyzji Sądu Najwyższego Stanów Zjednoczonych, szczególnie dotyczących swobody umów (np. sprawa "Lochner v. New York" z 1905 r.). Zaczyna również prace nad "socjologiczną jurysprudencją", nauką mającą zbliżyć nauki prawne i socjologię. Socjologiczna jurysprudencja Pounda stała się początkiem amerykańskiego realizmu prawniczego i socjologii prawa.
W 1903 Pound zostaje dziekanem wydziału prawa Uniwersytetu Nebraska. Kariera jego doznała nagłego przyspieszenia w 1906 r. po odczycie "The Causes of Popular Dissatisfaction with the Administration of Justice", otwierającym doroczne spotkanie American Bar Association w ST.Paul w Minnesocie. W swojej mowie Pound krytykował obowiązujący wtedy model prawny, w którym proces sądowy prowadzony był przez prawników, a sędzia jedynie rozstrzygał, która strona była bardziej przekonująca. Pound argumentował za wzmocnieniem pozycji sędziego, który miał niezależnie dążyć do ustalenia prawdy i ustanowienia sprawiedliwego wyroku. Tym samym mowa Pounda stała się ważnym punktem odniesienia w narastającym konflikcie między konserwatywnymi i reformistycznymi prawnikami. Jest też uznawana za jedną z ważnych prac dla powstającej nauki administracji sądowej.
W 1910 zaczyna uczyć na Harvardzie i w 1916 zostaje dziekanem Harvard Law School. W tym czasie jego projekt socjologicznej jurysprudencji zaczyna silnie oddziaływać na amerykańską edukację prawniczą. Prawnicy stają się coraz bardziej wyczuleni na rzeczywistość społeczną w jakiej funkcjonuje prawo. Uznaje się, że głębokie przemiany modelu edukacji prawniczej w Stanach Zjednoczonych okresu międzywojennego, są przede wszystkim zasługą działań Pounda.
W 1936 roku rezygnuje z funkcji dziekana, jednak nadal uczy na Harvardzie. Jest jednym z najgorętszych krytyków administracji Franklina Delano Roosevelta i polityki "New Dealu". Mimo dużej aktywności naukowej i publicystycznej, stopniowo traci znaczenie i w okresie powojennym przestaje być centralną postacią amerykańskich nauk prawnych.
Poglądy.
Roscoe Pound uważany jest za jedną z najważniejszych postaci amerykańskiej jurysprudencji pierwszej połowy XX wieku. Jego poglądy uległy radykalnej zmianie w latach trzydziestych – z czołowego rzecznika reform amerykańskiego systemu prawnego, przenosi się na pozycje konserwatywne, krytykując zarówno realistów prawnych, jak i administrację Roosevelta.
Projekt socjologicznej jurysprudencji.
Najbardziej znane są poglądy Pounda z jego pierwszego okresu, kiedy rozwijał on projekt socjologicznej jurysprudencji. Teoria ta była połączeniem pragmatyzmu, niemieckiej nauki prawa oraz teorii kontroli społecznej socjologa Edwarda A. Rossa z Uniwersytetu Nebraski. Interpretacja prawa według Pounda powinna odejść od prawniczego formalizmu, i nastawić się bardziej pragmatycznie, biorąc pod uwagę interes ogólny społeczności, oraz faktyczne działanie prawa w społeczeństwie. Samo prawo natomiast powinno dostosować się formą do potrzeb społeczeństwa przemysłowego. Współczesny sobie system prawny krytykował Pound za zbytni indywidualizm, czyli nastawienie na realizację interesów poszczególnych jednostek, bez oglądania się na interes ogólny. Prawo było stosowane mechanicznie i nie było w stanie dostosować się do szybko zmieniającej się rzeczywistości społecznej.
Prawo i inżynieria społeczna.
Poglądy Pounda na prawo w społeczeństwie można określić jako technokratyczne, a jednym z głównych jego tematów jest postęp poprzez prawo. Rozumny ustrój i system prawny stanowią konieczny środek do rozwoju społecznego. Roscoe Pound uważany jest za twórcę pojęcia inżynierii społecznej, czyli świadomego sterowania społeczeństwem.
Nowe w Stanach Zjednoczonych zjawisko rozrostu administracji i wkraczania przez nią na coraz to nowe obszary życia społecznego witane było z nadzieją. Istotną rolę pełnić tu mieli specjaliści, a udział laików w procesie prawnym traktowany był jako niepożądany. Sami prawnicy powinni być jednak szkoleni nie tylko w prawie, lecz również w naukach społecznych, tylko wtedy bowiem będą w stanie stosować odpowiednie środki prawne do wywoływania zamierzonych skutków.
Prawo może pełnić swoją rolę dzięki temu, że pozostaje neutralne wobec konfliktów istniejących w społeczeństwie. Pozwala godzić sprzeczne interesy grup i jednostek, oraz chronić i wspierać "interesy społeczne". Pound wymienia 6 takich interesów. Są to:
Z tego względu teoria Pounda nazywana bywa też "teorią interesu społecznego", i łączona jest z takimi teoretykami jak Rudolf von Jhering, Leon Duguit czy Eugene Ehrlich.
Historia prawa.
W licznych pracach rozwijana jest też cykliczna wizja historii prawa, oparta na analizach krajów "common law". Według Pounda prawo naprzemiennie oscyluje pomiędzy dwoma biegunami – władzą dyskrecjonalną sędziego i jego swobodnym uznaniem, oraz ścisłym podporządkowaniem regułom prawnym, lub inaczej ujmując pomiędzy sprawiedliwością bez prawa oraz prawem bez sprawiedliwości. Tezy te ilustrowane były m.in. angielskimi przykładami z epoki Tudorów i Stuartów i miały służyć krytycznej analizie współczesnego systemu prawnego Stanów Zjednoczonych Ameryki. Ideałem była tu sprawiedliwość zgodnie z prawem. jednak ten ideał był niezwykle trudny do osiągnięcia.
Badania nad przestępczością w Cleveland.
W 1922 Roscoe Pound wraz z Felixem Frankfurterem przeprowadzają projekt badawczy nad przestępczością w Cleveland, będący jednym z pierwszych istotnych projektów badawczych w socjologii prawa. Metodami ilościowymi przebadano doniesienia o przestępstwach zamieszczone w gazetach w Cleveland w styczniu 1919 r. Porównując ze sobą pierwszą i drugą połowę miesiąca, stwierdzono, że w drugiej połowie miesiąca poświęcono znacznie więcej miejsca doniesieniom o przestępstwach, niż w pierwszej połowie (6642 cale w porównaniu z 925 calami), chociaż liczba przestępstw zwiększyła się jedynie nieznacznie (363 w porównaniu z 345). W konkluzjach stwierdzano, że zjawisko narastającej fali przestępczości było w dużej mierze wytworzone przez prasę. Niemniej jednak miało ono realne konsekwencje w postaci reakcji administracji i systemu sądownictwa, ponieważ opinia publiczna żądała ich natychmiastowej odpowiedzi na „epidemię przestępczości”. W rezultacie zaczęto wydawać surowsze wyroki, a także zwiększyła się szansa błędów sądowych.
Spór z realistami.
Zmiana poglądów Pounda przypada na okres, kiedy jego postulaty są w coraz szerszym stopniu uwzględniane. W okresie piastowania funkcji dziekana Pound przestał intensywnie pracować nad socjologiczną jurysprudencją, przez co jego koncepcje stały się w wielu aspektach przestarzałe. Pojawiły się znacznie bardziej radykalne postulaty realistów prawnych. Coraz więcej było też interesujących studiów empirycznych nad prawem. W latach 1930–1931 toczy się między Roscoe Poundem a realistami gorąca dyskusja na temat istoty prawa i działania amerykańskiego systemu prawnego. Głównymi antagonistami Pounda byli Karl Nickerson Llewellyn oraz Jerome Frank.
Llewellyn był uczniem Pounda, i początkowo zajmował się rozwijaniem jego idei. Wkrótce jednak zaczął krytykować Pounda zarzucając mu zbyt wysoki stopień abstrakcji i w konsekwencji niepraktyczność. Podobnie jak Pound, dla realistów prawo było tym, co faktycznie robią sędziowie. Przeciwstawiali oni prawo w działaniu (realne prawo), „prawu w książkach” (prawu wydumanemu przez prawników). Byli oni jednak w swoich twierdzeniach znacznie bardziej radykalni. Nauka prawa była dla nich nauką empiryczną o rzeczywistych procesach decyzyjnych. Rozmyślania nad istotą i treścią prawa są pozbawione sensu, należy badać rzeczywistość społeczną, prowadzącą do wystąpienia prawnych skutków (np. wydania wyroku). Nieistotne były akty prawa pisanego. Niemożliwe było też poznanie obowiązującego prawa przed wydaniem decyzji przez sędziego w konkretnej sprawie. Dla Pounda oznaczało to niebezpieczny relatywizm. Twierdził on bowiem, że w niektórych dziedzinach można osiągnąć pewność co do prawa i wyniku procesu sądowego. Nie tyle odmawiał on realistom racji, co wskazywał, że ich poglądy na prawo są ograniczone, i nie obejmują całości fenomenu prawa. Poza perspektywą realistyczną pozostawać miała „sprawiedliwość zgodna z prawem”, do której dążył Pound. Teorie realistów szły w parze z rosnącą ingerencją administracji w system prawa, co dla Pounda groziło administracyjnym absolutyzmem i sprowadzaniem prawa do woli silniejszego. Chociaż wydawało się, że ówczesną debatę wygrali realiści, to współcześnie opinie o niej są podzielone. Sama dyskusja widziana jest jako jedna z odsłon starego filozoficznego sporu między racjonalizmem a empiryzmem.
Zmiana poglądów i krytyka administracji.
Momentem przełomowym dla Pounda jest jednak rozwój polityki "New Dealu", coraz silniejsze ingerencje administracji federalnej w system prawa, a przede wszystkim plan reorganizacji Sądu Najwyższego, mający znacznie wzmocnić uprawnienia władzy wykonawczej ("Judiciary Reorganization Bill" z 1937 r.). Pound zaczyna postrzegać "New Deal" jako narastający ruch sprawiedliwości bez prawa i zaczyna mu się przeciwstawiać.

</doc>
<doc id="1489866" url="https://pl.wikipedia.org/wiki?curid=1489866" title="Nathan Roscoe Pound">
Nathan Roscoe Pound



</doc>
<doc id="1489867" url="https://pl.wikipedia.org/wiki?curid=1489867" title="Bractwo Pogrzebowe">
Bractwo Pogrzebowe



</doc>
<doc id="1489869" url="https://pl.wikipedia.org/wiki?curid=1489869" title="Antypapież Wiktor IV (1138)">
Antypapież Wiktor IV (1138)



</doc>
<doc id="1489871" url="https://pl.wikipedia.org/wiki?curid=1489871" title="Tropizmy serca">
Tropizmy serca



</doc>
<doc id="1489878" url="https://pl.wikipedia.org/wiki?curid=1489878" title="D dimer">
D dimer



</doc>
<doc id="1489879" url="https://pl.wikipedia.org/wiki?curid=1489879" title="U-96">
U-96



</doc>
<doc id="1489881" url="https://pl.wikipedia.org/wiki?curid=1489881" title="Karbonatyty">
Karbonatyty

Karbonatyty – skały magmowe, najczęściej głębinowe (hipabysalne, lub subwulkaniczne), rzadziej wylewne i ultrazasadowe. Nazwa pochodzi od składu mineralnego, który jest w ponad 50% reprezentowany przez węglany. Są one bardzo często mieszaniną węglanów. Jeśli są zbudowane z kalcytu i dolomitu, to uzyskują nazwy w zależności od stosunku objętościowego obydwu składników. Występowanie krzemianów określa się przez dodanie do nazwy skały określonych przymiotników np. egirynowo-kalcytowy karbonatyt.
Skały magmowe zawierające ok. 10–50% węglanów (np. kalcytu) nazywa się kalcytowymi ijolitami, jeśli zawartość minerału węglanowego mieści się w granicy do 10% określa się je np. jako kalcytonośne.
Skład mineralny.
Głównie kalcyt i dolomit. Skała może być monomineralna, lub proporcje tych dwóch składników mogą być 50/50. Ponadto występują: syderyt, ankeryt, baryt, fluoryt, ilmenit, magnetyt, tytanit, hematyt, piryt, chalkopiryt, oliwiny, perowskit, apatyt, kwarc, nefelin, pirochlor, wermikulit, flogopit, egiryn, diopsyd, sillimanit, niobit, monacyt i inne. Stwierdzono ponad 200 różnych minerałów.
Cechy zewnętrzne.
Są utworami jasnymi, białymi, kremowymi, żółtawymi.
Budowa wewnętrzna.
Karbonatyty maja przeważnie strukturę ziarnistą (od drobno do gruboziarnistej), oraz odznaczają się zbitą, masywną, rzadziej kawerniastą teksturą, często wykazują ślady zbrekcjonowania.
Geneza.
Powstają ze stopu magmowego, często intrudują w postaci żył (dajki), intruzji kolistych, oraz w potokach lawowych w Tanzanii – wulkan Ol Doinyo Lengai.
Występowanie.
Występują w formie pni magmowych, dajek, tufów karbonatytowych. Rozmiary dajek mieszczą się od kilku centymetrów do kilkunastu metrów. Największe ciało karbonatytowe ma 700 × 200 metrów, występuje w południowej Kalifornii (kompleks Mountain Pass)
W świecie: Szwecja – Alnō; Norwegia – Fen Telemark; Kanada – Oka; USA – Magnet Cove w Arkansas, Mountain Pass, Iron Hill w Kolorado; Rosja – półwysep Kola, okolice Bajkału; Mongolia – Gobi; Algieria – góry Hoggar; Tanzania – wulkan Ol Doinyo Lengai.
W Polsce: Związane są z intruzją syenitowo-piroksenową Tajno, przecinającą prekambryjskie podłoże krystaliczne na północ od Białegostoku. Żyły dochodzą do 10 centymetrów.
Zastosowanie.
Stanowią źródło pozyskiwania ważnych pierwiastków takich jak: niob, cer, tantal, lantan, tor, skand, itr, fosfor, tytan, cyrkon, miedź, żelazo, glin, nikiel, fluor, bar i sód.

</doc>
<doc id="1489882" url="https://pl.wikipedia.org/wiki?curid=1489882" title="Karbonatyt">
Karbonatyt



</doc>
<doc id="1489883" url="https://pl.wikipedia.org/wiki?curid=1489883" title="Ludwig Rhesa">
Ludwig Rhesa

Ludwig Jedemin Rhesa, lit. Liudvikas Gediminas Rėza, niem. Ludwig Martin Rhesa (ur. 9 stycznia 1776 w Carwayten na Mierzei Kurońskiej, zm. 30 sierpnia 1840 w Królewcu) – niemiecko-litewski krytyk, filolog i poeta, pastor ewangelicko-augsburski, z pochodzenia Kur.
W dzieciństwie był wychowywany przez krewnych, gdyż rodzice zginęli w wyniku zasypania piaskiem wsi, w której się urodził. Ukończył szkołę dla ubogich dzieci w Królewcu, jednak w 1795 roku udało mu się podjąć naukę na Uniwersytecie Albrechta w Królewcu, którą kontynuował do uzyskania stopnia doktora nauk teologicznych w 1799 roku. W tym roku został wyświęcony na pastora, pełnił posługę w armii pruskiej. W latach 1812–1814 był kapelanem wojska pruskiego.
Od 1807 roku wykładał teologię na królewieckim uniwersytecie. W 1818 roku powierzono mu kierownictwo nad Seminarium Języka Litewskiego, które wcześniej uratował przed grożącą mu likwidacją. Ufundował bursę dla studentów pochodzących spoza Królewca.
W 1816 roku przygotował nowe litewskie tłumaczenie Pisma Świętego, wydał również "Geschichte der litthauischen Bibel" oraz "Philologisch-kritische Anmerkungen zur litthauischen Bibel" (1816, 1824).
Zajmował się folklorem bałtyckim, korespondował w tej sprawie z, między innymi, Wolfgangiem von Goethe. Przygotował do druku zbiór litewskich pieśni ludowych ("Dainos, oder littauische Volkslieder"), który przetłumaczono później na kilka języków europejskich. Próbował zrekonstruować litewski epos narodowy wykorzystując elementy folkloru łotewskiego.
W 1818 roku wydał książkę Donelaitisa "Das Jahr in vier Gesängen. Ein ländliches Epos aus dem Litauischen des Christian Doneleitis, genannt Donalitius, in gleichem Vermass ins Deutsche übertragen von D. L. J. Rhesa" oraz bajki, wśród których znalazły się autorskie tłumaczenia utworów Ezopa na język litewski (1824).
Wydał w języku niemieckim kilka zbiorów poetyckich, między innymi "Prutena" (w dwóch częściach, 1809–1825) oraz "Kriegsgesänge" (1813). W twórczości poetyckiej łączył elementy klasycyzmu i romantyzmu, inspirując się ludową kulturą Litwy.
Był związany z masonerią, należał do królewieckiej Loży św. Jana pod Trzema Koronami.

</doc>
<doc id="1489886" url="https://pl.wikipedia.org/wiki?curid=1489886" title="Mistrzostwa Europy w piłce siatkowej mężczyzn 2009">
Mistrzostwa Europy w piłce siatkowej mężczyzn 2009



</doc>
<doc id="1489889" url="https://pl.wikipedia.org/wiki?curid=1489889" title="Zespół krótkiego QT">
Zespół krótkiego QT

Zespół krótkiego QT (SQT, z ang. "short QT syndrome") – uwarunkowane genetycznie zaburzenie przewodzenia w układzie bodźcoprzewodzącym serca, spowodowane mutacjami w genie kanału potasowego. Charakteryzuje się rodzinnym występowaniem skróconego (&lt;300 ms) skorygowanego czasu trwania odstępów QT w elektrokardiogramie.
Etiologia.
Do tej pory wykazano istnienie trzech postaci zespołu:

</doc>
<doc id="1489890" url="https://pl.wikipedia.org/wiki?curid=1489890" title="Łęg Popowski">
Łęg Popowski

Łęg Popowski – kolonia w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość należała administracyjnie do województwa sieradzkiego.

</doc>
<doc id="1489893" url="https://pl.wikipedia.org/wiki?curid=1489893" title="Kolonia Byczyna">
Kolonia Byczyna

Kolonia Byczyna – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489894" url="https://pl.wikipedia.org/wiki?curid=1489894" title="Madajka (województwo łódzkie)">
Madajka (województwo łódzkie)

Madajka – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489896" url="https://pl.wikipedia.org/wiki?curid=1489896" title="Busina-Kolonia">
Busina-Kolonia

Busina-Kolonia – wieś w Polsce położona nad rzeką Pisia w województwie łódzkim, w powiecie poddębickim, w gminie Poddębice. 
Przez wieś przebiega "Magistrala węglowa" oraz droga gminna.
W latach 1975–1998 miejscowość położona była w województwie sieradzkim.

</doc>
<doc id="1489897" url="https://pl.wikipedia.org/wiki?curid=1489897" title="Tokowisko">
Tokowisko

Tokowisko – teren tzw. "toków", czyli godów wielu gatunków ptaków, zwłaszcza głuszców lub cietrzewi. Termin ten czasem stosuje się (zamiennie z "tokami") na określenie okresu godowego tych ptaków.

</doc>
<doc id="1489898" url="https://pl.wikipedia.org/wiki?curid=1489898" title="Łężki-Kolonia">
Łężki-Kolonia

Łężki-Kolonia – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489899" url="https://pl.wikipedia.org/wiki?curid=1489899" title="Łężki-Parcel">
Łężki-Parcel

Łężki-Parcel – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="1489901" url="https://pl.wikipedia.org/wiki?curid=1489901" title="Surma (Bajhang)">
Surma (Bajhang)

Surma (nep. सूर्म, trl. Sūrma, trb. Surma, new. सर्म, trl. Surma, trb. Surma) – gaun wikas samiti w zachodniej części Nepalu w strefie Seti w dystrykcie Bajhang. Według nepalskiego spisu powszechnego z 2011 roku liczył on 579 gospodarstw domowych i 3705 mieszkańców (1852 kobiety i 1853 mężczyzn).
W skład Village Development Committee Surma wchodzą wsie:

</doc>
<doc id="1489902" url="https://pl.wikipedia.org/wiki?curid=1489902" title="Katharina Szelinski-Singer">
Katharina Szelinski-Singer

Katarina Szelinski-Singer (ur. 24 maja 1918 w Szyłokarczmie; zm. 20 grudnia 2010 w Berlinie) – niemiecka rzeźbiarka pochodząca z Prus Wschodnich, od 1945 roku tworzyła w Niemczech.

</doc>
<doc id="1489903" url="https://pl.wikipedia.org/wiki?curid=1489903" title="PNS">
PNS



</doc>
<doc id="1489904" url="https://pl.wikipedia.org/wiki?curid=1489904" title="ONS">
ONS



</doc>
<doc id="1489906" url="https://pl.wikipedia.org/wiki?curid=1489906" title="Życie za życie (film 2003)">
Życie za życie (film 2003)

Życie za życie (oryg. "The Life of David Gale") – dramat kryminalny z 2003 roku w reżyserii Alana Parkera.
Opis fabuły.
David Gale (Spacey) został skazany na śmierć za gwałt i zabójstwo. Do jego egzekucji pozostało zaledwie kilka dni. Dziennikarka Bitsey Bloom (Winslet) dostaje propozycję przeprowadzenia wywiadu ze skazańcem. Razem ze współpracownikiem wyjeżdża do Teksasu, gdzie odkrywa że sprawa nie jest tak jasna jakby się wydawało. Gale był działaczem Deathwatch, organizacji protestującej przeciw karze śmierci. Pracował na miejscowym uniwersytecie i uchodził za niezwykle utalentowanego wykładowcę, a ofiara, Constance Harraway (Linney) była jego bliską znajomą, współpracowniczką w Deathwatch.

</doc>
<doc id="1489909" url="https://pl.wikipedia.org/wiki?curid=1489909" title="Kościół Narodzenia Najświętszej Maryi Panny w Łęgu">
Kościół Narodzenia Najświętszej Maryi Panny w Łęgu

Kościół Narodzenia Najświętszej Maryi Panny w Łęgu – rzymskokatolicki kościół parafialny w Łęgu w województwie pomorskim, w powiecie chojnickim, w gminie Czersk, zbudowany ok. 1887 r. w stylu neogotyckim.
Architektura.
Kościół zbudowany staraniem ks. Augustyna Worzałły w latach 1885-1887 na miejscu kościoła drewnianego (wzmiankowanego w latach 1584 i 1664); równocześnie zastąpił on drewniany kościół z 1716 r., który znajdował się na miejscu dzisiejszego cmentarza.
Kościół, zlokalizowany w centrum wsi, jest zbudowany w kształcie krzyża w stylu neogotyckim. Świątynia jest orientowana. Jest to okazała budowla, jednonawowa, o sześciu przęsłach, z węższym i krótkim, trójkątnie zamkniętym prezbiterium. Kościół kryty jest dachem dwuspadowym o sklepieniu kolebkowo-krzyżowym. Wysoka wieża została zwieńczona szczycikami i ośmioboczną iglicą, która jest pokryta łupkiem. Na wieży umieszczony jest zegar.
Wnętrze.
Wnętrze kościoła pokryte jest neogotycką polichromią z lat 1912-1914. Sprzęty i wyposażenie kościoła mają pochodzić rzekomo z Moguncji. Nad prezbiterium umieszczono belkę tęczową z 1914 roku, na której znajdują się płaskorzeźby 12 apostołów, a nad nimi figury Jezusa na krzyżu i Maryi z Marią Magdaleną pod krzyżem. Droga krzyżowa z 1905 roku składa się z czternastu stacji stanowiących wielobarwną płaskorzeźbę z drewna bukowego. W kościele znajduje się feretron neogotycki z końca XIX wieku z obrazem Matki Boskiej Różańcowej zdobiony srebrną, późnobarokową sukienką z około połowy XVIII wieku z cechą imienną – "L".
Na uwagę zasługuje też chrzcielnica z 1887 r. z rzeźba przedstawiającą chrzest Jezusa w Jordanie oraz sklepienie świątyni na którym wymalowano dwanaście znaków zodiaku.
W kościele znajdują się cztery ołtarze: główny, dwa po bokach prezbiterium i jeden w kaplicy bocznej.
Ołtarz główny.
Ołtarz główny to ołtarz z nastawą dwukondygnacyjną. Na pierwszej kondygnacji, po bokach tabernakulum – nad którym umieszczono szafkę na monstrancję – znajdują się rzeźby św. Piotra i Pawła. Na drugiej kondygnacji znajduje się odsłaniany, późnobarokowy obraz Matki Boskiej Łaskawej. Według ikonografii jest to kopia obrazu Matki Boskiej Śnieżnej. Obraz jest malowany na desce, pochodzi z XVIII wieku i był odnawiany w latach 1907 i 1972. Na obrazie jest srebrna sukienka z końca XVIII wieku, trybowana w motywy kwiatowe. Według wierzeń oraz opowiadanych i spisanych historii obraz ten uchodzi za cudowny. Zasłonę tego obrazu stanowi obraz Świętej Rodziny opadający podczas odsłaniania. Ołtarz konsekrowany był wraz z kościołem 3 lipca 1910 roku.
Ołtarze boczne i kaplica.
Na prawo od prezbiterium znajduje się neogotycki ołtarz Serca Pana Jezusa. Znajduje się na nim figura Jezusa, po boku której umieszczono płaskorzeźby św. Stanisława Kostki i św. Teresy od Dzieciątka Jezus. Ołtarz wybudowano w 1928 roku. Nad ołtarzem znajduje się polichromia przedstawiająca obraz ze sceną Przemienienia Pańskiego (jeden z odpustów parafii).
Na lewo od prezbiterium znajduje się ołtarz Narodzenia Najświętszej Maryi Panny (tytuł kościoła), płaskorzeźba przedstawiająca narodziny Maryi, konsekrowany w 1956 roku. Nad nim polichromia Matki Boskiej Różańcowej zawieszonej nad łąkami z wizerunkiem kościoła.
Naprzeciw bocznej kruchty, nad którą znajduje się malowidło św. Rocha, znajduje się kaplica, w której umieszczono ołtarz objawienia Matki Boskiej z Lourdes. W kaplicy znajdują się cztery witraże przedstawiające sceny z życia Maryi. Zostały one odrestaurowane w 2010 roku. Nad kaplicą widnieje polichromia św. Małgorzaty Szkockiej.
Parafia.
Parafia założona została w II połowie XIV wieku. Od XVI wieku do 1859 była to filia parafii w Czersku. Wikariuszem parafii w Łęgu był biskup pelpliński Jan Bernard Szlaga.
Proboszczem od 19 marca 1991 r. jest ks. Jan Kiczka.
Miejscowości przynależne do parafii: Będźmierowice, Gotelp, Kęsza, Łąg-Kolonia, Klonowice, Jastrzębie, Lipki Dolne, Lipki Górne, Nowe Prusy, Stare Prusy, Przyjaźnia, Wądoły, Szałamaje, Szyszkowiec, Zawada, Złe Mięso, Zimne Zdroje.
Odpust – Narodzenia NMP – niedziela po 8 września, Przemienienia Pańskiego - niedziela po 6 sierpnia.

</doc>
<doc id="1489913" url="https://pl.wikipedia.org/wiki?curid=1489913" title="Super Bowl XXXVII">
Super Bowl XXXVII

Super Bowl XXXVII – trzydziestym siódmy finał mistrzostw ligi NFL w zawodowym futbolu amerykańskim, rozegrany 26 stycznia 2003 roku na stadionie Qualcomm Stadium w San Diego w Kalifornii.
Drużyna Tampa Bay Buccaneers, mistrz konferencji NFC, pokonała mistrza konferencji AFC, drużynę Oakland Raiders wynikiem 48–21.
Amerykański hymn państwowy przed meczem zaśpiewała grupa muzyczna Dixie Chicks, zaś w przerwie meczu na stadionie miał miejsce minikoncert, w którym wystąpili Shania Twain, No Doubt i Sting.
Sebastian Janikowski.
Sebastian Janikowski (Oakland) został pierwszym Polakiem, który wystąpił w Super Bowl. Zdobył 3 punkty trafiając field goala z 40 jardów w 5. minucie meczu (Raiders objęli prowadzenie 3-0). Wykonał także 5 kickoffów ze średnią 67 jardów (1 touchback).

</doc>
<doc id="1489914" url="https://pl.wikipedia.org/wiki?curid=1489914" title="WLs150">
WLs150



</doc>
<doc id="1489915" url="https://pl.wikipedia.org/wiki?curid=1489915" title="Zjawisko Gallavardina">
Zjawisko Gallavardina

Zjawisko Gallavardina (ang. "Gallavardin phenomenon", wym. gahl-ă-var-dan[h]′) – promieniowanie szmeru stenozy aortalnej do koniuszka serca, gdzie jest głośniejszy niż nad podstawą serca. Objaw opisał francuski lekarz Louis Gallavardin (1875-1957).

</doc>
<doc id="1489918" url="https://pl.wikipedia.org/wiki?curid=1489918" title="Jan Vitéz">
Jan Vitéz

Jan Vitéz (ur. 1405 albo 1408, zm. 11 sierpnia 1472) – arcybiskup ostrzyhomski, humanista, dyplomata, łacinnik, matematyk, astrolog i astronom.
Urodzony w Chorwacji, studiował w Wiedniu. Od 1445 był biskupem Waradynu, który przy pomocy uczonych takich jak Grzegorz z Sanoka czy Marcin Bylica zamienił je na ważne centrum naukowe. 11 maja 1465 objął arcybiskupstwo ostrzyhomskie, wraz z godnością prymasa Węgier. Zajmował wiele stanowisk w rządach Macieja Korwina. Założył Universitas Istropolitana w Pożoniu (teraz Bratysława – Słowacja).

</doc>
<doc id="1489921" url="https://pl.wikipedia.org/wiki?curid=1489921" title="NCBI">
NCBI



</doc>
<doc id="1489923" url="https://pl.wikipedia.org/wiki?curid=1489923" title="Pestera cu Oase">
Pestera cu Oase



</doc>
<doc id="1489924" url="https://pl.wikipedia.org/wiki?curid=1489924" title="Jan Vitez">
Jan Vitez



</doc>
<doc id="1489925" url="https://pl.wikipedia.org/wiki?curid=1489925" title="Stara Uppsala">
Stara Uppsala



</doc>
<doc id="1489926" url="https://pl.wikipedia.org/wiki?curid=1489926" title="Witchaven">
Witchaven

Witchaven – seria dwóch gier komputerowych z gatunku FPS, stworzonych przez Capstone Software i wydanych przez US Gold (część pierwsza) i IntraCorp Entertainment (część druga) w latach 1995-1996. Obie gry oparto na silniku Build, stworzonym na potrzeby powstania gry "Duke Nukem 3D".
W pierwszej części, gracz wciela się w postać rycerza o imieniu Grondoval, wysłanego z misją wyplenienia zła w tytułowej podziemnej twierdzy na przeklętej wyspie Char, twierdzy potężnej czarownicy imieniem Illwhyrin, zanim owa sprowadzi zagładę na jego krainę. W sequelu zatytułowanym Witchaven II: Blood Vengeance Grondoval powraca aby zmierzyć się z Cirae-Argoth, żądną zemsty siostrą zgładzonej Illwhyrin, która porwała jego ukochaną, ksężniczkę Elizabeth.
Do dyspozycji gracza jest szereg średniowiecznych broni, a także zestaw czarów i magicznych napojów. W grze występują tzw. elementy cRPG w postaci punktów doświadczenia i poziomów postaci (sama rozgrywka nie różni się jednak wiele od innych gier tego typu, a więc chodzi o zabijanie wszystkiego co się rusza). Opcja gry wieloosobowej obsługuje do 16 graczy naraz, co było w owym czasie liczbą rekordową.
W Polsce pierwszy Witchaven otrzymał wysokie oceny 85% w Secret Service i 90% w Gamblerze.

</doc>
<doc id="1489929" url="https://pl.wikipedia.org/wiki?curid=1489929" title="James A. Mulligan">
James A. Mulligan

James A. Mulligan (ur. 1829 w Utica w stanie Nowy Jork, zm. 24 lipca 1864 w Kernstown w stanie Wirginia) – generał-brygadier i dowódca oddziałów ochotniczych w armii Unii w czasie amerykańskiej wojny secesyjnej. Dowodził wojskami federalnymi podczas I bitwy pod Lexington w stanie Missouri, a następnie wyróżnił się w wielu bitwach na wschodnim teatrze operacji tej wojny, zanim poniósł śmierć na polu bitwy.
Młodość.
Urodził się w roku 1829 w miejscowości Utica w stanie Nowy Jork. Jego rodzice przybyli z Irlandii. Ojciec zmarł, gdy był jeszcze dzieckiem, a matka poślubiła Michaela Lantry’ego z Chicago i przeprowadziła się tam wraz z synem, który za kilka lat został zapisany do katolickiej szkoły na północnych przedmieściach metropolii. W latach 1852-1854 Mulligan zapoznawał się z podstawami prawa w kancelarii Issacka Arnolda, kongresmena z tego miasta. Wstąpił do palestry w roku 1856, jednocześnie uzyskując stopień podporucznika w ochotniczej formacji "„Chicago Shield Guards”".
Mulligan został opisany w gazecie "Detroit Free Press" jako mężczyzna „ponad sześciu stóp wzrostu, prosty jak trzcina, silny i muskularny, ze szczerą celtycką twarzą o ciemnych oczach okoloną długimi, połyskliwymi włosami nieco przyprószonymi siwizną, ciemnymi, sumiastymi wąsami, i obdarzoną przenikliwym spojrzeniem orła”.
Udział w wojnie.
Na samym początku wojny secesyjnej Mulligan utworzył 23 Ochotniczy Pułk Piechoty Illinois in 1861, który mieszkańcy Chicago nazywali zwykle „Brygadą Irlandzką” (nie należy mylić z jednostką o tej nazwie z Nowego Jorku). Podstawą formowania jednostki była "„Chicago Shield Guards”". We wrześniu 1861 roku poprowadził swoje oddziały do Lexington (Missouri), bowiem istniała uzasadniona obawa, że prokonfederacka Gwardia Stanowa Missouri dowodzona przez generała-majora Sterlinga Price’a zamierza zająć to miasto dla Konfederacji.
I bitwa pod Lexington, czasami nazywana „oblężeniem Lexington” lub „bitwą zza bel konopi”, rozpoczęła się 13 września 1861 roku, kiedy to 12 500 zaprawionych w boju żołnierzy Gwardii Stanowej Missouri rozpoczęło oblężenie niewielkich sił Mulligana (zaledwie 3500) okopanych wokół starej szkoły masońskiej. 18 września armia Price’a rozpoczęła szturm generalny na umocnienia Mulligana, ale bez skutku. Przez cały następny dzień artyleria konfederatów prowadziła wyniszczający ogień. Wreszcie 20 września wojska Price’a – używając nasiąkniętych wodą bel konopi jako ruchomych przedpiersi – ruszyły w górę stoku, na szczycie którego była ostatnia linia obronna Mulligana. O godz. 14 Mulligan skapitulował. Straty obu stron w tej bitwie wyniosły 64 zabitych i 192 rannych. Price był podobno tak zachwycony umiejętnościami i postawą Mulligana, że zaofiarował mu wolność oraz powóz, konia i eskortę do najbliższych posterunków wojsk Unii.
Od sierpnia do grudnia 1863 roku Mulligan nadzorował budowę Fortu Mulligan, fortyfikacji ziemnych w hrabstwie Grant w stanie Wirginia Zachodnia. Konfederacki generał Jubal Early wyraził uznanie dla umiejętności Mulligana, gdy zajął fort w roku 1864. Fort przetrwał po dziś dzień i – jako jeden z najlepiej zachowanych przykładów sztuki fortyfikacyjnej tamtych czasów – stanowi ważną atrakcję turystyczną.
3 lipca 1864 roku Mulligan odznaczył się w bitwie pod Leetown w Wirginii, toczonej w i wokół tej miejscowości przez siły unijne pod dowództwem gen. Franza Sigela i konfederackie gen. Jubala Early’ego. Wojska federalne wycofywały się wobec niepowstrzymanego natarcia Early’ego w górę doliny Shenandoah w trakcie jego drugiej kampanii. Chcąc zyskać czas na przegrupowanie wojsk i zdobycie niezbędnego zaopatrzenia, Sigel kazał Mulliganowi trzymać Leetown jak długo się da. Pułkownik miał do dyspozycji jedynie dwa pułki piechoty (w tym swój stary 23. pułk z Illinois), 5 armat i 1000 spieszonych kawalerzystów; przed sobą miał sześć konfederackich dywizji piechoty, pięć brygad kawalerii i trzy bataliony artylerii. Powiedziano mu, że na wsparcie nie ma co liczyć; miał się utrzymać tak długo, jak się da, a następnie cofać się do swoich możliwie najwolniej, by umożliwić innym oddziałom Unii wycofanie i koncentrację.
Bitwa rozpoczęła się o godz. 6.00 3 lipca atakiem kawalerii konfederatów. Mimo ogromnej przewagi nieprzyjaciela Mulligan potrafił zatrzymać główne siły Early’ego pod Leetown przez cały dzień, zanim zaczął niezwykle powolny odwrót, cały czas walcząc z następującymi oddziałami konfederatów. To dało dowódcom wojsk Unii czas, by przygotować się na uderzenie przeciwnika w dolinie.
Śmierć.
24 lipca 1864 roku Mulligan dowodził swymi ludźmi w czasie II bitwy pod Kernstown, w pobliżu Winchester w stanie Wirginia. Późnym popołudniem siły konfederackie gen. Johna Gordona zaatakowały 1800 żołnierzy Mulligana od strony kościoła Opequon. Mulligan przez krótki czas powstrzymał natarcie, ale konfederacki generał-major John C. Breckinridge, były wiceprezydent USA, poprowadził morderczy w skutkach dla Irlandczyków atak od wschodu, podczas gdy strzelcy gen. Stephena Ramseura uderzyli na prawe skrzydło Mulligana od zachodu. W tej sytuacji, otoczony z trzech stron Mulligan musiał dać rozkaz do odwrotu. W chwili, gdy ponaglał swych ludzi rozkazami stojąc wyprostowany w siodle, ranił go śmiertelnie konfederacki strzelec wyborowy. Żołnierze chcieli wynieść go z pola bitwy, ale ogień konfederatów był tak gęsty, że okazało się to niemożliwe. Mulligan był przytomny i zdawał sobie sprawę z powagi sytuacji, w związku z czym powiedział: „zostawcie mnie, ratujcie sztandar”. Ostatecznie Mulligan został ujęty przez nieprzyjaciół, którzy złożyli go w pobliskim domostwie, gdzie zmarł w dwa dni później.
Został pochowany na Kalwaryjskim Cmentarzu Katolickim w Chicago.

</doc>
<doc id="1489930" url="https://pl.wikipedia.org/wiki?curid=1489930" title="James Mulligan">
James Mulligan



</doc>
<doc id="1489935" url="https://pl.wikipedia.org/wiki?curid=1489935" title="SKŚK">
SKŚK



</doc>
<doc id="1489936" url="https://pl.wikipedia.org/wiki?curid=1489936" title="Wyspa Młyńska">
Wyspa Młyńska



</doc>
<doc id="1489937" url="https://pl.wikipedia.org/wiki?curid=1489937" title="Ibex">
Ibex



</doc>
<doc id="1489942" url="https://pl.wikipedia.org/wiki?curid=1489942" title="Rejon bakczysarajski">
Rejon bakczysarajski

Rejon bakczysarajski – jednostka administracyjna wchodząca w skład Republiki Autonomicznej Krymu na Ukrainie.
Rejon utworzony w 1923. Ma powierzchnię 1589 km² i liczy około 93 tysięcy mieszkańców. Siedzibą władz rejonu jest Bakczysaraj.
Na terenie rejonu znajdują się 1 miejska rada, 2 osiedlowe rady i 15 silskich rad, obejmujących w sumie 79 miejscowości.

</doc>
<doc id="1489945" url="https://pl.wikipedia.org/wiki?curid=1489945" title="Interstellar Boundary Explorer">
Interstellar Boundary Explorer

Interstellar Boundary Explorer (IBEX) – satelita naukowy amerykańskiej agencji kosmicznej NASA mający wykonać pierwszą mapę obszarów leżących na granicy Układu Słonecznego i przestrzeni międzygwiezdnej. Stanowi część programu Small Explorer.
IBEX został umieszczony na orbicie 19 października 2008 przy pomocy rakiety Pegasus-XL. Z kolei rakieta nośna została wyniesiona w powietrze przez samolot Lockheed L-1011 "Stargazer", który wystartował o 16:51 UTC z lotniska na atolu Kwajalein na Wyspach Marshalla na Oceanie Spokojnym. Odłączenie i uruchomienie Pegasusa nastąpiło na wysokości około 12 kilometrów o godzinie 17:47 UTC. Do wejścia na docelową wysoką orbitę eliptyczną IBEX użył dodatkowego silnika rakietowego. 
Misja została zaplanowana na dwa lata, jednak w marcu 2011 przedłużono ją o kolejne dwa lata, a niewykluczone, że potrwa znacznie dłużej.
Zaangażowani.
Misją kieruje Southwest Research Institute. Los Alamos National Laboratory odpowiedzialne jest za przyrząd IBEX-Hi. Lockheed Martin Advanced Technology Center – za IBEX-Lo. Firma Orbital Sciences Corporation dostarczyła statek i wykonała jego testy środowiskowe.
Ładunek naukowy.
Granica heliosfery Układu Słonecznego jest obrazowana poprzez mierzenie intensywności i położenia zderzeń cząstek, podczas których dochodzi do wymiany ładunku (ang. "charge-exchange collisions"). Daje to obraz fali uderzeniowej wiatru słonecznego. 
Służą do tego dwa rejestratory atomów neutralnych o dużych energiach: IBEX-Hi i IBEX-Lo. Każdy z nich składa się z kolimatora zawężającego pole widzenia, powierzchni konwersyjnej do jonizacji atomów wodoru i tlenu, analizatora elektrostatycznego tłumiącego promieniowanie ultrafioletowe i wybierającego jony o zadanych energiach, oraz detektora zliczającego i identyfikującego poszczególne jony. IBEX-Hi i IBEX-Lo różnią się zakresami rejestrowanych energii jonów. 
Orbita.
IBEX znajduje się na silnie wydłużonej eliptycznej orbicie okołoziemskiej. Duża odległość od Ziemi pozwala satelicie na wyjście z magnetosfery Ziemi i uniknięcie zakłóceń pomiarów jakie by spowodowała. Gdy statek znajduje się w ziemskiej magnetosferze (&lt;70 000 km), pomiary naukowe są przerywane, a zebrane dane przesyłane są na Ziemię.
W pierwszych latach pracy IBEX-a perygeum orbity wynosiło około 8000-16 000 km, a apogeum około 250 000-325 000 km. Zbliżenia do Księżyca i jego wpływ grawitacyjny odkształcały orbitę satelity i niezbędne były korekty za pomocą silniczków manewrowych, by uniknąć spalenia w atmosferze Ziemi lub całkowitego opuszczenia orbity wokółziemskiej. Kiedy w marcu 2011 okazało się, że misja ulegnie wydłużeniu, postanowiono zmienić orbitę. W czerwcu 2011 przeprowadzono kilka manewrów, które wprowadziły satelitę na nową orbitę. Jej perygeum wynosi około 55 000 km, a apogeum ok. 304 000 km. Orbita jest o wiele stabilniejsza i tak zsynchronizowana, że IBEX zawsze trzyma się z dala od Księżyca. Zwiększenie perygeum orbity pozwoliło też oddalić satelitę od pasów Van Allena i ich intensywnego promieniowania oraz od ziemskiej orbity geostacjonarnej, na której robi się coraz tłoczniej. Dzięki temu możliwe będzie prowadzenie badań przez wiele kolejnych lat.

</doc>
<doc id="1489948" url="https://pl.wikipedia.org/wiki?curid=1489948" title="Wręga">
Wręga



</doc>
<doc id="1489952" url="https://pl.wikipedia.org/wiki?curid=1489952" title="Pasig City">
Pasig City



</doc>
<doc id="1489955" url="https://pl.wikipedia.org/wiki?curid=1489955" title="Wybory parlamentarne w Danii w 1987 roku">
Wybory parlamentarne w Danii w 1987 roku

Wybory parlamentarne w Danii w 1987 roku zostały przeprowadzone 8 września 1987. Wybory wygrała lewicowa partia Socialdemokraterne, zdobywając 29,3% głosów, co dało partii 55 mandatów w 179-osobowym Folketingu. Frekwencja wynosiła 87,1%.

</doc>
<doc id="1489958" url="https://pl.wikipedia.org/wiki?curid=1489958" title="Chróstowo">
Chróstowo



</doc>
<doc id="1489960" url="https://pl.wikipedia.org/wiki?curid=1489960" title="Netherhall House">
Netherhall House

Netherhall House jest międzynarodowym domem studenckim dla mężczyzn, znajdującym się w Londynie, w dzielnicy Hampstead.
Opis.
Netherhall House posiada ponad 90 indywidualnych miejsc dla studentów studiów dziennych. W domu znajduje się kaplica, czytelnia, jadalnia, obok mieści się boisko piłkarskie.
Opiekę duchową nad domem sprawuje Prałatura Opus Dei. Kapelanem ośrodka jest ksiądz Joseph Evans z Prałatury Opus Dei.
Historia.
Netherhall House został otwarty w 1952, w istniejących przy ul. Netherhall Gardens budynkach wiktoriańskich. Pierwsza faza budowanego na potrzeby rezydencji aneksu została otwarta przez Królową Matkę Elżbietę.
Sekretarz Generalny Commonwealth, Emeka Anyaoku, wmurował w 1993 kamień węgielny pod budową nowej części Netherhallu. Prace zostały zakończone w 1995, a nowa część została otwarta przez księżną Kentu Katarzynę.
Na obchodach 50-lecia Netherhallu obecny był m.in. arcybiskup Westminsteru, kardynał Cormac Murphy-O’Connor.

</doc>
<doc id="1489961" url="https://pl.wikipedia.org/wiki?curid=1489961" title="Jelcz M083">
Jelcz M083



</doc>
<doc id="1489963" url="https://pl.wikipedia.org/wiki?curid=1489963" title="Stac Biorach">
Stac Biorach

Stac Biorach (z gael.: „szpiczasta kolumna”) – wysoka na 73 m kolumna należąca do archipelagu St Kilda w Szkocji. Znajduje się pomiędzy wyspami Hirta i Soay, niedaleko innej kolumny, Soay Stac.
Historia.
W przeszłości St Kildianie wybierali jaja z gniazd lęgnących się tu licznie ptaków morskich. Czcigodny Neil MacKenzie opisał wyspiarzy zbierających tu ptasie jaja, do sporych koszy wyglądem przypominających płaski ul pszczeli. Każdy z takich koszy pomieścić mógł około 400 jajek.
Oprócz ekonomicznego aspektu, Stac Biorach zajmowało również istotne miejsce w tradycji byłych mieszkańców archipelagu. Jedna z opowieści sprzed ewakuacji wyspiarzy mówiła, że mężczyzna nie mógł się ożenić, dopóki nie zdobył szczytu kolumny.
Pierwsze oficjalne zapiski na temat wspinaczki na kolumnę pochodzą z 1883, kiedy to szczyt ten zdobył Charles Barrington. To zdarzenie zostało opisane w "Alpine Club Journal" i było na te czasy czymś zupełnie innym i niezwykłym. Barrington był również pierwszym człowiekiem, który zdobył Eiger.

</doc>
<doc id="1489966" url="https://pl.wikipedia.org/wiki?curid=1489966" title="Chróstowo (województwo zachodniopomorskie)">
Chróstowo (województwo zachodniopomorskie)

Chróstowo – osada w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.
Zobacz też: Chróstowo

</doc>
<doc id="1489967" url="https://pl.wikipedia.org/wiki?curid=1489967" title="Bezstresowe wychowanie">
Bezstresowe wychowanie

Bezstresowe wychowanie – potoczna nazwa zbioru różnych teorii i praktycznych systemów pedagogicznych, które powstały w latach 1950–1970 na bazie psychologii humanistycznej w nurcie rewolucji obyczajowej. Zdaniem Marii Rozmus zachowania składające się na praktykę nazywaną „bezstresowym wychowaniem” są połączeniem wybranych elementów następujących teorii i systemów pedagogicznych:
Za propagatora koncepcji "bezstresowego wychowania" uchodzi Benjamin Spock, autor popularnego podręcznika wychowania dzieci wydanego w 1946 roku, w którym proponuje wychowanie uznające podmiotowość dziecka. Spock twierdził jednak, że zrównywanie postulowanego przez niego szacunku do dziecka z permisywizmem to nadinterpretacja. Pod koniec życia wydał książkę "„Lepszy świat dla naszych dzieci”", prezentującą konserwatywne poglądy na wychowanie.
Wymienione koncepcje pedagogiczne były krytykowane, m.in. za negowanie tradycyjnej, hierarchicznej struktury społecznej, podważanie autorytetu rodzicielskiego, wpajanie uczniom postaw egocentrycznych i egoistycznych, destabilizację emocjonalną oraz ścisłe związki z humanizmem świeckim i ateizmem.
W.R. Coulson, twórca „edukacji afektywnej” po 20 latach jego prowadzenia, w 1989, roku określił swój projekt jako nieudany i zadeklarował, że jest „winien przeprosiny rodzicom”. W innym wywiadzie Coulson określił skutki „edukacji humanistycznej” jako „niszczące” oraz przynoszące skutki odwrotne do zamierzonych. Coulson zwrócił również uwagę, że sponsorem jego oryginalnego projektu były koncerny tytoniowe, dla których była to jego zdaniem forma przyciągnięcia nowych klientów przez zatarcie negatywnych sygnałów na temat palenia tytoniu przekazywanych młodzieży w szkołach.
Z kolei John Dewey nie zgadzał się na utożsamianie pojęć wychowania progresywnego z permisywnym.
W polskiej prasie pojęcie „wychowania bezstresowego” jest stosowane głównie w znaczeniu „wychowania bez granic”, czyli permisywnego, opartego na leseferyzmie (w odróżnieniu od autorytarnego i autorytatywnego), braku kar, braku oczekiwań rodziców oraz znacznej swobodzie zachowań dziecka. Samo pojęcie "„wychowania bezstresowego”" występuje tylko w polskiej literaturze – w terminologii angielskiej używa się najczęściej nazwy "„permissive parenting”", czyli „wychowanie permisywne” wprowadzonej przez Dianę Baumrind.
W Polsce szkoły reklamujące stosowanie metod „bezstresowego wychowania” pojawiły się na początku lat 90. jako element swoistej mody i przeciwwaga dla autorytarnego wychowania. Pierwszą z nich była szkoła Stowarzyszenia Kultury i Edukacji uruchomiona w 1993 roku. Rok później uruchomiona została szkoła "„Greenpol”" stosująca system szybkiego uczenia Michaela Gordona i również deklarująca stosowanie metod „bezstresowej edukacji”. W latach 90. hasło „bezstresowego wychowania” zostało stopniowo porzucone przez ośrodki wychowawcze, choć często używane jest w języku potocznym jako określenie bezradności czy po prostu braku wychowania.

</doc>
<doc id="1489973" url="https://pl.wikipedia.org/wiki?curid=1489973" title="Piaskowo (powiat koszaliński)">
Piaskowo (powiat koszaliński)

Piaskowo – osada w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.
Zobacz też: Piaskowo

</doc>
<doc id="1489975" url="https://pl.wikipedia.org/wiki?curid=1489975" title="Szczerbin">
Szczerbin

2 miejscowości w Polsce:

</doc>
<doc id="1489979" url="https://pl.wikipedia.org/wiki?curid=1489979" title="Szczerbin (województwo zachodniopomorskie)">
Szczerbin (województwo zachodniopomorskie)

Szczerbin – nieistniejąca już osada w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.
Zobacz też: Szczerbin

</doc>
<doc id="1489980" url="https://pl.wikipedia.org/wiki?curid=1489980" title="Benjamin Spock">
Benjamin Spock

Benjamin McLane Spock (ur. 2 maja 1903 w New Haven, zm. 15 marca 1998 w La Jolla) – amerykański pediatra, autor podręczników wychowania dzieci.
W młodości uprawiał wioślarstwo. W konkurencji ósemek zdobył złoty medal na Letnich Igrzyskach Olimpijskich w Paryżu w 1924.

</doc>
<doc id="1489981" url="https://pl.wikipedia.org/wiki?curid=1489981" title="Szkoła Podoficerska Polskiej Organizacji Wojskowej w Radomiu">
Szkoła Podoficerska Polskiej Organizacji Wojskowej w Radomiu

Szkoła Podoficerska Polskiej Organizacji Wojskowej w Radomiu – zakonspirowana szkoła wojskowa w Radomiu powołana z inicjatywy VII Okręgu Radomskiego POW.
Peowiacy z Okręgu Radomskiego kształcili się dzięki tej szkole w rzemiośle wojskowym.
Czas pobierania nauki trwał 6 miesięcy, a wśród zajęć były m.in.:
W 1917 szkołę tę ukończyło 129 słuchaczy, otrzymując na koniec, w zależności od wyników w nauce, tytuł kandydata na podoficera (knd. pdf) bądź pełniącego obowiązki podoficera (p.o. pdf).

</doc>
<doc id="1489983" url="https://pl.wikipedia.org/wiki?curid=1489983" title="Obwód Sandomierski POW">
Obwód Sandomierski POW

Obwód Sandomierski Polskiej Organizacji Wojskowej – jeden z obwodów Polskiej Organizacji Wojskowej z siedzibą w Sandomierzu.
Wchodził w skład VII Okręgu Radomskiego POW. 

</doc>
<doc id="1489985" url="https://pl.wikipedia.org/wiki?curid=1489985" title="Okręg Radomski POW">
Okręg Radomski POW

Okręg Radomski (VII) Polskiej Organizacji Wojskowej – działający w latach 1915-1918 jeden z okręgów Polskiej Organizacji Wojskowej z siedzibą w Radomiu.
Historia.
Przeciwko Rosjanom.
Organizacja POW w Radomiu powstała z połączenia miejscowych organizacji Związku Strzeleckiego (dowódca Franciszek Bilek) i Polskich Drużyn Strzeleckich (dowódca Stanisław Banderski) w sierpniu 1914 r. Jej pierwszym komendantem był inżynier Franciszek Bilek. Od listopada 1914 roku POW w Radomiu kierował Karol Rybasiewicz, ps. "Wilczyński", od stycznia 1915 jako komendant okręgu. Od lutego 1915 na terenie okręgu działał oddział lotny POW pod dowództwem Stanisława Jareckiego. Z akcji przeprowadzonych przez niego można wymienić zniszczenie list poborowych do armii rosyjskiej w Radomiu i nieudaną akcję wysadzenia rosyjskich okopów pod Janowcem. Praca organizacyjna okręgu koncentrowała się w Polskim Komitecie Pomocy Sanitarnej, w którym schronienie znaleźli emisariusze legionowi i działacze niepodległościowi. Po zajęciu Radomia przez wojska państw centralnych - organizacja POW zmobilizowała dotychczasowych członków i sympatyków przekazując ich do I Brygady LP. W sumie udało się wówczas wystawić 3 oddziały liczące w sumie 90 ochotników: pluton piechoty pod dowództwem Karola Rybasiewicza (30 ludzi), pluton piechoty pod dowództwem Zygmunta Bończy-Karwackiego (36 ludzi) i oddział konny Henryka Świderskiego (24 ludzi). 
Przeciwko okupantom austro-węgierskim.
W związku z mobilizacją do Legionów Polskich zaistniała konieczność reorganizacji struktur POW w Radomiu. Na czele okręgu stanął wówczas Stanisław Hempel ps. "Waligóra", który swoją energię skoncentrował na odbudowie struktur organizacyjnych, w rezultacie w drugiej połowie 1915 liczyła ona powtórnie 30 ludzi podzielonych na 3 plutony. Rozkazem nr 3 Komendy Naczelnej do Komend Okręgowych i Miejscowych z końca 1915 Okręg Radomski POW otrzymał nazwę VII Okręg POW. Numeracja ta i rezygnacja z nazw geograficznych miała służyć lepszej konspiracji. Okręg obejmował swoim zasięgiem cały teren dawnej guberni radomskiej. Po przybyciu w listopadzie 1915 do Radomia Ignacego Boernera przejął on kierownictwo okręgu. Rozszerzono wówczas zasięg oddziaływania POW na okolice Kozienic i Zwolenia. Działania na rzecz rozbudowy struktur POW w okręgu wydatnie wsparły ugrupowania lewicy niepodległościowej skupione w Wydziale Narodowym Radomskim będącym regionalną strukturą Komitetu Naczelnego Zjednoczonych Stronnictw Niepodległościowych a potem Centralnego Komitetu Narodowego. Głównymi jednak organizatorami struktur okręgu POW okazali się jego następcy komendant okręgu Stefan Kirtiklis ps. "Sewer" i jego zastępca Stanisław Cyrański ps. "Starżą". Powołano wówczas struktury obwodowe najpierw w Radomiu i Sandomierzu, a następnie w pierwszej połowie 1916 w Kozienicach, Opatowie - Ostrowcu Św., Końskich, Starachowicach - Iłży, Janowcu i Białobrzegach. Zorganizowano wówczas także struktury okręgowe: referat polityczny, pocztę, kolportaż, wydział skarbowy. W tym czasie powstały też pierwsze szkoły wojskowe, w tym szkoła podoficerska POW w Radomiu. Ten rozwój organizacji postępował także w okresie kierowania okręgiem przez następnego komendanta okręgu jakim był Tadeusz Puszczyński ps. "Konrad". W latach 1916-1917 w ramach okręgu działały następujące obwody: nr 1 – Radom, nr 2 - Kozienice, nr 3 – Opatów, nr 4 – Ostrowiec Świętokrzyski, nr 5 – Końskie, nr 6 – Sandomierz, nr 7 - Opoczno, nr 8 - Iłża, nr 9 - Białobrzegi. Jawną emanacją POW w okręgu stało się wówczas założone w lutym 1917 Towarzystwo Strzelecko-Sportowe Piechur", początkowo w Radomiu a następnie we wszystkich obwodach. W dniach 26-27 maja 1917 odbyły się ćwiczenia polowe w okolicach Suchedniowa zorganizowane przez komendę okręgu. W październiku 1917 okręg radomski POW liczył już 1604 członków. Ostatnim komendantem okręgu był Józef Marjański ps. "Marski" który utworzył przy komendzie okręgu VII - oddział lotny, który przeprowadził kilka akcji wymierzonych przeciwko okupantom austro-węgierskim, m.in. napad na kasjera tartaku w Suchedniowie oraz słynną akcję na pociąg austriacki pod Bąkowcem (tzw. Eks Bąkowiecki). 
W pierwszych dniach listopada 1918 nastąpiło rozbrojenie oddziałów okupacyjnych przez oddziały POW wspierane przez Pogotowie Bojowe PPS. Dokonano także mobilizacji członków organizacji do organizującego się Wojska Polskiego. Do 18 grudnia 1918 z okręgu w sumie zmobilizowano 2 372 ludzi z szeregów POW, w tym 120 z Radomia, 317 z Sandomierza, 356 z Ostrowca, 500 z Opatowa, 92 z Kozienic, 400 z Końskich, 100 z Opoczna, 160 z Iłży, 197 z Białobrzegów i 130 ze Skarżyska. Na bazie kadry radomskiej POW w listopadzie 1918 sformowano 24 Pułk Piechoty.

</doc>
<doc id="1489986" url="https://pl.wikipedia.org/wiki?curid=1489986" title="Szkoła Podoficerska POW w Radomiu">
Szkoła Podoficerska POW w Radomiu



</doc>
<doc id="1489987" url="https://pl.wikipedia.org/wiki?curid=1489987" title="Haris Silajdzic">
Haris Silajdzic



</doc>
<doc id="1489993" url="https://pl.wikipedia.org/wiki?curid=1489993" title="Laphroaig">
Laphroaig

Laphroaig Distillery (wymowa , "lə-") – destylarnia single malt whisky, znajdująca się na południowym wybrzeżu szkockiej wyspy Islay, niedaleko miasta Port Ellen.
Historia.
Destylarnia Laphroaig (nazwa oznacza "piękna kotlina nad szeroką zatoką") założona została w roku 1815 przez Alexa i Donalda Johnstonów. Potomkowie ich kierowali zakładem do 1887, kiedy to przekazali ją rodzinie Hunter. Ci z kolei prowadzili destylarnie do roku 1954, kiedy to zmarł Ian Hunter (był bezdzietny), gorzelnię zaś przekazał jednej z menadżerów, Bessie Williamson.
W latach '60 Laphroaig została sprzedana Long John International, a następnie stała się częścią Allied Domecq. W 2005 doszło do kolejnego przejęcia, zakład wziął pod swoje skrzydła Future Brands, jako jedna z marek, której pozbył się Pernod Ricard podczas przejmowania kontroli nad Allied Domecq.
Laphroaig to jedyna whisky posiadająca "Royal Warrant of Appointment" wydaną przez Księcia Walii (15-letnia jest podobno jego ulubioną szkocką whisky), przyznaną osobiście podczas wizyty w destylarni w 1994.
Charakter.
Laphroaig uważana jest za jedną z najbardziej aromatycznych szkockich whisky. Sam producent tak właśnie ja opisuje na opakowaniu. Posiada ostry torfowo-ziemisty smak, w którym da się wyczuć także morskie akcenty, słodkie nuty jęczmienne.
Butelkowanie.
Do 2005 standardowa wersja 10 letnia zawierała 43% alkoholu, po czym została obniżona do szkockich standardów (40%).
Friends of Laphroaig.
W roku 1994 założony został "Friends of Laphroaig Club", którego członkowie stają się posiadaczami dożywotniej dzierżawy stopy kwadratowej (0.093 m2) ziemi na wyspie Islay. Roczna dywidenda to mała porcja whisky Laphroaig, którą odebrać można podczas wizyty w gorzelni.

</doc>
<doc id="1489996" url="https://pl.wikipedia.org/wiki?curid=1489996" title="Wybory parlamentarne w Danii w 1975 roku">
Wybory parlamentarne w Danii w 1975 roku

Wybory parlamentarne w Danii w 1975 roku zostały przeprowadzone 1 września 1975. Wybory wygrała lewicowa partia Socialdemokraterne, zdobywając 29,9% głosów, co dało partii 53 mandaty w 179 osobowym Folketingu. Frekwencja wynosiła 88,2%.

</doc>
<doc id="1489998" url="https://pl.wikipedia.org/wiki?curid=1489998" title="CB Ademar León">
CB Ademar León

CB Ademar León (pełna nazwa:Club Balonmano Ademar León) – męski klub piłki ręcznej z Hiszpanii, powstał w 1956 roku w Leónie. Klub występuje w hiszpańskiej Liga ASOBAL. Od sezonu 2008/2009 występuje pod nazwą "Reale CB Ademar León".

</doc>
<doc id="1490002" url="https://pl.wikipedia.org/wiki?curid=1490002" title="Obwód Kielecki POW">
Obwód Kielecki POW

Obwód Kielecki Polskiej Organizacji Wojskowej – jeden z obwodów Polskiej Organizacji Wojskowej z siedzibą w Kielcach.
Wchodził w skład VI Okręgu Kieleckiego POW.

</doc>
<doc id="1490004" url="https://pl.wikipedia.org/wiki?curid=1490004" title="Adam Draczyński">
Adam Draczyński

Adam Draczyński (ur. 3 stycznia 1976) – polski lekkoatleta, specjalista od długich dystansów.
Osiągnięcia.
Podczas rozgrywanych 12 października 2008 we Włoszech Wojskowych Mistrzostwach Świata w Maratonie został wojskowym mistrzem świata zarówno w drużynie (razem z Michałem Kaczmarkiem i Janem Zakrzewskim, rezerwowym był Zbigniew Murawski) jak i indywidualnie, ustanawiając nowy rekord życiowy – 2.12:21 s.
31 października 2010, w 43 Wojskowych Mistrzostwach Świata w Maratonie w Atenach, zajął 50. miejsce.
Draczyński jest zawodnikiem WKS Grunwald Poznań, jego trenerem jest Grzegorz Gajdus. Jest żołnierzem Wojska Polskiego w stopniu sierżanta.

</doc>
<doc id="1490005" url="https://pl.wikipedia.org/wiki?curid=1490005" title="Action learning">
Action learning

Action learning – proces edukacyjny, podczas którego uczestnik analizuje własne zachowania i doświadczenie w celu ich poprawy. Robi się to w niewielkich grupach zwanych zespołami "action learning" ("Action Learning Sets"). Metoda jest szczególnie polecana dorosłym ponieważ umożliwia refleksję i powtórną analizę własnych działań. Ma to na celu lepsze zaplanowanie przyszłych działań i poprawienie ich.
Action learning wyraźnie różni się od tradycyjnych metod nauczania, które koncentrują się na prezentacji wiedzy i umiejętności. W przeciwieństwie do nich, skupia się na analizie dokonanych działań, z której wyłania się wiedza prowadząca w konsekwencji do poprawy umiejętności i jakości przyszłych zachowań. "Action learning" silnie wiąże się z dziedzinami takimi jak: egzystencjalizm, psychologia rozwoju człowieka i socjologia nauczania grupowego.
Twórca metody "action learning", profesor Reginald Revans zmarł w roku 2003 w wieku 95 lat, metodę tę wymyślił w latach czterdziestych dwudziestego wieku. Związany był z brytyjskim przemysłem i służbą zdrowia – pracując w tych instytucjach doszedł do wniosku, że konwencjonalne metody nauczania są wysoce nieefektywne.
W założeniach, uczący się mieli być wyczulani na braki w swojej wiedzy i motywowani do jej uzupełniania poprzez odpowiednio zadawane pytania i pomoc innych borykających się z podobnymi problemami. Później Revans stworzył dopracował swoją ideę, którą można streścić w równaniu:
Gdzie „L” oznacza uczenie się ("learning"), „P” tradycyjne sposoby przekazywania wiedzy („programmed” knowledge) a „Q” – pytanie dla umożliwienia wglądu w sytuację ("questioning")
Na potrzeby „Q” sformułowano cztery główne pytania:
Oraz trzy dodatkowe
Mimo że „Q” jest osią całej metody "action learning", to istnieją bardziej liberalne jej sformułowania, które pozwoliły na szerokie rozprzestrzenienie i stosowanie metody na całym świecie, w książce Revansa znajdują się przykłady m.in. z USA, Kanady, Ameryki Łacińskiej, Bliskiego Wschodu czy Azji.
Pomysł Revansa jest wciąż rozwijany – na przykład dr Richard Hale i dr Charles Margerison, obydwaj od początku kariery stykający się z ideą Revansa, rozwijali ją, tworząc rewolucyjną metodę szkolenia liderów. Wymyślony przez nich "Uniwersytet dla liderów" propaguje zadawanie pytań (osobistych i zawodowych) jeszcze przed zapoznaniem się z wiedzą książkową, co współgra z poglądem Revansa, że "teoria ma następować po praktyce".

</doc>
<doc id="1490006" url="https://pl.wikipedia.org/wiki?curid=1490006" title="Okręg Kielecki POW">
Okręg Kielecki POW

Okręg Kielecki (VI) Polskiej Organizacji Wojskowej – jeden z okręgów Polskiej Organizacji Wojskowej z siedzibą w Kielcach, działający w latach 1915-1918
Historia.
Początki organizacji POW należy wiązać z przybyciem do Kielc w lutym 1915 Mieczysława Małolepszego ps. "Rdzawicz" który założył pierwszą sekcję POW w tym mieście. Z tego okresu zachowały się tylko fragmentaryczne dane. Wiadomo jedynie, że po wycofaniu się Rosjan z Kielc działała tu komenda lokalna POW Kielce - miasto kierowana przez przybyłego w tym czasie Juliusza Ulrycha. Żywszą działalność, w tym szkoleniową rozpoczęto na jesieni 1915. Rozkazem nr 3 Komendy Naczelnej do Komend Okręgowych i Miejscowych z końca 1915 powołano kielecki VI Okręg POW, na którego czele stanął wspomniany Juliusz Ulrych. Obejmował on swoim zasięgiem cały teren dawnej guberni kieleckiej. Do wiosny 1916 okręg nie był wystarczająco rozbudowany, być może nawet istniał tylko na papierze. Dopiero wsparcie ze strony ugrupowań lewicy niepodległościowej skupionych Narodowej Rady Okręgowej Ziemi Kieleckiej będącą regionalną strukturą Komitetu Naczelnego Zjednoczonych Stronnictw Niepodległościowych a potem Centralnego Komitetu Narodowego pozwoliło na rozbudowę liczy członków i struktur POW w okręgu. 
Rozwój organizacji POW w okręgu należy wiązać z przybyciem do Kielc z Radomia - Stefana Kirtiklisa ps. "Sewer". 16 maja powołano do życia struktury obwodowe POW w następujących powiatach: nr 1 - kielecki, nr 2 - stopnicki, nr 3 - jędrzejowski, nr 4 włoszczowski, nr 5 - pińczowski, nr 6 miechowski. Na jesieni 1916 dołączył do nich obwód olkuski (z okręgu Vb POW Zagłębie). W większości z nich zaczęły działać organizacje POW. Te działania kontynuował następny komendant okręgu Tadeusz Herfurt ps. „Janicki. W początkach listopada okręg liczył 231 członków, zaś 1 stycznia 1917 już 325 członków, co stanowiło prawie 41% wzrost w ciągu dwóch miesięcy. Ze względu na kontynuowany w następnych miesiącach rozwój struktur lokalnych i liczebności komendant okręgu VI przeprowadził 16 czerwca 1917 reorganizację w wyniku której w okręgu kieleckim ustalono podział na następujące obwody: nr 1 – miasto Kielce, nr 2 – powiat stopnicki, nr 3 – powiat jędrzejowski, nr 4 – południowa część powiatu włoszczowskiego ze Szczekocinami, nr 5 – północna część powiatu pińczowskiego z Pińczowem, nr 6 – powiat miechowski, nr 7 – powiat olkuski, nr 8 – północna część powiatu włoszczowskiego z Włoszczową, nr 9 – powiat kielecki bez Kielc, nr 10 – południowa część powiatu pińczowskiego z Kazimierzą Wielką. 1 września 1917 okręg liczył już 1 666 członków. Istotną rolę w werbowaniu nowych członków i rozszerzeniu wpływów POW w okręgu odegrało utworzone w początkach 1917 r. legalnie działające Towarzystwo Strzelecko-Sportowe "Piechur". W Kielcach jego prezesem był Stefan Artwiński, a na 209 jego członków 138 należało do POW, Na jesieni 1918 liczebność okręgu wzrosła do 2 379 członków. 1 listopada 1918 roku na terenie okręgu POW wraz z Pogotowiem Bojowym PPS w trakcie trwającego strajku generalnego rozbroiły okupacyjne oddziały armii austro-węgierskiej. 5 listopada 1918 władzę w Kielcach wspierany przez kadrę austriackiego 56 pułku piechoty przejął jako komisarz Rady Regencyjnej - ówczesny prezydent miasta Gustaw Bukowiński. Jednak zdecydowana akcja przybyłych do miasta oddziałów POW i Pogotowia Bojowego PPS 7 listopada pozbawiły go tej funkcji a władzę w mieście i powiecie przejął jako komisarz Tymczasowego Rządu Ludowego Republiki Polskiej w Lublinie miejscowy lider socjalistów - Franciszek Leoffler.
Okręg VI POW uległ ostatecznej likwidacji 23 listopada 1918 stając się podstawą kadrową 25 pułku piechoty, formowaną w końcu 1918 w Okręgu Generalnym Kieleckim.

</doc>
<doc id="1490009" url="https://pl.wikipedia.org/wiki?curid=1490009" title="Nieródka">
Nieródka

Nieródka, nullipara lub para 0 to określenia kobiet, które w swoim życiu nie urodziły dziecka, bądź urodziły w ciągu 20 tygodni od momentu zapłodnienia.

</doc>
<doc id="1490013" url="https://pl.wikipedia.org/wiki?curid=1490013" title="Liga Młodzieży">
Liga Młodzieży

Liga Młodzieży (szwe. Sverigedemokratisk Ungdom, SDU) – organizacja młodzieżowa szwedzkiej partii Sverigedemokraterna. Została powołana w 1998 roku.

</doc>
<doc id="1490014" url="https://pl.wikipedia.org/wiki?curid=1490014" title="Komitet Redaktorów Czasopism Wojskowych">
Komitet Redaktorów Czasopism Wojskowych

Komitet Redaktorów Czasopism Wojskowych – został powołany w 1933 do koordynacji działań poszczególnych redakcji fachowym czasopism wojskowych – odnośnie do przestrzegania tajemnicy wojskowej, wyboru artykułów oraz planowania wielkości budżetu na cele wydawnicze.
Na czele Komitetu stał szef Wojskowego Instytutu Naukowo-Wydawniczego.

</doc>
<doc id="1490015" url="https://pl.wikipedia.org/wiki?curid=1490015" title="Saper i Inżynier Wojskowy">
Saper i Inżynier Wojskowy

Saper i Inżynier Wojskowy – polski miesięcznik o tematyce wojskowej, ukazujący się w latach 1922-1927.
Został założony w styczniu 1922 z inicjatywy oficerów wojsk technicznych.
Publicystykę pisma otwierał artykuł podpułkownika Francuskiej Misji Wojskowej Lerouxa pt. „Wojska saperskie, ich zadania, charakterystyka i organizacja”.
Redakcja była ściśle związana z Oficerską Szkoła Inżynierii. Redaktorem naczelnym przez cały czas ukazywania się pisma był płk inż. Konstanty Haller.
Tematyka pisma wykraczała poza wojska techniczne, obejmowała również transport kolejowy, lotnictwo czy broń pancerną.
Ogółem ukazało się 60 numerów pisma.
W 1927 w miejsce „Sapera i Inżyniera Wojskowego” powstał „Przegląd Wojskowo-Techniczny”.

</doc>
<doc id="1490019" url="https://pl.wikipedia.org/wiki?curid=1490019" title="Przegląd Wojskowo-Techniczny">
Przegląd Wojskowo-Techniczny

Przegląd Wojskowo-Techniczny – polski miesięcznik o tematyce wojskowej, ukazujący się w latach 1927-1937.
Historia.
Pismo powstało w styczniu 1927 na bazie miesięcznika "Saper i Inżynier Wojskowy". Ogółem ukazały się 132 numery periodyku. W styczniu 1938 "Przegląd Wojskowo-Techniczny" zastąpiły: "Przegląd Saperski", "Przegląd Łączności" i "Przegląd Wojsk Pancernych".

</doc>
<doc id="1490023" url="https://pl.wikipedia.org/wiki?curid=1490023" title="Flaga Republiki Kosowa">
Flaga Republiki Kosowa



</doc>
<doc id="1490026" url="https://pl.wikipedia.org/wiki?curid=1490026" title="Przegląd Artyleryjski">
Przegląd Artyleryjski

Przegląd Artyleryjski – miesięcznik poświęcony sprawom artylerii Wojska Polskiego.
Czasopismo wydawane było w latach 1923–1939 oraz 1945–1959. Powstało w styczniu 1923 z inicjatywy oficerów artylerii i uzbrojenia. Ogółem w okresie międzywojennym ukazało się 187 numerów tego pisma.

</doc>
<doc id="1490028" url="https://pl.wikipedia.org/wiki?curid=1490028" title="Charles Alexandre Crauk">
Charles Alexandre Crauk

Charles Alexandre Crauk (ur. 27 stycznia 1819 w Douchy-les-Mines, zm. 30 maja 1905 w Paryżu) – francuski malarz akademicki.
Studiował w Académie des Beaux-Arts w Paryżu pod kierunkiem François-Édouard Picota. Znany jest głównie z obrazów o tematyce religijnej i mitologicznej, malował również portrety i dekoracje ścienne (freski, plafony), projektował witraże. Regularnie wystawiał w paryskim Salonie, od 1875 był profesorem rysunku w elitarnej École Spéciale Militaire de Saint-Cyr.

</doc>
<doc id="1490030" url="https://pl.wikipedia.org/wiki?curid=1490030" title="Przegląd Kawaleryjski">
Przegląd Kawaleryjski

Przegląd Kawaleryjski – polski miesięcznik o tematyce wojskowej, ukazujący się w latach 1924–1939.
Powstał w lipcu 1924 z inicjatywy oficerów kawalerii (głównie gen. Gustaw Orlicz-Dreszer i gen. Janusz Głuchowski) i pod patronatem Generalnego Inspektora Kawalerii – gen. Tadeusza Rozwadowskiego. Był wydawany przez Departament Kawalerii Ministerstwa Spraw Wojskowych.
Ogółem ukazało się 166 zeszytów tego pisma.

</doc>
<doc id="1490031" url="https://pl.wikipedia.org/wiki?curid=1490031" title="Vabkent">
Vabkent



</doc>
<doc id="1490032" url="https://pl.wikipedia.org/wiki?curid=1490032" title="Most na Młynówce">
Most na Młynówce



</doc>
<doc id="1490033" url="https://pl.wikipedia.org/wiki?curid=1490033" title="Nōbi (nizina)">
Nōbi (nizina)

 – równina aluwialna, rozciągająca się od południowo-zachodniej części prefektury Gifu do północno-zachodniej części prefektury Aichi. 
Zajmuje ona obszar ok. 1800 km² 
Na zachodzie jest ograniczona pasmami górskimi Ibuki i Yōrō, a na wschodzie wzgórzami Owari. Północną granicę wyznaczają góry Ryōhaku, a południową zatoka Ise.
Obszar ten nazywany jest także "trzy rzeki Kiso", ponieważ trzy rzeki: (Ibi, Kiso i Nagara), w swoim dolnym biegu na przemian łączą się i rozdzielają, nanosząc bardzo żyzne gleby. 
Dolna część biegu wszystkich trzech rzek znajduje się w prefekturze Aichi i składa się z rozległych mokradeł, które niekiedy znajdują się poniżej poziomu morza. 
Z powodu ulewnych deszczów i tajfunów poziom wody może się gwałtownie zmieniać, co w przeszłości wyrządzało wielkie szkody. Spowodowało to wykształcenie charakterystycznych lokalnych sposobów ochrony, jak np. budowanie okrągłych wałów ziemnych, otaczających miejscowości (np. Wanōchi w prefekturze Gifu). Nowożytne miasta Tsushima i Nagoja zostały zbudowane na niewielkich płaskowyżach, aby uniknąć zalań, co przyczyniło się do ich rozkwitu.
Uskok Yōrō znajduje się na skraju równiny Nōbi i jest przyczyną powstania pasma górskiego Yōrō. Sedymentacja z trzech rzek tworzy wschodnią krawędź niziny, co dobrze pokazuje opadanie terenu. Spadek ten jest nazywany przechyłem Nōbi.
Uskok Neodani przebiegający przez centralną część równiny Nōbi był przyczyną trzęsienia ziemi Mino-Owari w 1891 roku, jednego z największych trzęsień ziemi w głównej części Japonii.

</doc>
<doc id="1490035" url="https://pl.wikipedia.org/wiki?curid=1490035" title="Przegląd Wiedzy Wojskowej">
Przegląd Wiedzy Wojskowej

Przegląd Wiedzy Wojskowej – polski periodyk o tematyce wojskowej, ukazujący się w latach 1924–1925 sumptem Towarzystwa Wiedzy Wojskowej.
W przeglądzie tym zamieszczano rozprawy sekcji naukowych przy Zarządzie Głównym Towarzystwa Wiedzy Wojskowej. Ukazały się tylko 2 roczniki przeglądu: z lat 1924 i 1925. 
Redaktorem naczelnym był kpt. Julian Kozolubski.

</doc>
<doc id="1490038" url="https://pl.wikipedia.org/wiki?curid=1490038" title="Przegląd Intendencki">
Przegląd Intendencki

Przegląd Intendencki - polski kwartalnik o tematyce wojskowej w specjalności intendentury, ukazujący się w latach 1926-1939 nakładem Koła Oficerów Intendentów.
Poruszał zagadnienia administracyjne, ekonomiczne, techniczne i produkcyjne związane z działalnością intendentury w czasie pokoju jak i wojny.
Ogółem ukazały się 54 numery tego pisma.

</doc>
<doc id="1490039" url="https://pl.wikipedia.org/wiki?curid=1490039" title="Jens-Peter Bonde">
Jens-Peter Bonde

Jens-Peter Rossen Bonde (ur. 27 marca 1948 w Aabenraa, zm. 4 kwietnia 2021 we Frederiksværku) – duński polityk, w latach 1979–2008 poseł do Parlamentu Europejskiego.
Życiorys.
Ukończył nauki polityczne na Uniwersytecie Aarhus. W latach 1975–1992 był członkiem Komunistycznej Partii Danii. Działał w Ruchu Ludowym przeciw UE. W 1992 był inicjatorem powołania Ruchu Czerwcowego. W latach 2005–2009 kierował europejską partią Demokraci UE. Opublikował szereg książek poświęconych kwestiom integracji europejskiej.
W 1979, 1984, 1989, 1994, 1999 i 2004 uzyskiwał mandat deputowanego do Parlamentu Europejskiego. Był członkiem różnych eurosceptycznych frakcji poselskich, pełnił funkcję współprzewodniczącego lub przewodniczącego Grupy Niezależnych na rzecz Europy Narodów (1997–1999), Grupy na rzecz Europy Demokracji i Różnorodności (2001–2004) oraz frakcji Niepodległość i Demokracja (2004–2008). Pracował głównie w Komisji Spraw Konstytucyjnych. Reprezentował Europarlament w Konwencie Europejskim. Z mandatu zrezygnował 8 maja 2008 na rok przed końcem VI kadencji.

</doc>
<doc id="1490040" url="https://pl.wikipedia.org/wiki?curid=1490040" title="Przegląd Morski">
Przegląd Morski

Przegląd Morski – polski miesięcznik o tematyce wojskowej.
Miesięcznik ukazywał się w latach 1928-1939 z inicjatywy komendanta Szkoły Podchorążych Marynarki Wojennej w Toruniu kmdr. dypl. Stefana Frankowskiego. Obecnie redaktorem naczelnym jest kmdr ppor. Mariusz Konarski, a miesięcznik jest wydawany przez Redakcję Wojskową.
Ukazało się 125 zeszytów tego pisma. Obecny „Przegląd Morski” nie kontynuuje numeracji swojego przedwojennego poprzednika.
Digitalizacja.
Część numerów periodyku "Przegląd Morski" została poddana digitalizacji. Dokumenty z okresu międzywojennego dostępne są w Bałtyckiej Bibliotece Cyfrowej.

</doc>
<doc id="1490044" url="https://pl.wikipedia.org/wiki?curid=1490044" title="Przegląd Lotniczy">
Przegląd Lotniczy

Przegląd Lotniczy – polski miesięcznik o tematyce wojskowej, ukazujący się w latach 1928–1939 z inicjatywy Sekcji Lotniczej Towarzystwa Wiedzy Wojskowej, a następnie Dowództwa Lotnictwa Ministerstwa Spraw Wojskowych.
21 sierpnia 1928 roku komisarz rządu na st. m. Warszawę Tadeusz Tarnowski wydał zaświadczenie, że Sekcja Towarzystwa Wiedzy Wojskowej z siedzibą przy ulicy Kruczej 23 m. 15 w Warszawie zgłosiła w dniu 19 sierpnia 1928 roku w charakterze wydawcy wydawanie czasopisma pod nazwą „Przegląd Lotniczy”, pod redakcją odpowiedzialną majora Mariana Romeyko i podpułkownika Stanisława Kuźmińskiego.
Od 1933 roku prenumerata „Przeglądu Lotniczego” była obowiązkowa dla wszystkich oficerów lotnictwa. W tym samym czasie rozpoczęto wydawanie bezpłatnego dodatku kwartalnego pod nazwą „Wiadomości Techniczne Lotnictwa” i redakcją majora Wacława Czaplickiego.
Ogółem ukazało się 130 numerów tego pisma. Nakład: 1500 egz. (do numeru 8 z 1929 roku), 1300 egz. (do listopada 1931 roku), 1200 egz. (do października 1933 roku), 1300 egz. (od października 1933 roku), 1350 egz. (1934–1935), 1650 egz. (od 1936 roku). W 1937 roku nakład liczył 1680, 1850, 2480 i 1880 egz. W następnym roku nakład osiągnął rekordową liczbę 2600 egzemplarzy.

</doc>
<doc id="1490047" url="https://pl.wikipedia.org/wiki?curid=1490047" title="Arūnas Valinskas">
Arūnas Valinskas

Arūnas Valinskas (ur. 28 listopada 1966 w Łoździejach) – litewski producent programów telewizyjnych i kabareciarz, założyciel i lider Partii Wskrzeszenia Narodowego, przewodniczący Sejmu w latach 2008–2009.
Życiorys.
Studiował prawo na Uniwersytecie Wileńskim, jednak w 1987 został skreślony z listy studentów za zachowanie niezgodnie z duchem radzieckim. Na uczelnię powracał w 1989 i 1991, będąc ponownie usuwanym w 1990, 1992 oraz w 1994. Naukę kontynuował w latach 2000–2002, kończąc ją obroną pracy magisterskiej z dziedziny prawa karnego.
Pracował w telewizji litewskiej LNK, a następnie w TV3. Był producentem, występował w wielu programach satyrycznych i rozrywkowych. W maju 2008 był jednym z założycieli Partii Wskrzeszenia Narodowego, którą powołali przedstawiciele show-biznesu i gwiazdy estrady. Wybrali oni jednocześnie Arūnasa Valinskasa jej przewodniczącym. TPP wystawiła własną listę w wyborach parlamentarnych w tym samym roku, zajmując drugie miejsce z wynikiem 15,09% głosów i otrzymując 16 mandatów, spośród których jeden przypadł jej liderowi.
Na pierwszym posiedzeniu Sejmu nowej kadencji, 17 listopada 2008, w drugim głosowaniu został przewodniczącym parlamentu. 15 września 2009 Sejm, głosami 95 za do 20 przeciw, poparł wniosek o jego odwołanie ze stanowiska przewodniczącego izby. Powodem tej decyzji były podejrzenia o powiązania z organizacją przestępczą działającą w Kownie. Arūnas Valinskas zaprzeczył wszelkim oskarżeniom. Dochodzenie w tej sprawie wszczęła prokuratura, a prezydent Dalia Grybauskaitė już wcześniej wezwała go do dobrowolnej rezygnacji z urzędu. Większość posłów jego ugrupowania stopniowo opuszczała partię, TPP ostatecznie przyłączyła się do Związku Liberałów i Centrum. W 2012 Arūnas Valinskas bez powodzenia ubiegał się z ramienia tego ugrupowania o reelekcję.
Mąż Ingi Valinskienė, ojciec polityka Arūnasa Valinskasa.

</doc>
<doc id="1490048" url="https://pl.wikipedia.org/wiki?curid=1490048" title="Brytyjska Misja Wojskowa w Polsce">
Brytyjska Misja Wojskowa w Polsce

Brytyjska Misja Wojskowa w Polsce () – misja wojskowa czasu II Rzeczypospolitej mająca wspierać Wojsko Polskie po zakończeniu I wojny światowej, m.in. przeciwko siłom bolszewickim.
Ze względu na debaty w rządzie brytyjskim na temat jego polityki wobec nowego rządu w Rosji, misja nie była obsadzona ani w pełni wykorzystana w porównaniu z misją francuską.
29 sierpnia 1919 misja potwierdziła fakt posiadania bojowych środków trujących przez stronę rosyjską na froncie Peterhof-Gatczyna. Doniesienia Brytyjczyków zbiegły się w czasie z wykryciem w Janowie Poleskim pocisków gazowych niewiadomego pochodzenia. Polska posiadała w tym czasie 300 tys. masek gazowych, co uznawano za liczbę wystarczającą.
Siedziba.
Siedziba misji mieściła się w Pałacu Potockich z 1760 przy ul. Krakowskie Przedmieście 15 (1923).

</doc>
<doc id="1490049" url="https://pl.wikipedia.org/wiki?curid=1490049" title="Stowarzyszenie Przyjaciół Floty Powietrznej">
Stowarzyszenie Przyjaciół Floty Powietrznej

Stowarzyszenie Przyjaciół Floty Powietrznej ("Obszczestwo Druziej Wozdusznowo Flota", ODWF) - pierwsza lotnicza organizacja masowa w Związku Radzieckim.
Stowarzyszenie to zostało utworzone 8 marca 1923 w Moskwie. Do końca 1923 liczyło 580.000 członków.
W 1925 z połączenia Stowarzyszenia Przyjaciół Floty Powietrznej (ODWF) i Stowarzyszenia Przyjaciół Przemysłu Chemicznego (Dobrochim) utworzono nowe Stowarzyszenie: Awiachim.

</doc>
<doc id="1490050" url="https://pl.wikipedia.org/wiki?curid=1490050" title="Obszczestwo Druziej Wozdusznowo Flota">
Obszczestwo Druziej Wozdusznowo Flota



</doc>
<doc id="1490051" url="https://pl.wikipedia.org/wiki?curid=1490051" title="ODWF">
ODWF



</doc>
<doc id="1490053" url="https://pl.wikipedia.org/wiki?curid=1490053" title="Mugison">
Mugison

Mugison, właśc. Örn Elías Guðmundsson (ur. 4 września 1976) – islandzki muzyk. Początkowo był "jednoosobową orkiestrą" jednak występuje pod tą nazwą wraz z zespołem. Studiuje w Londynie.
W 2004 otrzymał Íslensku tónlistarverðlaunin (Islandzka Nagroda Muzyczna), album "Mugimama Is This Monkey Music?" został okrzyknięty najlepszym albumem roku.
Mugison wystąpił w filmie "Mistrzowie wrzasku" (ang. "Screaming Masterpiece") dotyczącym tysiąclecia islandzkiej muzyki.

</doc>
<doc id="1490054" url="https://pl.wikipedia.org/wiki?curid=1490054" title="LMK">
LMK



</doc>
<doc id="1490055" url="https://pl.wikipedia.org/wiki?curid=1490055" title="National Express Coaches">
National Express Coaches

National Express Coaches – przedsiębiorstwo przewozowe w Wielkiej Brytanii, należące do National Express Group, oferujące połączenia autobusowe dalekobieżne w obrębie kraju. Firma ma siedzibę w Birmingham. Jest największą grupą przewozową w kraju i obsługuje 356 miast na terenie Zjednoczonego Królestwa.
Historia.
Firma powstała w roku 1974, powołana przez państwową spółkę National Bus Company. Sprywatyzowana w roku 1988.

</doc>
<doc id="1490056" url="https://pl.wikipedia.org/wiki?curid=1490056" title="Morze d’Urville’a">
Morze d’Urville’a



</doc>
<doc id="1490058" url="https://pl.wikipedia.org/wiki?curid=1490058" title="Chór Akademii Medycznej w Gdańsku im. Tadeusza Tylewskiego">
Chór Akademii Medycznej w Gdańsku im. Tadeusza Tylewskiego

Chór Gdańskiego Uniwersytetu Medycznego im. Tadeusza Tylewskiego – w 2006 chór obchodził Jubileusz 60-lecia swojego istnienia. W 2016 70-lecie. Jest jednym z najstarszych i najbardziej utytułowanych akademickich chórów w Polsce. Zainicjowany w roku 1945 przez Pawła Kuklińskiego oraz kilkunastu studentów gdańskiej Akademii Lekarskiej zespół wokalny zamanifestował swoje istnienie wykonaniem "Gaudeamus igitur" na inauguracji roku akademickiego 1945/1946 – 2 lutego 1946 roku. W 1947 roku kierownictwo artystyczne objął Tadeusz Tylewski, gdańszczanin, działacz Polonii Gdańskiej w okresie międzywojennym, muzyk, kompozytor, chórmistrz i pedagog. Nagła śmierć dyrygenta 29 kwietnia 1959 roku podczas koncertu, zamknęła pierwszy etap działalności zespołu. Od tego czasu, decyzją zarządu, chór nosi imię tego zasłużonego Polaka. Następni dyrygenci, Leon Snarski i Ireneusz Łukaszewski doprowadzili zespół do chóralnej czołówki europejskiej. Kolejnymi dyrygentami byli: Jan Łukaszewski, Henryk Czyżewski, Elzbieta Hawryluk, Dariusz Ciotucha. Od roku 1988 kierownikiem artystycznym i dyrygentem zespołu jest absolwent gdańskiej Akademii Muzycznej – Jerzy Szarafiński.
Nieprzerwanie od prawie 75 lat, Chór Gdańskiego Uniwersytetu Medycznego reprezentuje swoją Alma Mater oraz gdańskie środowisko muzyczne w kraju i poza jego granicami.
Chór koncertował w 28 krajach świata takich jak: Austria, Belgia, Bułgaria, Chiny, Chorwacja, Czechy, Dania, Filipiny, Francja, Hiszpania, Holandia, Irlandia, Jugosławia, Kanada, Litwa, Macedonia, Niemcy, Portugalia, Rosja, Rumunia, Republika San Marino, Szwecja, Szwajcaria, USA, Włochy, Watykan, Wielka Brytania. Oprócz programów muzyki a cappella, zawierających utwory kompozytorów polskich oraz obcych, reprezentujących różne style muzyczne i epoki, wykonuje również muzykę Gospel z towarzyszeniem zespołu muzycznego oraz muzykę oratoryjną m.in.: Bacha, Haendla, Haydna, Mozarta, Beethovena, Brucknera, Verdiego, Rossiniego, Dvořáka, Sibeliusa, Orffa, Gounoda współpracując z instytucjami kulturalnymi regionu gdańskiego, głównie z Państwową Filharmonią Bałtycką, a także z Filharmonią Olsztyńską oraz Filharmonią Koszalińską.
Nagrody i wyróżnienia.
W okresie 50-letniej działalności Chór GUMED był wielokrotnie laureatem czołowych nagród na licznych polskich i zagranicznych konkursach oraz festiwalach chóralnych, m.in. w Knokke (Belgia), Middlesbrough (Anglia), Cork (Irlandia), Arezzo (Włochy), Spittal an der Drau (Austria), Warna (Bułgaria), Tolosa (Hiszpania). Ostatnie sukcesy zespołu to zajęcie I miejsca w Ogólnopolskim Konkursie Muzyki Sakralnej im. Ks. Ormińskiego w Rumi (1998), zdobycie I nagrody na Międzynarodowym Konkursie Muzyki Cerkiewnej w Hajnówce (2000) oraz zdobycie Złotego Dyplomu i Złotego Pucharu z II lokatą w kategorii chórów mieszanych, Srebrnego Dyplomu w kategorii „Muzyka ludowa” i Kryształowego Pucharu za I miejsce w kategorii „Hołd Thomasowi Morleyowi” na Międzynarodowym Festiwalu Chórów Akademickich IFAS 2002 w Pardubicach (2002), udział w warsztatach chóralnych „Europa Cantat” w Barcelonie (2003), Złoty Medal w kategorii Mieszany Chór Kameralny, Srebrny Medal w Kategorii Musica Sacra, Złoty Dyplom w Kategorii Mieszany Chór Kameralny, Złoty Dyplom z wyróżnieniem dla najlepszego chóru w kategorii Musica Sacra oraz Najwyższy Srebrny Dyplom w kategorii Gospel &amp; Spirituals na Światowej Olimpiadzie Chóralnej w Xiamen – Chiny (2006). W latach 2006, 2008 byli laureatami Nagrody Prezydenta Miasta Gdańska w Dziedzinie Kultury. W 2008 roku na Ohrid Choir Festival Chór wyśpiewał Srebrny i Złoty medal oraz Grand Prix Festiwalu. 
W 2014 zdobyli "Złoty Medal i Srebrny Medal" na Światowej Olimpiadzie Chóralnej w Rydze, Łotwa, w 2015 "I miejsce" na IV Międzynarodowym Festiwalu Chóralnym "Music &amp; Sea" w Paralii, Grecja, w 2017 "I miejsce" na VIII Krakowskim Festiwalu Pieśni Adwentowych i Bożonarodzeniowych, w 2018 - 9th Isola del sole – International Choir Competition and Festival (Grado, Włochy) – Złoty Dyplom, w 2019 Złote Pasmo, nagroda za najlepiej wykonany utwór pasyjny oraz nagroda dla najlepszego dyrygenta podczas Międzynarodowego Festiwalu Pieśni Pasyjnej w Szczecinie, Złoty Medal na 47 Festiwalu "Chórów" i Orkiestr Svátky Písní w Ołomuńcu, Czechy.
Za dotychczasową działalność artystyczną chór AMG został odznaczony przez Polski Związek Chórów i Orkiestr Złotą Odznaką Honorową z Laurem.

</doc>
<doc id="1490059" url="https://pl.wikipedia.org/wiki?curid=1490059" title="Oddział IV Sztabu Generalnego WP">
Oddział IV Sztabu Generalnego WP

Oddział IV Sztabu Generalnego Wojska Polskiego (Oddz. IV SG WP) – komórka organizacyjna Sztabu Generalnego Wojska Polskiego (od 1928 Sztabu Głównego WP), właściwa w sprawach opracowywania planów materiałowego zaopatrzenia sił zbrojnych w czasie wojny i rozbudowy sieci komunikacyjnej według określonych wytycznych Ścisłej Rady Wojennej, ewidencji komunikacji kolejowej, drogowej i wodnej, przygotowania ruchu transportów wojskowych, organizacji etapów i obszaru wojennego oraz opisu kraju i terenów państw obcych.
Historia oddziału.
Z dniem 10 lipca 1921 na podstawie rozkazu 1/500/IV pełniącego obowiązki szefa Sztabu Generalnego gen. Władysława Sikorskiego dotychczasowa:
utworzyć miały nowy Oddział IV Sztabu Generalnego.
Struktura oddziału w 1921:
Szefowi Wydziału Komunikacyjnego podporządkowani byli:
Faktycznie służba komunikacyjna w Oddziale IV zorganizowana została dopiero w styczniu 1923. 22 października 1926 ustanowiono zostało stanowisko Szefa Komunikacji Wojskowych.
Struktura oddziału w 1929:
15 września 1930 Szef Komunikacji Wojskowych wyodrębniony został z Oddziału IV na prawach oddziału Sztabu Głównego.
Struktura oddziału w 1930:
Struktura oddziału w 1935:
1 września 1939 oddział wszedł w skład Sztabu Naczelnego Wodza.

</doc>
<doc id="1490061" url="https://pl.wikipedia.org/wiki?curid=1490061" title="Jochen Schümann">
Jochen Schümann

Jochen Schümann (ur. 8 czerwca 1954 w Berlinie Wschodnim) – niemiecki żeglarz sportowy, wielokrotny medalista olimpijski.
Urodził się w NRD i do zjednoczenia Niemiec startował w barwach tego kraju. W 1976 został mistrzem olimpijskim w Finnie, kolejne medale zdobywał już w klasie Soling. Wspólnie z Thomasem Flachem i Berndem Jäkelem triumfował w 1988 (jeszcze dla NRD) i 1996. Ostatni swój medal, srebrny, wywalczył na IO 2000. W 1996 został wybrany żeglarzem roku przez Międzynarodową Federację Żeglarską.
Znajduje się w syndykacie dwukrotnego zwycięzcy Pucharu Ameryki - Alinghi.

</doc>
<doc id="1490062" url="https://pl.wikipedia.org/wiki?curid=1490062" title="Kownacki">
Kownacki

Kownacki, Kownacka – polskie nazwisko, w Polsce nosi je ok. 3 tys. osób.
Osoby o tym nazwisku:

</doc>
<doc id="1490066" url="https://pl.wikipedia.org/wiki?curid=1490066" title="6 Kresowy Pułk Strzelców Pieszych">
6 Kresowy Pułk Strzelców Pieszych

6 Kresowy Pułk Strzelców Pieszych (6 psp) – oddział piechoty Wojska Polskiego we Francji.
Formowanie i zmiany organizacyjne.
Pułk formowany był od 15 lutego 1940, w miejscowości Gourgé, w rejonie Parthenay (departament Deux-Sèvres), w składzie 2 Dywizji Strzelców Pieszych. Zawiązek oddziału stanowiło 800 żołnierzy wydzielonych z 4 Warszawskiego Pułku Strzelców Pieszych. 17 lutego 1940 do pułku przybyła pierwsza partia 303 poborowych, w tym 191 ochotników z Polski. W dniu 23 lutego z pułku wydzielono 352 najlepiej wyszkolonych żołnierzy z przeznaczeniem do formowanej Samodzielnej Brygady Strzelców Podhalańskich. Z końcem maja do pułku przybyli ostatni rekruci. Tworzące się pododdziały kwaterowały w bardzo złych warunkach: na strychach, w stajniach, garażach i stodołach. Sukcesywnie napływało do pułku uzbrojenie, wyposażenie i ekwipunek. Przez okres formowania, aż do rozpoczęcia działań bojowych prowadzono szkolenie z żołnierzami. 
Działania zbrojne.
Od 17 maja 1940 roku pułk został postawiony w stan gotowości bojowej od dnia 19 maja 1940 roku rozpoczęto transportem kolejowym przewóz stanu osobowego, wraz otrzymanym uzbrojeniem i sprzętem na zaplecze linii Maginota do Blainville, gdzie pułk znalazł się 21 maja. Następnie od 25 do 29 maja pułk odbył 100 km marsz pieszy w rejon Colombey-les-Belles i wraz z dywizją znalazł się w odwodzie 3 armii francuskiej. W dniu 30 maja 1940 roku nadano pułkowi oficjalną nazwę 6 Kresowy Pułk Strzelców Pieszych. Od 30 maja do 9 czerwca pułk intensywnie szkolił się i pobierał brakujące wyposażenie. W dniu 9 czerwca w pułku zarządzono pogotowie transportowe, 10-12 czerwca przewieziono koleją go w rejon Belfortu. Pułk wraz z 2 Dywizją Strzelców Pieszych wszedł w skład 45 Korpusu Armijnego 8 Armii francuskiej. W dniach 13-15 czerwca 6 pułk wydzielony został, ze składu dywizji i obsadził odcinek na północ od Belfortu pod komendą dowódcy rejonu fortecznego gen. Girol. 16-17 czerwca 1940 roku 6 pułk wykonał marsz 50 kilometrowy, wraz z częścią jednostek artylerii w kierunku południowym do miejscowości Colombier-Font, następnie do rejonu dywizji w Hericourt. Podczas marszu pułku, był kilkakrotnie bombardowany przez niemieckie lotnictwo. Następnego dnia pułk zajął stanowiska obronne na wzgórzach Clos du Doubs w rejonie miejscowości St. Hippolyte, Montandon, Soulce i Vaufrey. 6 Kresowy pstrz. p. bronił powierzonego odcinka 18 i 19 czerwca, opuszczając na rozkaz po zaciętych walkach miejscowość St. Hippolyte. Następnie na skutek braku amunicji pułk wraz z dywizją w nocy z 19/20 czerwca 1940 r. przekroczył granicę francusko-szwajcarską przez przejścia graniczne Bremoncourt, a II batalion przez Reclere. 
Dalsze losy kresowych strzelców pieszych.
Ogółem 2492 żołnierzy 6 pułku przekroczyło granicę i zostało rozbrojonych, a następnie internowanych. Od sierpnia 1944 r. do maja 1945 podczas tajnej ewakuacji do Francji, Szwajcarię opuściło ok. 1000 żołnierzy pułku, z tego niespełna 300 trafiło do jednostek WP w Wielkiej Brytanii i odtwarzało 2 Brygadę Strzelców Pieszych 4 DP, a kilkudziesięciu trafiło do jednostek 2 Korpusu Polskiego we Włoszech. Jego tradycje kultywował w Wielkiej Brytanii 6 Kresowy Batalion Strzelców Pieszych.
Symbole pułku.
Oznaka na pojazdach&lt;br&gt;Na prawym błotniku i drzwiach kabiny malowano brązowego żubra na żółtej tarczy.

</doc>
<doc id="1490067" url="https://pl.wikipedia.org/wiki?curid=1490067" title="Jochen Schumann">
Jochen Schumann



</doc>
<doc id="1490072" url="https://pl.wikipedia.org/wiki?curid=1490072" title="Bernd Jäkel">
Bernd Jäkel

Bernd Jäkel (ur. 1 maja 1954 w Berlinie Wschodnim), niemiecki żeglarz sportowy. Dwukrotny złoty medalista olimpijski.
Urodził się w NRD i do zjednoczenia Niemiec startował w barwach tego kraju. Wspólnie z Thomasem Flachem i Jochenem Schümannem triumfował w 1988 (jeszcze dla NRD) i 1996 w klasie Soling. Zdobywali także medale mistrzostw świata.

</doc>
<doc id="1490073" url="https://pl.wikipedia.org/wiki?curid=1490073" title="Goniec Obozowy">
Goniec Obozowy

Goniec Obozowy – czasopismo redagowane przez żołnierzy 2 Dywizji Strzelców Polskich gen. Bronisława Prugara-Ketlinga internowanych w Szwajcarii po przegranych walkach we Francji w 1940 roku.
Pierwszy numer o nakładzie 7 tys. egzemplarzy wyszedł 1 września 1940, zaś do końca wojny ukazało się 129 numerów. Pismo miało obieg wewnątrzobozowy i podlegało cenzurze (od marca do sierpnia 1941 było zawieszone). Czasopismo sięgało do dzieł klasyki narodowej, publikowało teksty związane ze świętami i rocznicami państwowymi, informacje o życiu obozów. Oprócz wierszy i tekstów żołnierzy internowanych w obozie w piśmie znalazły się też przedruki utworów z prasy emigracyjnej, rzadziej z konspiracyjnej w kraju. Pod pseudonimem artykuły ogłaszał Józef Maria Bocheński.
„Goniec Obozowy” wydawał własny dodatek literacki zatytułowany „Na żołnierskim szlaku”, który w latach 1942-1944 ukazywał się osobno, kolejno w czterech tomach. Zawierały one reportaże i relacje z przebiegu działań wojennych, teksty historyczne i współczesne związane z wojskowością, rocznicą włączenia Ziemi czerwieńskiej do Polski i uchodźstwem. W dodatku znalazły się teksty autorów, takich jak Arkady Fiedler, Janusz Meissner, Ksawery Pruszyński.

</doc>
<doc id="1490074" url="https://pl.wikipedia.org/wiki?curid=1490074" title="Bernd Jakel">
Bernd Jakel



</doc>
<doc id="1490077" url="https://pl.wikipedia.org/wiki?curid=1490077" title="Pilipas Ruigys">
Pilipas Ruigys

Pilypas Ruigys, niem. Philipp Ruhig (ur. 31 marca 1675 w Katinavie, zm. 6 kwietnia 1749 w Valtarkiemis) – litewski filozof i filolog, tłumacz, ksiądz luterański działający na terenie Prus Wschodnich. 
Życiorys.
Urodził się w Katinavie koło Stołupianów. Studiował w latach 1692-95 na Uniwersytecie w Królewcu. Od 1708 roku pełnił posługę jako ksiądz luterański w Valtarkiemio koło Tolminkiemis, współpracował z Kristijonasem Donelaitisem. 
W 1708 roku opublikował książkę w łacinie na temat języka litewskiego i pieśni ludowych z Małej Litwy. W 1745 roku ukazała się jego praca "Betrachtung der littauischen Sprache" (lit. Lietuvių kalbos tyrinėjimas). Dwa lata później wydał słownik litewsko-niemiecki i niemiecko-litewski. 
W 1727 roku przełożył Nowy Testament na język litewski, a osiem lat później całą Biblię.
Zmarł w Valtarkiemis w departamencie litewskim Prus Książęcych.

</doc>
<doc id="1490078" url="https://pl.wikipedia.org/wiki?curid=1490078" title="Thomas Flach">
Thomas Flach

Thomas Flach (ur. 3 czerwca 1956 w Poczdamie) – niemiecki żeglarz sportowy, dwukrotny złoty medalista olimpijski.
Urodził się w NRD i do zjednoczenia Niemiec startował w barwach tego kraju. Wspólnie z Berndem Jäklem i Jochenem Schümannem triumfował w 1988 (jeszcze dla NRD) i 1996 w klasie Soling. Zdobywali także medale mistrzostw świata.

</doc>
<doc id="1490079" url="https://pl.wikipedia.org/wiki?curid=1490079" title="Przegląd Saperski">
Przegląd Saperski

Przegląd Saperski – polski miesięcznik o tematyce wojskowej, ukazujący się w latach 1938-1939 po tym jak zamknięto „Przegląd Wojskowo-Techniczny”.
Redaktorem naczelnym był mjr / ppłk Teodor Leon Zaniewski zaś wydawcą - Dowództwo Saperów Ministerstwa Spraw Wojskowych. Siedziba redakcji mieściła się na ulicy Suchej 24 w Warszawie.
Ogółem ukazało się 20 numerów tego pisma. Wielkopolska Bibliblioteka Cyfrowa opublikowała sześć zeszytów z 1938 roku (nr 7-12) i siedem zeszytów z 1939 roku .

</doc>
<doc id="1490081" url="https://pl.wikipedia.org/wiki?curid=1490081" title="4 Dywizja Strzelecka (Biali)">
4 Dywizja Strzelecka (Biali)

4 Dywizja Strzelecka Sił Zbrojnych Południa Rosji (ros. 4-я стрелковая дивизия ВСЮР) – związek taktyczny Sił Zbrojnych Południa Rosji podczas wojny domowej w Rosji
Została sformowana 22 listopada 1919 r. w Kijowie na bazie mieszanego pułku gen. mjr. M. D. Udowiczenki. Składała się pierwotnie z 13 Pułku Strzeleckiego, batalionu 14 Pułku Strzeleckiego, batalionu 15 Pułku Strzeleckiego i 16 Pułku Strzeleckiego. Wchodziła w skład Oddziału Połtawskiego gen. lejt. Michaiła N. Kalnickiego, działającego na prawobrzeżnej Ukrainie, który w styczniu 1920 r. został oddzielony od reszty oddziałów Armii Ochotniczej i zmuszony do wycofania się w rejon Odessy. Dywizja weszła tam w skład Samodzielnej Rosyjskiej Armii Ochotniczej gen. lejt. Nikołaja E. Bredowa. Po opuszczeniu Odessy 27 stycznia, skierowano się ku rumuńskiej granicy, aby przejść przez Dniestr do Rumunii. Kiedy władze rumuńskie nie zgodziły się na to, wzięła udział w tzw. Marszu Bredowskim ku Podolu, zajętym przez polskie wojska. Po dotarciu na miejsce 12 lutego, oddziały gen. lejt. N. E. Bredowa przez 2 tygodnie obsadzały linię frontu, po czym zostały rozbrojone i internowane w Polsce. Żołnierzy 4 Dywizji Strzeleckiej osadzono w obozie w Pikulicach. Rozkazem gen. N. E. Bredowa w skład dywizji weszły mieszany pułk 15 Dywizji Piechoty, 42 Jakucki Pułk Piechoty i IV Strzelecka Brygada Artylerii. W lipcu 1920 r. dywizja została statkami z portów rumuńskich przetransportowana na Krym do wojsk białych gen. Piotra N. Wrangla. 9 sierpnia rozformowano ją.

</doc>
<doc id="1490082" url="https://pl.wikipedia.org/wiki?curid=1490082" title="Przegląd Piechoty">
Przegląd Piechoty

Przegląd Piechoty – polski miesięcznik o tematyce wojskowej, ukazujący się w latach 1928–1939 z inicjatywy szefa sekcji ogólno-wojskowej Towarzystwa Wiedzy Naukowej gen. Mieczysława Boruty-Spiechowicza oraz szefa Wojskowego Instytutu Naukowo-Wydawniczego mjra dypl. Mariana Porwita.
Ogółem ukazało się 140 numerów tego pisma oraz 2 zeszyty specjalne.

</doc>
<doc id="1490083" url="https://pl.wikipedia.org/wiki?curid=1490083" title="Awantury kosmiczne">
Awantury kosmiczne

Awantury kosmiczne – powieść przygodowo-obyczajowa dla młodzieży Edmunda Niziurskiego wydana po raz pierwszy w 1978. Druga część tzw. „trylogii odrzywolskiej”, której pierwszą częścią jest "Naprzód, Wspaniali!", a trzecią "Adelo, zrozum mnie!". W powieści występują cechy charakterystyczne dla późnego okresu twórczości Niziurskiego. Cechuje ją pesymistyczna tonacja z licznymi elementami groteski, zawiera liczne aluzje do rzeczywistości społeczno-gospodarczej epoki gierkowskiej. Późniejsze wydanie, pod tytułem "Klejnoty śmierci, czyli tajemnica Awaramisów", bardzo różni się od wydania pierwotnego.
Opis fabuły.
Akcja rozgrywa się w małym (fikcyjnym) miasteczku Odrzywoły. Głównymi bohaterami są czterej przyjaciele – Tomasz Okist (narrator), Zygmunt Gnacki „Gnat”, Aleksander Kleksiński „Kleksik” oraz Maciej Kwękacz „Kękuś” (znani już z "Naprzód, Wspaniali!"). Są uczniami VIII klasy szkoły podstawowej im. Rejtana i zajmują się redagowaniem szkolnej gazetki.
Pojawienie się w szkole nowego woźnego, Macocha zwanego „Bamboszem”, miłośnika lśniących podłóg, prowadzi do konfliktu redaktorów gazetki z dyrektorem szkoły, mgr Oberonowiczem „Oberonem”, który zarzuca im nękanie i wyśmiewanie sumiennego pracownika. Jednocześnie bohaterowie zauważają, że na terenie szkoły mają miejsce dziwne zdarzenia. Sądzą, że jest za nie odpowiedzialny „Bambosz”, który w przeszłości był marynarzem na statku ratowniczym i ma znajomych z marginesu społecznego. Ustalają, że nieznane osoby krążące wokół szkoły poszukują „awaramisów” – cennych klejnotów z Bliskiego Wschodu. „Awaramisy” w trakcie II wojny światowej należały do antykwariusza, który był później sublokatorem na poddaszu gmachu szkoły, dlatego chłopcy przypuszczają, że klejnoty mogą być ukryte na terenie budynku. Jednocześnie narrator, Tomasz Okist, zaczyna coraz bardziej interesować się płcią przeciwną, a zwłaszcza nową uczennicą, atrakcyjną Matyldą Opat, która jest córką dyrektora przedsiębiorstwa pogrzebowego.
Kontekst.
Tonacja powieści jest pesymistyczna, momentami groteskowa. "Awantury kosmiczne" zawierają liczne odniesienia do rzeczywistości PRL-u, zwłaszcza do kryzysu ekonomicznego końca lat 70. W powieści pojawiają się liczne wzmianki o braku mięsa. Ten problem martwi zarówno rodziny bohaterów, jak i dyrektora szkoły starającego się o zaopatrzenie szkolnej stołówki. Trudności napotyka też remont szkoły. Narratora nawiedza katastroficzny sen o powodzi i uciekających szczurach; także w szkole uczniowie i nauczyciele znajdują martwe szczury. Mieszkańcy Odrzywołów są zmęczeni codziennymi problemami, przez co stają się dla siebie nieżyczliwi. Najlepiej prosperującym w mieście zakładem jest przedsiębiorstwo pogrzebowe, którego dyrektor postrzegany jest przez lokalną społeczność jako człowiek, który odniósł sukces życiowy. W miejscowym domu starców istnieje specjalne stanowisko „spedytora”, który zajmuje się wyłącznie organizowaniem pogrzebów pensjonariuszy. Wśród dorosłych brak jest postaci jednoznacznie pozytywnych. I nauczyciele, i rodzice wydają się bezradni wobec rzeczywistości, nie rozumieją młodzieży, która z kolei stara się ukrywać przed nimi swoje kłopoty. Atmosferę absurdu podkreśla jeszcze sposób wyrażania się postaci; zwłaszcza młodzi bohaterowie używają w swych rozmowach przesadnie dojrzałego języka, będącego parodią stylu naukowego czy publicystycznego. Dużą rolę w książce odgrywają elementy oniryczne, np. wspomniany wyżej sen o powodzi. Powieść kończy się sceną przypominającą chocholi taniec – w czasie wywiadówki rodzice i nauczyciele, przypadkowo poddani działaniu gazu rozweselającego, zapominają o problemach i urządzają potańcówkę w sali gimnastycznej.

</doc>
<doc id="1490085" url="https://pl.wikipedia.org/wiki?curid=1490085" title="Konstancja Ossolińska">
Konstancja Ossolińska

Konstancja Maria Apolonia z Ossolińskich Łubieńska (ur. 1783 w Rudce, zm. 7 grudnia 1868 w Warszawie) – generałowa.
Córka Józefa Ossolińskiego z Tęczyna herbu Topór i Marii Zaleskiej, miała brata Wiktora. Jej matka wniosła w posagu dobra Grodzisk, Siemiony i Rejowiec w lubelskim.
Po rozwodzie rodziców, Konstancja zamieszkała wspólnie z matką w Rejowcu. 12 grudnia 1805 roku wyszła za mąż za Tomasza Łubieńskiego. W Rejowcu odbyło się ich huczne wesele. Zamieszkali oni w pałacu w Rejowcu, jednak małżeństwo to nie należało do udanych. Konstancja, która słynęła ze swej urody miała liczne romanse. Między innymi jej wielką miłością był S. Krzyżanowski, jeden z przywódców towarzystwa patriotycznego.
Łubieńscy pozostawili po sobie córkę Adelę (1806–1896) z Łubnej h. Pomian (artystkę-amatorkę) i syna Napoleona Leona Łubieńskiego (1812–1860).

</doc>
<doc id="1490086" url="https://pl.wikipedia.org/wiki?curid=1490086" title="Ansas Baltris">
Ansas Baltris

Ansas Baltris (Jaunesnysis) (ur. 29 grudnia 1884 w Letūkai koło Kłajpedy, zm. 29 stycznia 1954 w Kretyndze) – litewski działacz społeczny w Prusach Wschodnich, dziennikarz, duchowny ewangelicko–augsburski.
Życiorys.
Redagował gazety litewskie wychodzące na terenie Litwy Pruskiej, m.in. „Apžvalgę” (1911–1913), „Prūsų lietuvių balsas” (1919–1923) i „Rytojus” (1920–1922). W 1923 był więziony w Tylży za domaganie się autonomii dla Małej Litwy. Od 1925 pełnił funkcję przewodniczącego Związku Litewskiego w Okręgu Kłajpedy.
W 1939 przeniósł się do Kretyngi. Pracował jako ksiądz ewangelicki w Szyłokarczmie. 26 kwietnia 1950 został wybrany przewodniczącym Konsystorza Ewangelicko-Augsburskiego na Litwie.

</doc>
<doc id="1490087" url="https://pl.wikipedia.org/wiki?curid=1490087" title="Przegląd Łączności">
Przegląd Łączności

Przegląd Łączności – polski miesięcznik o tematyce wojskowej, ukazujący się w latach 1938-1939 po tym jak zamknięto „Przegląd Wojskowo-Techniczny”.
Redaktorem przeglądu był mjr Stefan Śliwowski.
Członkami komitetu redakcyjnego byli: płk Józef Wróblewski, płk Stanisław Kijak, ppłk dypl. Józef Łukomski, ppłk Jan Stanisław Kaczmarek, ppłk Władysław Malinowski, ppłk inż. Kazimierz Gaberle, mjr dypl. art. Juliusz Jakub Jan Filipkowski, mjr dypl. Władysław Jamka, mjr Kazimierz Korasiewicz, kpt. Jerzy Ludwik Kisielewski, rtm. dypl. Mieczysław Fiedler, kpt. dypl. obs. Franciszek Kalinowski i kpt. Roman Gilewski.
Ogółem ukazało się 20 numerów tego pisma.
Autorem prac opublikowanych na łamach przeglądu był między innymi ppłk Zdzisław Jarosz-Kamionka.

</doc>
<doc id="1490088" url="https://pl.wikipedia.org/wiki?curid=1490088" title="Éponge">
Éponge

Éponge – rodzaj bawełnianej tkaniny, która jest otrzymywana z przędzy pęczkowatej. Tkanina ta ma strukturę gąbczastą i jest ona zwykle jednobarwna. Z tkaniny éponge szyje się płaszcze kąpielowe oraz lekkie sukienki.

</doc>
<doc id="1490089" url="https://pl.wikipedia.org/wiki?curid=1490089" title="Paul Röthig">
Paul Röthig



</doc>
<doc id="1490090" url="https://pl.wikipedia.org/wiki?curid=1490090" title="Fosfatazy">
Fosfatazy

Fosfatazy – grupa enzymów należących do hydrolaz, które hydrolizują wiązania fosforanomonoestrowe, w efekcie czego następuje defosforylacja cząsteczki.
W zależności od pH środowiska, w którym wykazują aktywność, dzielą się na:

</doc>
<doc id="1490091" url="https://pl.wikipedia.org/wiki?curid=1490091" title="Fosfataza">
Fosfataza



</doc>
<doc id="1490093" url="https://pl.wikipedia.org/wiki?curid=1490093" title="Przegląd Wojsk Pancernych (1938–1939)">
Przegląd Wojsk Pancernych (1938–1939)

Przegląd Wojsk Pancernych – polski miesięcznik o tematyce wojskowej
W styczniu 1938 r. po rozwiązaniu „Przeglądu Wojskowo-Technicznego” utworzona została redakcja miesięcznika „Przegląd Wojsk Pancernych”. Redaktorem naczelnym był mjr dypl. Antoni Marian Korczyński zaś wydawcą Dowództwo Broni Pancernych Ministerstwa Spraw Wojskowych. Ogółem ukazało się 20 numerów tego pisma.
Honorowy komitet redakcyjny stanowili: gen. dyw. Kazimierz Fabrycy, gen. dyw. Tadeusz Piskor, gen. bryg. Janusz Głuchowski.

</doc>
<doc id="1490094" url="https://pl.wikipedia.org/wiki?curid=1490094" title="José Pintos Saldanha">
José Pintos Saldanha

José Luis Pintos Saldaña (także Pintos Saldanha lub Pintos) (25 marca 1964) - piłkarz urugwajski noszący przydomek "Chango", obrońca, prawy pomocnik. Wzrost 172 cm, waga 69 kg.
Pintos Saldaña karierę zawodowego piłkarza rozpoczął w 1984 roku w klubie Club Nacional de Football. Jako gracz Nacionalu wziął udział w turnieju Copa América 1987, gdzie Urugwaj obronił tytuł mistrza Ameryki Południowej. Pintos Saldaña zagrał w obu meczach - półfinałowym z Argentyną i finałowym z Chile. W następnym roku sięgnął po największe sukcesy w światowym futbolu klubowym - wraz z Nacionalem zwyciężył w turnieju Copa Libertadores 1988 oraz zdobył klubowy Puchar Świata. Pintos Saldaña był w kadrze reprezentacji Urugwaju podczas turnieju Copa América 1989, gdzie Urugwaj zdobył tytuł wicemistrza Ameryki Południowej, jednak nie wystąpił w żadnym spotkaniu.
Wziął udział w finałach mistrzostw świata w 1990 roku, gdzie Urugwaj dotarł do 1/8 finału. Zagrał tylko w jednym meczu - z Włochami. W turnieju Copa América 1991 Urugwaj nie zdołał awansować do fazy finałowej, a Pintos Saldaña zagrał tylko w pierwszym meczu z Boliwią. W 1992 razem z Nacionalem zdobył swój jedyny tytuł mistrza Urugwaju.
W Nacionalu Pintos Saldaña spędził aż 10 lat, po czym przeniósł się do Progreso Montevideo, gdzie w 1995 zakończył karierę.
Od 23 czerwca 1987 do 7 lipca 1991 Pintos Saldaña rozegrał w reprezentacji Urugwaju 12 meczów.

</doc>
<doc id="1490095" url="https://pl.wikipedia.org/wiki?curid=1490095" title="Wilhelm Kuhweide">
Wilhelm Kuhweide

Wilhelm (Willi) Kuhweide (ur. 6 stycznia 1943 w Berlinie) – niemiecki żeglarz sportowy. Dwukrotny medalista olimpijski.
Był reprezentantem RFN. W 1964 został mistrzem olimpijskim w Finnie, osiem lat później zajął trzecie miejsce w Starze. W igrzyskach brał udział na przestrzeni dwudziestu lat (1964-1984). Zdobywał tytuły mistrza świata.

</doc>
<doc id="1490097" url="https://pl.wikipedia.org/wiki?curid=1490097" title="École Supérieure d’Aéronautique">
École Supérieure d’Aéronautique

École supérieure d’aéronautique (ÉSdA; pol. Wyższa Szkoła Lotnictwa) – francuska uczelnia wojskowa o profilu technicznym. Funkcjonowała w latach 1909–1928.
Kształcili się w niej również oficerowie lotnictwa wojskowego II RP, np. January Grzędziński, Tomasz Turbiak oraz Stanisław Kuźmiński.

</doc>
<doc id="1490098" url="https://pl.wikipedia.org/wiki?curid=1490098" title="Francuska misja wojskowa w Jekaterynburgu">
Francuska misja wojskowa w Jekaterynburgu



</doc>
<doc id="1490102" url="https://pl.wikipedia.org/wiki?curid=1490102" title="José Pintos">
José Pintos



</doc>
<doc id="1490104" url="https://pl.wikipedia.org/wiki?curid=1490104" title="Paul Krugman">
Paul Krugman

Paul Robin Krugman (ur. 28 lutego 1953 w Nowym Jorku) – ekonomista amerykański, twórca tak zwanej nowej geografii ekonomicznej (teorii wyjaśniającej między innymi zjawiska związane z procesem globalizacji), a także tak zwanej nowej teorii handlu międzynarodowego. Za jej opracowanie otrzymał w 2008 r. Nagrodę Banku Szwecji im. Alfreda Nobla w dziedzinie ekonomii za opracowanie nowatorskich modeli teorii nowego handlu, które odbiegają od poprzednich m.in. tym, że uwzględniają różnice geograficzne.
Życiorys.
Krugman pochodzi z amerykańskiej klasy średniej, jego ojciec był menedżerem w branży ubezpieczeń, dziadek żydowskim imigrantem z Białorusi. W 1977 uzyskał doktorat w Massachusetts Institute of Technology i objął profesurę na Uniwersytecie Yale. W 1982 pracował ponadto jako doradca gospodarczy w administracji prezydenta Ronalda Reagana. Podczas kampanii prezydenckiej w 1992 był doradcą Billa Clintona. W 2000 podjął pracę profesora na Uniwersytecie w Princeton.
Oprócz kontynuacji swoich badań naukowych zajął się też pisaniem książek i felietonów w prasie branżowej i codziennej. Na łamach dziennika "New York Times", publikuje regularnie felietony na bieżące tematy ekonomiczne, w których ostro krytykował politykę gospodarczą rządu prezydenta Busha. Jest też autorem poczytnego bloga.
Krugman zajmował się takimi zjawiskami jak wolny handel, globalizacja, rozwój miast czy robotyka. W swoich pracach na przełomie lat 70. i 80. wykazał, że produkty mogą być tańsze, jeśli produkowane są w dużych ilościach przez wyspecjalizowane firmy (teoria korzyści skali). Krugman jest autorem teorii tłumaczącej przyczyny światowej urbanizacji.
W 2007 wydał książkę "The Conscience of a Liberal" ("Sumienie Liberała"), w której zebrał przegląd rezultatów skutków decyzji makroekonomicznych rządów Stanów Zjednoczonych na przestrzeni ostatnich 80 lat, które jego zdaniem doprowadziły do współczesnej skrajnej nierówności ekonomicznej społeczeństwa amerykańskiego. Nierówność ta zdaniem Krugmana musi spowodować poważny światowy kryzys gospodarczy, który będzie wymagał współczesnej formy interwencjonizmu państwowego podobnego nieco do "New Deal", tylko rozciągniętego na całą kulę ziemską.
Wraz z Maurice’em Obstfeldem napisał popularny podręcznik "International Economics", w Polsce wydany pod tytułami "Ekonomia międzynarodowa" i "Międzynarodowe stosunki gospodarcze", ze swoją drugą żoną Robin Wells (również profesorem Uniwersytetu w Princeton) podręcznik "Economics" (2005).

</doc>
<doc id="1490105" url="https://pl.wikipedia.org/wiki?curid=1490105" title="Kurs Oficerów Broni w Cazeaux">
Kurs Oficerów Broni w Cazeaux

Kurs Oficerów Broni w Cazeaux – francuska uczelnia wojskowa, w której kształcili się również oficerowie lotnictwa wojskowego II RP.
Siedziba kursu mieściła się w Cazeaux w południowej Francji, nieopodal granicy z Hiszpanią.

</doc>
<doc id="1490106" url="https://pl.wikipedia.org/wiki?curid=1490106" title="Willi Kuhweide">
Willi Kuhweide



</doc>
<doc id="1490107" url="https://pl.wikipedia.org/wiki?curid=1490107" title="Cazeaux">
Cazeaux



</doc>
<doc id="1490108" url="https://pl.wikipedia.org/wiki?curid=1490108" title="Jose Pintos Saldana">
Jose Pintos Saldana



</doc>
<doc id="1490109" url="https://pl.wikipedia.org/wiki?curid=1490109" title="Jose Pintos Saldanha">
Jose Pintos Saldanha



</doc>
<doc id="1490110" url="https://pl.wikipedia.org/wiki?curid=1490110" title="Fanny i Aleksander">
Fanny i Aleksander

Fanny i Aleksander – szwedzko-francusko-niemiecki dramat z elementami fantastycznymi z 1982 roku w reżyserii Ingmara Bergmana. Szwedzki kandydat do Oskara i zdobywca nagrody za najlepszy film nieanglojęzyczny. Ostatni, przeznaczony dla kin, film Bergmana zawiera wiele wątków autobiograficznych reżysera.
Rozpowszechniany w dwóch wersjach: kinowej, która trwa 188 minut oraz telewizyjnej, trwającej 312 minut. Dłuższa zwana jest także wersją reżyserską.
Opis fabuły.
Rok 1907. Rodzina Ekdahlów świętuje Boże Narodzenie. Na jej czele stoi Helena – matka Oscara, Carla i Gustawa Adolfa. Oscar umiera, pozostawiając żonę Emilię i dzieci – Fanny i Aleksandra. Emilia ponownie wychodzi za mąż – wybrankiem jest biskup protestancki Vergerus. Jest on człowiekiem oschłym i surowym. Terroryzuje rodzeństwo, któremu brakuje miłości. Z pomocą przychodzi im przyjaciel Heleny, Isaak Jacobi.
Główne role.
i inni
Nagrody i nominacje.
Oscary za rok 1983
Złote Globy 1983

</doc>
<doc id="1490113" url="https://pl.wikipedia.org/wiki?curid=1490113" title="ÉSdA">
ÉSdA



</doc>
<doc id="1490114" url="https://pl.wikipedia.org/wiki?curid=1490114" title="Jose Pintos">
Jose Pintos



</doc>
<doc id="1490115" url="https://pl.wikipedia.org/wiki?curid=1490115" title="José Luis Pintos Saldaña">
José Luis Pintos Saldaña



</doc>
<doc id="1490117" url="https://pl.wikipedia.org/wiki?curid=1490117" title="José Luis Pintos Saldanha">
José Luis Pintos Saldanha



</doc>
<doc id="1490121" url="https://pl.wikipedia.org/wiki?curid=1490121" title="Valentinas Mazuronis">
Valentinas Mazuronis

Valentinas Mazuronis (ur. 18 listopada 1953 w Malatach) – litewski polityk i architekt, były lider partii Porządek i Sprawiedliwość oraz Partii Pracy, od 2012 do 2014 minister środowiska, deputowany do Parlamentu Europejskiego VIII kadencji.
Życiorys.
W latach 1971–1976 studiował architekturę w Wileńskiej Akademii Sztuk. Następnie od 1976 do 1977 odbywał służbę wojskową.
Przez rok pracował w fabryce telewizorów w Szawlach. W 1979 rozpoczął pracę w szawelskim oddziale Instytucie Projektowym Gospodarki Komunalnej. W późniejszych latach pełnił funkcje m.in. kierownika projektu i naczelnego architekta. W 1991 założył własną firmę architektoniczną. W latach 1991–2002 wchodził w skład Rady Miejskiej Szawli. Od 1993 do 2001 był przewodniczącym Litewskiego Związku Liberałów w rejonie szawelskim.
W 2002 przystąpił do utworzonej przez Rolandasa Paksasa Partii Liberalno-Demokratycznej (od 2006 działającej pod nazwą Porządek i Sprawiedliwość) i został jej wiceprzewodniczącym. W okresie prezydentury Paksasa, w latach 2003–2004, pełnił funkcję przewodniczącego partii. Po tym okresie powrócił na stanowisko wicelidera.
W 2004 uzyskał mandat poselski, został przewodniczącym klubu parlamentarnego Porządku i Sprawiedliwości. W wyborach parlamentarnych w 2008 ponownie został posłem (z listy partyjnej). W 2012 również z powodzeniem ubiegał się o reelekcję. W 2009 kandydował w wyborach prezydenckich, w pierwszej turze otrzymał 6,1% głosów ważnych, zajmując 3. miejsce.
13 grudnia 2012 rozpoczął urzędowanie jako minister środowiska w rządzie Algirdasa Butkevičiusa.
W wyborach w 2014 z ramienia Porządku i Sprawiedliwości uzyskał mandat eurodeputowanego VIII kadencji. W konsekwencji odszedł z Sejmu RL i stanowiska w rządzie. W 2015 opuścił Porządek i Sprawiedliwość, po czym dołączył do Partii Pracy, a w maju tegoż roku został jej przewodniczącym. Ustąpił z tej funkcji w październiku 2016, gdy Partia Pracy nie przekroczyła progu wyborczego do Sejmu.
W 2019 ponownie ubiegał się o litewską prezydenturę; w pierwszej turze dostał 0,7% głosów ważnych, zajmując 9., ostatnie miejsce.
Życie prywatne.
Żonaty, ma dwóch synów (w tym polityka Andriusa Mazuronisa). Należy do Litewskiego Związku Architektów.

</doc>
<doc id="1490122" url="https://pl.wikipedia.org/wiki?curid=1490122" title="Serce do jazdy">
Serce do jazdy

Serce do jazdy – amerykański film biograficzny z 1983 roku. Jest to historia Shirley Muldowney – pierwszej kobiety, która uczestniczyła w wyścigach poślizgu.
Główne role.
i inni
Nagrody i nominacje.
Oscary za rok 1983
Złote Globy 1983

</doc>
<doc id="1490126" url="https://pl.wikipedia.org/wiki?curid=1490126" title="Stefan Wierbłowski">
Stefan Wierbłowski

Stefan Wierbłowski (ur. 17 marca 1904 w Warszawie, zm. 4 grudnia 1978 tamże) – polski polityk komunistyczny i dyplomata PRL, pełnomocnik tajnego Centralnego Biura Komunistów Polski przy Komitecie Centralnym WKP (b) (1944), ambasador Polski w Czechosłowacji (1945–1947). Członek Komitetu Centralnego Polskiej Partii Robotniczej (1944-1948), następnie członek Komitetu Centralnego Polskiej Zjednoczonej Partii Robotniczej (1948-1968). Redaktor naczelny "Nowych Dróg" (1959-1968).
Życiorys.
W latach 1919–1920 pracował w Drukarni Łazarewskiego Instytutu Komisariatu Ormiańskiego Ludowego Komisariatu d.s Narodowości RFSRR jako ekspedytor. Od 1919 członek Komsomołu, od 1920 w Komunistycznej Partii Robotniczej Polski. W latach 1921–1924 sekretarz Komitetu Dzielnicowego Praga, członek i kierownik Centralnej Techniki. W latach 1923–1925 studiował w Wolnej Wszechnicy Polskiej na Wydziale Społeczno-Politycznym. W latach 1927–1930 w czasie studiów w Caen w Instytucie Chemii Przemysłowej był członkiem Francuskiej Partii Komunistycznej (m.in. członkiem Komisji Wykonawczej Grup Polskich). W latach 1931, 1933–1934 był członkiem Krajowego Sekretariatu KC KPP, członkiem i sekretarzem Centralnej Redakcji. Po powrocie do Polski w 1935 został aresztowany za działalność komunistyczną i skazany na dwanaście lat więzienia.
Uwolniony po agresji III Rzeszy i ZSRR na Polskę przeszedł na teren okupacji sowieckiej. W końcu 1939 kierownik Wydziału Pracy Rejonowego Komitetu Wykonawczego w Białymstoku. W latach 1939–1940 pracował jako kierownik techniczny w Chemicznej Spółdzielni Pracy "CHIMTRUD" w Białymstoku. Od października 1940 do czerwca 1941 był sekretarzem redakcji w polskojęzycznym "Sztandarze Wolności" w Mińsku. Po wybuchu wojny niemiecko-sowieckiej ewakuowany, pracownik w Komitecie Wykonawczym Kominternu (IKKI) w Moskwie. W 1942 był redaktorem "Nowych Widnokręgów" w Kujbyszewie, potem w Moskwie. Od stycznia 1944 był członkiem i instruktorem tajnego Centralnego Biura Komunistów Polski przy KC WKP(b) w Moskwie.
W drugiej połowie 1944 wrócił do Polski jako członek Komitetu Centralnego Polskiej Partii Robotniczej. Otrzymał stanowisko zastępcy szefa Resortu Informacji i Propagandy PKWN, po przekształceniu 31 grudnia 1944 PKWN w Rząd Tymczasowy został podsekretarzem w Ministerstwie Informacji i Propagandy. Od 31 grudnia 1944 był również posłem do Krajowej Rady Narodowej. W dniu 30 marca 1945 otrzymał nominację na posła RP w Pradze. Został ambasadorem w Czechosłowacji, funkcję tę pełnił w okresie od 22 czerwca 1945 do 28 listopada 1947. W czasie swojej misji m.in. skutecznie interweniował u ministra spraw zagranicznych Czechosłowacji Jana Masaryka, gdy w grudniu 1945 władze w Pradze próbowały wysiedlić część Polaków z Zaolzia do Polski.
Odwołany z funkcji ambasadora w październiku 1947, został sekretarzem generalnym w Ministerstwie Spraw Zagranicznych w lutym 1948. W kwietniu 1951 został zaś podsekretarzem stanu w MSZ. We wrześniu 1954 jest zmuszony odejść z MSZ z powodu zawału serca. Wtedy został mianowany przewodniczącym Rady Naukowo-Wydawniczej Polskiej Akademii Nauk, kierownikiem Katedry Historii Powszechnej w Instytucie Nauk Społecznych KC PZPR oraz sekretarzem Komisji Biura Politycznego KC PZPR do Spraw Nauki. Jednocześnie nadano mu tytuł profesora nadzwyczajnego.
W 1956 został przewodniczącym Polskiego Komitetu do spraw UNESCO i członkiem Rady Wykonawczej UNESCO z ramienia Polski. W 1962 został wiceprzewodniczącym Rady Wykonawczej UNESCO. W marcu 1959 został redaktorem naczelnym "Nowych Dróg", którą to funkcję sprawował do 1968, kiedy został skierowany na emeryturę.
Delegat na I, II, III i IV Zjazd Polskiej Zjednoczonej Partii Robotniczej. W latach 1948–1968 był członkiem KC PZPR.
Zmarł w Warszawie. Pochowany na Cmentarzu Wojskowym na Powązkach (kwatera C 35-5-14).

</doc>
<doc id="1490127" url="https://pl.wikipedia.org/wiki?curid=1490127" title="Partia Wskrzeszenia Narodowego">
Partia Wskrzeszenia Narodowego

Partia Wskrzeszenia Narodowego (lit. "Tautos prisikėlimo partija", TPP) – litewska partia polityczna, działająca w latach 2008–2011.
Ugrupowanie zostało założone w maju 2008 celem wzięcia udziału w wyborach parlamentarnych rozpisanych na jesień tego samego roku. Nazwę tłumaczono także dosłownie jako Partia Zmartwychwstania Narodu lub jako Partia Odrodzenia Narodowego. Inicjatorami jej powołania była grupa przedstawicieli show-biznesu, artystów i działaczy społecznych, na czele nowej partii stanął Arūnas Valinskas, producent telewizyjny i kabareciarz.
W komentarzach politologicznych po jej powstaniu wskazywano, iż będzie konkurowała o ten sam elektorat głównie z Partią Pracy i ugrupowaniem Porządek i Sprawiedliwość. W wyborach z 12 października 2008 TPP uzyskała ponad 15,09% głosów, zajmując drugie miejsce i zdobywając 13 mandatów z listy krajowej, dwa tygodnie później trzech jej przedstawicieli wygrało w okręgach większościowych. Ugrupowanie współtworzyło drugi rząd Andriusa Kubiliusa. W 2009 jej posłowie podzielili się między dwie frakcje: „Jedna Litwa” i „Ąžuolis”. W 2011 partia przyłączyła się do Związku Liberałów i Centrum.

</doc>
<doc id="1490129" url="https://pl.wikipedia.org/wiki?curid=1490129" title="Bernd Jaekel">
Bernd Jaekel



</doc>
<doc id="1490131" url="https://pl.wikipedia.org/wiki?curid=1490131" title="Eponge">
Eponge



</doc>
<doc id="1490133" url="https://pl.wikipedia.org/wiki?curid=1490133" title="Jochen Schuemann">
Jochen Schuemann



</doc>
<doc id="1490134" url="https://pl.wikipedia.org/wiki?curid=1490134" title="Powrót Martina Guerre">
Powrót Martina Guerre

Powrót Martina Guerre – francuski film historyczny z 1982 roku na podstawie autentycznej historii, którą badała Natalie Zemon Davis. W 1993 w Stanach Zjednoczonych powstał remake filmu – "Sommersby" z Richardem Gere’em i Jodie Foster.
Fabuła.
XV-wieczna Francja. Trwa wojna stuletnia. Martin Guerre wyrusza na wojnę i po wielu latach zapomniano o nim. Kiedy wraca do rodzinnej wioski – jest odmieniony. Coraz więcej osób podejrzewa, że to oszust podszywający się za Martina Guerre. Jego żona nie ma wątpliwości. Czuje się przy nim spełniona i manifestuje swoje szczęście.
Nagrody i nominacje.
Oscary za rok 1983

</doc>
<doc id="1490139" url="https://pl.wikipedia.org/wiki?curid=1490139" title="E.H. Shepard">
E.H. Shepard

Ernest Howard Shepard (ur. 10 grudnia 1879 St. John’s Wood w Londynie, zm. 24 marca 1976) – angielski malarz, autor oryginalnych ilustracji do książek o Kubusiu Puchatku i "O czym szumią wierzby".
Jego córka Mary Shepard ilustrowała książki z serii o Mary Poppins.
Uczestniczył w I wojnie światowej i awansował do stopnia majora, odznaczony został Military Cross.

</doc>
<doc id="1490141" url="https://pl.wikipedia.org/wiki?curid=1490141" title="Pod ostrzałem (film 1983)">
Pod ostrzałem (film 1983)

Pod ostrzałem – amerykański film wojenny z 1983 roku.
Fabuła.
Russell Price jest cenionym fotoreporterem. Wraz z redaktorem Alexem i dziennikarką Claire udaje się do Nikaragui w czasie wojny domowej. Dzięki człowiekowi, który podaje się za amerykańskiego szpiega, docierają do obozu partyzantów i udaje im się zrobić kilka zdjęć. Później ginie wódz partyzantów. Jego ludzie proszą Price’a, żeby sfotografował zmarłego w taki sposób, aby wyglądał jak żywy. Zrobienie fałszywych zdjęć przynosi nieprzewidziane konsekwencje.
Główne role.
i inni
Nagrody i nominacje.
Oscary za rok 1983
Złote Globy 1983
Nagrody BAFTA 1984

</doc>
<doc id="1490143" url="https://pl.wikipedia.org/wiki?curid=1490143" title="Jacob Katzenstein">
Jacob Katzenstein

Jacob Katzenstein (ur. 7 stycznia 1864 w Preußisch Oldendorf, zm. 3 września 1922 w Berlinie) – niemiecki lekarz otorynolaryngolog. 
Studiował w Berlinie i Fryburgu. Był uczniem Benno Baginsky′ego i Bernharda Fraenkla. Od 1909 roku wykładał na Uniwersytecie Fryderyka Wilhelma w Berlinie, najpierw jako Privatdozent, od 1922 roku jako profesor nadzwyczajny. Redagował czasopismo „Archiv für experimentelle und klinische Phonetik”.

</doc>
<doc id="1490145" url="https://pl.wikipedia.org/wiki?curid=1490145" title="Arunas Valinskas">
Arunas Valinskas



</doc>
<doc id="1490146" url="https://pl.wikipedia.org/wiki?curid=1490146" title="Nizina Nobi">
Nizina Nobi



</doc>
<doc id="1490149" url="https://pl.wikipedia.org/wiki?curid=1490149" title="Kania (ptak)">
Kania (ptak)



</doc>
<doc id="1490150" url="https://pl.wikipedia.org/wiki?curid=1490150" title="Mieczysław Motylewski">
Mieczysław Motylewski

Mieczysław Motylewski (ur. 1 stycznia 1898 we Lwowie, zm. 14 maja 1919 pod Kulikowem) – podporucznik obserwator Wojska Polskiego, uczestnik wojny polsko-ukraińskiej, kawaler Orderu Virtuti Militari.
Życiorys.
Urodził się we Lwowie, w rodzinie Stanisława i Marii ze Schramów. W 1916, po ukończeniu gimnazjum, wcielony został do cesarskiej i królewskiej Armii, i skierowany do szkoły oficerskiej w Preszburgu (obecnie Bratysława). Po ukończeniu szkoły jako kadet-aspirant artylerii odbył służbę na froncie wołyńsko-galicyjskim. Na stopień podporucznika został mianowany ze starszeństwem z 1 lutego 1918 w korpusie oficerów rezerwy artylerii polowej i górskiej. Jego oddziałem macierzystym był Pułk Artylerii Polowej Nr 11. W tym samym roku został skierowany na front włoski, a pod koniec wojny na francuski. W czasie walk był dwukrotnie ranny. 
Po rozpadzie Monarchii Austro-Węgier powrócił do kraju by wziąć udział w wojnie polsko-ukraińskiej, obronie Lwowa. Odznaczył się jako komendant dworca w Zimnej Wodzie, a później oficer alarmowy lwowskiej cytadeli.
14 lutego 1919 wstąpił do lotnictwa polskiego i przydzielony został do 7 eskadry wywiadowczej. Swoje duże doświadczenie artyleryjskie z czasów wielkiej wojny wykorzystał z powodzeniem w roli obserwatora. Wziął udział we wszystkich walkach swojej eskadry do połowy maja 1919.
14 maja 1919 wraz z ppor. Zygmuntem Kostrzewskim (pilotem), ostrzeliwał pozycje ukraińskie pod Kulikowem. W trakcie wykonywania tego zadania ich samolot (Oeffag C.II nr 52.20) został zestrzelony; obaj lotnicy zginęli.
Pochowany został na Cmentarzu Obrońców Lwowa. 

</doc>
<doc id="1490151" url="https://pl.wikipedia.org/wiki?curid=1490151" title="Żądło II">
Żądło II

Żądło II - amerykańska komedia kryminalna z 1983 roku.
Fabuła.
Nowy Jork, rok 1940. Dwaj oszuści - Jake Hooker i Fargo Gondorff decydują się na wielki przekręt. Jake podaje się za boksera, który bardzo potrzebuje pieniędzy i zamierza walczyć o najwyższą stawkę. Do sfinansowania walki namawiają Gusa Macalinskiego, który w niego inwestuje wszystko co ma. Do interesu wchodzi złodziejka Veronica. Tymczasem Doyle Lonnegan, żeby pozbyć się Macalinskiego, wydaje rozkaz by zabić Kida Colorsa, a Macalinskiego wrobić w tę zbrodnię.
Nagrody i nominacje.
Oscary za rok 1983

</doc>
<doc id="1490156" url="https://pl.wikipedia.org/wiki?curid=1490156" title="Wyspa Młyńska w Bydgoszczy">
Wyspa Młyńska w Bydgoszczy

Wyspa Młyńska – zabytkowa wyspa rzeczna w rejonie staromiejskim Bydgoszczy, o powierzchni ok. 6,5 ha, mieszcząca obiekty kulturalne i rekreacyjne, otoczona bulwarami i urządzeniami hydrotechnicznymi. Wyspa otrzymała w 2012 roku Certyfikat Najlepszy Produkt Turystyczny nadany przez Polską Organizację Turystyczną
Położenie.
Wyspa położona jest pomiędzy głównym nurtem rzeki Brdy a jej odnogą Młynówką, na zachód od Starego Rynku i centrum miasta. Przebiega przez nią tylko jeden trakt: ul. Mennica, której nazwa wywodzi się od mennicy bydgoskiej działającej od 1594 do 1688 r., rozebranej w XIX wieku. Ulica łączy się ze Starym Rynkiem uliczką Ku Młynom, a jej przedłużeniem do ul. Focha jest ul. Tamka, biegnąca po grobli łączącej Wyspę Młyńską ze Śluzą Miejską.
Charakterystyka.
Wyspa Młyńska to jeden z piękniejszych krajobrazowo zakątków Bydgoszczy ze względu na liczne nabrzeża, szumiące jazy wodne, kaskady Międzywodzia, zieleń oraz Wenecję Bydgoską. Położona w strefie staromiejskiej jest symbolem ścisłej symbiozy miasta Bydgoszczy z rzekami i kanałami (Bydgoski Węzeł Wodny). Wyspa pełni funkcje rekreacyjne oraz kulturalne ze względu na obecność licznych obiektów muzealnych oraz sąsiedztwo Opery Nova.
Wyspę przecinają dwa kanały:
Opływająca Wyspę rzeka Młynówka łączy się z Brdą poprzez dwa jazy: Farny i Ulgowy, a także przepławkę dla ryb. Kolejna przepławka – nieopodal jazu farnego – powstała w 2020.
Od 2006 r. wyspa połączona jest z otaczającym terenem trzema mostkami dla pieszych oraz jednym mostem drogowym:
W środkowej części wyspy znajdują się: łąka rekreacyjna, amfiteatr ukierunkowany na rzekę Brdę (przeznaczony do wyburzenia jesienią 2020) oraz plac zabaw dla dzieci. W pobliżu nabrzeża znajduje się plaża miejska o powierzchni 700 m² z piaskiem morskim pochodzącym z Międzyzdrojów. W części wschodniej Międzywodzie oddziela tzw. "wyspę menniczą", na której zlokalizowanych jest szereg obiektów w gestii Muzeum Okręgowego im. Leona Wyczółkowskiego. W Białym Spichrzu dysponującym gotycką piwnicą z krzyżowym sklepieniem z XV wieku, znajdują się zbiory archeologiczne. Kamienica z przełomu XVIII i XIX w. mieści Europejskie Centrum Pieniądza z wystawą dotyczącą mennicy bydgoskiej oraz pieniądza w Europie. Z kolei wnętrza Czerwonego Spichrza zajmuje Galeria Sztuki Nowoczesnej, zaś dawny dom młynarza – centrum recepcyjno-informacyjne zespołu muzealnego. W centralnej części Wyspy mieści się tzw. Dom Leona Wyczółkowskiego z wystawą obejmującą dorobek artysty.
Północno-zachodnią część Wyspy Młyńskiej zajmuje grobla oddzielająca Młynówkę od Brdy, przy której urządzono nabrzeże cumownicze dla jachtów. Jest to element składowy największej w Bydgoszczy mariny wraz z przystanią i hotelem, położonej naprzeciw młynów Rothera.
Wyspa jest połączona z Operą Nova. Naprzeciw północnego nabrzeża znajduje się taras widokowy opery oraz amfiteatr, służący do oglądania przedstawień plenerowych. Jedną z atrakcji wyspy jest kanał Międzywodzie, który ma formę kaskady. Wokół kanału urządzone są nabrzeża i mostki.
Na Wyspie Młyńskiej znajduje się postument z globem ziemskim, upamiętniający 18. południk, który przecina sąsiedni Stary Rynek. Znajdują się tu również obiekty gastronomiczne jak Karczma Młyńska z werandą nad Młynówką, a w kamienicach Wenecji Bydgoskiej – kawiarnie, winiarnie oraz bydgoska warzelnia piwa. Corocznie w czerwcu odbywa się tutaj Bydgoski Festiwal Wodny Ster na Bydgoszcz ukierunkowany na popularyzację Bydgoskiego Węzła Wodnego oraz turystyki na wodach śródlądowych.
W maju 2018 w pobliżu placu zabaw udostępniono pierwszą w mieście ławeczkę przeznaczoną dla matek karmiących piersią.
Historia.
Historycznie wyspa składała się z trzech części:
Wyspę wschodnią i zachodnią rozdzielało Międzywodzie, zasypane w latach 60. XX wieku, odtworzone w formie kaskadowej w 2007 r.
Okres staropolski.
Przez kilka wieków wyspa był królewszczyzną, skąd wzięła się staropolska nazwa Wyspa Królewska. Inną nazwą było Okole, które w XIX wieku zostało przeniesione na pobliską dzielnicę Bydgoszczy zlokalizowaną na Wyspie Kanałowej. Dzisiaj funkcjonująca nazwa Wyspa Młyńska pochodzi od licznych młynów, jakie budowano na wyspie już od XIV wieku, ale ze szczególnym nasileniem w wieku XIX.
Zagospodarowanie Wyspy Młyńskiej rozpoczęto w średniowieczu od części wschodniej. Aby wykorzystać rzekę Brdę do celów gospodarczych i obronnych, przekształcono w końcu XIV wieku układ wodny na obszarze przylegającym od zachodu do miasta lokacyjnego Bydgoszczy. Powstał jaz farny, śluza oraz pogłębiony kanał spławny – obecnie główny nurt rzeki Brdy.
Naprzeciw kościoła farnego przed 1400 r. zbudowano młyn kościelny i łaźnię miejską. Natomiast w miejscu połączenia Międzywodzia z Młynówką powstały młyny królewskie należące do starosty, napędzane nurtem rzeki Młynówki. W 1541 r. były tu duże, napędzane pięcioma kołami młyny starościńskie oraz młyn tartak. Poza młynami zbożowymi zbudowano również młyny słodowe i sukiennicze tzw. folusze do gładzenia sukna i płócien oraz folusze szewskie do gładzenia skór i do mielenia kory – środka potrzebnego do garbowania skór. Wyspa Zachodnia – mniej zabudowana – była miejscem, gdzie mieszczanie zakładali ogrody.
W 1594 r. Wyspa Wschodnia została ogrodzona i założono na niej mennicę prywatną, potem królewską i koronną (państwową).
Okres pruski 1772–1920.
Najistotniejsze przeobrażenia wyspy związane były z budową Kanału Bydgoskiego. W 1774 r. w miejsce warku mennicy zlokalizowanego przy połączeniu kanału Międzywodzie z Młynówką, powstał największy młyn wodny tzw. Herkules (od 1828 r. zwany Henryk). W ostatnim zachowanym budynku mennicy (ul. Mennica 4) zorganizowano garbarnię, na południe od tartaku gorzelnię (1760 r.), natomiast w 1789 r. na gotyckich piwnicach poprzedników powstał szachulcowy Biały Spichlerz. Poza budynkami przemysłowymi i magazynowymi pojawiły się również obiekty mieszkalne: Dom Młynarza (ul. Mennica 8, przed 1772 r.) oraz budynek administracji młynów (ul. Mennica 6, koniec XVIII w.) Dla scalenia wybudowanych w 1789 r. magazynów wojskowych na lewym brzegu Brdy z miejscami przerobu i magazynowania zbóż na Wyspie powstał Most Magazynowy nad Brdą.
W latach 1815–1825 Prusacy dokonali przebudowy wyspy. Usypano groblę łączącą wyspę z ul. Focha, zbudowano kompleks młynów i spichrzów (m.in. poprzednik Czerwonego Spichrza), oraz budynki mieszkalne m.in. na fundamentach dawnej mennicy. Na północnych krańcach wyspy zbudowano młyny Rudolf i Wilhelm (późniejsza kaszarnia, obecnie zespół elektrowni wodnej), murowaną wozownię i obiekty magazynowe. W 1816 r. powstał pierwotnie drewniany Most Młyński, który stanowi przedłużenie ulicy Ku Młynom.
Istniejące na terenie wyspy młyny w 1825 r. przejęło konsorcjum, w skład którego wchodzili m.in. bracia Schickler z Berlina (byli również właścicielami rafinerii cukru urządzonej na terenie dawnego zamku). Schicklerowie w 1826 r. powołali spółkę Bydgoskie Młyny „Herkules”, która produkowała nie tylko na rynek lokalny, lecz także Niemiec, Wielkiej Brytanii, a nawet Brazylii. Przerabiano zboże miejscowe, jak i sprowadzane drogą wodną z Królestwa Polskiego. W młynach znajdował się również tartak, napędzany przez koła wodne.
W 1842 r. przedsiębiorstwo to przejęło państwo pruskie. W młynach królewskich uruchomiono pierwszą w mieście maszynę parową w 1846 r. W latach 1848–1849 stare młyny rozebrano, a w ich miejsce powstał duży kompleks młyński, dzisiaj zwany młynami Rothera. Były to największe młyny w Bydgoszczy, w II połowie XIX w. wspomagane przez mniejsze obiekty tego typu na Czyżkówku (ob. budynek mieszkalny), Skrzetusku (młyny Kentzera, ob. hotel „Słoneczny Młyn”) i pięć innych.
W 1859 r. w miejscu rozebranego młyna wodnego Henryk powstał młyn parowy Camphausa (obecny Czerwony Spichlerz). Natomiast w 1899 r. powstał willowy budynek mieszkalny na wyspie dla członków zarządu młynów (ul. Mennica 7, obecnie Dom Leona Wyczółkowskiego). Na przełomie XIX i XX w. nastąpiło ostateczne przekształcenie formy napędu obiektów przemysłowych na wyspie z wodnej na parową i elektryczną.
Należy również zaznaczyć, że okres od ok. 1870 do 1914 r. to czas powstania zabudowy bydgoskiej Wenecji, czyli ciągu kamienic stanowiących pierzeję rzeki Młynówki od wschodu, południa i zachodu. Malownicza zabudowa schodząca do stóp rzeki stała się atrakcją turystyczną i inspiracją dla dzieł artystów.
Okres międzywojenny 1920–1939.
W latach międzywojennych nastąpiły niewielkie zmiany w zagospodarowaniu Wyspy. W 1924 r. wzniesiono garaże (dziś nieistniejące), rozebrano młyn Rudolf i w jego miejscu zbudowano turbinownię kaszarni. W 1936 r. powstała przystań Wojskowego Klubu Sportowego (rozebrana w 2011 i zrekonstruowana w nowej formie rok później). Z kolei w 1934 r. w związku z poszerzeniem zakola Brdy rozebrano Most Magazynowy, który łączył magazyny wojskowe (teren dzisiejszej Opery) z młynami na Wyspie.
Okres powojenny.
Po II wojnie światowej wszystkie obiekty młyńskie na Wyspie należały do Państwowego Przedsiębiorstwa Zbożowo-Młynarskiego. Rozbudowano przystań WKS „Zawisza”, urządzono posterunek wodny policji oraz wzniesiono portiernię kaszarni przy Białym Spichrzu. W 1964 r. przebudowano w obecnej formie Most Młyński. Pod koniec lat 60. XX w. zasypano dwa kanały: Międzywodzie (w całości) oraz Kanał zbożowy (w części) przez co wyspa została scalona w jedną całość. Razem z międzywodziami zniknęły mostki zbudowane nad ciekami (m.in. historyczny Most Pilarski nad Międzywodziem).
W 1978 na Wyspie umieszczono jako pomnik samolot MiG-15, który stał tu kilka miesięcy w 1978 r. W latach 80. umieszczono tu z kolei działo artyleryjskie.
Pierwsze plany rewitalizacji Wyspy i przeznaczenia obiektów na cele muzealne pochodzą z lat 70. XX w. Część obiektów oddano wtedy w użytkowanie Muzeum Okręgowemu. W latach 90. XX wieku młyny zostały sprzedane prywatnym inwestorom, a pozostałe nieruchomości zostały przekazane na własność Muzeum Okręgowemu im. Leona Wyczółkowskiego. Rewitalizacja Wyspy doszła do skutku dopiero po 2004 r., po otrzymaniu funduszy na ten cel ze środków Unii Europejskiej. Kompleksowe prace wykonano w latach 2006–2010, w latach 2011–2012 zbudowano nową przystań wodną (marinę) w miejscu dotychczasowej przystani WKS Zawisza. Trwająca od szeregu lat przebudowa młynów Rothera na hotel została wstrzymana, a w 2013 obiekt przejęło miasto.
W 2015 wyburzono na Wyspie budynek, który przez wiele dziesięcioleci po II wojnie światowej stanowił siedzibę komisariatu wodnego milicji, a następnie krótko policji (ul. Mennica 9). W jego miejsce rozpoczęto budowę budynku restauracji w kształcie elipsy, w 2018 wstrzymaną z powodu bankructwa inwestora, mimo prób jej wznowienia z przeznaczeniem budynku na biura i bar.
W 2020 przeprowadzono przebudowę amfiteatru i usunięto toalety, które znalazły swoje miejsce w Młynach Rothera (szacowany koszt realizacji: 2,5 mln zł). W 2022 w budżecie miasta zabezpieczono środki na modernizację oświetlenia, wykonanie iluminacji budynków, nowe nasadzenia oraz wymianę kamiennych okładzin niecki Międzywodzia. 
Zabytki.
Wyspa Młyńska wraz z drzewostanem została w 1995 r. wpisana w całości do rejestru zabytków pod nr rej.: A/438/1 z 16.02.1995, zaś zespół budynków pod nr rej. A/328/1-9 z 9.06.1992. O zabytkowym charakterze wyspy stanowi: układ przestrzenny, starodrzewy, monumentalny zespół młyna i magazynów zbożowych wraz z wolno stojącymi budynkami w otoczeniu zieleni.
Najwięcej budynków znajduje się na dawnej wyspie menniczej. Z dawnej zabudowy XVII-wiecznej mennicy zachowały się relikty w postaci fundamentów i sklepień piwnic.
Budynki.
Wszystkie budynki zrewitalizowano w latach 2007–2009 przy wsparciu środków z Unii Europejskiej.
Wenecja Bydgoska.
Wenecja Bydgoska stanowi malowniczy zespół kamienic zbudowanych nad rzeką Młynówką. Jest to jedna z głównych atrakcji wyspy. Od strony kamienic w 2001 r. wybudowano kamienny bulwar, zaś z drugiej strony rzeki aleję spacerową. Kamienice Wenecji Bydgoskiej wzniesiono w II połowie XIX wieku. Niektóre z nich są w złym stanie technicznym, inne odremontowane – mieszczą biura, kluby, kawiarnie, winiarnie, a także bydgoską warzelnię piwa.
Pomniki.
Przez obszar Wyspy Młyńskiej (jak sądzono do początków XXI wieku) przebiega 18. południk, co zostało upamiętnione niewielkim pomnikiem, stojącym przed Białym Spichrzem.
Zieleń.
Wyspa Młyńska jest oazą zieleni w centrum Bydgoszczy. W czasach średniowiecza był to teren zalewowy porośnięty roślinnością łęgową. Później do naturalnej roślinności dodawano sztucznie posadzone drzewa, wzdłuż wytyczonych alei. W 1867 r. groblę łączącą ul. Focha z młynami Rothera obsadzono po stronie zachodniej (od strony Młynówki) szpalerem klonów, lip i wierzb. W 1890 r. na grobli urządzono aleję spacerową obsadzoną szpalerem 16 kasztanowców i 17 lip. Większość z tych drzew przetrwała do dnia dzisiejszego.
Druga aleja kasztanowa przetrwała na wschodzie wyspy (od Białego Spichrza do mostku na Młynówce). Trzymetrowej szerokości aleja pochodzi z połowy XIX wieku, a do dzisiaj przetrwało 16 drzew kasztanowca białego.
Punkty widokowe.
Na Wyspie Młyńskiej na uwagę zasługuje duża liczba nabrzeży oraz bulwarów, które są dogodnymi punktami widokowymi. Północne nabrzeże umożliwia podziwianie sylwetki Opery Nova odbijającej w wodach Brdy. Szczególnie efektownie wygląda to wieczorem i w nocy, gdy budowla jest podświetlona.
Innym, ciekawym punktem widokowym z wyspy jest grobla oraz most na jazie ulgowym. Stamtąd dobrze prezentuje się nie tylko opera, ale również katedra, Biały Spichlerz i kładka nad rzeką.
Plan filmowy.
Wyspa Młyńska kilkukrotnie stanowiła scenerię dla filmów kinowych i telewizyjnych. W 16. odcinku serialu „Czterej pancerni i pies” (1970) przez Młynówkę przepływa Tomasz Czereśniak (aktor Wiesław Gołas). W filmie Andrzeja Maleszki „Magiczne drzewo” (2008), jedna z kamienic Wenecji Bydgoskiej stanowi mieszkanie bohaterów filmu. W filmie tym zastosowano efekty specjalne, których tło stanowi m.in. Wyspa Młyńska i Stare Miasto w Bydgoszczy.
Rewitalizacja.
W latach 2005–2012 Wyspa Młyńska przechodziła proces rewitalizacji, który miał na celu wyeksponowanie jej wartości kulturowo-rekreacyjnych i podniesienie walorów turystycznych.
Koszt czterech projektów dotyczących wyspy wyniósł blisko 100 mln zł:
Oprócz wymienionych projektów, na Wyspie są prowadzone inwestycje prywatne.
Planowana jest przebudowa Młynów Rothera, zaś kamienice Wenecji Bydgoskiej zagospodarowują prywatni inwestorzy.

</doc>
<doc id="1490159" url="https://pl.wikipedia.org/wiki?curid=1490159" title="O czym szumią wierzby">
O czym szumią wierzby

O czym szumią wierzby (ang. "The Wind in the Willows") – klasyczna powieść dla dzieci autorstwa Kennetha Grahame’a, opublikowana w 1908 roku. 
Oryginalne wydanie zostało zilustrowane przez E.H. Sheparda. Autorką pierwszego polskiego przekładu była Maria Godlewska. Ukazał się on w 1938 roku nakładem Towarzystwa Wydawniczego „Rój”.
Fabuła.
Książka w prosty i dowcipny sposób opisuje przygody antropomorficznych zwierząt: Kreta, Szczura, Ropucha, Borsuka i Wydry. Ich wady i zalety, zamiłowania i pasje są echem ludzkich spraw i postaw życiowych. Pomimo różnic, zwierzęta te w powieści żyją w przyjaźni ze sobą. Negatywnymi bohaterami książki są tchórze, kuny i łasice, które opanowują Ropuszy Dwór. W bezpośrednim sąsiedztwie siedzib bohaterów powieści żyją tylko zwierzęta. Ale poza nim jest normalne społeczeństwo ludzkie. Jednak zwierzęta traktowane są w nim podobny sposób jak ludzie (można porównać to do traktowania jak przybyszy z prowincji lub obcokrajowców z egzotycznych krajów). Ropuch kupuje i rozbija samochody. Za swoją wariacką jazdę ukradzionym samochodem jest sądzony i ostatecznie zostaje skazany na 20 lat więzienia.
Adaptacje.
Książka została przetłumaczona na wiele języków, była także podstawą kilku ekranizacji i adaptacji scenicznych. Na podstawie książki powstały:
Książka
Filmy i seriale
Sequele
Mimo iż "O czym szumią wierzby" była ostatnią książką Kennetha Grahame’a, William Horwood postanowił napisać ciąg dalszy:

</doc>
<doc id="1490160" url="https://pl.wikipedia.org/wiki?curid=1490160" title="Federacja Helwecka">
Federacja Helwecka



</doc>
<doc id="1490162" url="https://pl.wikipedia.org/wiki?curid=1490162" title="Jiří Louda">
Jiří Louda

Jiří Louda (ur. 3 października 1920 w Kutnej Horze, zm. 1 września 2015 w Ołomuńcu) – czeski heraldyk, weksylolog, grafik, pułkownik w stanie spoczynku.
Autor wielu prac z zakresu heraldyki i projektów herbów, m.in. obecnego herbu Czech, jednego z projektów herbu Czechosłowacji i obecnego sztandaru prezydenta republiki.
Był członkiem Międzynarodowej Akademii Heraldyki ("Académie Internationale d´Heraldique") w Genewie, "Heraldry Society" w Londynie i "Société Francaise d Héraldique et sigillographie" w Paryżu, członek "Society of Heraldic Arts". Był członkiem komisji heraldycznej czeskiego parlamentu.
Życiorys.
Jiří Louda urodził się w rodzinie profesora rysunku w Kutnej Horze, tam też zdał maturę w 1938 roku. Rozpoczęte studia na Uniwersytecie Technicznym w Pradze przerwało powołanie do wojska rozkazem mobilizacji powszechnej. W 1939 roku spod okupacji przedostał się przez Polskę do Francji, gdzie wstąpił do Legii Cudzoziemskiej i został skierowany do Algierii. Po napaści Niemiec na Francję został przeniesiony do czeskiej jednostki walczącej u boku Francji. Po upadku Francji przedostał się do Wielkiej Brytanii, gdzie od 1941 roku służył w jednostkach powietrznodesantowych. Jednocześnie zdobywał wiedzę z zakresu heraldyki.
Po powrocie do Czechosłowacji w 1946 roku został odznaczony za bojowe zasługi Czechosłowackim Krzyżem Walecznych. Nadal studiował heraldykę, korzystając szczególnie z pomocy księcia Karola VI Schwarzenberga.
Po objęciu władzy przez komunistów w 1948 roku został zwolniony z wojska w stopniu kapitana, następnie więziony i zdegradowany. Po wyjściu z więzienia pracował przez pewien czas w leśnictwie, a od 1953 roku w wydawnictwie książkowym w Ołomuńcu, gdzie zajmował się głównie heraldyką. Heraldyczne grafiki Loudy charakteryzujące się nowoczesnym stylem, pozostają jednocześnie w zgodzie z heraldyczną tradycją i regułami, zbliżone są do stylistyki współczesnej heraldyki brytyjskiej.
Jako heraldyk krytykował często niezgodne z zasadami heraldyki projekty herbów i godeł socjalistycznej Czechosłowacji, zwłaszcza nieheraldyczne godło państwowe. Po aksamitnej rewolucji został zaproszony w 1989 roku na Hradczany przez prezydenta Václava Havla dla omówienia projektów zmiany godła państwowego. Po rozpadzie Czechosłowacji zaprojektował insygnia państwowe Czech, m.in. herb i sztandar prezydenta republiki. W 1991 został oficjalnie zrehabilitowany i awansowany do stopnia pułkownika rezerwy.
28 czerwca 2004 otrzymał doktorat honoris causa Uniwersytetu Palackiego w Ołomuńcu.
Herb własny.
Jiří Louda używa herbu własnego, zarejestrowanego według swojego projektu:
W czerwonej tarczy ponad srebrną belką takaż sześcioramienna gwiazda między dwoma lwami patrzącymi ("leopardy") złotymi, z uzbrojeniem i językami błękitnymi, pod belką srebrny uskrzydlony spadochron. Hełm turniejowy ukoronowany z czerwono-srebrnymi labrami. W klejnocie srebrny miecz o złotym jelcu pomiędzy czerwonymi orlimi skrzydłami. Pod tarczą zwisa czechosłowacki krzyż wojenny z 1939 r. i czechosłowacki medal zasługi. Dewiza poniżej tarczy: "Quo fas et gloria ducunt".
Tynktura tarczy, figura heraldyczna i gwiazda nawiązują do herbu husyckiego dowódcy Macieja Loudy z Chlumčan. Odznaka spadochroniarska i dwa lwy symbolizują służbę właściciela herbu w brytyjskiej jednostce powietrznodesantowej. Również miecz w klejnocie, dewiza i odznaczenia pod tarczą podkreślają bojową przeszłość Jiříego Loudy.
Publikacje.
Jiří Louda napisał lub ilustrował między innymi

</doc>
<doc id="1490163" url="https://pl.wikipedia.org/wiki?curid=1490163" title="Jan Stanisław Ossoliński">
Jan Stanisław Ossoliński

Jan Stanisław Ossoliński herbu Topór (ur. w 1689, zm. w 1770) – generał major wojsk koronnych, kasztelan gostyniński w 1754 roku, stolnik podlaski w latach 1710-1716, starosta drohicki w latach 1716-1757.
Poseł na sejm z limity 1719/1720 roku z ziemi drohickiej.
Poseł ziemi nurskiej na sejm nadzwyczajny 1733 roku. Jako poseł na sejm elekcyjny i deputat ziemi drohickiej podpisał "pacta conventa" Stanisława Leszczyńskiego w 1733 roku. Poseł ziemi drohickiej na sejm 1740 roku.
Pochodzenie.
Był najmłodszym z synów Maksymiliana Ossolińskiego – sekretarza pieczęci większej, chorążego drohiczynskiego i Teodory Krassowskiej herbu Ślepowron.
Majątek.
Po ojcu dziedziczył Mokobody i Targowiska z dworem i wsią Czarna Średnia i Czarna Cerkiewna, od Wiktoryna Kuczyńskiego wykupił 24 czerwca 1721 roku Sterdyń, Chądzyń, Chądzynek, Blochów.
Potomstwo.
Żona Ludwika Załuska w 1721 r., córka Aleksandra Józefa Załuskiego – wojewody rawskiego; wniosła mu majątek Wyszków nad Liwcem. W Wyszkowie fundował barokowy kościół parafialny i wybudował okazały barokowy pałac, zniszczony w czasie I wojny światowej, a następnie rozebrany.
W Czarnej Cerkiewnej w roku 1733 ufundował świątynię unicką.
Miał z Ludwiką Załuską
córki:
synów:

</doc>
<doc id="1490165" url="https://pl.wikipedia.org/wiki?curid=1490165" title="Nieoczekiwana zmiana miejsc">
Nieoczekiwana zmiana miejsc

Nieoczekiwana zmiana miejsc (ang. "Trading Places") – amerykańska komedia filmowa z 1983 roku w reżyserii Johna Landisa.
Opis fabuły.
Dwaj potentaci rynkowi – bracia Duke zakładają się o to, czy środowisko społeczne ma wpływ na ukształtowanie jednostki. Jednego ze swoich pracowników Louisa Winthorpe'a III spychają do nizin społecznych (wrabiają go w defraudację i handel narkotykami), a miejskiego żebraka Billy'ego Raya Valentine'a wsadzają na jego miejsce. Louis i Billy odkrywają intrygę i postanawiają się zemścić.
Główne role.
i inni
Nagrody i nominacje.
Oscary za rok 1983
Złote Globy 1983
Nagrody BAFTA 1983

</doc>
<doc id="1490166" url="https://pl.wikipedia.org/wiki?curid=1490166" title="Algernon Percy (4. książę Northumberland)">
Algernon Percy (4. książę Northumberland)

Algernon Percy, 4. książę Northumberland KG (ur. 15 grudnia 1792, zm. 12 lutego 1865) – brytyjski arystokrata i polityk, członek Partii Konserwatywnej, minister w pierwszym rządzie lorda Derby’ego.
Był młodszym synem Hugh Percy’ego, 2. księcia Northumberland, i Frances Burrell, córki Petera Burrella. Ukończył Eton College. W 1816 r. otrzymał tytuł 1. barona Prudhoe i zasiadł w Izbie Lordów. W roku 1835 został przyjęty do St John’s College na Uniwersytecie Cambridge, gdzie uzyskał honorowy tytuł doktora prawa. Po śmierci brata w 1847 r. odziedziczył tytuł 4. księcia Northumberland. Od lutego do grudnia 1852 r. był pierwszym lordem Admiralicji.
25 sierpnia 1852 r. poślubił lady Eleanor Grosvenor (ok. 1821 – 4 maja 1911), córkę Richarda Grosvenora, 2. markiza Westminster, i lady Mary Leveson-Gower, córki 1. księcia Sutherland. Małżonkowie nie mieli razem dzieci. Po śmierci Northumberlanda w 1865 r. jego dziedzicem został jego kuzyn, lord Beverley.
Książę był przyjacielem badacza Arktyki sir Johna Franklina, który na jego cześć nazwał zatokę Prudhoe Bay na północnym wybrzeżu Alaski.

</doc>
<doc id="1490168" url="https://pl.wikipedia.org/wiki?curid=1490168" title="Świadkowie Jehowy w Danii">
Świadkowie Jehowy w Danii

Świadkowie Jehowy w Danii – społeczność wyznaniowa w Danii, należąca do ogólnoświatowej wspólnoty Świadków Jehowy, licząca w 2022 roku 14 534 głosicieli, należących do 174 zborów. W 2022 roku na dorocznej uroczystości Wieczerzy Pańskiej zgromadziło się 20 688 osób. Skandynawskie Biuro Oddziału, koordynujące działalność Świadków Jehowy w Danii, Szwecji, Norwegii, na Grenlandii, Wyspach Owczych i w Islandii, znajduje się w Danii w Holbæk.
Historia.
Początki.
W 1891 roku z wizytą w Danii przebywał Charles Taze Russell. Kiedy w roku 1894 zaczęła się ukazywać literatura tego wyznania w języku duńsko-norweskim, do Danii skierowano z pewnym jej zasobem 25-letniego Sophusa Wintera, Amerykanina duńskiego pochodzenia. Do wiosny następnego roku rozprowadził on 500 tomów "Brzasku Tysiąclecia". Po przeczytaniu tych publikacji kilka osób przyłączyło się do niego w dziele głoszenia. W 1899 na Pamiątce zebrało się w Kopenhadze 15 osób, a w Odder – 12. Zaczęto organizować zebrania religijne w domach prywatnych.
W 1900 roku zaczęto wydawać „Strażnicę Syjońską” w języku duńskim (do roku 1903 czasopismo nosiło tytuł „Zions Vagt-Taarn og Forkynder af Kristi Nærværelse”, następnie zmieniony na „Vagt-Taarnet – Forkynder af Kristri Nærværelse”). Rok później do kraju przybył z Afryki Południowej kaznodzieja Carl Lüttichau, który pomagał krzewić religię. W kwietniu 1903 w stolicy przebywał Charles Taze Russell, który przemawiał do około 2000 osób. 24 maja 1909 roku miała miejsce kolejna wizyta C.T. Russella w stolicy, a na jego wykład przybyło ponad 4000 osób.
W 1910 roku powstała mała grupa studiująca Biblię w Aalborgu. Dwa lata później w Kopenhadze na przemówienie C.T. Russella wynajęto „Odd Fellows Hall”, a z powodu dużego zainteresowania również dodatkowe pomieszczenie, by pomieścić słuchaczy. W 1914 roku na terenie całego kraju było 12 grup studium Biblii. W latach 1914–1915 do rozwoju działalności przyczyniło się wyświetlanie w całym kraju „Fotodramy stworzenia”. W 1918 roku do Danii przybyli kolejni współwyznawcy ze Stanów Zjednoczonych.
Okres międzywojenny – legalizacja.
W 1920 roku przedstawiciel Towarzystwa Strażnica Alexander Macmillan przemawiał do 5000 osób. Dwa lata później również prezes Towarzystwa Strażnica, Joseph Franklin Rutherford wygłosił w Danii przemówienie. W Danii pierwsze „dni służby” zaplanowano w roku 1925 z okazji zgromadzenia w Nørrevold, na które przybyło około 500 osób. Do działalności kaznodziejskiej wyruszyło wtedy 275 głosicieli. Po tym kongresie aż do końca II wojny światowej organizowano w Danii wiele jednodniowych zgromadzeń służbowych, na które zapraszano głosicieli z okolicznych miejscowości. Wspólnie brali udział w działalności kaznodziejskiej, a potem zbierali się, aby wysłuchać przemówień.
W 1925 roku otwarto w Kopenhadze Biuro Północnoeuropejskie, które koordynowało działalność ewangelizacyjną w krajach skandynawskich (Dania, Finlandia, Norwegia i Szwecja) i nadbałtyckich (Litwa, Łotwa i Estonia). Do koordynowania dzieła głoszenia został wyznaczony William Dey (przydomek "Duży Szkot"), zamożny inspektor podatkowy, który zrezygnował ze swego stanowiska i pensji, i został administratorem Biura Oddziału. Od roku 1930 Deya wspierał skierowany do pomocy sługa oddziału w Estonii Albert West, który później zastąpił go w roli sługi oddziału. We wrześniu 1927 roku w Kopenhadze zorganizowano wykład Josepha F. Rutherforda „Wolność dla ludzi”, który wysłuchało 650 delegatów z Estonii, Łotwy i krajów skandynawskich. W 1928 roku odbył się w stolicy Zjazd Krajowy, a w kraju działalność prowadziło około 300 głosicieli. Od stycznia 1930 roku zaczęto wydawać w języku duńskim czasopismo „Złoty Wiek” pod nazwą „Nowy Świat” („Ny Verden”) – późniejsze „Przebudźcie się!”. W kwietniu 1932 roku prawnie zarejestrowano stowarzyszenie „Vagttårnets Bibel- og Traktatselskab”, reprezentujące Świadków Jehowy, a orzeczenie Sądu Najwyższego z 3 października 1933 roku zapewniło Świadkom Jehowy swobodę działalności ewangelizacyjnej.
Lata okupacji 1940–1945.
9 kwietnia 1940 roku wojska hitlerowskich Niemiec zajęły kraj. Duńscy Świadkowie Jehowy, wiedząc, jaki los spotkał ich współwyznawców wszędzie tam, gdzie hitlerowcy obejmowali władzę, przygotowywali się na ograniczenia i prześladowania. Tego samego miesiąca szykowali zakrojoną na szeroką skalę akcję rozpowszechniania broszury "Uchodźcy" ("Refugees"). W związku z zaistniałą sytuacją, zachowując daleko posuniętą ostrożność, rozpowszechnili ją na terenie całego kraju, wkładając do skrzynek listowych w niedzielne ranki. 28 kwietnia podsumowano akcję: rozpowszechniono około 350 tysięcy egzemplarzy.
Sytuacja w Danii w latach 1940–1945 była inna, niż w pozostałych krajach okupowanych: Dania miała być „wzorcowym protektoratem” i dlatego jej mieszkańcy mieli dużo swobody osobistej. Dotyczyło to także Świadków Jehowy; przez wszystkie te lata urządzali oni zgromadzenia. Latem 1941 roku odbył się kongres w Odense. W kwietniu 1943 roku na kongresie pod hasłem „Wolny naród” w Kopenhadze zebrały się 1284 osoby. Publikacje biblijne były przekazywane z neutralnej Szwecji i drukowane w Danii (ze zmniejszoną liczbą stron). Działalność kaznodziejską prowadzono przez cały okres wojny, zachowując daleko posuniętą ostrożność. Wskutek braku łączności z Ciałem Kierowniczym w Stanach Zjednoczonych, 5 czerwca 1944 roku otwarto w Danii Szkołę Biblijną na wyspie Langeland. Z 2-tygodniowych kursów skorzystało około 450 głosicieli. Jednak był on organizowany tylko tamtego lata. W następnym roku wprowadzono zajęcia teokratycznej szkoły służby kaznodziejskiej we wszystkich zborach.
5 maja 1945 roku Świadkowie Jehowy ewakuowani z KL Stutthof bezpiecznie dotarli na wyspę Møn. Zamieszkali oni w Langeland, w budynku, w którym wcześniej prowadzono kursy biblijne. Zostali tam otoczeni opieką do czasu, aż odzyskali siły. Z czasem każdy z nich wrócił do swojego kraju.
W tym okresie liczba głosicieli i zborów w Danii uległa niemal podwojeniu – z 1373 głosicieli i 75 zborów w 1940 roku do 2600 głosicieli w 127 zborach w 1945 roku.
Rozwój działalności.
Gdy w grudniu 1945 roku przybył do Danii Nathan H. Knorr wraz z Miltonem G. Henschelem, w kraju było 2620 głosicieli w 127 zborach. W roku 1950 ich liczba wzrosła do prawie 5000 osób. Kilkusetosobowa delegacja uczestniczyła w nowojorskim kongresie międzynarodowym. W latach 50. XX wieku do Danii przybyło wielu misjonarzy Szkoły Gilead. W 1954 roku zanotowano liczbę prawie 5100 głosicieli w 183 zborach.
W związku potrzebą zmian w kierownictwie Biura Oddziału 9 sierpnia 1954 roku do Danii dotarł Richard E. Abrahamson, absolwent 20. klasy Szkoły Gilead, który przez 26 lat nadzorował działalność w Danii. Trójkę tłumaczy na język duński, którzy opuścili Betel, zastąpili pionierzy Anna i Jørgen Larsenowie (Jørgen Larsen został później koordynatorem Biura Oddziału). W 1955 roku do ponad 12 tysięcy osób przemawiał Nathan Knorr. Podczas jego wizyty podjęto decyzję o budowie nowej siedziby Biura Oddziału oraz drukarni, umożliwiającej drukowanie literatury w Danii. Zakupiono posiadłość na północnych przedmieściach Kopenhagi. Otwarcie nastąpiło latem 1957 roku. Drukarnię pomógł uruchomić Harry Johnson, absolwent 26. klasy Szkoły Gilead, który od pewnego czasu przebywał wraz ze swoją żoną Karen w Danii.
W roku 1961 na dużym międzynarodowym kongresie pod hasłem „Zjednoczeni wielbiciele” w Kopenhadze przebywali delegaci z przeszło 30 krajów. Liczba obecnych wyniosła 33 513, a program przedstawiany był w 5 językach. W roku 1969 zorganizowano największy kongres Świadków Jehowy w Skandynawii – „Pokój na ziemi”, na którym były obecne 42 073 osoby.
11 kwietnia 1970 roku Świadków Jehowy zarejestrowano prawnie jako wspólnotę religijną. W tym samym roku działalność kaznodziejską w Danii prowadziło ponad 12 500 głosicieli. W roku 1973 w Kopenhadze odbył się kongres pod hasłem „Boskie zwycięstwo”, na którym było obecnych przeszło 24 000 osób. W latach 70. XX wieku zaczęto organizować zebrania dla imigrantów, szczególnie wśród osób pochodzenia tureckiego. Udostępniano im orędzie biblijne w ich własnym języku nagrane na kasecie. W 1978 roku wybudowano pierwszą duńską Salę Zgromadzeń w Herlufmagle. W tym też roku na kongresie pod hasłem „Zwycięska wiara” w Kopenhadze program przedstawiano również w języku polskim dla kilkudziesięciu współwyznawców z Polski, którym udało się otrzymać paszporty na wyjazd do Danii. Liczba obecnych wyniosła ponad 16 000 osób.
W 1980 roku było ponad 13 200 głosicieli. W 1983 roku otwarto nowe Biuro Oddziału w Holbæk. W 1991 roku oddano do użytku kolejną Salę Zgromadzeń, w Silkeborg. W 1992 roku około 16 330 duńskich Świadków Jehowy zebrało 64 tony żywności, kilkanaście ton nowej odzieży i obuwia, i wysłało ją współwyznawcom na Ukrainie. 30 marca 1998 roku w stolicy zorganizowano wystawę "Fioletowe trójkąty – zapomniane ofiary nazizmu", która przedstawiała prześladowania Świadków Jehowy w okresie nazizmu. Objazdowa wystawa była prezentowana również w innych miastach,
W 2000 roku odnotowano liczbę 14 438 głosicieli. W 2003 roku na kongresie międzynarodowym pod hasłem „Oddajcie chwałę Bogu” w stolicy kraju zebrało się ponad 26 tysięcy osób. W 2007 roku zanotowano liczbę 14 368 głosicieli. Stanowili wtedy trzecie co do wielkości wyznanie chrześcijańskie w Danii. W 2011 roku działało 14 450 głosicieli.
1 września 2012 roku trzy Biura Oddziałów zostały ze sobą połączone, tworząc Oddział Skandynawia, który nadzoruje działalność kaznodziejską na terenie Danii, Wysp Owczych, Grenlandii, Islandii, Norwegii oraz Szwecji.
W roku 2013 kongres specjalny pod hasłem „Słowo Boże jest prawdą!” odbył się w Kopenhadze. Delegacje z Danii brały udział w kongresach specjalnych, w lipcu 2012 roku („Strzeż swego serca!”) w Göteborgu, w lipcu 2015 roku („Naśladujmy Jezusa!”) w Sztokholmie w Szwecji, w sierpniu 2016 roku („Lojalnie trwajmy przy Jehowie!”) w holenderskim Utrechcie oraz w Nuuk na Grenlandii.
27 stycznia 2018 roku w Sali Zgromadzeń w Herlufmagle, Anthony Morris, wówczas członek Ciała Kierowniczego, ogłosił wydanie „Pisma Świętego w Przekładzie Nowego Świata” w języku duńskim, w wersji zrewidowanej z 2013 roku („Chrześcijańskie Pisma Greckie” w tym języku opublikowano w 1974 roku, a całą Biblię w Przekładzie Nowego Świata w 1985). Program, z którego skorzystało łącznie 50 274 osoby, był transmitowany do około 500 miejsc. W latach 1985–2018 wydrukowano około 214 000 egzemplarzy „Pisma Świętego w Przekładzie Nowego Świata” w języku duńskim, którym posługuje się ponad 15 tysięcy głosicieli na świecie.
Od 19 do 21 lipca 2019 roku w Kopenhadze odbył się kongres międzynarodowy pod hasłem „Miłość nigdy nie zawodzi!” z udziałem zagranicznych delegacji z ponad 30 krajów (w tym z Polski). Ogłoszono na nim wydanie Chrześcijańskich Pism Greckich w Przekładzie Nowego Świata w języku islandzkim. W kongresie uczestniczyło 341 delegatów z Islandii. Delegacje z Danii brały udział w kongresach międzynarodowych pod hasłem „Miłość nigdy nie zawodzi!” w Argentynie, Brazylii, Korei Południowej, Niemczech i Stanach Zjednoczonych.
Kongresy odbywają się w języku duńskim, angielskim i duńskim migowym, a zgromadzenia obwodowe odbywają się w języku duńskim, duńskim migowym, angielskim, chińskim (mandaryńskim), perskim, szwedzkim, szwedzkim migowym i tagalskim. Publiczna działalność kaznodziejska do marca 2020 roku prowadzona była również na ulicach, w portach i na parkingach.
W Danii funkcjonują 103 Sale Królestwa.
Skandynawskie Biuro Oddziału, liczące w 2018 roku 92 wolontariuszy (47 duńskojęzycznych, 17 norweskojęzycznych i 28 szwedzkojęzycznych), nadzoruje tłumaczenie literatury biblijnej na sześć języków oraz trzy języki migowe. Nadzoruje też produkcję nagrań audio i wideo w 9 językach. W Biurze Oddziału działa również Regionalny Zespół Wideo Skandynawia. W lipcu 2019 roku w Biurze Oddziału otwarta została nowa wystawa biblijna zatytułowana: „Biblia i imię Boże w Skandynawii”, na której prezentowanych jest 50 unikatowych – duńskich, farerskich, islandzkich, lapońskich, norweskich i szwedzkich – przekładów Biblii.
Zbory polskojęzyczne w Danii.
Pierwsza grupa polskojęzyczna w stolicy Danii powstała w pierwszej dekadzie XXI wieku. Wkrótce została przekształcona w zbór; grupa polskojęzyczna działa również w Skanderborgu. Przydzielone są do obwodu polskojęzycznego: EU Polish 5B.
Świadkowie Jehowy na duńskich terytoriach zależnych.
Świadkowie Jehowy na Grenlandii.
Świadkowie Jehowy na Grenlandii – społeczność wyznaniowa na Grenlandii, należąca do ogólnoświatowej wspólnoty Świadków Jehowy, licząca w 2022 roku 139 głosicieli należących do 5 zborów. W 2022 roku na dorocznej uroczystości Wieczerzy Pańskiej zgromadziło się 297 osób.
Regularną działalność na wyspie rozpoczęto w 1955 roku, a 6 lat później powstały pierwsze zbory. W 1970 roku powstała pierwsza Sala Królestwa, a w późniejszych latach następne zbory i nowe Sale Królestwa.
Świadkowie Jehowy na Wyspach Owczych.
Świadkowie Jehowy na Wyspach Owczych – społeczność wyznaniowa na Wyspach Owczych, należąca do ogólnoświatowej wspólnoty Świadków Jehowy, licząca w 2022 roku 135 głosicieli należących do 4 zborów. W 2022 roku na dorocznej uroczystości Wieczerzy Pańskiej zgromadziły się 184 osoby.
W roku 1935 zapoczątkowano działalność, kolportując publikacje Świadków Jehowy. W roku 1954 była ona już regularna. Trzy lata później powstał pierwszy zbór. W 1967 roku otwarto pierwszą Salę Królestwa, potem powstały kolejne. Liczbę 100 głosicieli osiągnięto w 1988 roku.

</doc>
<doc id="1490172" url="https://pl.wikipedia.org/wiki?curid=1490172" title="Douglas Reeman">
Douglas Reeman

Douglas Reeman, (ur. 15 października 1924, zm. 23 stycznia 2017) – brytyjski pisarz, autor powieści marynistycznych.
Życiorys.
W 1940, w wieku 16 lat wstąpił do Royal Navy, gdzie dosłużył się rangi porucznika.
Jako powieściopisarz zadebiutował w 1958 książką "A Prayer for the Ship", którą wydał pod pseudonimem Alexander Kent. Twórczość Reemana związana jest z dziejami Royal Navy i Royal Marines od XVIII do XX wieku.
Douglas Reeman pod pseudonimem Alexander Kent opublikował m.in.: liczący obecnie dwadzieścia dziewięć powieści cykl opowiadający o karierze dwóch fikcyjnych oficerów Royal Navy – Richarda Bolitho (1756–1815) i jego bratanka Adama (1780–?).
Richard Bolitho rozpoczął służbę w wieku 12 lat w 1768 i zginął jako admirał w czasie 100 dni Napoleona.

</doc>
<doc id="1490173" url="https://pl.wikipedia.org/wiki?curid=1490173" title="Ranger 6">
Ranger 6

Ranger 6 – amerykańska bezzałogowa sonda kosmiczna wysłana w ramach programu Ranger. Misja zakończyła się niepowodzeniem. Ranger 6 miał wejść na trajektorię zderzeniową z Księżycem i przekazać zdjęcia wykonane podczas zbliżania się do Srebrnego Globu, aż do uderzenia w jego powierzchnię. Statek przenosił sześć widikonowych kamer telewizyjnych. Trzy szeroko i trzy wąskokątne. Kamery podzielone były na dwie grupy, każda z własnym zasilaniem, programatorem i nadajnikiem. Z powodu usterki, system nie przekazał żadnych obrazów.
Przebieg misji.
Ranger 6 został wystrzelony na orbitę przejściową, a drugie odpalenie członu Agena wprowadziło go na trajektorię księżycową. Podczas lotu wykonano jedną korektę trajektorii (odchylenie od miejsca trafienia o 1000 km), poleceniem z Ziemi. 2 lutego 1964, po 65,5 godzinach lotu, sonda zderzyła się z powierzchnią Księżyca. O 09:04 włączono pierwsze dwie kamery. O 09:09, dalsze cztery. Upadek nastąpił o 09:24 na wschodnim krańcu Mare Tranquillitatis (współrzędne selenograficzne: 9,33° szerokości; 21,52° długości), 36 m od planowanego miejsca. Orientacja statku względem powierzchni Księżyca była prawidłowa, jednak nie odebrano z sondy żadnych danych ani sygnału wideo. 
Komisja rewizyjna określiła, że najprawdopodobniejszą przyczyną porażki misji był przeskok iskry lub przepięcie, które mogło nastąpić, gdy system telewizyjny przypadkowo włączył się na 67 sekund, około dwie minuty po starcie, podczas rozdzielania się członów rakiety.
Budowa i działanie.
Sonda była konstrukcyjnie identyczna z sondami Ranger 7, 8 i 9. Wszystkie były III wersją (Block III) statków użytych w programie Ranger.

</doc>
<doc id="1490174" url="https://pl.wikipedia.org/wiki?curid=1490174" title="Herb Republiki Kosowa">
Herb Republiki Kosowa



</doc>
<doc id="1490179" url="https://pl.wikipedia.org/wiki?curid=1490179" title="Ścinanie kani">
Ścinanie kani

Ścinanie kani (kasz. "Scynanié kanie") – kaszubski obrzęd ludowy towarzyszący w tym regionie obrzędowości świętojańskiej, polegający na rytualnym, zwyczajowym straceniu kani, ptaka uznawanego dawniej na Kaszubach za symbol zła.
Obrzęd.
Od połowy XIX wieku ścinanie kani związane było z obchodami świętojańskimi, a także z Zielonymi Świątkami i Bożym Ciałem. Ceremonia rozpoczynała się przybyciem wszystkich mieszkańców, następnie wójt i Rada Starszych odczytywali publicznie wyrok obwiniając kanię za wszelakie zło i skazywali na śmierć przez ścięcie. Kat czynił swą powinność, a następnie miał miejsce uroczysty pochówek. W tych regionach Kaszub, gdzie nie udało się schwytać kani, ścinano wrony, a w ostateczności kury.
Etnografom nie udało się do tej pory w pełni jednoznacznie wyjaśnić znaczenia ani pochodzenia tego obrzędu. Prawdopodobnie ceremonia ta miała być przestrogą dla ludzi, jako że odczytujący wyrok zawsze nawiązywał do spraw społeczności wiejskiej i ostrzegał, że za czyny, za które skazuje kanię, ludzie także mogą ponieść taką samą karę. Negatywny obraz kani mógł być związany z tym, iż jest to ptak drapieżny i dziesiątkował chłopom drób. Według innej hipotezy na fakt uczynienia z tego właśnie ptaka kozła ofiarnego wpłynął jego głos podobny do słów „pić, pić”, co ludzie mogli odczytywać jako zapowiedź klęski suszy. Obecnie "ścinanie kani" ma charakter imprezy ludowej, żywą kanię zastępuje się kukłą, zdarza się też zastępować ptaka czerwonym kwiatem.
Nazwa i geneza.
Kania ruda ("Milvus milvus") to gatunek dużego ptaka drapieżnego z rodziny jastrzębiowatych. Występuje na terenie całej Polski, jednak stosunkowo najwięcej jest jej na Pomorzu. Żywi się małymi gryzoniami, żabami, młodymi i niedołężnymi ptakami oraz padliną. Głos ptaka zbliżony jest do brzmienia, które umownie zapisać można jako „hii-je”. Kaszubskie wierzenia ludowe mówiły o kani jako ptaku kojarzącym się z wrogą działalnością wobec człowieka i jego dóbr, utożsamiany był też z lenistwem. Jeśli do obrzędu nie udało się złapać kani, zastępować ją mogła wrona lub kura. Dziś – np. w Łączyńskiej Hucie – kanię symbolizuje kukła wykonana z materiału wypchanego pierzem.
Pierwsze wzmianki o obrzędzie odnajdujemy w tekście Floriana Ceynowy z 1851 roku, w którym opisuje zwyczaj ze swojej rodzinnej wsi. O "ścinaniu kani" pisze też Jan Patock w publikacji "Dzień św. Jana na Kaszubach" (1932). Dziś zwyczajowe ścięcie odbywa się w czasie letnim, zwykle w czerwcu. Widowiska odgrywane są przez lokalnych aktywistów, animatorów i aktorów w kilku kaszubskich miejscowościach (m.in. Łączyńskiej Hucie, Wdzydzach Kiszewskich, Szymbarku, Strzelnie).
Istnieje kilka legend wyjaśniających genezę obrzędu:
Postaci w obrzędzie.
Formą wyznaczania ról w odegraniu widowiska jest ciągnienie losów lub wyszukiwanie chętnych (wcześniej lub już na miejscu i w dniu obrzędu) i przydzielania postaci według klucza:
Przebieg obrzędu.
Zwyczaj kultywowany był do XIX wieku. Po opublikowaniu przez Floriana Ceynowę w połowie XIX wieku dwóch artykułów w czasopiśmie „Nadwiślanin”, obrzęd ponownie zaczęli praktykować działacze, członkowie stowarzyszeń związanych z Kaszubami, pracownicy muzeów etnograficznych oraz skansenów. Współcześnie kontynuatorzy tradycji bazują na tekście spisanym przez Edmunda Kamińskiego, umieszczonym w publikacji Jana Rompskiego „Ścinanie kani. Kaszubski zwyczaj ludowy”.
Obrzęd najczęściej odbywa się na łące lub leśnej polanie, najlepiej w pobliżu wody. W centralnym punkcie ustawiona jest przystrojona zielenią mównica. Kobiety przynoszą ze sobą wysoki, męski kapelusz przystrojony różnobarwnymi sznurami, które spadają do ramion, nie zasłaniając twarzy. Każda uczestniczka stara się o to, aby jej kapelusz był ładniejszy. Kapelusze przeznaczone są dla przyszłych „mężów”. W centralnym punkcie widowiska znajduje się słup, do którego przywiązuje się kanię. Po chwili sołtys lub kat obchodzą coraz większymi kręgami słup, a wyciągniętą szablą odpędzają widownię na odpowiednią odległość. Następnie dokonuje się wyboru żon dla aktorów. Dziewczęta zbliżają się do urny, ciągną los, który odczyta sołtys. Po wyborze mężów kobiety tworzą krąg i wspólnie śpiewają.
Głos zabiera sołtys; jego wypowiedź dodaje chwili powagi. Nadchodzi moment kulminacyjny: kat wypowiada oskarżenie przeciwko kani, rozpoczyna się sąd. Główny oskarżyciel – sołtys – kolejno wymienia wszystkie przewinienia kani. Oprócz szkód związanych z rolą i hodowlą bydła, pojawiają się też aluzje dotyczące dziewcząt. Sołtys, zwracając się do całej społeczności, ogłasza kanię winną wszystkich grzechów i skazuje na śmierć. Wyrok zebrani przyjmują gromkimi brawami. Do głosu dochodzi kat, który po otrzymaniu zgody na wykonanie wyroku trzema ciosami usiłuje stracić kanię. Dawniej Kat, któremu trzema ruchami nie udało się zabić kani stawał się wśród dziewcząt przedmiotem pośmiewiska. Kanię razem z odciętą głową kat owija w białą chustę i przenosi do wykopanego grobu, gdzie rakarz zakopuje ptaka. Na zakończenie uroczystości sołtys dziękuje zgromadzonym za przybycie. Następnie aktorzy i goście zostają na wspólnym ognisku, bawiąc się i rozmawiając.
Obrzęd w literaturze i filmie.
Motyw rytualnego ścinania kani odnaleźć można w powieści Aleksandra Majkowskiego pt. "Życie i przygody Remusa". W 1970 roku wydany został nakładem Ludowej Spółdzielni Wydawniczej tom poezji autorstwa Bolesława Faca "Ścinanie kani". 22 listopada 2019 miała miejsce premiera filmu w reżyserii Andrzeja Dudzińskiego "Scynanié kani".

</doc>
<doc id="1490181" url="https://pl.wikipedia.org/wiki?curid=1490181" title="50. Turniej Czterech Skoczni">
50. Turniej Czterech Skoczni

50. Turniej Czterech Skoczni (niem. "50. Vierschanzentournee") – edycja Turnieju Czterech Skoczni, przeprowadzona w sezonie 2001/2002 na skoczniach w Niemczech i Austrii, w ramach Pucharu Świata w skokach narciarskich. Rozgrywany był od 30 grudnia 2001 do 6 stycznia 2002.
Po raz pierwszy w historii Turnieju jeden zawodnik wygrał wszystkie cztery konkursy. Dokonał tego Sven Hannawald. Osiągnięcie to jako pierwszy powtórzył po 16 latach Kamil Stoch w 66. Turnieju Czterech Skoczni w sezonie 2017/2018.
Q – zwycięzca pary kwalifikacyjnejq – „szczęśliwy przegrany” (zawodnik przegrał w bezpośredniej rywalizacji, ale awansował do II tury)
Oberstdorf.
Data: 30 grudnia 2001
Godzina: 13.45 
Państwo: Niemcy
Skocznia: Schattenbergschanze
Punkt konstrukcyjny: 115 m
Rekord skoczni: Martin Schmitt (29.12 2000) – 133 m
Garmisch-Partenkirchen.
Data: 1 stycznia 2002
Godzina: 13.45 
Państwo: Niemcy
Skocznia: Große Olympiaschanze
Punkt konstrukcyjny: 115 m
Rekord skoczni: Adam Małysz (1.01 2001) – 129,5 m
Innsbruck.
Data: 4 stycznia 2002
Godzina: 13.45 
Państwo: Austria
Skocznia: Bergisel
Punkt konstrukcyjny: 120 m
Rekord skoczni: Sven Hannawald (04.01 2002) – 134,5 m
Bischofshofen.
Data: 6 stycznia 2002
Godzina: 13.45 
Państwo: Austria
Skocznia: Paul-Ausserleitner-Schanze
Punkt konstrukcyjny: 120 m
Rekord skoczni: Sven Hannawald (6.01 2002) – 139 m

</doc>
<doc id="1490184" url="https://pl.wikipedia.org/wiki?curid=1490184" title="Africa Sports">
Africa Sports



</doc>
<doc id="1490187" url="https://pl.wikipedia.org/wiki?curid=1490187" title="Brązowa Antigua">
Brązowa Antigua

Brązowa Antigua (tytuł oryginalny "Antigua, Penny, Puce") – powieść satyryczno-obyczajowa brytyjskiego pisarza Roberta Gravesa z 1936 roku, wydanie polskie w 1958 (Iskry). Rywalizacja pary głównych bohaterów o tytułowy cenny znaczek pocztowy jest pretekstem do zjadliwych obserwacji i uwag dotyczących społeczeństwa i kultury oraz roli płci w życiu społecznym.
Opis fabuły.
Powieść rozgrywa się w Anglii na przestrzeni okresu poprzedzającego I wojną światową do lat trzydziestych (1934), z futurologicznym epilogiem w 1949. Parą głównych bohaterów jest rodzeństwo Oliver i Jane Price, dzieci prowincjonalnego proboszcza i zbuntowanej arystokratki, które w dzieciństwie pasjonowały się filatelistyką. Po latach Jane (która przyjęła panieńskie nazwisko matki Palfrey) jest awangardową, odnoszącą sukcesy aktorką oraz reżyserką teatralną, a Oliver po studiach w Oksfordzie niezbyt udanym pisarzem. Przypadkowo Jane przypomina sobie o klaserze ze znaczkami, który według dziecięcej umowy stanowił wspólną własność, i domaga się jego podziału na dwie równe części. Okazuje się, że w kolekcji jest unikatowy, bezcenny znaczek wyemitowany dla poczty brytyjskiej kolonii Antigua, tytułowa "Brązowa Antigua", jedyny ocalały egzemplarz z emisji, gdyż reszta zatonęła w katastrofie morskiej, a ten został wysłany przez rozbitka ze statku. Rodzeństwo rozpoczyna bezkompromisową walkę o znaczek, w której obie strony posługują się podstępem, kłamstwem, manipulacjami i środkami prawnymi, wciągając w to liczne osoby z otoczenia i wywołując serię medialnych sensacji oraz skandali.
Tło, interpretacje.
Powieść zawiera uszczypliwe obserwacje dotyczące życia społecznego i kulturalnego Anglii. Krytycznie przedstawiony jest mechanizm edukacyjny angielskich "public schools" z internatem, ich subkultura oraz cała formacja angielskiej klasy wyższej średniej z wykształceniem uniwersyteckim, której uosobieniem jest Oliver. Fabuła powieści może być też interpretowana jako przedstawienie walki żywiołu kobiecego z żywiołem męskim oraz kultury awangardowej z reakcją i konserwatyzmem kulturowym. Polityczne orientacje obu stron sporu nie są wyraźnie wyeksponowane, jednak pojawia wzmianka o Oliverze, że "miłość do włoskiej sztuki uczyniła z niego faszystę", czyta on też konserwatywny dziennik "The Sunday Times", zaś Jane czyta liberalnego "Observera".

</doc>
<doc id="1490188" url="https://pl.wikipedia.org/wiki?curid=1490188" title="Świadkowie Jehowy na Malcie">
Świadkowie Jehowy na Malcie

Świadkowie Jehowy na Malcie – społeczność wyznaniowa na Malcie, należąca do ogólnoświatowej wspólnoty Świadków Jehowy, licząca w 2022 roku 874 głosicieli, należących do 11 zborów. Na dorocznej uroczystości Wieczerzy Pańskiej w 2022 roku zgromadziło się 1368 osób. Działalność miejscowych głosicieli koordynuje Biuro Krajowe w Mosta – Biuro Oddziału znajduje się w Londynie. Świadkowie Jehowy w 2020 roku zgromadzali się w 3 Salach Królestwa – 2 na wyspie Malta (Marsa i Mosta) i 1 na Gozo (Rabat).
Historia.
Na Malcie działalność kaznodziejską rozpoczęto w 1936 roku. W roku 1947 roku na Maltę zostali skierowani misjonarze Biblijnej Szkoły Strażnicy – Gilead Frederick Smedley i Peter Bridle. Jednakże wkrótce po przyjeździe zostali aresztowani i wydaleni.
W 1953 roku krótko na Malcie głosiło małżeństwo misjonarzy Francis i Gloria Malaspina. Pierwszy zbór powstał w roku 1956. Rok później na Malcie działało 7 głosicieli. W roku 1959 osiągnięto liczbę 10 głosicieli, w 1965 roku – 23, a w roku 1968 – 38. W roku 1972 przekroczono liczbę 50 głosicieli.
W 1977 roku rozpoczęto tłumaczenie „Strażnicy” na język maltański – najpierw udostępnianej jako maszynopis, a od 1979 roku – drukowanej.
W roku 1980 przekroczono liczbę 110 głosicieli. W 1984 roku na wyspie Gozo powstał zbór, który korzysta z własnej Sali Królestwa w mieście Rabat (Victoria).
W 1994 roku wysłano na Maltę 4 kolejnych misjonarzy Szkoły Gilead. W roku 1994 Międzynarodowe Stowarzyszenie Badaczy Pisma Świętego (IBSA) stało się niezarejestrowanym stowarzyszeniem na Malcie reprezentującym Świadków Jehowy. 16 kwietnia 1997 roku IBSA zostało zarejestrowane. W 1998 roku otwarto nowy dom misjonarski, biuro tłumaczeń i Salę Królestwa w miejscowości Mosta. W 2008 roku wydano Pismo Święte w Przekładzie Nowego Świata w języku maltańskim. Chrześcijańskie Pisma Greckie (Nowy Testament) w tym języku wydano w 2004 roku.
Od 16 do 18 października 2015 roku w "Mediterranean Conference Centre" w Valletcie odbył się kongres specjalny pod hasłem „Naśladujmy Jezusa!” z udziałem Świadków Jehowy z Malty oraz ponad 1550 zagranicznych delegatów z Australii, Grecji, Hiszpanii, Izraela, Portugalii i Stanów Zjednoczonych.
W lipcu 2016 roku delegacja Świadków Jehowy z Malty uczestniczyła w kongresie specjalnym pod hasłem „Lojalnie trwajmy przy Jehowie!” w Paryżu.
28 grudnia 2021 roku zarejestrowano osobę prawną „Świadkowie Jehowy na Malcie”. Chociaż uznanie prawne IBSA w roku 1997 dało zborom pewien zakres praw, jednak były one ograniczone. Rejestracja osoby prawnej znacznie ułatwia sprawne działanie lokalnego Biura Krajowego oraz poszczególnych zborów na Malcie.
W miejscowym biurze literatura biblijna jest tłumaczona na języki maltański i maltański język migowy.
Zebrania zborowe odbywają się w językach: maltańskim, maltańskim migowym, angielskim, bułgarskim, serbskim, włoskim i arabskim.
Statystyki.
W 2021 roku na uroczystości Pamiątki śmierci Jezusa Chrystusa na Malcie zebrała się rekordowa liczba 1430 osób, a w 2022 roku osiągnięto najwyższą liczbę głosicieli – 874.
Liczba głosicieli – zestawienie.
Dane na podstawie oficjalnych raportów o działalności:

</doc>
<doc id="1490189" url="https://pl.wikipedia.org/wiki?curid=1490189" title="Baciata">
Baciata



</doc>
<doc id="1490190" url="https://pl.wikipedia.org/wiki?curid=1490190" title="Jewgienij Kobyliński">
Jewgienij Kobyliński

Jewgienij Kobyliński (ros. Евгений Степанович Кобылинский, ur. 29 września/ 11 października 1875 w Kijowie, zm. w 1927 w Moskwie) – rosyjski pułkownik. Sprawował osobisty nadzór nad rodziną cara Mikołaja II Romanowa podczas jej pobytu w areszcie domowym w Carskim Siole i Tobolsku. Był bardzo dobrze postrzegany przez Mikołaja, określał go nawet jako "zacny komendant Kobyliński"

</doc>
<doc id="1490193" url="https://pl.wikipedia.org/wiki?curid=1490193" title="Aleksander Maciej Ossoliński">
Aleksander Maciej Ossoliński

Aleksander Maciej Ossoliński herbu Topór (ur. 1725, zm. w 21 stycznia 1804 w Rudce, a pochowany w Wyszkowie) – hrabia, starosta drohicki w latach 1757-1774, sokołowski, sulejowski, mszczonowski, miecznik wielki litewski od 1775 roku, odznaczony Orderem Orła Białego (8.10.1777).
Pochodzenie.
Drugi syn Jana Stanisława Ossolińskiego i Ludwiki Załuskiej. Jego stryjeczny brat Józef Kanty Ossoliński na prośbę swego ojca Franciszka Maksymiliana Ossolińskiego podarował mu w 1759 roku po ojcu majątek Rudka z przyległościami. Po ojcu odziedziczył Aleksander Maciej miasteczko Mokobody i Wyszków.
Majątek i kariera.
W młodości w 1739 roku został wysłany przez rodziców do stryja
Franciszka Maksymiliana do Lunéville (ur. 2 kwietnia 1676, zm. 1 lipca 1756 w Malgrange). W Luneville był on ulubieńcem Franciszka Maksymiliana, który nazywał go zdrobniale Oleś. Po powrocie do kraju w 1742 roku osiadł w rodzinnych dobrach i wkrótce uzyskał tam drohickie starostwo grodowe.
Za swą siedzibę obrał majątek Rudka, w którym w roku 1763 gruntownie przebudował znajdujący się tam stary dwór z 1718 roku, wybudowany na miejscu wcześniejszego drewnianego przez Franciszka Maksymiliana Ossolińskiego. Ukończył on w 1788 roku budowę kościoła parafialnego w Wyszkowie fundowanego jeszcze przez jego ojca.
Poseł na sejm 1758 roku z ziemi drohickiej.
Konsyliarz konfederacji Czartoryskich w 1764 roku, poseł na sejm konwokacyjny (1764) z ziemi drohickiej.
Po elekcji Stanisława Poniatowskiego uzyskał od niego kilka urzędów ziemskich na Podlasiu, brał też udział w sejmikach ziemskich i sejmach. W 1766 roku był posłem na Sejm Czaplica z ziemi drohickiej.
W 1775 roku został kawalerem Orderu Świętego Stanisława.
Małżeństwo i potomstwo.
Aleksander był dwukrotnie żonaty. Po raz pierwszy w 1752 roku z Kunegundą Dembowską zmarłą najprawdopodobniej przy porodzie w 1753 roku, z którą miał syna Jana Onufrego Ossolińskiego- starostę drohickiego i prezesa sądu apelacyjnego Księstwa Warszawskiego.
Ożenił się po raz drugi 9 września 1757 roku, z Benedyktą Antoniną de Löwendal (1735–1778) – córką Waldemara de Löwendal marszałka Francji i Barbary Szembek. Z drugiego małżeństwa miał córkę Annę, (którą jako stryjeczną bratanicę poślubił Józef Salezy Ossoliński, a po rozwodzie z nim Kazimierz Krasiński, oboźny wielki koronny oraz syna; Józefa Kajetana Ossolińskiego (ur. 1758 – zm. 1834) – Kasztelana podlaskiego od 1790, senatora Królestwa Kongresowego w latach 1822-1824 i starostę sandomierskiego

</doc>
<doc id="1490198" url="https://pl.wikipedia.org/wiki?curid=1490198" title="Edward Sugden (1. baron St Leonards)">
Edward Sugden (1. baron St Leonards)

Edward Burtenshaw Sugden, 1. baron St Leonards (ur. 12 lutego 1781, zm. 29 stycznia 1875) – brytyjski prawnik i polityk, członek stronnictwa torysów i Partii Konserwatywnej, minister w rządach Roberta Peela i lorda Derby’ego.
Przez kilka lat praktykował jako "conveyancer", prawnik zajmujący się kwestiami kupna i sprzedaży nieruchomości. W 1807 r. rozpoczął praktykę adwokacką w korporacji Lincoln’s Inn. Wcześniej opublikował "Concise and Practical Treatise on the Law of Vendors and Purchasers of Estates". W 1822 r. został Radcą Króla. W 1828 r. został wybrany do Izby Gmin jako reprezentant okręgu Weymouth and Melcombe Regis. W latach 1829-1830 był Radcą Generalnym. W latach 1831-1832 reprezentował St Mawes.
Do parlamentu powrócił w 1837 r. z okręgu Ripon. Okręg ten reprezentował do 1841 r. Mimo iż pozostawał poza parlamentem w 1835 r. został na krótko Lordem Kanclerzem Irlandii. Ponownie sprawował to stanowisko w latach 1841-1846. W 1849 r. opublikwał "A Treatise on the Law of Property as administered in the House of Lords", w której skrytykował wyroki Izby Lordów działającej jako sąd apelacyjny. W 1852 r. otrzymał parowski tytuł 1. barona St Leonards i zasiadł w Izbie Lordów. Od lutego do grudnia był także Lordem Kanclerzem. W 1858 r. ponownie zaproponowano mu to stanowisko, ale odmówił z powodu złego stanu zdrowia.
Lord St Leonards brał jednak nadal aktywny udział w pracach Izby Lordów, zwłaszcza w kwestiach prawnych. Zaangażował się w reformę prawa dotyczącego nieruchomości. Zmarł w 1875 r. Tytuł parowski odziedziczył jego syn Edward.

</doc>
<doc id="1490200" url="https://pl.wikipedia.org/wiki?curid=1490200" title="Baron St Leonards">
Baron St Leonards

Baronowie St Leonards 1. kreacji (parostwo Zjednoczonego Królestwa)

</doc>
<doc id="1490204" url="https://pl.wikipedia.org/wiki?curid=1490204" title="Corona 76">
Corona 76

Corona 76 – amerykański satelita rozpoznawczy do wykonywania zdjęć powierzchni Ziemi. Trzeci statek serii Keyhole-4A tajnego programu CORONA.
Materiał zdjęciowy oceniono jako satysfakcjonujący. Wystąpiły małe uszkodzenia spowodowane wyładowaniami elektrostatycznymi i przeciekami światła.
Statek przenosił również płyty z emulsją czułą na promieniowanie kosmiczne.
Satelity serii KH-4A wykonały łącznie 517 688 zdjęć na 394,11 km taśmy filmowej.

</doc>
<doc id="1490207" url="https://pl.wikipedia.org/wiki?curid=1490207" title="Martin Guerre">
Martin Guerre

Martin Guerre – francuski chłop ur. w Hendaye, który żył w XVI wieku. Opuścił rodzinę, stracił nogę na wojnie. Jego miejsce zajął Arnaud du Tilh, którego za to oszustwo powieszono. 
W 1941 amerykańska pisarka Janet Lewis opublikowała powieść "The Wife of Martin Guerre". Ta sama historia stała się tematem dwóch filmów fabularnych - francuskiego "Powrót Martina Guerre" i jego amerykańskiego remake’u "Sommersby" z Jodie Foster - oraz angielskiego musicalu "Martin Guerre".
Współautorką francuskiego scenariusza była Natalie Zemon Davis, która opublikowała w 1983 książkę "The Return of Martin Guerre". 

</doc>
<doc id="1490208" url="https://pl.wikipedia.org/wiki?curid=1490208" title="Charles Richard Crane">
Charles Richard Crane

Charles Richard Crane (ur. 7 sierpnia 1858, zm. 14 lutego 1939) – amerykański multimilioner, przemysłowiec i kolekcjoner sztuki. Prezydent Crane Plumbing. Główny doradca prezydenta USA Woodrowa Wilsona w sprawach Rosji.
Rodzina.
Jego córka Frances Leatherbee Crane była żoną Jana Masaryka (synową Tomáša, pierwszego prezydenta Czechosłowacji). Jego syn John Crane był osobistym sekretarzem Tomasza Masaryka. Jego syn Richard Teller Crane był sekretarzem amerykańskiego sekretarza stanu Roberta Lansinga, a następnie pierwszym ambasadorem USA w Czechosłowacji.

</doc>
<doc id="1490217" url="https://pl.wikipedia.org/wiki?curid=1490217" title="Okręg wyborczy St Mawes">
Okręg wyborczy St Mawes

Okręg wyborczy St Mawes powstał w 1562 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto St Mawes w Kornwalii. Został zlikwidowany w 1832 r.

</doc>
<doc id="1490219" url="https://pl.wikipedia.org/wiki?curid=1490219" title="KH-7 05">
KH-7 05

KH-7 05 – amerykański satelita wywiadowczy. Piąty statek serii KeyHole-7 "GAMBIT" programu CORONA. Satelitę oznaczano także nazwą Improved SAMOS 5. Jego zadaniem było wykonanie wywiadowczych zdjęć Ziemi, o rozdzielczości przy gruncie około 46 cm. Na pokładzie statku znalazł się też eksperyment pomiaru promieniowania jądrowego za pomocą emulsji czułych.
Satelity tego typu nadal pozostają utajnione przez rząd Stanów Zjednoczonych.

</doc>
<doc id="1490226" url="https://pl.wikipedia.org/wiki?curid=1490226" title="Juliusz Cezar (krater księżycowy)">
Juliusz Cezar (krater księżycowy)

Juliusz Cezar - krater na Księżycu położony na zachód of Mare Tranquillitatis i na południe od Mare Vaporum.
Ma średnicę 90 km i głębokość około 3,4 km. Został nazwany imieniem Juliusza Cezara.

</doc>
<doc id="1490231" url="https://pl.wikipedia.org/wiki?curid=1490231" title="Montes Haemus">
Montes Haemus

Montes Haemus – góry księżycowe na południowo-zachodnim brzegu Mare Serenitatis. Współrzędne selenograficzne wynoszą . Zostały odkryte opisane i nazwane przez Jana Heweliusza. Nazwa pasma górskiego pochodzi od "gór Haemus", greckiej nazwy Starej Płaniny.

</doc>
<doc id="1490232" url="https://pl.wikipedia.org/wiki?curid=1490232" title="Kaczorowo (przystanek kolejowy)">
Kaczorowo (przystanek kolejowy)

Kaczorowo – przystanek kolejowy w Kaczorowach, w województwie mazowieckim, w Polsce. Znajduje się tu 1 peron.
W roku 2017 przystanek obsługiwał 0–9 pasażerów na dobę.

</doc>
<doc id="1490234" url="https://pl.wikipedia.org/wiki?curid=1490234" title="CAQDAS">
CAQDAS

CAQDAS (akronim angielskiego terminu "Computer-Assisted Qualitative Data Analysis Software" lub krócej QDAS – "Qualitative Data Analysis Software") – oprogramowanie wspomagające analizę danych jakościowych. Z oprogramowania tego rodzaju korzysta się w dużych badaniach socjologicznych stosujących metody jakościowe. Za pomocą CAQDAS analizuje się głównie dane tekstowe takie jak transkrypcje wywiadów, teksty prasowe czy notatki z obserwacji.

</doc>
<doc id="1490235" url="https://pl.wikipedia.org/wiki?curid=1490235" title="Ryszard Olesiński">
Ryszard Olesiński



</doc>
<doc id="1490237" url="https://pl.wikipedia.org/wiki?curid=1490237" title="BET Presents Kelly Rowland">
BET Presents Kelly Rowland



</doc>
<doc id="1490238" url="https://pl.wikipedia.org/wiki?curid=1490238" title="Frakcja wyrzutowa">
Frakcja wyrzutowa

Frakcja wyrzutu (ang. ejection fraction, E) – stosunek objętości wyrzutowej serca (SV) do objętości końcoworozkurczowej komory serca (EDV). Można wyróżnić frakcję wyrzutową lewej komory (LVEF) i frakcję wyrzutową prawej komory (RVEF); jednak częściej stosuje się parametr jakim jest frakcja wyrzutowa lewej komory, i sam skrót EF zazwyczaj odnosi się do lewego serca.

</doc>
<doc id="1490240" url="https://pl.wikipedia.org/wiki?curid=1490240" title="Pojemność minutowa serca">
Pojemność minutowa serca



</doc>
<doc id="1490246" url="https://pl.wikipedia.org/wiki?curid=1490246" title="Wiktor Maksymilian Ossoliński">
Wiktor Maksymilian Ossoliński

Wiktor Maksymilian Ossoliński, herbu Topór (ur. 10 września 1790 w Rudce, zm. 27 września 1860 w Warszawie) – polski ziemianin, oficer armii Księstwa Warszawskiego i Królestwa Polskiego, działacz Towarzystwa Patriotycznego i Towarzystwa Rolniczego. 
Życiorys.
W latach 1808−1809 służył w 1 pułku strzelców konnych Księstwa Warszawskiego. W 1809 mianowany podporucznikiem i adiutantem ks. Józefa Poniatowskiego, z którym odbył kampanię galicyjską. W 1810 porucznik, 1811 kapitan, 1812 major 14 pułku kirasjerów, z którym odbył kampanię rosyjską 1812. W latach 1812−1814 przebywał w niewoli rosyjskiej, Od 1815 dowodził szwadronem 5 pułku strzelców konnych armii Królestwa Polskiego. W 1818 awansował na podpułkownika. W 1819 wystąpił z wojska. W 1820 przetłumaczył i wydał dzieło Friedricha Wilhelma von Bismarcka (1783−1860) "Służba polna jazdy" (Warszawa 1820) z zakresu taktyki wojskowej.
Od 1820 był członkiem loży masońskiej "Bracia Zjednoczeni", następnie w latach 1821−1826 działaczem Towarzystwa Patriotycznego. Utrzymywał kontakt w imieniu władz organizacji − Wydziału Centralnego z oddziałami Towarzystwa na Wołyniu, Podolu i Ukrainie. W latach 1823−1825 kontaktował się w imieniu TP ze spiskowcami rosyjskimi − członkami Związku Południowego, głównie z Nikołajem Rajewskim, Siergiejem Murawiewem-Apostołem i Michaiłem Bestużewem-Riuminem. Przekazywał również władzom TP instrukcje gen. Karola Kniaziewicza wysyłane w 1825 z Drezna. W lutym 1826 wraz z innymi członkami TP został aresztowany i więziony klasztorze karmelitów w Warszawie, potem przez pewien czas w Petersburgu. W śledztwie prowadzonym w latach 1826−1827 przez specjalny Komitet Śledczy, a od 1827 przez Delegację Sądu Sejmowego był wielokrotnie przesłuchiwany, mimo to zachował się godnie i odpowiedzialnie. W 1828 wyrokiem sądu w Petersburgu skazany został na rok twierdzy i dożywotni nadzór policyjny. 
Ziemianin, dziedzic Rudki, Ossolina, Czerniakowa i pałacu na Tłomackiem w Warszawie. Dobra te przekazał testamentem przedstawicielowi innej gałęzi rodu – Jerzemu Wiktorowi Ossolińskiemu (1850−1912). Członek Towarzystwa Rolniczego w 1858 roku. Był autorem artykułów w "Bibliotece Warszawskiej", członek korespondent Galicyjskiego Towarzystwa Gospodarskiego (1859−1860).
Został pochowany w kościele św. Antoniego z Padwy na Czerniakowie. Jego portret znajduje się w zbiorach Muzeum Narodowego we Wrocławiu. Opublikował "Wspomnienia z Podlasia. O uroczysku historyczném zwaném Kumat" (Warszawa 1848).
Odznaczony.
Za kampanie galicyjską odznaczony został Krzyżem Złotym Virtuti Militari (1809), za kampanię rosyjską Legią Honorową (1812). 
Rodzina.
Urodził się w rodzinie ziemiańskiej. Jego ojcem był Józef Kajetan Ossoliński (1758–1834), matką Maria Barbara z Zaleskich (1760−1813). Po rozwodzie rodziców pozostał z ojcem w Rudce pod Białymstokiem; matka i siostra Konstancja mieszkały w Rejowcu koło Chełma. Był bratankiem Jana Onufrego Ossolińskiego (1760−1812). Ożenił się w 1821 z malarką kompozycji kwiatowych Zofią z Chodkiewiczów (1803−1871). Małżeństwo nie było udane i po wyjeździe Zofii w 1826 żyli w faktycznej separacji. Mieli córkę Wandę Zofię (1822−1907), dwukrotnie żonatą: w 1848 z Tomaszem Potockim (1809−1861), następnie ze Stanisławem Jabłonowskim (1799−1878). Był ostatnim męskim potomkiem linii rodu zapoczątkowanej przez Prokopa Ossolińskiego.

</doc>
<doc id="1490248" url="https://pl.wikipedia.org/wiki?curid=1490248" title="Splewka karpiowa">
Splewka karpiowa

Splewka karpiowa "(Argulus foliaceus)" – zwana również potocznie wszą rybią, niewielki pasożytniczy skorupiak z gromady Maxillopoda.
Samica wielkości do 8,5 mm. Ciało silnie spłaszczone grzbietowo-brzusznie. Posiadają owalną tarczę grzbietową. Pokrywa ona segmenty głowowe oraz tułowia. Poza pancerz z tyłu wystają płaty odwłoka, nie pokrywa również wszystkich odnóży. Poza jej obręb wystaje IV para. Narządem czepnym są czułki I pary przekształcone w haki oraz szczęki przekształcone w przyssawki.
Jest pasożytem ryb i powoduje u nich chorobę zwaną argulozą (inna nazwa splewkowica). Pasożytuje okresowo na wielu gatunkach ryb słodkowodnych. Najczęściej występują na karpiach ("Cyprinus carpio"), sazanach ("Cyprinus carpio haematopterus"), amurach białych ("Ctenopharyngodon idella"), pstrągach.
Splewka karpiowa żywi się krwią i limfą ryb słodkowodnych. Skórę ryby przebija sztylecikiem, który jest przekształconymi żuwaczkami. Na rybach może pozostawać bardzo długo. Splewka może opuścić powierzchnię ciała swojego żywiciela i wtedy poza organizmem żywiciela mogą przeżyć maksymalnie trzech tygodni. Jako pasożyt mało specyficzny mogą też pasożytować na kijankach.
Występuje w całej Europie i Azji. Pasożyta tego stwierdzano również na Syberii.
Rozwój.
Kopulacja i zapłodnienie następuje poza żywicielem w toni wodnej. Samica składa jaja w charakterystycznych skupieniach na przedmiotach podwodnych przyklejając je śluzem. W rozwoju występuje nauplius, kopepodit i 9 dalszych stadiów podobnych do form dorosłych. Stadium 10 osiąga dojrzałość płciową. W jaju rozwija się nauplius i kopepodit w ciągu 14-60 dni. Kopepodit pływając wolno w wodzie odszukuje żywiciela. Po przytwierdzeniu się do niego następuje dalszy rozwój poprzez 9 kolejnych stadiów larwalnych w ciągu 14–20 dni aż do osiągnięcia dojrzałości płciowej.

</doc>
<doc id="1490250" url="https://pl.wikipedia.org/wiki?curid=1490250" title="Osiedle Kopernika (Bełchatów)">
Osiedle Kopernika (Bełchatów)

Osiedle Kopernika – jedno z osiedli położonych w Bełchatowie, w województwie łódzkim, w Polsce.
Osiedle Kopernika jest usytuowane w centrum miasta. Jest położone pomiędzy ulicami 9 Maja, ulicą 1 Maja, ulicą Stefana Okrzei i ulicą Boczną. Granica między osiedlem Kopernika a osiedlem Okrzei przebiega pomiędzy blokiem numer 24, leżącym na terenie osiedla, a blokiem numer 23, położonym na osiedlu Okrzei. Granicą między tymi blokami jest droga dojazdowa do tych bloków. Dalej granica ma charakter umowny, biegnie ona, prawie równolegle do ulicy 9 Maja, do ulicy Bocznej.
Na terenie osiedla znajduje się blok 24, położony w południowej części osiedla. W większości zabudowa mieszkalna składa się jednak głównie z domków jednorodzinnych. W północno-wschodniej stronie osiedla, przy ulicy Stefana Okrzei znajduje się Ośrodek Pomocy Dzieciom i Rodzinie. W tym samym budynku znajduje się także parafia Kościoła Ewangelicko-Reformowanego. Usytuowane są także liczne sklepy, punkty usługowe, banki, apteka, bar, lodziarnia itd, a także młyn elektryczny, położony w północnej części osiedla.
Osiedle Kopernika sąsiaduje z:

</doc>
<doc id="1490253" url="https://pl.wikipedia.org/wiki?curid=1490253" title="Współczynnik sprężystości">
Współczynnik sprężystości

Współczynnik sprężystości – stała określająca wielkość odkształcenia w odpowiedzi na siły działające na ciała sprężyste. Współczynnik sprężystości nie jest pojęciem jednoznacznym i jest używany w różnych kontekstach jako:
Jednostka współczynnika zależy od jego rodzaju.
Współczynnik sprężystości ciała.
Współczynnik sprężystości wzdłużnej.
Jeżeli ciało, np. drut czy sprężyna, jest wydłużane przy użyciu siły formula_1 wówczas współczynnik sprężystości wzdłużnej definiuje się jako iloraz siły do wydłużenia
gdzie:
Współczynnik sprężystości przy zginaniu.
– określa się podobnie jak wyżej. Wówczas formula_4 oznacza wielkość ugięcia ciała, np. belki.
Współczynnik sprężystości przy skręcaniu.
Jeżeli ciało, np. drut czy sprężyna, jest skręcane przy użyciu momentu sił formula_7 wówczas współczynnik sprężystości przy skręcaniu definiuje się za pomocą wzoru
gdzie formula_9 jest kątem skręcenia. Jednostką tak określonego formula_5 jest N·m/rad

</doc>
<doc id="1490254" url="https://pl.wikipedia.org/wiki?curid=1490254" title="Vanessa Demouy">
Vanessa Demouy

Vanessa Demouy (ur. 5 kwietnia 1973 w Montreuil) - francuska aktorka, piosenkarka i modelka.
Karierę modelki rozpoczęła w wieku 14 lat, później zaczęła grać w filmach i serialach telewizyjnych. Vanessa Demouy została wynajęta przez francuskie czasopismo do zrobienia sesji jako Lara Croft, jednak zdjęcia te nigdy nie zostały wykorzystywane do promocji gry.

</doc>
<doc id="1490255" url="https://pl.wikipedia.org/wiki?curid=1490255" title="Port lotniczy Chongqing-Jiangbei">
Port lotniczy Chongqing-Jiangbei

Port lotniczy Chongqing-Jiangbei (IATA: CKG, ICAO: ZUCK) – międzynarodowy port lotniczy położony 21 km od centrum Chongqing, w dystrykcie Yubei, w Chińskiej Republice Ludowej.

</doc>
<doc id="1490257" url="https://pl.wikipedia.org/wiki?curid=1490257" title="Świadkowie Jehowy w Chorwacji">
Świadkowie Jehowy w Chorwacji

Świadkowie Jehowy w Chorwacji – społeczność wyznaniowa w Chorwacji, należąca do ogólnoświatowej wspólnoty Świadków Jehowy, licząca w 2022 roku 4736 głosicieli, należących do 57 zborów. W 2022 roku na dorocznej uroczystości Wieczerzy Pańskiej zgromadziło się 7218 osób. Działalność miejscowych i bośniackich głosicieli koordynuje Biuro Oddziału w Zagrzebiu.
Historia.
Początki.
W latach 20. XX w. działalność na terenie Królestwa Jugosławii nadzorowało rumuńskie Biuro Oddziału założone w roku 1920 w Klużu. 9 września 1930 roku w słoweńskim Mariborze zarejestrowano korporację prawną „Latarnia Morska – Stowarzyszenie Badaczy Pisma Świętego w Królestwie Jugosławii” reprezentującą wyznanie w Królestwie Jugosławii. W początkowym okresie ważną rolę w prowadzeniu działalności odegrała „Fotodrama stworzenia”. Później też wyświetlano film "Dramat stworzenia". W 1931 roku w Zagrzebiu i okolicach spotykały się grupy osób, omawiające publikacje Świadków Jehowy. Wkrótce zaczęto tłumaczyć „Strażnicę” na język chorwacki. Pierwsze wydania pisano na maszynie do pisania, a jakiś czas później zakupiono w tym celu powielacz.
W roku 1933 szeregi Świadków Jehowy zasilili współwyznawcy z Niemiec, którzy na skutek zaciekłych prześladowań opuścili swoją ojczyznę. Był wśród nich m.in. Martin Pötzinger, późniejszy członek Ciała Kierowniczego. W tym też roku Antun Abramovič ze Slawonii krzewił wyznanie w okolicach Privlaki i Vinkovci. Alfred Tuček, były dyrygent orkiestry gwardii królewskiej z Mostaru i pierwszy jugosłowiański pionier wraz z żoną Friedą głosił również na terenie Chorwacji. Również Dušan Mikić z Zagrzebia rozpoczął działalność pionierską.
W 1935 roku w Mariborze odbyły się kongresy z udziałem Świadków Jehowy z Austrii i z całej Jugosławii. W tym też roku biuro przeniesiono z Mariboru w Słowenii do Belgradu w Serbii – stolicy kraju. W 1936 roku delegaci uczestniczyli w międzynarodowym kongresie w Lucernie.
Mniej więcej w tym czasie w zborze w Zagrzebiu doszło do rozdźwięku. Za namową nadzorcy zboru 60 osób przyjęło poglądy religijne Lwa Tołstoja i zamierzało odłączyć się od społeczności Świadków Jehowy. Okazywali oni nieufność do wszelkich instytucji religijnych. Jednak w wyniku wizyty Rudolfa Kalle ostatecznie zbór opuściło tylko kilka osób, a sytuacja w zborze się unormowała.
Okres prześladowań.
W sierpniu 1936 roku działalność Świadków Jehowy została oficjalnie zakazana. Władze opieczętowały Sale Królestwa oraz skonfiskowały znalezioną literaturę. Zebrania religijne przeprowadzano w domach prywatnych. Zamierzano też uniemożliwić głoszenie. Pionierzy z Niemiec, mimo że byli wielokrotnie aresztowani, w dalszym ciągu prowadzili działalność kaznodziejską. Rozpowszechniano wówczas broszurę w języku chorwackim "Sędzia Rutherford demaskuje piątą kolumnę", która bezpośrednio piętnowała wsparcie udzielone faszystowskim władzom przez Kościół katolicki. Kilku zagranicznych pionierów wydalono z kraju, a dla wydawców broszury prokurator żądał kary od 10 do 15 lat więzienia.
6 kwietnia 1941 roku wojska niemieckie zaatakowały Jugosławię. W wyniku intensywnych nalotów Biuro Oddziału w Belgradzie uległo zniszczeniu i zostało zamknięte. Druk i dostarczanie literatury biblijnej zorganizowano w Zagrzebiu. Z Chorwacji na teren Jugosławii literaturę biblijną z narażeniem życia dostarczali m.in. Stevan Stanković, Mihovil Balković i Josip Sabo. Stevan Stanković, przyłapany przez policję, trafił do obozu koncentracyjnego w Jasenovacu, gdzie zmarł. Mihovil Balković był kilkukrotnie aresztowany. Zginął pod koniec wojny w listopadzie 1944 roku, gdy z domu zabrali go partyzanci i ścięli. 
W 1943 roku Lestan Fabijan, Ivan Sever, Franjo Dreven i Filip Huzek-Gumbazir, którzy odmówili wstąpienia do oddziałów partyzanckich, zostali zabrani z domów i zamordowani.
Po wojnie, we wrześniu 1946 roku aresztowano 18 Świadków Jehowy. Po pięciomiesięcznym śledztwie w lutym 1947 oskarżono ich o działalność agenturalną na rzecz Stanów Zjednoczonych i próbę obalenia socjalizmu oraz przywrócenia ustroju kapitalistycznego. Na kary od roku do 15 lat więzienia skazano 14 Świadków Jehowy, a Rudolfa Kalle, Dušana Mikića i Edmunda Stropnika na karę śmierci przez rozstrzelanie. Po protestach współwyznawców z zagranicy karę śmierci zamieniono na 20 lat więzienia. 
W 1949 roku w Jugosławii zanotowano liczbę 460 głosicieli, w 1950 – 517, rok później – 601.
Legalizacja działalności.
9 września 1953 roku Socjalistyczna Federalna Republika Jugosławii pod rządami marszałka Tito oficjalnie zarejestrowała Chrześcijańską Wspólnotę Religijną Świadków Jehowy. Rejestracja pozwalała zgromadzać się w wyznaczonych salach i rozsyłać literaturę biblijną, lecz nie można było prowadzić działalności kaznodziejskiej od domu do domu, za którą groziły grzywny. Dlatego głoszono potajemnie i nieoficjalnie. Dalej też młodzi Świadkowie Jehowy odbywali kilkuletnie wyroki więzienia za odmowę podjęcia służby wojskowej.
W 1954 roku działalność prowadziło 1164 głosicieli, a w 1957 roku – 2232, skupionych w 78 jugosłowiańskich zborach.
W 1957 roku w centrum Zagrzebiu zakupiono warsztat, który przekształcono w Salę Królestwa na 160 osób. Dobudowano do niej małe biuro, w którym drukowano literaturę biblijną dla współwyznawców z całej Jugosławii. Jeszcze w tym samym roku w tym miejscu urządzono pierwszy powojenny kongres dla jugosłowiańskich Świadków Jehowy. Około 1960 roku w centrum Zagrzebia przy ulicy Kamaufova zakupiono dom, który służył jako Biuro Oddziału do 1998 roku. Nadzorcą jugosłowiańskiego Biura Oddziału był Miloš Knežević, usługujący również jako nadzorca obwodu. W roku 1960 zbory zaczęli odwiedzać nadzorcy obwodu, początkowo w weekendy a później pełnoczasowo. Austriackie Biuro Oddziału umacnianiało współwyznawców pod względem organizacyjnym.
W 1967 roku w kongresie pod hasłem „Dzieło czynienia uczniów” w Klagenfurcie w Austrii uczestniczyło 889 jugosłowiańskich wyznawców. Rok później w austriackim Villach odbył się kolejny kongres, pod hasłem „Dobra nowina dla wszystkich narodów” dla Świadków Jehowy z całej Jugosławii, w którym uczestniczyło 2319 osób. W 1969 roku zorganizowano ośmiodniowy kongres międzynarodowy pod hasłem „Pokój na ziemi” w Norymberdze w Niemczech. Program był przedstawiany również w językach serbsko-chorwackim oraz słoweńskim.
W 1970 roku zbór w Splicie otworzył Salę Królestwa. Dla Świadków Jehowy z Jugosławii w Wiedniu w roku 1980 odbył się kongres pod hasłem „Miłość Boża”, a w następnym roku kongres pod hasłem „Lojalność wobec Królestwa”.
Po rozpadzie Jugosławii.
W 1991 roku do Chorwacji przyjechali Helen i Daniel Nizanowie z Kanady misjonarze, absolwenci Biblijnej Szkoły Gilead oraz kilka małżeństw z krajów europejskich znających miejscowe języki, aby pomóc w działalności kaznodziejskiej. Niedługo później mimo napiętej sytuacji i krawędzi wojny domowej od 16 do 18 sierpnia 1991 roku na stadionie Dynama w Zagrzebiu, odbył się pierwszy w Jugosławii kongres międzynarodowy pod hasłem „Lud miłujący wolność Bożą” z udziałem 14 684 obecnych, w tym delegatów z 15 krajów. W kongresie tym uczestniczyło również pięciu członków Ciała Kierowniczego Świadków Jehowy: Carey W. Barber, Lloyd Barry, Milton G. Henschel, Teodor Jaracz i Lyman A. Swingle.
W 1992 roku Świadkowie Jehowy z Chorwacji otrzymali pomoc humanitarną od austriackich, niemieckich, szwajcarskich i włoskich współwyznawców – część z niej udostępnili Świadkom Jehowy w Bośni i Hercegowinie. W 1994 roku pomimo trwającej wojny w uroczystości Pamiątki uczestniczyło 8326 osób. 
W 1995 roku wysłano na teren Chorwacji kilkunastu absolwentów Kursu Usługiwania. Ogółem od końca wojny do 2008 roku do Chorwacji skierowano blisko 50 pionierów specjalnych z Austrii, Niemiec, Włoch i innych krajów.
Do 1996 roku nadzór nad działalnością w Chorwacji a także w Bośni i Hercegowinie sprawował Komitet Kraju, działający pod nadzorem Biura Oddziału w Austrii. W tym też roku utworzono czteroosobowy Komitet Oddziału, a 23 października 1999 roku w Zagrzebiu oddano do użytku Biuro Oddziału, w którym pracowało około 50 osób. W uroczystym oddaniu obiektu do użytku uczestniczył członek Ciała Kierowniczego Gerrit Lösch. Następnego dnia w okolicznościowym zgromadzeniu wzięło udział 4886 osób. Wdrożono również program budowy Sal Królestw, dzięki któremu do 2008 roku wybudowano 25 nowych Sal Królestwa, a 7 zostało odremontowanych.
23 lipca 1999 roku na zgromadzeniach okręgowych pod hasłem „Prorocze słowo Boże” wydano Chrześcijańskie Pisma Greckie w języku chorwackim. Pełne tłumaczenie Biblii w Przekładzie Nowego Świata w tym języku ukazało się w roku 2006. 25 kwietnia 2020 roku Mark Sanderson, członek Ciała Kierowniczego, ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku chorwackim (oraz serbskim). W związku z pandemią COVID-19 zorganizowano specjalne zebranie w trybie wideokonferencji. W Chorwacji, Bośni i Hercegowinie, Czarnogórze oraz Serbii uczestniczyło w nim łącznie 12 705 osób (w tym 7076 osób w Chorwacji i Bośni i Hercegowinie). W latach 2006–2020 wydrukowano około 180 tysięcy egzemplarzy Pisma Świętego w Przekładzie Nowego Świata w języku chorwackim. Językiem tym na całym świecie posługuje się około 10 200 głosicieli.
13 października 2003 roku "Ministerstwo Sprawiedliwości Republiki Chorwacji" ogłosiło, że Świadkowie Jehowy są w tym kraju zarejestrowaną organizacją religijną. W 2007 roku działało w Chorwacji 5510 głosicieli, a na dorocznej uroczystości Wieczerzy Pańskiej ("Pamiątce") zebrało się 10 137 osób. W 2011 roku w Chorwacji było 5612 głosicieli. Wiosną 2014 roku niemieccy współwyznawcy zorganizowali pomoc humanitarną dla poszkodowanych przez powódź.
W dniach od 11 do 16 listopada 2014 roku w ramach organizowanych w Zagrzebiu "Międzynarodowych Targach Książki Interliber" Świadkowie Jehowy przygotowali stoisko prezentujące działalność wydawniczą i edukacyjną. Stoisko to odwiedził m.in. prezydent Chorwacji Ivo Josipović, który wybrał dla siebie kilka publikacji Świadków Jehowy. W trakcie targów odwiedzający pobrali ponad 7500 publikacji biblijnych.
Kongresy odbywają się w języku chorwackim oraz chorwackim języku migowym. W dniach 7–9 sierpnia 2015 roku w hali "Arena Zagreb" w Zagrzebiu odbył się kongres specjalny pod hasłem „Naśladujmy Jezusa!” z udziałem delegatów z 14 krajów, m.in. z Chorwacji, Bośni i Hercegowiny oraz Austrii, Czech, Portoryko, Słowacji, Stanów Zjednoczonych, Węgier i Włoch. Uczestniczyło w nim 13 850 osób. Niektóre punkty programu, były transmitowane na kongres w Belgradzie. Ochrzczono 132 osoby. 
W lipcu 2016 roku delegacja Świadków Jehowy z Chorwacji uczestniczyła w kongresie specjalnym pod hasłem „Lojalnie trwajmy przy Jehowie!” w Paryżu, w czerwcu 2017 roku w kongresie specjalnym pod hasłem „Nie poddawaj się!” w Wiedniu, w lipcu 2017 roku w Mediolanie, a latem 2019 roku w kongresie międzynarodowym pod hasłem „Miłość nigdy nie zawodzi!” w Stanach Zjednoczonych. 
Na przełomie roku 2020 i 2021 zorganizowano pomoc dla poszkodowanych przez trzęsienie ziemi w Petrinji.
W Biurze Oddziału tłumaczona jest literatura biblijna na język bośniacki, chorwacki i chorwacki język migowy.

</doc>
<doc id="1490259" url="https://pl.wikipedia.org/wiki?curid=1490259" title="Pass Out of Existence">
Pass Out of Existence

Pass Out of Existence – pierwszy album studyjny metalowej amerykańskiej grupy muzycznej Chimaira wydany 2 października 2001 roku przez wytwórnię Roadrunner Records. 
Dwa utwory ("Sphere" i "Paiting The White Grey") pochodzą z poprzedniego wydawnictwa, "This Present Darkness".

</doc>
<doc id="1490263" url="https://pl.wikipedia.org/wiki?curid=1490263" title="Richard Norris Williams">
Richard Norris Williams



</doc>
<doc id="1490270" url="https://pl.wikipedia.org/wiki?curid=1490270" title="Bahrain Air">
Bahrain Air

Bahrain Air – bahrajńska tania linia lotnicza z siedzibą w Manamie. Głównym węzłem był port lotniczy Bahrajn. 12 lutego 2013 roku, linie ogłosiły bankructwo.

</doc>
<doc id="1490277" url="https://pl.wikipedia.org/wiki?curid=1490277" title="Mgławica Wąż">
Mgławica Wąż

Mgławica Wąż – ciemna mgławica w konstelacji Wężownika. Została skatalogowana przez astronoma Edwarda Barnarda w jego katalogu pod numerem Barnard 72.
Nazwa mgławica Wąż nawiązuje do jej charakterystycznego kształtu przypominającego rozciągniętą wielką literę S. Powstanie mgławicy zostało zapoczątkowane przez łączenie się chmur ciemnego pyłu międzygwiazdowego zasłaniającego światło gwiazd tła. Barnard 72 rozciąga się na średnią szerokość 4 lat świetlnych. Odległość mgławicy od Ziemi szacuje się na około 650 lat świetlnych.

</doc>
<doc id="1490287" url="https://pl.wikipedia.org/wiki?curid=1490287" title="Volker Prechtel">
Volker Prechtel

Volker Prechtel (ur. 9 sierpnia 1941 w Hopfen am See, zm. 7 sierpnia 1997 w Gröbenzell) – niemiecki aktor teatralny i filmowy, znany w Polsce przede wszystkim z roli mnicha - bibliotekarza Malachiasza w filmie Imię róży w reż. Jeana-Jacques'a Annauda.

</doc>
<doc id="1490289" url="https://pl.wikipedia.org/wiki?curid=1490289" title="Llacuna">
Llacuna

Llacuna – stacja metra w Barcelonie, na linii 4. Stacja została otwarta w 1977.

</doc>
<doc id="1490291" url="https://pl.wikipedia.org/wiki?curid=1490291" title="Zandvoort Park Circuit">
Zandvoort Park Circuit



</doc>
<doc id="1490292" url="https://pl.wikipedia.org/wiki?curid=1490292" title="Doug">
Doug



</doc>
<doc id="1490293" url="https://pl.wikipedia.org/wiki?curid=1490293" title="Świadkowie Jehowy w Tadżykistanie">
Świadkowie Jehowy w Tadżykistanie



</doc>
<doc id="1490294" url="https://pl.wikipedia.org/wiki?curid=1490294" title="Poblenou (stacja metra)">
Poblenou (stacja metra)

Poblenou – stacja metra w Barcelonie, na linii 4. Stacja została otwarta w 1977.

</doc>
<doc id="1490295" url="https://pl.wikipedia.org/wiki?curid=1490295" title="Camp Rock (album)">
Camp Rock (album)

Camp Rock – kompilacja utworów z filmu "Camp Rock" wyprodukowanego przez Disney Channel.

</doc>
<doc id="1490298" url="https://pl.wikipedia.org/wiki?curid=1490298" title="Konsolidacja (geologia)">
Konsolidacja (geologia)

Konsolidacja w geologii ma kilka bliskich znaczeń, różniących się jednak charakterystyką, szczególnie jeśli dotyczy różnych obiektów (gruntów, skał).

</doc>
<doc id="1490299" url="https://pl.wikipedia.org/wiki?curid=1490299" title="Sulaimani bohrowie">
Sulaimani bohrowie



</doc>
<doc id="1490301" url="https://pl.wikipedia.org/wiki?curid=1490301" title="Eva Hrdinová">
Eva Hrdinová

Eva Hrdinová (ur. 15 czerwca 1984 w Pilźnie) – czeska tenisistka.
Kariera tenisowa.
Ma na koncie trzy wygrane turnieje ITF w singlu (Palić, Hechingen, Périgueux) i dziewiętnaście w deblu.
W 2008 roku po przejściu kwalifikacji wystąpiła po raz pierwszy w karierze w turnieju głównym imprezy wielkoszlemowej – w pierwszej rundzie Wimbledonu zmierzyła się z Caroline Wozniacki. Dunka wygrała spotkanie w dwóch setach.
Jej najlepszymi rezultatami w turniejach cyklu WTA Tour są finały debla, które osiągała w Paryżu, Carson (oba w 2008 roku), Båstad (w 2012 roku), Oeiras (w 2014 roku) i Pradze (w sezonie 2015).

</doc>
<doc id="1490303" url="https://pl.wikipedia.org/wiki?curid=1490303" title="Eva Hrdinova">
Eva Hrdinova



</doc>
<doc id="1490304" url="https://pl.wikipedia.org/wiki?curid=1490304" title="Necroshine">
Necroshine

Necroshine – dziesiąty album studyjny amerykańskiej grupy muzycznej Overkill. Płyta dotarła do 37. miejsca listy Top Heatseekers w Stanach Zjednoczonych. Płyta dotarła do 82. miejsca niemieckiej listy sprzedaży Media Control Charts.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1490306" url="https://pl.wikipedia.org/wiki?curid=1490306" title="Hrabstwo Decatur (Iowa)">
Hrabstwo Decatur (Iowa)

Hrabstwo Decatur – hrabstwo położone w USA w stanie Iowa z siedzibą w mieście Leon. Założone w 1846 roku; nosi imię Stephena Decatura – bohatera wojny brytyjsko-amerykańskiej.

</doc>
<doc id="1490307" url="https://pl.wikipedia.org/wiki?curid=1490307" title="Zandvoort Park">
Zandvoort Park



</doc>
<doc id="1490311" url="https://pl.wikipedia.org/wiki?curid=1490311" title="Robert Żołędziewski">
Robert Żołędziewski

Robert Żołędziewski (ur. 4 grudnia 1972 w Gorzowie Wielkopolskim) – polski aktor.

</doc>
<doc id="1490316" url="https://pl.wikipedia.org/wiki?curid=1490316" title="Wendeta (opowiadanie)">
Wendeta (opowiadanie)

Wendeta – opowiadanie Honoriusza Balzaka z 1830, część "Komedii ludzkiej". Podobnie jak "Kobieta porzucona", opiera się na prawdziwej historii opowiedzianej pisarzowi przez Laurę d'Abrantes. 
Opowiadanie na język polski przełożył Julian Rogoziński. W publikowanych przez wydawnictwo Czytelnik przekładach "Komedii ludzkiej" tekst ten został zamieszczony w tomie III, Warszawa 1957.
Czas powstania.
Punktem wyjścia opowiadania jest anegdota opowiedziana Balzakowi przez Laurę d'Abrantes poszerzona następnie o doświadczenia jego sióstr Laury i Laurencji z nauki rysunku w malarskim atelier. Utwór powstał w styczniu 1830 roku. Balzac ogłosił jego fragment w piśmie la Sihouette" z 1 kwietnia 1830 roku. Inny fragment pozwolił przedrukować 9 maja tego roku w "Le Courrier des Electeurs". W całości wydał utwór w maju w pierwszej edycji "Scen z życia prywatnego". "Wendetta" ukazywała się potem w "Scenach z życia prywatnego" w 1832, 1835 (w "Studiach obyczajowych") i w 1839 roku, a w 1842 roku w "Komedii ludzkiej" jako czwarty utwór pierwszego tomu.
Treść.
W lipcu 1815 roku Ginevra Piombo, jedyna córka Bartolomea Piombo, bogatego Korsykanina, poznaje w pracowni malarskiej, gdzie się uczyła, byłego napoleońskiego żołnierza, Ludwika Portę, ukrywającego się teraz przed policją. Mimo różnicy wieku między nimi zakochuje się w nim i postanawia go poślubić. Napotyka jednak stanowczy opór swojego ojca. Okazuje się, że przed laty stary Piombo w akcie korsykańskiej zemsty - wendety doprowadził do śmierci całą rodzinę Portów. Nie wiedział przy tym, iż Ludwik, jako jedyny członek rodziny, przeżył. Z tego właśnie powodu Bartolomeo traktuje go jak wroga honorowego. Grozi córce, że pozostawi ją bez środków do życia, jeśli ta mimo wszystko zdecyduje się pójść za głosem miłości. Optymistycznie patrzący w przyszłość Ginevra i Ludwik postanawiają jednak wziąć ślub. Stopniowo popadają w coraz gorszą nędzę; chociaż oboje podejmują pracę, nie są w stanie utrzymać siebie i swojego syna. Wreszcie w 1830 Ginevra i dziecko umierają z głodu. Zrozpaczony Ludwik obcina jej piękne czarne włosy i udaje się do jej ojca, by pokazać mu, do czego doprowadziło bezwzględne respektowanie okrutnych tradycji korsykańskich. 
Cechy utworu.
Obok melodramatycznego wątku miłosnego, "Wendeta" zawiera całkowicie już realistyczny opis losów byłych żołnierzy napoleońskich w epoce Restauracji Burbonów, ukazany na przykładzie Ludwika Porty, zmuszonego do ukrywania się w ciężkich warunkach w pracowni malarskiej, a następnie żyjącego w nędzy. Utwór przesiąknięty jest jednak zdecydowanie romantyzmem, wyrażającym się nie tylko w dramatyzmie losów głównych bohaterów, zestawieniu ze sobą tragedii wynikającej z wielkich wydarzeń historycznych i porachunków rodzinnych i patosie wielu scen, ale i w stosunku autora do buntu głównej bohaterki wobec rodziny, zachowania łamiącego wszystkie ówczesne konwencje. Balzak nie zajmuje wprawdzie wyraźnego stanowiska w kwestii zachowania Ginevry, jednak często podkreśla heroizm jej zachowania, gdy razem z rodziną żyła w zupełnym ubóstwie. Z kolei wizerunek szlachetnego i honorowego Ludwika wpisuje się w podziw autora dla żołnierzy Bonapartego, wyrażony także w powieści "Pułkownik Chabert".
Balzac wydaje się odnosić krytycznie do postawy Ginevry, pisze, że w stosunkach pomiędzy nią a rodzicami: "wytworzyła się równość, zawsze w takich przypadkach zgubna", a dalej że "szacunek to bariera, chroniąca zarówno rodziców, jak i dzieci - pierwszym oszczędza ona zmartwień, a drugim wyrzutów". Opisując ślub młodych bohaterów opowiadania zauważa, że szepty zgromadzonych "przypomniały pannie młodej, że świat pyta o przyczynę nieobecności jej rodziców". Refleksję nad władzą rodzicielską osłabia gwałtowność uczuć Bartolomea Piombo i zaborczość jego miłości do córki, zapowiadająca postać Ojca Goriota. Ostatecznie nieposłuszeństwo córki nie zostaje ocenione jako zawinione. Melodramatyczne rozwiązanie intrygi, zdaniem Maurice'a Bardèche, przypomina powieści, od fabrykowania których Balzac rozpoczął swą działalność powieściopisarza

</doc>
<doc id="1490317" url="https://pl.wikipedia.org/wiki?curid=1490317" title="Philipp Petzschner">
Philipp Petzschner

Philipp Petzschner (ur. 24 marca 1984 w Bayreuth) – niemiecki tenisista, zwycięzca Wimbledonu 2010 i US Open 2011 w grze podwójnej, olimpijczyk z Londynu (2012).
Kariera tenisowa.
Karierę zawodową Petzschner rozpoczął w 2001 roku.
W grze pojedynczej największym sukcesem niemieckiego tenisisty jest zwycięstwo w halowym turnieju rangi ATP World Tour w Wiedniu, z października 2008 roku. W finale pokonał Gaëla Monfilsa 6:4, 6:4. Na początku czerwca 2011 roku Petzschner dotarł do finału turnieju w Halle, po wyeliminowaniu m.in. Tomáša Berdycha. W spotkaniu finałowym przegrał z Philippem Kohlschreiberem. W czerwcu 2012 roku awansował do finału turnieju w ’s-Hertogenbosch, w którym przegrał z Davidem Ferrerem.
W grze podwójnej Petzschner wygrał 8 turniejów i 7–krotnie dochodził do finałów. Do jego największych deblowych osiągnięć zalicza się zwycięstwo w 2 turniejach wielkoszlemowych w parze z Jürgenem Melzerem, Wimbledonu z 2010 roku, gdzie w finałowym pojedynku pokonali 6:1, 7:5, 7:5 parę Robert Lindstedt–Horia Tecău oraz US Open z 2011 roku, po triumfie 6:2, 6:2 nad Mariuszem Fyrstenbergiem i Marcinem Matkowskim.
W maju 2011 roku Petzschner zdobył wraz z reprezentacją Niemiec Drużynowy Puchar Świata. W finale Niemcy pokonali 2:1 Argentynę, a Petzschner zdobył punkt dla drużyny w meczu deblowym wspólnie z Philippem Kohlschreiberem, przeciwko parze Juan Ignacio Chela–Máximo González.
W 2012 roku zagrał na igrzyskach olimpijskich w Londynie, we wszystkich konkurencjach. Z zawodów singlowych odpadł w 2 rundzie, a z rozgrywek deblowych i gry mieszanej w 1 rundzie. W grze podwójnej tworzył parę z Christopherem Kasem, a w mikście z Angelique Kerber.
W rankingu gry pojedynczej Petzschner najwyżej był na 35. miejscu (14 września 2009), a w klasyfikacji gry podwójnej na 9. pozycji (4 kwietnia 2011).

</doc>
<doc id="1490322" url="https://pl.wikipedia.org/wiki?curid=1490322" title="Mukāsir">
Mukāsir

Mukāsir (arab. مكاسر, „przełamujący”) – trzecia co do ważności postać w hierarchii religijnej isma'ilizmu bohryjskiego obok da'iów i ma'ðūnów. Początkowo określenie to (a właściwie: "Ma'ðūn al-mukāsir") ozaczało niezbyt wysoką pozycję w hierarchii – mukāsirzy zajmowali się głównie opieką nad neofitami, a ich główne zadanie polegało na osłabianiu więzi neofity z poprzednio praktykowanym wyznaniem; szczególną uwagę zwracano tu na neofitów będących wysoko w hierarchii społecznej. Ich zadaniem było również zachęcanie nieisma'ilickich teologów do debaty religijnej. Funkcaja ta została prawdopodobnie stworzona przez fatymidzkiego da'ia Hamida al-Din al-Kirmaniego na przełomie X i XI wieku. Obecnie znaczenie mukāsirów jest różne w zależości od przynależności do określonego wyznania bohrów, cechą jednak wspólną jest znaczna waga tego stanowiska wśród współczesnych bohrów.
U bohrów dawudyckich na pozycję mukāsira wyznaczani są zwykle najbliżsi krewni. Obecnie (2008) funkcję tę sprawuje: Syedi Husain Husamuddin (poprzednio był nim Syedi Saleh Safiyuddin). W wyznaniu sulejmanickim jest kilku mukāsirów, u bohrów alawickich zwykle jeden.
Mukāsir występował również w religii Druzów.

</doc>
<doc id="1490323" url="https://pl.wikipedia.org/wiki?curid=1490323" title="Obrzęk angioneurotyczny">
Obrzęk angioneurotyczny



</doc>
<doc id="1490327" url="https://pl.wikipedia.org/wiki?curid=1490327" title="Richard Anconina">
Richard Anconina

Richard Anconina (ur. 28 stycznia 1953 w Paryżu) – francuski aktor filmowy.
Życiorys.
Urodził się jako syn restauratora - Żyda hiszpańskiego pochodzenia. Opuścił szkołę elektromechaniczną ze świadectwem kwalifikacji zawodowych. 
W 1977 po raz pierwszy pojawił się przed kamerą w komedii "W jaki sposób zostać zreformowanym" ("Comment se faire réformer") w roli ortodoksyjnego Żyda. Wystąpił na scenie w spektaklu wystawianym przez Roberta Hosseina "Dzwonnik z Notre Dame" (1978) oraz przedstawieniu "L'étrangleur s'excite" (1981) u boku Jeana Rocheforta. 
Później zagrał w komedii Claude'a Zidi "Fajtłapa" ("Inspecteur la Bavure", 1980) z Coluche i Gérardem Depardieu i dramacie "Słowa i muzyka" ("Paroles et musique", 1984) z Catherine Deneuve, Christopherem Lambertem i Charlotte Gainsbourg.
Za rolę młodego Araba Bensoussana, drobnego handlarza narkotyków w dramacie "Cześć, pajacu" ("Tchao pantin", 1983) z Coluche otrzymał nagrodę Cezara dla najlepszego aktora drugoplanowego i największej nadziei kina. Kolejną nominację do Cezara zdobył za postać Alberta Duviviera w komediodramacie przygodowym Claude'a Leloucha "Podróż rozpieszczonego dziecka" ("Itinéraire d'un enfant gâté", 1988) u boku Jean-Paula Belmondo. Pomimo tych wyróżnień, zaczął podróż przez pustynię zakończoną w 1997 roku, gdy powrócił na ekran w komedii romantycznej "Czy ja mógłbym cię okłamać?" ("La Vérité si je mens", 1997) z udziałem Vincenta Elbaza.
W 2002 był jurorem na festiwalu kina amerykańskiego w Deauville. Zasiadał również w jury Złotej Kamery na 67. MFF w Cannes (2014).

</doc>
<doc id="1490328" url="https://pl.wikipedia.org/wiki?curid=1490328" title="Stirling (stacja kolejowa)">
Stirling (stacja kolejowa)

Stirling – stacja kolejowa w Stirling, w hrabstwie Stirling, w Szkocji. Znajdują się tu 4 perony. W 2007 z usług stacji skorzystało 1,919 mln pasażerów.
Historia.
Stirling po raz pierwszy został podłączony do Scottish Central Railway w 1848. Linie były obsługiwane przez Stirling and Dunfermline Railway i Forth and Clyde Junction Railway. Obecny budynek stacji został otwarty w 1916 i był odnawiany kilka razy, z niewielkimi zmianami układu, a ostatnio zainstalowano windy, aby umożliwić lepszy dostęp do kładki dla osób niepełnosprawnych. W 2008 budynek został również odnowiony w celu poprawy dostępu osób niepełnosprawnych, w tym elektrycznie sterowane drzwi, dostępne dla wózka inwalidzkiego, i poprawa systemów informacji pasażerskich.
Usługi.
Stacja obsługuje pociągi jadące na północ do Perth, Inverness i Aberdeen, południowy zachód do Glasgow, i na wschód do Edynburga. Połączenie do Alloa i Dunfermline zostało wstrzymane w 1968, lecz na wznowienie połączenia kolejowego Stirling-Alloa-Kincardine częściowo przywrócono jako połączenie godzinowe z Glasgow do Alloa jako przedłużenie Croy Line.
Większość pociągów są obsługiwane przez First ScotRail, chociaż istnieje jeden pociąg dziennie obsługiwanych przez National Express East Coast do London King’s Cross i jeden w kierunku przeciwnym do Inverness. Stacja posiada 5 peronów i 9 krawędzi peronowych, które są ponumerowane od 2-10.

</doc>
<doc id="1490331" url="https://pl.wikipedia.org/wiki?curid=1490331" title="Osiedle Zwięczyca">
Osiedle Zwięczyca

Osiedle Zwięczyca – osiedle nr XXVI miasta Rzeszowa, utworzone na mocy uchwały Rady Miasta z dnia 29 kwietnia 2008. Dnia 1 stycznia 2010 r. liczyło 3084 mieszkańców, a według stanu na dzień 10 maja 2019 r. osiedle zamieszkiwały 3494 osoby. Według stanu na 31 października 2019 r. osiedle liczyło 3517 mieszkańców. W znacznej mierze pokrywa się z dzielnicą Zwięczyca.

</doc>
<doc id="1490333" url="https://pl.wikipedia.org/wiki?curid=1490333" title="Mukasir">
Mukasir



</doc>
<doc id="1490337" url="https://pl.wikipedia.org/wiki?curid=1490337" title="This Is Gold">
This Is Gold

This Is Gold - box set amerykańskiego muzyka Raya Charlesa, wydany w 2004 roku.
Lista utworów.
Dysk 1
Dysk 2
Dysk 3

</doc>
<doc id="1490339" url="https://pl.wikipedia.org/wiki?curid=1490339" title="Nieporównana przygoda niejakiego Hansa Pfaalla">
Nieporównana przygoda niejakiego Hansa Pfaalla

Nieporównana przygoda niejakiego Hansa Pfaalla (ang. "The Unparalleled Adventure of One Hans Pfaall") – jest nowelą Edgara Allana Poe opublikowaną w czerwcu 1835 roku na łamach miesięcznika "Southern Literary Messenger". Została ona napisana przez autora w formie żartu. 
Poe planował ją kontynuować w dalszych częściach, ale został przyćmiony sławną serią artykułów "Great Moon Hoax", które zaczęły się pojawiać od 25 sierpnia 1835 roku na łamach dziennika "New York Sun". Poe pisał później, że nonszalancki ton historii ułatwił wykształconym czytelnikom przejrzenie owej żartobliwej konwencji.
Fabuła.
Historia zaczyna się dostarczeniem tłumowi zgromadzonemu w Rotterdamie manuskryptu, w którym opisana została podróż człowieka zwanego Hans Pfaall. Manuskrypt, który stanowi o głównej części historii, przedstawia szczegółowo, jak Pfaall zdołał dotrzeć na Księżyc przy pomocy rewolucyjnego nowego balonu i urządzenia, które sprężało próżnię kosmiczną w powietrze do oddychania. Podróż zajęła mu 19 dni, a nowela dostarcza opisów Ziemi widzianej z kosmosu, jak i opisów schodzenia do gorących warstw wulkanicznego satelity. Pfaall zataja większość informacji dotyczących powierzchni Księżyca i jego mieszkańców, aby wynegocjować ułaskawienie od burmistrza po serii kilku morderstw, które popełnił, gdy opuszczał Ziemię (na jego wierzycielach, którzy zaczęli się denerwować). Po przeczytaniu manuskryptu, władze miasta zgadzają się na uniewinnienie Pfaalla, ale posłaniec, który przynosi im tekst (podobno mieszkaniec księżyca) zaginął i nie są oni w stanie nawiązać ponownej komunikacji z Pfaallem.
Wpływ.
Historia Poe mogła mieć wpływ na powieść Juliusza Verne pt. "Z Ziemi na Księżyc", który zdaje się opowiadać ową historię na nowo.
Adaptacje.
"Nieporównana przygoda niejakiego Hansa Pfaalla" była jednym z elementów składowych filmu "Historie niesamowite" Rogera Vadima.

</doc>
<doc id="1490340" url="https://pl.wikipedia.org/wiki?curid=1490340" title="István Hatvani">
István Hatvani

István Hatvani (ur. 21 listopada 1718 w Rimaszombat, zm. 16 listopada 1786 w Debreczynie) – węgierski matematyk. Zajmował się problemami teorii prawdopodobieństwa.
Linki zewnętrzne.
Biography at University of St Andrews, Scotland

</doc>
<doc id="1490342" url="https://pl.wikipedia.org/wiki?curid=1490342" title="Prowincja Thái Nguyên">
Prowincja Thái Nguyên

Thái Nguyên – prowincja Wietnamu, znajdująca się w północnej części kraju, w Regionie Północno-Wschodnim.
Podział administracyjny.
W skład prowincji Thái Nguyên wchodzi osiem dystryktów oraz jedno miasto.

</doc>
<doc id="1490347" url="https://pl.wikipedia.org/wiki?curid=1490347" title="Roland Orzabal">
Roland Orzabal

Roland Jaime Orzabal de la Quintana (ur. 22 sierpnia 1961 w Portsmouth, Wielka Brytania) – brytyjski piosenkarz hiszpańsko-argentyńskiego pochodzenia, założyciel i lider grupy Tears for Fears.
Życiorys.
Dzieciństwo spędził w Havant, później rodzina przeniosła się do Bath, gdzie Roland uczęszczał do Culverhay School i był członkiem Zenith Youth Theatre Company. Zaczął pisać piosenki w wieku 7 lat. Jako nastolatek poznał w Bath Curta Smitha. Pod koniec lat 70. zafascynowani kulturą mods wraz z trzema innymi muzykami założyli grupę muzyczną Graduate. Po wydaniu debiutanckiego albumu "Acting My Age" grupa rozpadła się. Orzabal i Smith na krótko dołączyli do Neon, a następnie, inspirowani dziełami amerykańskiego psychologa Arthura Janova założyli grupę Tears for Fears, grającą muzykę nowofalową z elementami synth popu. Orzabal został wokalistą, gitarzystą i głównym autorem piosenek zespołu.
W 2001 roku wydał swój solowy album, "Tomcats Screaming Outside".
Jako autor tekstów Orzabal jest trzykrotnym zdobywcą nagrody Ivor Novello Awards.
Inna twórczość.
Orzabal i Smith odegrali znaczącą rolę w karierze piosenkarki Olety Adams, którą zaprosili do współpracy przy albumie "The Seeds of Love". Orzabal był następnie współproducentem albumu Adams "Circle of One" (1990), który osiągnął pierwsze miejsce na listach w Wielkiej Brytanii i 20. w Stanach Zjednoczonych. 
W 1999 Orzabal wraz z muzykiem Tears for Fears Alanem Griffithsem był współproducentem albumu "Love in the Time of Science" islandzkiej piosenkarki i autorki tekstów Emiliany Torrini. Muzycy napisali również dwa utwory na jej album.
Orzabal napisał piosenkę „Mad World”, nagraną przez Michaela Andrewsa i Gary'ego Julesa na ścieżkę dźwiękową filmu "Donnie Darko" w 2001. Wydana na singlu w 2003 stała się świątecznym singlem numer 1 w Wielkiej Brytanii i najlepiej sprzedającym się singlem roku. 
Orzabal napisał powieść, komedię romantyczną "Sex, Drugs &amp; Opera", wydaną w 2014, zainspirowaną doświadczeniami osobistymi autora.
Życie prywatne.
W 1982 poślubił Caroline Johnston, swą nastoletnią miłość. Caroline zaśpiewała wokal w piosence Tears for Fears „Suffer the Children” z debiutanckiego albumu "The Hurting". Roland i Caroline Orzabal mieli dwóch synów. Caroline Orzabal zmarła w lipcu 2017 w wieku 62 lat w wyniku depresji po menopauzie, która doprowadziła do alkoholizmu i w konsekwencji marskości wątroby.
W kwietniu 2022 Orzabal poślubił fotografkę i pisarkę Emily Rath.
Orzabal ma dom w Hollywood Hills, 3 mile od kolegi z zespołu, Curta Smitha oraz drugi dom w Anglii.

</doc>
<doc id="1490349" url="https://pl.wikipedia.org/wiki?curid=1490349" title="Borislav Paravac">
Borislav Paravac

Borislav "Boro" Paravac (Борислав Паравац) (ur. 18 lutego 1943 w Kostajnicy) – bośniacki serb, polityk, członek Prezydium Bośni i Hercegowiny w od 10 kwietnia 2003 do 6 listopada 2006. Dwukrotny przewodniczący Prezydium Republiki Bośni i Hercegowiny od 10 kwietnia 2003 do 27 czerwca 2003 oraz od 28 października 2004 do 28 czerwca 2005.
Życiorys.
Borislav Paravac urodził się w 1943 w Kostajnicy na północy Bośni. W 1966 ukończył ekonomię na Uniwersytecie w Zagrzebiu. W latach 1996–2000 zajmował stanowisko burmistrza Doboju. W latach 1992–2000 był także członkiem Zgromadzenia Ludowego Republiki Serbskiej.
W wyborach parlamentarnych w 2002 Paravac wszedł w skład parlamentu Bośni i Hercegowiny. 10 kwietnia 2003 został wybrany na stanowisko Przewodniczącego Prezydium Republiki Bośni i Hercegowiny, po odwołaniu z tej funkcji przez Wysokiego Przedstawiciela Mirko Šarovića, oskarżonego o handel bronią z reżimem Saddama Husjana.
W trzyosobowym prezydium Borislav Paravac zasiadał do 6 listopada 2006, zajmując dwukrotnie stanowisko jego przewodniczącego. Paravac jest członkiem Serbskiej Partii Demokratycznej. W grudniu 2015 został oskarżony przez prokuraturę o zbrodnie podczas wojny w byłej Jugosławii.

</doc>
<doc id="1490352" url="https://pl.wikipedia.org/wiki?curid=1490352" title="Rainer Prewo">
Rainer Prewo

Rainer Prewo (ur. 24 listopada 1945 w Stuttgarcie) – niemiecki polityk (SPD), od roku 1992 burmistrz miasta Nagold.
Absolwent socjologii. Do czasu wyboru na burmistrza Nagoldu Prewo mieszkał we Frankfurcie nad Menem. Był tam honorowym przewodniczącym we Frankfurter Nordend, a od 1980 do 1992 profesorem w Wyższej Szkole Inżynierskiej Publicznego Zarządzania w Wiesbaden. 26 marca 2006 Rainer Prewo został wybrany do Landtagu z listy SPD w powiecie Calw.

</doc>
<doc id="1490365" url="https://pl.wikipedia.org/wiki?curid=1490365" title="Skip">
Skip



</doc>
<doc id="1490368" url="https://pl.wikipedia.org/wiki?curid=1490368" title="Lastriko">
Lastriko

Lastriko "(również lastryko, lastrico, terazzo)" – materiał budowlany, rodzaj betonowego (rzadziej asfaltowego) podłoża utworzony przez mieszaninę wody, cementu (asfaltu), grysu oraz barwnika stosowany do wylewania posadzek, schodów, parapetów oraz do nagrobków.
Grys stosowany do wytworzenia lastriko to przeważnie różnego rodzaju marmur, granit, bazalt. Mieszanka z cementem tworzy twardą i mocną powierzchnię podatną na polerowanie i szlifowanie dla uzyskania połysku kamienia naturalnego. Grys do lastriko ma grubość do 10 mm. Najczęściej stosuje się grys w dwóch rozmiarach - od 2 do 5 mm lub od 4 do 10 mm. 
Faktura lastrika może być chropowata, z wystającymi kawałkami kamienia (zwłaszcza do nagrobków) albo polerowana na wysoki połysk. 
Lastriko znano już w neolicie a potem w starożytności i było ono jednym z najstarszych znanych, zachowanych do dziś podłoży. Znane są posadzki z lastriko w Jerychu, Göbekli Tepe i Çayönü (Turcja) oraz z Kastros na Cyprze. Zachowały się także podłogi w weneckich willach sięgające czasów XIV w. Były także popularne w średniowieczu (IX w.) w północnych Włoszech. Znane są wysokiej klasy artystycznej podłogi z lastryka z okresu międzywojennego XX w. często tworzone w stylu art déco.

</doc>
<doc id="1490370" url="https://pl.wikipedia.org/wiki?curid=1490370" title="Lastryko">
Lastryko



</doc>
<doc id="1490371" url="https://pl.wikipedia.org/wiki?curid=1490371" title="Lastrico">
Lastrico



</doc>
<doc id="1490372" url="https://pl.wikipedia.org/wiki?curid=1490372" title="Terazzo">
Terazzo



</doc>
<doc id="1490373" url="https://pl.wikipedia.org/wiki?curid=1490373" title="Bruno Wolkowitch">
Bruno Wolkowitch

Bruno Wolkowitch, właściwie Bruno Jacques Wolkowitch (ur. 10 maja 1961 w Paryżu) – francuski aktor.
Urodził się w polskiej rodzinie pochodzenia żydowskiego Wołkowiczów jako syn kosmetyczki/asystentki dermatologa i księgowego. Dzieciństwo spędził w Champigny-sur-Marne, w regionie Île-de-France, w departamencie Dolina Marny. W wieku ośmiu lat wyraził pragnienie, aby zostać aktorem. Mając jedenaście lat wystąpił w programie dla dzieci, gdzie śpiewał piosenkę "Le Petit Prince". W szkole średniej należał do grupy teatralnej, a następnie w latach 1981-84 uczęszczał do prywatnej szkoły dramatycznej Studio 34, gdzie poznał profesora Mathieu Claude. W 1984 roku uczył się w Conservatoire National d'Art Dramatique w Paryżu oraz zadebiutował na scenie w Monachium w przedstawieniu "Parking Niebo" ("Parking du ciel", 1984). W latach 1984-87 uczęszczał do klasy Viviane Theophilides. W międzyczasie wstąpił do Comédie-Française, gdzie zagrał w spektaklach: "Balkon" ("Le Balcon", 1985), "Tragedia Makbeta" ("La Tragédie de Macbeth", 1986), "Polyeucte de Corneille" (1987)
Pojawił się w wielu filmach telewizyjnych, a największą popularność zdobył jako policjant, kapitan i dowódca Vincent Fournier w serialu "Policja sondowa" ("P.J.", 1997-2006).
Ze związku z Fanny Gilles ma córkę Lou (ur. 2006) i syna (ur. 2011).

</doc>
<doc id="1490374" url="https://pl.wikipedia.org/wiki?curid=1490374" title="Frank Griffin">
Frank Griffin

Frank Albert Griffin (ur. 28 marca 1928 w Pendlebury – zm. 4 czerwca 2007) – angielski piłkarz występujący na pozycji skrzydłowego. Najlepiej zapamiętany jako zdobywca zwycięskiego gola w finale Pucharu Anglii w 1954.
Kariera.
Urodzony w Pendlebury, Griffin zaczynał karierę w Shrewsbury Town. W 37 meczach zdobył dla klubu 5 goli, w tym zwycięską w spotkaniu z Wrexham w ligowym meczu rozegranym po raz pierwszy na stadionie Gay Meadow w 1950.
W kwietniu 1951, miesiąc po przejściu na zawodowstwo, podpisał kontrakt z West Bromwich Albion, w którym zadebiutował w spotkaniu przeciwko Sunderland na obiekcie Roker Park. W sezonie 1953/1954 West Bromwich dominowało w lidze, jednak obniżka formy w ostatnich meczach spowodowała, że zespół zajął ostatecznie drugie miejsce, które było zarazem najlepszym wynikiem klubu od 1924. W finale Pucharu Anglii w 1954, w którym przeciwnikiem było Preston North End, West Bromwich przegrywało 1:2, jednak drużyna zdołała wyrównać, zaś w 87. minucie Griffin zdobył zwycięskiego gola.
W lutym 1958, w spotkaniu Pucharu Anglii, Griffin złamał nogę w dwóch miejscach, co spowodowało zakończenie przez niego profesjonalnej kariery. Po wyleczeniu urazu zdążył jeszcze rozegrać w barwach klubu sześć spotkań. Po odejściu z zespołu grał w drużynach z niższych lig, Northampton Town i Wellington Town. Zmarł w 2007 w wieku 79 lat.

</doc>
<doc id="1490375" url="https://pl.wikipedia.org/wiki?curid=1490375" title="Zanikowe zapalenie skóry">
Zanikowe zapalenie skóry

Zanikowe zapalenie skóry – późny objaw skórny w boreliozie.
Obraz kliniczny.
Nacieczone czerwone plamy, skóra ulega ścieńczeniu, staje się bibułkowato pomarszczona, z przeświecającą siecią powierzchownych naczyń. Zazwyczaj na kończynach, na jednej lub wszystkich. Po kilku latach zmiany zapalne zmieniają się w zanikowe. Może pojawiać się nawet 10 lat od zakażenia.
Leczenie.
Antybiotyki – penicyliny oraz tetracykliny doustnie, przez 6-8 tygodni.

</doc>
<doc id="1490377" url="https://pl.wikipedia.org/wiki?curid=1490377" title="PCO">
PCO



</doc>
<doc id="1490379" url="https://pl.wikipedia.org/wiki?curid=1490379" title="Europa-Park">
Europa-Park

Europa-Park – największy w Niemczech i trzeci pod względem wielkości park rozrywki w Europie, m.in. po paryskim Disneylandzie. Park znajduje się w miejscowości Rust, w południowo-zachodnich Niemczech. Został otwarty 12 lipca 1975 roku przez Franza Macka oraz jego syna, Rolanda Macka. W 2017 roku park odwiedziło około 5,7 miliona osób.
Park podzielony jest na 15 stref tematycznych reprezentujących kraje europejskie, takie jak: Niemcy, Francję, Szwajcarię, Włochy, Holandię, Rosję, Hiszpanię, Grecję, Irlandię, Portugalię, Anglię czy też państwa skandynawskie. Park oferuje atrakcje zarówno dla dzieci, jak i dorosłych. W 2019 park planuje otworzył nową strefę tematyczną "Rulantica" (park wodny), natomiast na 2023 rok planowane jest dodanie kolejnej strefy związanej z Chorwacją, wraz z nową kolejką górską.
Kolejki górskie.
Czynne.
Na rok 2022 w parku znajdowało się 13 czynnych kolejek górskich:
W planach.
Na rok 2023 park ma w planach budowę 1 nowej kolejki górskiej w nowej strefie tematycznej.

</doc>
<doc id="1490381" url="https://pl.wikipedia.org/wiki?curid=1490381" title="Parafia Wniebowstąpienia Pańskiego w Sanoku">
Parafia Wniebowstąpienia Pańskiego w Sanoku

Parafia Wniebowstąpienia Pańskiego w Sanoku - Olchowcach – rzymskokatolicka parafia znajdująca się w Sanoku, w dzielnicy Olchowce, należąca do dekanatu sanockiego II w archidiecezji przemyskiej.
Historia.
Olchowce były wzmiankowane już w 1444 roku, i była to wieś służebna grodu sanockiego. W 1844 roku grekokatolicy zbudowali drewnianą cerkiew pw. Wniebowstąpienia Pańskiego.
28 lutego 1948 roku dekretem bpa Franciszka Bardy została erygowana parafia "pw. Wniebowstąpienia Pańskiego" w Olchowcach, z wydzielonego terytorium parafii Najświętszego Serca Pana Jezusa w Sanoku, a na kościół parafialny zaadaptowano miejscową cerkiew. 21 czerwca 1957 wikariuszem eksponowanym został ks. Jan Mikosz. Za jego urzędowania trwał konflikt z władzami komunistycznymi PRL, o majątek po byłej parochii greckokatolickiej, zakończony wyrokiem sądowym, pozbawiającym parafię własności nieruchomości oraz odejściem ks. Jana Mikosza. 
W 1972 roku wieś została włączona do miasta Sanoka. W 1985 roku do parafii przyłączono Lisznę. W 1999 roku rozpoczęto budowę kościoła filialnego w Bykowcach, który 7 lipca 2001 roku został poświęcony przez abpa Józefa Michalika, "pw. Niepokalanego Serca Najświętszej Maryi Panny ".
Na terenie parafii jest 2 000 wiernych (w tym: Sanok-Olchowce – 1 050, Bykowce – 590, Liszna – 360).

</doc>
<doc id="1490384" url="https://pl.wikipedia.org/wiki?curid=1490384" title="Andrzej Prądzyński">
Andrzej Prądzyński

Andrzej Prądzyński (ur. 8 września 1872 w Ruchocinie, zm. 13 października 1938 we Wrześni) – księgarz, wydawca, działacz społeczny. 
Życiorys.
Urodził się w rodzinie ziemiańskiej Józefa i Marii z Drzeńskich. Uczył się w domu oraz przez 3 lata w gimnazjum w Trzemesznie. W 1886 rozpoczął naukę zawodu L.G. Langego w Gnieźnie. Po odbyciu służby wojskowej w Berlinie praktykował tamże jako księgarz. W 1895 przeniósł się do Lwowa i przez 5 lat pracował w księgarni Seyfartha i Czajkowskiego. W 1900 prowadził w Inowrocławiu księgarnię: „Dziennika Kujawskiego”. W 1901 osiedlił się we Wrześni, gdzie 28 września 1901 otworzył pod własną firmą pierwszą polską księgarnię, a wkrótce potem wypożyczalnię książek. W 1905 założył wraz z Marianem Kapałczyńskim, przebywającym wtedy w Zurychu, drukarnię „Labor”, przeniesioną w 1913 do Inowrocławia. Był aktywnym działaczem patriotycznym na swoim terenie. 
Z racji sprowadzania i sprzedaży objętych indeksem dzieł polskich popadł w liczne kolizje z policją pruską. Zmobilizowany w 1914, walczył na froncie. W 1918 powrócił do Wrześni. Po wybuchu powstania wielkopolskiego z polecenia Powiatowej Rady Ludowej objął nadzór nad miejscową niemiecką gazetą „Wreschener Stadt- und Kreisblatt”. Wybrany przewodniczącym Wydziału Wrzesińskiego Rady Robotniczej i Żołnierskiej, brał udział w przejmowaniu urzędów z rąk niemieckich i organizowaniu polskiej administracji. Reaktywował również działalność miejscowego Towarzystwa Gimnastycznego „Sokół”. 
Wiosną 1920 wykupił z rąk niemieckiej rodziny Schenke drukarnię i księgarnię (istniejące od 1863) i rozpoczął wydawanie redagowanego przez siebie "Orędownika Wrzesińskiego". W latach II Rzeczypospolitej prowadził wszechstronną działalność społeczną, ukierunkowaną w znacznej mierze regionalnie. Przekształcił "Orędownika Wrzesińskiego" w pismo regionalne, które miało proendecki charakter. Przyczynił się do powołania „Wici Wielkopolskie” (1931–1937), miesięcznika poświęconego historii i kulturze Wielkopolski. W 1935 został zwolennikiem sanacji. 
Żonaty z Józefą z Jaraczewskich, z którą miał czwórkę dzieci: Marię, Janusza, Celinę i Zygmunta.
Zmarł 13 października 1938. Został pochowany na Cmentarzu Farnym we Wrześni.
Upamiętnienie.
Andrzej Prądzyński był patronem Gimnazjum nr 2 we Wrześni.

</doc>
<doc id="1490385" url="https://pl.wikipedia.org/wiki?curid=1490385" title="Skip (curling)">
Skip (curling)

Skip - kapitan drużyny curlingowej. Skip kieruje grą drużyny, jest odpowiedzialny za taktykę podczas meczu i wybór zagrań (w porozumieniu z innymi członkami drużyny), pokazuje również cel zawodnikowi zagrywającemu, trzymając szczotkę w domu na końcu toru curlingowego. Skip zazwyczaj gra na pozycji czwartego i zagrywa dwa ostatnie kamienie, jednak nie jest to regułą i w niektórych drużynach skip gra na innej pozycji.
Skip jest zawodnikiem, który szczotkuje najmniej podczas meczu, jego rola ogranicza się do szczotkowania kamieni przeciwnika za tee-line oraz czasami do pomocy przy szczotkowaniu kamieni własnej drużyny, gdy jest to konieczne. Gdy skip zagrywa swoje kamienie, jego rolę przejmuje wiceskip.

</doc>
<doc id="1490387" url="https://pl.wikipedia.org/wiki?curid=1490387" title="Ivo Miro Jović">
Ivo Miro Jović

Ivo Miro Jović (ur. 15 lipca 1950 w Čapljinie) – bośniacki Chorwat, chorwacki członek Prezydium Bośni i Hercegowiny od 9 maja 2005 do 6 listopada 2006. Przewodniczący Prezydium Republiki Bośni i Hercegowiny od 28 czerwca 2005 do 26 lutego 2006.
Życiorys.
Ivo Miro Jović ukończył filozofię na Uniwersytecie w Sarajewie oraz ekonomię. Po studiach pracował jako nauczyciel i wykładowca w szkołach w Ilijaš i Kiseljak. W życie polityczne zaangażował się w 1997, gdy Chorwacka Unia Demokratyczna Bośni i Hercegowiny zaproponowała mu stanowisko w samorządzie Kantonu Centralna Bośnia.
W latach 1999–2001 Jović zajmował stanowisko wiceministra kultury w rządzie federalnym. W wyborach parlamentarnych w 2002 dostał się do Izby Reprezentantów BiH jako przedstawiciel Chorwackiej Unii Demokratycznej BiH.
9 maja 2005 został wybrany w skład Prezydium BiH po tym, jak Dragan Čović został odwołany ze stanowiska przez Wysokiego Przedstawiciela pod zarzutami korupcji. Jović zasiadał w prezydium do 6 listopada 2006, pełniąc w tym czasie jeden raz funkcję jego przewodniczącego.
1 października 2006 w wyborach na stanowisko chorwackiego członka Prezydium BiH zdobył 25% głosów poparcia i został pokonany przez Željko Komšicia (41%).

</doc>
<doc id="1490388" url="https://pl.wikipedia.org/wiki?curid=1490388" title="Juraniowa Dolina">
Juraniowa Dolina



</doc>
<doc id="1490391" url="https://pl.wikipedia.org/wiki?curid=1490391" title="Ethan Hunt">
Ethan Hunt

Ethan Matthew Hunt (ur. 18 czerwca 1964 w Madison) – postać fikcyjna, główny bohater serii "", agent rządowej jednostki "Impossible Mission Force".
Życiorys.
Urodził się w 1964 w Madison w stanie Wisconsin. Jego rodzice prawdopodobnie nie żyją.
W pierwszej części zostaje wyznaczony do misji w Pradze mającej na celu zatrzymanie zdrajcy chcącego sprzedać tajne dokumenty. Misji dowodzi Jim Phelps (Jon Voight). Jako jedyny uchodzi z życiem po wykonaniu misji (ginie także Phelps) i musi oczyścić swoje nazwisko bowiem jest podejrzany za śmierć swoich wspólników. Okazuje się, że zdrajcą jest Phelps, który upozorował własną śmierć.
Huntowi udaje się oczyścić z zarzutów i ukarać Phelpsa.
W " Hunt musi przeszkodzić bioterrorystom w rozprzestrzenieniu groźnego wirusa, którzy chcą zbić majątek na sprzedaży antidotum. I tym razem Hunt wychodzi zwycięsko, dowódca bioterrorystów ginie w walce z agentem. W filmie Hunt ma romans z byłą kryminalistką Nyah Nordolf-Hall (Thandie Newton), ale ich związek nie przetrwał do trzeciego filmu.
W " Hunt odchodzi z agencji, gdyż chce wieść spokojne życie z żoną pielęgniarką Julią (Michelle Monaghan). Nie dane mu jest jednak żyć spokojnie. Terrorysta Davien grozi że zabije jego ukochaną. Mimo iż nie obywa się bez tragicznych wypadków, i ta misja kończy się powodzeniem, Davien prawdopodobnie ginie przejechany przez ciężarówkę. Film kończy się miesiącem miodowym Huntów.
W Hunt początkowo po utracie żony znajduje się w więzieniu z którego pomagają mu w ucieczce nowa agentka Jane Carter (Paula Patton) i wcześniej Ethanowi już znany Benji Dunn (Simon Pegg). Wkrótce po niektórych wydarzeniach dołącza do nich „sekretarz” William Brandt (Jeremy Renner). Cała czwórka musi przeszkodzić przestępcy Kurtowi Hendricksowi (Mikael Nyqvist) przed wszczęciem protokołu ducha i wystrzeleniu bomby nuklearnej dzięki której mogliby zacząć wojnę.

</doc>
<doc id="1490392" url="https://pl.wikipedia.org/wiki?curid=1490392" title="Beach (Dakota Północna)">
Beach (Dakota Północna)

Beach – miasto w Stanach Zjednoczonych, w stanie Dakota Północna, stolica hrabstwa Golden Valley. W 2008 liczyło 933 mieszkańców.

</doc>
<doc id="1490395" url="https://pl.wikipedia.org/wiki?curid=1490395" title="Jacob Erik Holm">
Jacob Erik Holm

Jacob Erik Holm (ur. 10 kwietnia 1895 r. w Kopenhadze, zm. 25 czerwca 1949 r. tamże) – duński wojskowy (porucznik), prawnik i nazistowski działacz polityczny, podczas II wojny światowej oficer Korpusu Schalburga.
Służył w armii duńskiej, dochodząc do stopnia Premierløjtnanta. 1 lipca 1923 r. został przeniesiony do rezerwy, po czym rozpoczął studiować prawo. Od września 1931 r. był adwokatem w Roskilde. W 1938 r. wstąpił do Narodowosocjalistycznej Duńskiej Partii Robotniczej (DNSAP) Fritsa Clausena. Po zajęciu Danii przez wojska niemieckie 9 kwietnia 1940 r., podjął kolaborację z okupantami. W styczniu 1941 r. wraz z kilkoma innymi działaczami DNSAP przeszedł do nowo powstałej efemerycznej partii Den Danske Front. 12 marca tego roku wstąpił ochotniczo do armii duńskiej. W grudniu 1943 r. został członkiem Korpusu Schalburga, dostając stopień kapitana. 6 stycznia 1944 r. uczestniczył w zabójstwie lekarza z miejscowości Slagelse, podejrzanego o współpracę z ruchem oporu. Przygotowywał się też do drugiego zamachu, do którego ostatecznie nie doszło. Po zakończeniu wojny został aresztowany i uwięziony. 14 listopada 1947 r. po procesie skazano go na karę śmierci, wykonaną 25 czerwca 1949 r.
Linki zewnętrzne.
Biografia Jacoba Erika Holma (jęz. duński)

</doc>
<doc id="1490396" url="https://pl.wikipedia.org/wiki?curid=1490396" title="Carson (Dakota Północna)">
Carson (Dakota Północna)

 
Carson – miasto w Stanach Zjednoczonych, w stanie Dakota Północna, stolica hrabstwa Grant. W 2008 liczyło 265 mieszkańców.

</doc>
<doc id="1490397" url="https://pl.wikipedia.org/wiki?curid=1490397" title="Ray Charles Live">
Ray Charles Live

Ray Charles Live – box set amerykańskiego muzyka Raya Charlesa, wydany w 2005 roku. Składa się on z piosenek Charlesa nagranych na żywo podczas różnych koncertów i jego innych wystąpień.
Lista utworów.
Dysk 1
Dysk 2

</doc>
<doc id="1490400" url="https://pl.wikipedia.org/wiki?curid=1490400" title="Cooperstown (Dakota Północna)">
Cooperstown (Dakota Północna)

 
Cooperstown – miasto w Stanach Zjednoczonych, w stanie Dakota Północna, stolica hrabstwa Griggs. W 2008 liczyło 909 mieszkańców.

</doc>
<doc id="1490401" url="https://pl.wikipedia.org/wiki?curid=1490401" title="Eat You Up">
Eat You Up

Eat You Up – pierwszy angielski singel koreańskiej piosenkarki BoA Kwon. Wypuszczenie singla na rynek planowano 14 października, jednak przesunięto tę datę o tydzień – na 21 października 2008. W wersji CD singel ma wyjść w Stanach Zjednoczonych 11 listopada 2008. "Eat You Up" w internecie zostanie udostępniony trzydziestu krajom m.in. w Anglii, Francji, Włoszech, Niemczech, Australii. Utwór znajdzie się na nadchodzącym albumie Look Who's Talking. Jego producentem jest Bloodshy &amp; Avant. Piosenkę ujawniono w serwisie MySpace 2 października.

</doc>
<doc id="1490402" url="https://pl.wikipedia.org/wiki?curid=1490402" title="Seward (Alaska)">
Seward (Alaska)

Seward – miasto w Stanach Zjednoczonych, w stanie Alaska. W 2008 liczyło 3 060 mieszkańców. 
Miasto zostało tak nazwane na cześć Williama H. Sewarda

</doc>
<doc id="1490403" url="https://pl.wikipedia.org/wiki?curid=1490403" title="Petersburg (Alaska)">
Petersburg (Alaska)

Petersburg – jednostka osadnicza ("census-designated place") w Stanach Zjednoczonych, w południowo-wschodniej części stanie Alaska, na Wyspie Mitkowa. W 2008 liczyła 2791 mieszkańców.

</doc>
<doc id="1490407" url="https://pl.wikipedia.org/wiki?curid=1490407" title="Studium kobiety">
Studium kobiety

Studium kobiety – opowiadanie Honoriusza Balzaka z cyklu "Komedia ludzka", stanowiące część "Scen z życia prywatnego". Po raz pierwszy zostało opublikowane w czasopiśmie "La Mode" w 1830.
Czas powstania utworu.
"Studium kobiety" Balzac napisał w lutym 1830 roku. Po raz pierwszy wydał je w „La Mode” 12 marca 1830 roku. Następnie w 1831 roku u wydawcy Gosselina w zbiorze "Romans et Contes philosophiques". W 1835 roku, pod zmienionym tytułem "Profil de marquise", przeniósł utwór do "Scen z życia prywatnego" w "Studiach obyczajowych", gdzie ponownie znalazł się w wydaniu Charpentiera z 1839 roku. W 1842 roku pisarz włączył nowelę do "Komedii ludzkiej" umieszczając ją w pierwszym tomie i przywracając pierwotny tytuł.
Treść.
Markiza de Listomère cieszy się w Paryżu opinią kobiety nieosiągalnej. Tymczasem Eugeniusz de Rastignac, dopiero zaczynający robić karierę w wielkim świecie, przypadkowo wysyła do niej namiętny list przeznaczony dla swojej kochanki Delfiny de Nucingen. Markiza, która już wcześniej dostrzegła przystojnego młodzieńca, udaje oburzenie, lecz w rzeczywistości jest zachwycona takim obrotem sprawy. Zaprasza Rastignaka do siebie, jednak ten, zorientowawszy się w sytuacji, nieopatrznie wyznaje jej prawdę. Markiza udaje wówczas chorobę i przepędza go.
Cechy utworu.
"Studium kobiety" jest przede wszystkim, jak sugeruje już sam tytuł, utworem poświęconym kobiecie, jej zachowaniu, uczuciom i przeżyciom. Mimo niewielkiej objętości dzieła stanowi ono ważny komponent ogólnej refleksji nad kobietami z wielkiego świata, cechami i motywami ich postępowania oraz wpływem środowiska na ich działanie, która przewija się przez kilkadziesiąt dzieł Balzaka. Opowiadanie dalekie jest jednak od jednolitego charakteru, łącząc w sobie elementy komiczne, ironiczny komentarz wobec obyczajów wielkiego świata (a zwłaszcza postępowania głównej bohaterki) oraz nieco cyniczny dydaktyzm. Autor eksperymentuje również z formą opowiadania, wprowadzając w roli narratora Horacego Bianchona, lekarza i przyjaciela Rastignaka, co ma dodatkowo przybliżyć czytelnikowi opisywany w utworze świat.

</doc>
<doc id="1490409" url="https://pl.wikipedia.org/wiki?curid=1490409" title="Cordova (Alaska)">
Cordova (Alaska)

Cordova – miasto w Stanach Zjednoczonych, w stanie Alaska. W 2008 liczyło 2313 mieszkańców.

</doc>
<doc id="1490412" url="https://pl.wikipedia.org/wiki?curid=1490412" title="Wrangell">
Wrangell

Wrangell (ang. "City and Borough of Wrangell") – skonsolidowane miasto–okręg (ang. "consolidated city-borough") w Stanach Zjednoczonych, w południowo-wschodniej części stanu Alaska. Miasto położone jest na północnym czubku Wyspy Wrangla. Okręg administracyjny zajmuje obszar o powierzchni 6620 km² i obejmuje Wyspę Wrangla w całości, inne okoliczne wyspy (m.in. Etolin i Wyspę Zaremby) oraz fragment kontynentu sięgający po granicę kanadyjską. Obszar ten niemal w całości znajduje się w granicach lasu narodowego Tongass. W 2021 roku liczba mieszkańców okręgu wynosiła 2055. 
Wrangell jest jednym z najstarszych miast na terenie Alaski, założonym w 1834 roku przez rosyjskiego barona Ferdinanda von Wrangela. Od roku 1960 miasto administracyjne leżało w okręgu niezorganizowanym. Po wprowadzeniu podziału w 1970 roku przez United States Census Bureau na 11 okręgów (tzw. „obszar spisu powszechnego”, ang. "census area"), miasto Wrangell znalazło się w okręgu Wrangell-Petersburg. Obecny status miasta został nadany 30 maja 2008 roku. W referendum przeprowadzonym w maju 2008 roku 63,99% mieszkańców opowiedziało się za utworzeniem nowego okręgu. 
W 2021 roku największy odsetek ludności stanowi ludność biała (66,5%) oraz rdzenni mieszkańcy (16,4%).

</doc>
<doc id="1490414" url="https://pl.wikipedia.org/wiki?curid=1490414" title="Obiecaj mi!">
Obiecaj mi!

Obiecaj mi! (serb. "Zavet") – serbsko-francuski film komediowy z 2007 roku w reżyserii Emira Kusturicy. Obraz opowiada historię chłopca Cane, który – opuszczając rodzinną wieś – obiecuje dziadkowi, że powróci z żoną i ikoną świętego Mikołaja.

</doc>
<doc id="1490420" url="https://pl.wikipedia.org/wiki?curid=1490420" title="Romet ogar 900">
Romet ogar 900



</doc>
<doc id="1490426" url="https://pl.wikipedia.org/wiki?curid=1490426" title="Pilatus P-2">
Pilatus P-2

Pilatus P-2 – szwajcarski samolot treningowy firmy Pilatus Aircraft, zbudowany na potrzeby szwajcarskich sił powietrznych. Pierwszy lot odbył się 27 kwietnia 1945 roku.
Używany głównie jako maszyna szkoleniowa, czasami służył także jako myśliwiec. Co kilka lat producent wprowadzał były drobne zmiany w konstrukcji maszyny, m.in. zmieniano moc silnika. Był to pierwszy samolot wyprodukowany przez Pilatus Aircraft. Samoloty Pilatus P-2 latały tylko w szwajcarskich siłach powietrznych.

</doc>
<doc id="1490428" url="https://pl.wikipedia.org/wiki?curid=1490428" title="U-55">
U-55



</doc>
<doc id="1490429" url="https://pl.wikipedia.org/wiki?curid=1490429" title="Easy listening">
Easy listening

Easy listening (ang. „łatwe słuchanie”) – powstały w połowie XX wieku gatunek muzyczny, wywodzący się z popu, soulu, swingu i jazzu, często zawiera elementy world music. Charakteryzuje się optymistyczną i „chwytliwą” melodią z elementami tanecznymi, a także prostymi tekstami. Jest wykonywany na fortepianie lub pianinie i instrumentach etnicznych, którym towarzyszy śpiew. Gatunkiem, który wyewoluował bezpośrednio z niego jest lounge music.

</doc>
<doc id="1490430" url="https://pl.wikipedia.org/wiki?curid=1490430" title="U-106">
U-106



</doc>
<doc id="1490431" url="https://pl.wikipedia.org/wiki?curid=1490431" title="Ray Charles Live (box set)">
Ray Charles Live (box set)



</doc>
<doc id="1490433" url="https://pl.wikipedia.org/wiki?curid=1490433" title="Cock Robin">
Cock Robin

Cock Robin – amerykańska grupa muzyczna, grająca głównie muzykę rockową. Powstały w 1984 roku zespół, składał się z czterech członków – byli nimi wokalista i basista Peter Kingsbery, wokalistka Anna Lacazio, gitarzysta Clive Wright i perkusista Louis Molino III. Formacja rozpadła się w 1990 roku. Przez ten czas jego członkowie nagrali 3 albumy muzyczne. Zespół reaktywował się w 2006 roku.

</doc>
<doc id="1490435" url="https://pl.wikipedia.org/wiki?curid=1490435" title="Puchar Nelsona Mandeli">
Puchar Nelsona Mandeli



</doc>
<doc id="1490436" url="https://pl.wikipedia.org/wiki?curid=1490436" title="Anthology (album Raya Charlesa)">
Anthology (album Raya Charlesa)

Anthology – box set amerykańskiego muzyka Raya Charlesa, wydany w 2005 roku.
Lista utworów.
Dysk 1
Dysk 2
Dysk 3

</doc>
<doc id="1490438" url="https://pl.wikipedia.org/wiki?curid=1490438" title="Trachemys scripta elegans">
Trachemys scripta elegans



</doc>
<doc id="1490440" url="https://pl.wikipedia.org/wiki?curid=1490440" title="U-58">
U-58



</doc>
<doc id="1490443" url="https://pl.wikipedia.org/wiki?curid=1490443" title="Ejnar Jørgensen">
Ejnar Jørgensen

Ejnar Jørgensen (ur. 20 marca 1898) – duński nazistowski działacz polityczny, parlamentarzysta, członek Frikorps Danmark podczas II wojny światowej.
Życiorys.
Był właścicielem sklepu spożywczego. 16 listopada 1930 r. współtworzył Narodowosocjalistyczną Duńską Partię Robotniczą (DNSAP). W 1933 r. poparł Fritsa Clausena w wewnętrznej rozgrywce partyjnej o przywództwo w DNSAP. Odtąd był jego najbliższym współpracownikiem. Stanął na czele struktur partyjnych w prowincji Zelandia, wchodząc jednocześnie w skład kierownictwa DNSAP. Był też członkiem kierownictwa bojówek SA. Na ich czele próbował bezskutecznie 9 kwietnia 1940 r., czyli w dniu agresji wojsk niemieckich na Danię, opanować administracyjną dzielnicę Kopenhagi Christianborg. Następnie uczestniczył w starciach w Roskilde i pod Haderslev. Jesienią 1941 r. wstąpił ochotniczo do Frikorps Danmark, uzyskując stopień SS-Untersturmführera. Walczył na froncie wschodnim. Po powrocie do Danii 3 sierpnia 1942 r. został skazany na karę 3 miesięcy więzienia, ale wypuszczono go na wolność wskutek niemieckiej interwencji. W marcu 1943 r. z ramienia DNSAP został wybrany do parlamentu duńskiego. Był zwolennikiem utworzenia jednego silnego ruchu nazistowskiego w okupowanej Danii, dlatego postulował włączenie Korpusu Schalburga do DNSAP. Od pocz. 1944 r. coraz silniej zaczął występować przeciwko F. Clausenowi, który – jego zdaniem – źle kierował partią. Uzyskał silne poparcie struktur partyjnych z prowincji Sjælland. W odpowiedzi 20 maja tego roku poddano go ostracyzmowi partyjnemu pod formalnym zarzutem wielokrotnego łamania statutu DNSAP, co znacznie osłabiło jego pozycję. 7 sierpnia wraz z kilkoma innymi działaczami DNSAP odszedł z niej, tworząc Dansk National Samling. Jednakże już w marcu 1945 r. powrócił do DNSAP, podporządkowując jej swoją partię. Kilkakrotnie był celem bezskutecznych ataków ze strony ruchu oporu. Po zakończeniu wojny został aresztowany i uwięziony, pomimo tego, że był deputowanym do parlamentu. 27 marca 1947 r. po procesie skazano go na karę 5 lat więzienia. 5 czerwca 1948 r. kara została zwiększona do 10 lat więzienia. 11 marca 1949 r. sąd najwyższy skazał go ostatecznie na 8 lat więzienia.

</doc>
<doc id="1490444" url="https://pl.wikipedia.org/wiki?curid=1490444" title="Repenomamus giganticus">
Repenomamus giganticus



</doc>
<doc id="1490446" url="https://pl.wikipedia.org/wiki?curid=1490446" title="Super Tucano">
Super Tucano



</doc>
<doc id="1490447" url="https://pl.wikipedia.org/wiki?curid=1490447" title="U-77">
U-77



</doc>
<doc id="1490448" url="https://pl.wikipedia.org/wiki?curid=1490448" title="Ejnar Jorgensen">
Ejnar Jorgensen



</doc>
<doc id="1490449" url="https://pl.wikipedia.org/wiki?curid=1490449" title="Ejnar Joergensen">
Ejnar Joergensen



</doc>
<doc id="1490450" url="https://pl.wikipedia.org/wiki?curid=1490450" title="Istvan Hatvani">
Istvan Hatvani



</doc>
<doc id="1490462" url="https://pl.wikipedia.org/wiki?curid=1490462" title="U-20">
U-20



</doc>
<doc id="1490466" url="https://pl.wikipedia.org/wiki?curid=1490466" title="U-46">
U-46



</doc>
<doc id="1490469" url="https://pl.wikipedia.org/wiki?curid=1490469" title="Embraer Super Tucano">
Embraer Super Tucano



</doc>
<doc id="1490470" url="https://pl.wikipedia.org/wiki?curid=1490470" title="Repenomamidae">
Repenomamidae



</doc>
<doc id="1490471" url="https://pl.wikipedia.org/wiki?curid=1490471" title="Stożek (Góry Sanocko-Turczańskie)">
Stożek (Góry Sanocko-Turczańskie)

Stożek (696 m n.p.m.) – masyw górski położony w Górach Sanocko-Turczańskich.
Wznosi się w grzbiecie odbiegającym z jednego z wierzchołków (725 m n.p.m.) środkowej części Żukowa na zachód. Od zachodu i południa oblewają go wody Jeziora Solińskiego, zaś północne stoki opadają w dolinę Daszówki. Grzbiet Stożka przebiega w kierunku północny zachód – południowy wschód i kulminuje w trzech wierzchołkach o wysokościach (kolejność od północnego zachodu): 696, 691 oraz 686 m n.p.m. W kierunku południowo-zachodnim odbiega zeń pięć krótkich bocznych odgałęzień, z których każde posiada kulminację. Począwszy od pn.-zach. są to: Kiczerka (498 m n.p.m.), Kiczera Doliszna (578 m n.p.m.), Kiczera Serednia (597 m n.p.m.), Kiczera Horiszna (611 m n.p.m.) oraz nienazwany szczyt 618 m n.p.m. Grzbiet Kiczery Seredniej wcina się w wody Jeziora Solińskiego, tworząc Półwysep Brosa, na którym znajdują się tereny dawnej miejscowości Teleśnica Sanna. Stoki Stożka są zalesione i – w szczególności górne partie zboczy opadających zarówno z głównego grzbietu, jak i z bocznych ramion – dosyć strome.
Na wschodnim skraju Stożka przebiega grzbietem znakowany na niebiesko szlak Biała – Grybów. Prowadzi on od północy do grzbietu, następnie osiąga sąsiednie wzniesienie Łabiska (także Korsuczka; 615 m n.p.m.) i kieruje się odbiegającym stamtąd grzbietem na południe.

</doc>
<doc id="1490473" url="https://pl.wikipedia.org/wiki?curid=1490473" title="Saint Kitts-Nevis-Anguilla">
Saint Kitts-Nevis-Anguilla



</doc>
<doc id="1490474" url="https://pl.wikipedia.org/wiki?curid=1490474" title="Sat 1">
Sat 1



</doc>
<doc id="1490480" url="https://pl.wikipedia.org/wiki?curid=1490480" title="Warunki znamionowe">
Warunki znamionowe



</doc>
<doc id="1490489" url="https://pl.wikipedia.org/wiki?curid=1490489" title="Freak Like Me">
Freak Like Me



</doc>
<doc id="1490495" url="https://pl.wikipedia.org/wiki?curid=1490495" title="Feelin’ Way Too Damn Good">
Feelin’ Way Too Damn Good

Feelin’ Way Too Damn Good – trzeci singel kanadyjskiej grupy rockowej Nickelback, wydany w 2004 roku. Pochodzi on i promuje wydaną w 2003 roku płytę „The Long Road”. Utwór został zamieszczony na piątej pozycji na krążku, trwa 4 minuty i 16 sekund i jest najdłuższym utworem znajdującym się na płycie. Autorem tekstu jest wokalista grupy Chad Kroeger. W Wielkiej Brytanii singel został wydany jako drugi, po „Someday”, dlatego że „Figured You Out” został zakazany za zbyt „nieprzyzwoity tekst”. Na stronie B singla, został zamieszczony utwór „Where Do I Hide” z albumu „Silver Side Up”, wykonany w wersji akustycznej, nagrany podczas koncertu MTV Unplugged. Utwór w roku 2005 został nominowany do nagrody Grammy w kategorii Best Hard Rock Performance. Singel z utworem uzyskał status złotej płyty Jest trzecim singlem z albumu „The Long Road”, który pokrył się złotem. Pierwszym był singel z utworem „Someday” a drugim „Figured You Out”.
Znaczenie tekstu.
W tekście utworu Chad Kroeger porusza temat braku jego dziewczyny podczas jazdy. Czuje że są od siebie zbyt daleko. Pragnie to zmienić, uważa, że to nie jest trudne, lecz nachodzą go także wahania i zaczyna myśleć, że to zbyt piękne, aby było prawdziwe. Nachodzą go myśli że coś złego może się stać. Sam utwór powstał dużo wcześniej niż reszta materiału na płytę. Wcześniejsza wersja utworu różni się od tej z „The Long Road” nieco innym tekstem, oraz tym że brakuje jednego wersetu. Utwór rozpoczyna się spokojnym wstępem, oraz łagodnym brzmieniem w zwrotkach. Zyskuje na ciężkości dopiero w refrenach. Głos damski, który przez chwilę można usłyszeć w trakcie trwania utworu należy do Corinne Youchezin.
Notowania.
Utwór zajmował dość wysokie miejsca na listach przebojów. Piosenka osiągnęła pozycję 48 w rankingu Billboard Hot 100, 23 na liście Modern Rock Tracks oraz miejsce 3 na Mainstream Rock Tracks. Utwór zajął także 2 miejsce na liście Canadian Singles Chart, i jest pierwszym singlem zespołu, od czasów „How You Remind Me” (2001), który nie osiągnął 1 pozycji na tej liście.
Teledysk.
W teledysku do „Feelin’ Way Too Damn Good” można po raz ostatni zauważyć Ryana Vikedala zasiadającego za perkusją. Ryan Vikedal został później zastąpiony przez byłego członka grupy 3 Doors Down, Daniela Adaira. Teledysk przedstawia młodą parę podróżująca samochodem w nocy po mieście, oraz grupę wykonującą utwór w hali, przed małą liczbą osób. Reżyserem teledysku jest Martin Weisz.
Lista utworów na singlu.
Single CD:
Twórcy.
Nickelback
Muzycy sesyjni
Produkcja
Inni

</doc>
<doc id="1490498" url="https://pl.wikipedia.org/wiki?curid=1490498" title="Anna Habsburżanka (1318–1343)">
Anna Habsburżanka (1318–1343)

Anna (ur. 1318; zm. 14 lub 15 grudnia 1343 w Wiedniu) – księżniczka z dynastii Habsburgów.
Anna była córką Fryderyka III Pięknego i Elżbiety Aragońskiej (przed ślubem używała imienia Izabela). Zapewne w 1321 lub 1322 została zaręczona z przyszłym królem Polski Kazimierzem Wielkim. Projekt upadł przypuszczalnie po klęsce Fryderyka w bitwie pod Mühldorfem. W 1326 Anna została żoną księcia Henryka XV Bawarskiego z dynastii Wittelsbachów, który zmarł w 1333. Trzy lata później wyszła za hrabiego Gorycji Jana Henryka, który zmarł w 1338. Oba małżeństwa były bezdzietne. Po powtórnym owdowieniu Anna wstąpiła do klasztoru klarysek, w którym została opatką.

</doc>
<doc id="1490499" url="https://pl.wikipedia.org/wiki?curid=1490499" title="U-39">
U-39



</doc>
<doc id="1490502" url="https://pl.wikipedia.org/wiki?curid=1490502" title="See You at the Show">
See You at the Show

See You at The Show – czwarty singel kanadyjskiej grupy rockowej Nickelback pochodzący z jej wydanego w 2003 albumu "The Long Road". Jest to przedostatni singel z tego albumu. Utwór został zamieszczony na ostatnim - jedenastym miejscu na płycie, trwa 4 minuty i 4 sekundy i jest trzecim utworem pod względem długości. Dłuższe są tylko "Believe it or Not" (4:07) oraz "Feelin' Way Too Damn Good" (4:16). Singel został wydany jedynie w formie promocyjnej lecz nie został dostarczony do żadnej rozgłośni radiowej. Wydany został tylko w Australii oraz Niemczech. Zajął 82 miejsce na liście przebojów w Niemczech. Autorem tekstu do utworu jest wokalista grupa Chad Kroeger, muzykę skomponował wspólnie cały zespół.
Znaczenie tekstu.
Utwór traktuje o grupce ludzi idących na show, opisuje ich niespokojne zachowanie i nadużywanie przez nich alkoholu. Przedstawia także w pewien sposób to, jak wyglądają dziś koncerty muzyczne. Utwór rozpoczyna się lekkim balladowym, niemalże bluesowym wstępem. W refrenach utwór zyskuje na ciężkości, zahaczając o hard rock. Utwór posiada także krótkie solo gitarowe. 
Piosenka została użyta w 2005 roku przez Nine Network w Australii jako utwór przewodni podczas transmisji meczów Friday Night Football ligi Australian Football League. Utwór grany był jedynie podczas trasy "The Long Road Tour" w roku 2004. Trafił na bootleg pt. "Live in Toronto", z zapisem występu grupy w Toronto. Bootleg ukazał się na rynku w 2004 roku w formie CD/DVD. Na stronie B singla, znalazł się utwór "Too Bad" w wersji akustycznej, nagranej podczas koncertu MTV Unplugged w 2003 roku.
Teledysk.
Teledysk przedstawia fragmenty z meczu piłki nożnej, oraz scenę na której gra zespół przed tłumem ludzi. podczas wykonywania utworu, widać jest także efekty pirotechniczne, używane przez zespół na koncertach. Wersja utworu w teledysku jest krótsza, trwa bowiem 3 minuty i 32 sekundy. Reżyserem teledysku do utworu jest Nicholas Wrathall. Teledysk premierę miał w roku 2004. 
Lista utworów na singlu.
Single CD:
Twórcy.
Nickelback
Produkcja 
Inni

</doc>
<doc id="1490503" url="https://pl.wikipedia.org/wiki?curid=1490503" title="Honoryna (powieść)">
Honoryna (powieść)

Honoryna (oryg. fr. "Honorine") – powieść Honoriusza Balzaka z cyklu "Komedia ludzka", należąca do "Scen z życia prywatnego". Została opublikowana po raz pierwszy w 1844.
Czas powstania.
Utwór powstał w Paryżu w pomiędzy 25 a 28 grudnia 1842 roku. Ukazał się w odcinkach w „La Presse” pomiędzy 17 a 29 marca 1843 roku, a następnie z "Królem cyganerii" u Pottera w 1844 roku. W 1845 roku Balzac włączył "Honorynę" do czwartego tomu "Scen z życia prywatnego" "Komedii ludzkiej".
Treść.
Honoryna, żona bogatego i o wiele starszego hrabiego Oktawa, uciekła od niego z kochankiem, przy którym po raz pierwszy poczuła się doceniana jako kobieta, czego brakowało jej w bezwzględnym świecie paryskim. Miała z kochankiem dziecko, które szybko zmarło, po czym została porzucona. Pogrążona we wstydzie hrabina nie chciała wracać pod dach swojego męża, choć wiedziała, że ten jej wybaczył. Zamieszkała w zupełnym odosobnieniu na ulicy Saint-Maur.
Hrabia usiłuje skłonić żonę do powrotu przy pomocy swojego sekretarza Maurycego de l’Hostala. Młody człowiek, w celu nawiązania znajomości z Honoryną, wynajmuje dom w jej najbliższym sąsiedztwie. Uzyskuje wprawdzie obietnicę jej powrotu do męża, jednak sam zakochuje się w kobiecie, zostaje jej kochankiem, a następnie, nie chcąc zranić jej męża, który obdarzył go zaufaniem, wyjeżdża z Paryża i zostaje dyplomatą. Zrozumiawszy całą sytuację, delikatna Honoryna wraca do męża, lecz nie umie być szczęśliwa, a następnie przedwcześnie umiera. Po latach, gdy zmarł także hrabia, Maurycy opowiada całą historię w konsulacie w Genewie, na czele którego stoi. Chociaż w międzyczasie zawarł małżeństwo z rozsądku z bogatą dziedziczką, noszącą dziwnym zbiegiem okoliczności imię Onorina Pedrotti, nigdy nie zapomniał przeżyć z młodości.
Cechy utworu.
W "Honorynie" Balzak wykorzystuje technikę retrospekcji – opowieść będącą zasadniczym wątkiem powieści przedstawia po latach jeden z jej bohaterów – Maurycy. W ten sposób, wykorzystując narratora, który sam należy do kręgów wielkiego świata, przybliża czytelnikowi charakter tego środowiska. Mimo romantycznego wątku miłosnego, wskazującego nadal wyraźne wpływy romantycznej tradycji literackiej w twórczości Balzaka, to wielki świat, jego opis i krytyka jest głównym tematem utworu. Chociaż pisarz w pozytywnym świetle przedstawia zarówno Maurycego, jak i hrabiego Oktawa, podkreśla, że i oni nie oparli się niszczycielskiej sile konwenansów działających w wyższych sferach Paryża. Pierwszy z wymienionych musiał zawrzeć małżeństwo z rozsądku, które – i tak niezbyt udane – do końca niszczy wspomnienie Honoryny, natomiast drugi, choć wybaczył żonie zdradę, nie był w stanie stworzyć z nią związku, jakiego oczekiwała.
"Honoryna", podobnie jak często zestawiana z nią powieść "Beatrix", dowodzi zatem fatalnego wpływu świata opartego na pieniądzu na wszystkie wrażliwe bądź po prostu oryginalne osobowości. Liczne podobieństwa "Honoryna" wykazuje również do "Kobiety porzuconej" (wątek miłości między kobietą dojrzałą, po ciężkich przejściach emocjonalnych i młodym człowiekiem) oraz do "Podwójnej rodziny" i "Pierwszych kroków" (w sposobie konstruowania postaci męża, w tym wypadku hrabiego). Oryginalność powieści polega jednak na tym, że w zestawieniu z wymienionymi wyżej utworami w sposób jeszcze silniejszy wykazuje ona, jak niewiele miejsca na szlachetność jest we współczesnym autorowi świecie – bohaterowie "Honoryny" w największym stopniu starają się zachować czystość intencji, a zatem ich klęska na tym polu jest najbardziej, również dla nich samych, dotkliwa.

</doc>
<doc id="1490504" url="https://pl.wikipedia.org/wiki?curid=1490504" title="U-24">
U-24



</doc>
<doc id="1490505" url="https://pl.wikipedia.org/wiki?curid=1490505" title="Kryptochrom">
Kryptochrom



</doc>
<doc id="1490510" url="https://pl.wikipedia.org/wiki?curid=1490510" title="Hrabstwo Kearny (Kansas)">
Hrabstwo Kearny (Kansas)



</doc>
<doc id="1490512" url="https://pl.wikipedia.org/wiki?curid=1490512" title="Rajd amatorski">
Rajd amatorski

Rajd Samochodowy Amatorski – ogólnodostępny zabawowy rajd samochodowy organizowany przez Automobilkluby oraz firmy komercyjne. 
Zasady.
W odróżnieniu od profesjonalnego rajdu samochodowego w zawodach startować może każdy kierowca posiadający prawo jazdy kat. B oraz dowolna osoba będąca pilotem. Uczestnicy jeżdżąc własnymi samochodami w ruchu miejskim nie ścigają się między sobą. Średnia prędkość na trasie wynosi ok. 20 km/h.
Trasa rajdu, opisana profesjonalnym itinererem rajdowym podzielona jest na kilka odcinków. Zadaniem załóg (2-5 osób) jest odnalezienie prawidłowej trasy przejazdu, potwierdzenie kilkudziesięciu Punktów Kontroli Przejazdu tzw. PKP-ów oraz znalezienie odpowiedzi na pytania testowe związane z trasą. Na końcach odcinków zlokalizowane są konkurencje zabawowe oraz samochodowe próby sprawnościowe. 
Próby sprawnościowe odbywają się na zabezpieczonych placach. Na daną próbę wjeżdża wyłącznie jeden samochód i pokonuje na czas wytyczoną pomiędzy pachołkami trasę.
Cele.
Istotą amatorskiego rajdu samochodowego nie jest rywalizacja prędkościowa (czasowo liczone są wyłącznie próby sprawnościowe) a dokładność przejazdu oraz spostrzegawczość.
Wielką wagę przywiązuje się także do popularyzacji zasad bezpieczeństwa na drodze oraz do kultywowania lokalnych tradycji. Amatorskie rajdy stanowią więc nie tylko rozrywkę ale pełnią także funkcje społeczne.

</doc>
<doc id="1490514" url="https://pl.wikipedia.org/wiki?curid=1490514" title="Miguel Reina">
Miguel Reina

Miguel Reina Santos (ur. 21 stycznia 1946 w Kordobie) – hiszpański piłkarz grający na pozycji bramkarza. Podczas kariery występował w Córdoba CF, FC Barcelona oraz Atlético Madryt, a także rozegrał pięć meczów w reprezentacji Hiszpanii. Jest ojcem bramkarza José Manuela Reiny.
W 1974 Atlético Madryt z Reiną w składzie dotarło do finału Pucharu Europy, w którym na stadionie Heysel zmierzyło się z Bayernem Monachium. Po 90 minutach gry był remis 0:0. W dogrywce w 114. minucie Luis Aragonés zdobył bramkę dla Atlético, jednak Reina puścił jeszcze gola po strzale z dystansu. W rewanżu hiszpański klub przegrał 0:4.
W reprezentacji zadebiutował 15 października 1969 w wygranym 6:0 spotkaniu z Finlandią. Pojechał z kadrą na Mistrzostwa Świata 1966, w których nie rozegrał jednak ani jednego meczu. Ostatni występ w drużynie narodowej zaliczył 2 maja 1973 w przegranym 2:3 meczu z Holandią.

</doc>
<doc id="1490516" url="https://pl.wikipedia.org/wiki?curid=1490516" title="Hrabstwo Wallace (Kansas)">
Hrabstwo Wallace (Kansas)



</doc>
<doc id="1490520" url="https://pl.wikipedia.org/wiki?curid=1490520" title="Tanie pieniądze">
Tanie pieniądze

Tanie pieniądze – polski film fabularny z 1985 roku, w reżyserii Tomasza Lengrena.
Opis fabuły.
Skazaniec Adam opuszcza więzienie po dwóch latach kary. Wraca on w rodzinne strony z postanowieniem dokonania zemsty na stryju, który wydał go w ręce władz. Zanim jednak to się stanie, trochę przypadkowo dostanie pracę przy budowie autostrady. Wkrótce pojawia się Tojfel, były więzień, który proponuje Adamowi zamordowanie jego stryja w zamian za pomoc w planowanych przestępstwach. Gdy Adam nie daje odpowiedzi jego ludzie gwałcą Magdę, praktykantkę na budowie. Adam dokonuje zemsty, spychając samochód gwałcicieli do stawu. Adam i Magda zostają kochankami. Niedługo później stryj zostaje zamordowany, a na jego pogrzebie zjawia się Tojfel, który żąda od Adama rewanżu za dokonaną przysługę.
Obsada.
Źródło: Filmpolski.pl.

</doc>
<doc id="1490521" url="https://pl.wikipedia.org/wiki?curid=1490521" title="Hrabstwo Kingman (Kansas)">
Hrabstwo Kingman (Kansas)



</doc>
<doc id="1490523" url="https://pl.wikipedia.org/wiki?curid=1490523" title="Stanisław Łętowski (zm. 1786)">
Stanisław Łętowski (zm. 1786)

Stanisław Łętowski z Łętowa herbu Ogończyk (zm. 1786) – podkomorzy krakowski w latach 1759–1775, podstarości i sędzia grodzki biecki w 1736 roku, podstoli krakowski w latach 1735–1759, rotmistrz chorągwi husarskiej w wojsku koronnym w 1765 roku, starosta wielicki i bocheński, poseł, dziedzic, m.in. (od 1740 r.) miejscowości Bobowa oraz Bączala Dolnego i Bączala Górnego, generał adiutant Buławy Wielkiej Koronnej w 1776 roku, podwojewodzi krakowski od 1762 roku, sędzia żydowski województwa krakowskiego w 1778 i 1779 roku.
Życiorys.
Poseł województwa krakowskiego na sejm 1754 roku i na sejm 1744 roku. Poseł województwa krakowskiego na sejm 1760 roku. Poseł na sejm 1762 roku z województwa krakowskiego. Był elektorem Stanisława Augusta Poniatowskiego w 1764 roku. Jako poseł krakowski na sejm konwokacyjny (1764), 7 maja 1764 roku podpisał manifest, uznający odbywający się w obecności wojsk rosyjskich sejm za nielegalny. Był posłem na sejm 1766 roku z województwa krakowskiego. Członek konfederacji 1773 roku. Był posłem na Sejm Rozbiorowy 1773-1775 z województwa krakowskiego, wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór, 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Został członkiem Komisji Rozdawniczej Koronnej, ustanowionej dla likwidacji majątku skasowanego w Rzeczypospolitej zakonu jezuitów.
Członek konfederacji Andrzeja Mokronowskiego i poseł na sejm 1776 roku z województwa krakowskiego.
Ożeniony z Jordanówną – wojewodzianką bracławską, której dziadkiem był Michał Stefan Jordan h. Trąby (zm. 1739) wojewoda bracławski.
Stanisław Łętowski miał syna Franciszka Łętowskiego z Łętowa (zm. 17 kwietnia 1811) kawalera Orderu św. Stanisława, męża Teresy z Balickich – Łętowskiej herbu Ostoja i córkę Katarzynę Kuropatnicką z Łętowskich, poślubioną przez Ewarysta Andrzeja Kuropatnickiego (1734-1788) kasztelana buskiego, bełskiego, geografa, która w 1889 r. zakupiła cudowną, według wiernych, figurkę do kościoła w Tarnowcu.
Wnukiem Stanisława Łętowskiego był Ludwik Łętowski (1786-1868) – syn Franciszka, i Teresy z Balickich – biskup tytularny krakowski, członek senatu, historyk, literat – autor "Wspomnień pamiętnikarskich".
Wnukiem Stanisława był również Józef Ksawery Kuropatnicki, syn Katarzyny.

</doc>
<doc id="1490527" url="https://pl.wikipedia.org/wiki?curid=1490527" title="Linia szkwałowa">
Linia szkwałowa



</doc>
<doc id="1490528" url="https://pl.wikipedia.org/wiki?curid=1490528" title="U-83">
U-83



</doc>
<doc id="1490531" url="https://pl.wikipedia.org/wiki?curid=1490531" title="Superpuchar Ekstraklasy SA">
Superpuchar Ekstraklasy SA



</doc>
<doc id="1490535" url="https://pl.wikipedia.org/wiki?curid=1490535" title="Shy’m">
Shy’m

Shy’m właśc. Tamara Marthe (ur. 28 listopada 1985 w Trappes) – francuska piosenkarka. Jej pseudonim artystyczny to połączenie słowa Shy (z ang. nieśmiała) i litery M, pierwszej litery Martyniki, skąd pochodzi Shy’m.
Życiorys.
Karierę zaczynała od współpracy z K-Maro, z którym nagrała piosenki „Histories De Luv” oraz „Nice &amp; Slow” na jego album pt. "Million Dollar Boy". Następnie wydała solowy singiel „Femme de couleur”, a w październiku 2006 album pt. "Mes fantaisies", który rozszedł się w nakładzie ponad 380 tys. egzemplarzy we Francji, za co piosenkarka otrzymała certyfikat platynowej płyty. W 2007 uczestniczyła w programie "Fort Boyard". W 2008 wydała album pt. "Reflets", który rozszedł się w nakładzie 120 tys. egzemplarzy we Francji, za co uzyskała status złotej płyty. Na trzecim krążku pt. "Prendre l’air" umieściła bardziej elektroniczny album. W 2011 zwyciężyła w drugiej edycji programu "Danse avec les stars" w parze z Maxime Dereymezem, a pod koniec roku wyruszyła w trasę po Francji „Shimmy Tour 2011-2012”. W styczniu 2012 odebrała nagrodę NRJ Music Awards 2012 dla najlepszej artystki francuskiej.

</doc>
<doc id="1490536" url="https://pl.wikipedia.org/wiki?curid=1490536" title="Sepang">
Sepang



</doc>
<doc id="1490538" url="https://pl.wikipedia.org/wiki?curid=1490538" title="Wyżnia Żłobista Przełączka">
Wyżnia Żłobista Przełączka

Wyżnia Żłobista Przełączka (, , , 2370 m) – przełęcz w głównej grani Tatr położona pomiędzy Rumanowym Szczytem ("Rumanov štít", 2429 m) a Żłobistymi Czubami ("Zlobné zuby"). Po północno-wschodniej stronie przełęczy znajduje się Dolina Kacza, a po południowo-zachodniej – Dolinka Rumanowa (jedno z odgałęzień Doliny Złomisk).
Jest to wąska przełączka. Do Doliny Złomisk opada z niej rynna z lewej strony (patrząc od dołu) ograniczona grzędą północno-zachodniej ściany Rumanowego Szczytu. Po prawej stronie tej grzędy jest skośny żleb dochodzący do pierwszej na zachód szczerbinki w grani Żłobistych Czub. Rynna ta jest jego odnogą. Do Doliny Kaczej opada olbrzymia depresją o nazwie Żłobiste Koryto. Opada ona progiem do Kaczego Żlebu, jest więc jego odgałęzieniem.
Taternictwo.
Na Wyżnią Żłobistą Przełączkę nie prowadzi szlak turystyczny. Jedyna łatwa, nieznakowana droga prowadzi z Dolinki Rumanowej przez Rumanową Ławkę, z Doliny Kaczej natomiast wejście jest (w dolnej części) trudne. Wskutek tego przełęcz nie ma praktycznego znaczenia jako połączenie Doliny Kaczej z Dolinką Rumanową.

</doc>
<doc id="1490540" url="https://pl.wikipedia.org/wiki?curid=1490540" title="Juwenkus">
Juwenkus

Gaius Vettius Aquilinus Juvencus (ok. III/IV wiek) – kapłan pochodzący z Hiszpanii, autor pierwszego eposu chrześcijańskiego; w średniowieczu uważany za jednego z największych klasyków starożytności.
Niewiele wiadomo na temat Juwenkusa, w historii zapisał się jako poeta. Przedstawiał sobą nurt chrześcijaństwa życzliwy dla zdobyczy kultury antycznej. Obszerny poemat Juwenkusa, "Libri Evangeliorum", będący dokładnym przetworzeniem czterech Ewangelii na język heksametrów homeryckich, okazał się pierwszym znaczącym dziełem w łacińskiej poezji wczesnochrześcijańskiej, stanowił przy tym owoc spotkania się wiary w Jezusa Chrystusa z wrażliwością klasycystyczną.
Życie.
Wszystkie informacje na temat Juwenkusa pochodzą z pism Hieronima. Ułożył cztery księgi ujmujące tekst Ewangelii w 3200 heksametrach.

</doc>
<doc id="1490541" url="https://pl.wikipedia.org/wiki?curid=1490541" title="Catalunya Circuit">
Catalunya Circuit



</doc>
<doc id="1490542" url="https://pl.wikipedia.org/wiki?curid=1490542" title="Alex Arthur">
Alex Arthur

Alex Arthur (ur. 26 czerwca 1978 w Edynburgu) – szkocki bokser, były zawodowy mistrz świata organizacji WBO w kategorii junior lekkiej (do 130 funtów).
Zawodową karierę rozpoczął w listopadzie 2000. Pierwszej porażki doznał w październiku 2003, w swojej siedemnastej walce, przegrywając przez techniczny nokaut w piątej rundzie z Michaelem Gomezem. W latach 2004-2006 wygrał osiem kolejnych pojedynków. 21 lipca 2007 pokonał przez techniczny nokaut Gruzina Kobę Gogoladze i zdobył tytuł tymczasowego mistrza świata organizacji WBO w kategorii junior lekkiej. Pięć miesięcy później pokonał na punkty po zaciętej walce Stephena Fostera. Obaj pięściarze leżeli w tym pojedynku na deskach.
Arthur miał się następnie zmierzyć z regularnym mistrzem WBO w kategorii junior lekkiej, Joanem Guzmánem, jednak bokser z Dominikany zrezygnował z tytułu i zmienił kategorię wagową na cięższą. W konsekwencji Arthur został pełnoprawnym posiadaczem mistrzowskiego pasa.
Swój tytuł stracił już w następnej walce, 6 września 2008, przegrywając jednogłośnie na punkty z Nicky Cookiem. Bezpośrednio po pojedynku Arthur stwierdził, że został okradziony z tytułu przez sędziów i że to on powinien wygrać walkę.
Po tej porażce Arthur zmienił kategorię wagową na wyższą i powrócił na ring 19 czerwca 2009 roku, nokautując już w pierwszej rundzie Mohameda Benbiou. Jednak już w następnej walce, 5 grudnia 2009 roku, przegrał jednogłośnie na punkty z Nigelem Wrightem. W ciągu następnych dwóch lat Arthur wygrał trzy kolejne pojedynki z mniej znanymi bokserami.

</doc>
<doc id="1490545" url="https://pl.wikipedia.org/wiki?curid=1490545" title="Misja Wojskowa Francusko-Polska">
Misja Wojskowa Francusko-Polska

Zobacz też:

</doc>
<doc id="1490546" url="https://pl.wikipedia.org/wiki?curid=1490546" title="Francusko-Polska Misja Wojskowa">
Francusko-Polska Misja Wojskowa



</doc>
<doc id="1490556" url="https://pl.wikipedia.org/wiki?curid=1490556" title="Syndon">
Syndon



</doc>
<doc id="1490557" url="https://pl.wikipedia.org/wiki?curid=1490557" title="Misja Wojskowa Francusko-Polska w Paryżu">
Misja Wojskowa Francusko-Polska w Paryżu

Misja Wojskowa Francusko-Polska (albo Francusko-Polska Misja Wojskowa; fr. "La Mission militaire franco-polonaise") – misja wojskowa utworzona 8 czerwca 1917 roku do kierowania rekrutacją i pracami nad organizacją autonomicznej Armii Polskiej we Francji. Jedna z komórek organizacyjnych francuskiego Ministerstwa Wojny w Paryżu.
Szefem misji był gen. dyw. Louis Archinard.
Podstawą prawną tworzenia tej polskiej formacji wojskowej był dekret prezydenta Francji z 4 czerwca 1917 roku.
Przykładowo na terenie USA i Kanady do nowej formacji zgłosiło się 26 tys. osób, zaś z Włoch przybyło 32 tys. ochotników, głównie jeńców-Polaków, byłych żołnierz armii austro-węgierskiej.
Misja Wojskowa Francusko-Polska w Paryżu istniała do 15 lipca 1919 roku. Dokumenty wytworzone przez tę misję są jednym z zespołów akt Centralnego Archiwum Wojskowego.

</doc>
<doc id="1490558" url="https://pl.wikipedia.org/wiki?curid=1490558" title="U-64">
U-64



</doc>
<doc id="1490560" url="https://pl.wikipedia.org/wiki?curid=1490560" title="Misja Wojskowa Francusko-Polska we Włoszech">
Misja Wojskowa Francusko-Polska we Włoszech

Misja Wojskowa Francusko-Polska we Włoszech (albo Francusko-Polska Misja Wojskowa we Włoszech; fr. "Mission Militare Franco-Polonaise en Italie") – misja wojskowa utworzona we Włoszech do kierowania rekrutacją i pracami nad organizacją Armii Polskiej we Francji z ochotników polskich przebywających na terenie Włoch.
Szefem misji był mjr Radziwiłł.
Dokumenty wytworzone przez tę misję są jednym z zespołów akt Centralnego Archiwum Wojskowego.

</doc>
<doc id="1490561" url="https://pl.wikipedia.org/wiki?curid=1490561" title="Ośrodek Akademicki Rejs">
Ośrodek Akademicki Rejs

Ośrodek Akademicki Rejs – najstarszy polski ośrodek Opus Dei. Został założony w czerwcu 1990 z tymczasową siedzibą przy ul. Karłowicza (na Pogodnie) przez Pomorskie Stowarzyszenie Promocji Nauki. W siedzibie przy ul. Waryńskiego 14 ośrodek działał od maja 1991 r. Obecna siedziba znajduje się w Szczecinie w dzielnicy Pogodno przy ul. Adama Mickiewicza 51.
Działalność.
Rejs jest ośrodkiem o charakterze wychowawczym. Kształtuje postawy społeczne, naukowe i religijne wśród młodzieży męskiej.
W Rejsie odbywają się spotkania o różnym charakterze dla chłopców od 10 do 18 lat, dla studentów i dla osób pracujących. Organizowane są m.in. zajęcia sportowe, kursy nauki, warsztaty, tutoring, wyprawy turystyczne, modelarnia, spotkania z ciekawymi gośćmi z dziedziny nauki, biznesu, sportu, kultury i mediów. Opiekę duchową nad ośrodkiem sprawuje prałatura personalna Opus Dei. Podobną działalność prowadzi np. Ośrodek Kulturalny Sołek w Poznaniu.
W ośrodku znajduje się czytelnia i kaplica, jak również kameralny dom akademicki. Aktualnie trwają prace wykończeniowe nad nową siedzibą przy ul. Mickiewicza 51, w ramach kompleksu Bethanien. Nowy Ośrodek Akademicki posiada bibliotekę z czytelnią, sale wykładowe, pomieszczenia dla modelarni, salę sportową. Obiekt jest przystosowany do zajęć pozalekcyjnych dla męskiej młodzieży ze szkoły podstawowej, gimnazjum, liceum i studentów.

</doc>
<doc id="1490562" url="https://pl.wikipedia.org/wiki?curid=1490562" title="Francusko-Polska Misja Wojskowa we Włoszech">
Francusko-Polska Misja Wojskowa we Włoszech



</doc>
<doc id="1490563" url="https://pl.wikipedia.org/wiki?curid=1490563" title="Ratusz w Nowogardzie">
Ratusz w Nowogardzie

Ratusz w Nowogardzie – obecna budowla zbudowana została w 1911 roku według projektu mistrza budowlanego Berga. Stanął na miejscu kamienicy mieszkalnej, bowiem wcześniej siedziba rady miejskiej znajdowała się pośrodku rynku. Posiada wieżyczkę zegarową. Mieści się przy południowej pierzei dawnego rynku (plac Wolności).

</doc>
<doc id="1490569" url="https://pl.wikipedia.org/wiki?curid=1490569" title="Francuska Misja Wojskowa w Polsce">
Francuska Misja Wojskowa w Polsce

Francuska Misja Wojskowa w Polsce () – francuska misja wojskowa wspierająca Wojsko Polskie po zakończeniu I wojny światowej (1919-1932), m.in. przeciwko siłom bolszewickim.
Dokumenty wytworzone przez tę misję są jednym z zespołów akt Centralnego Archiwum Wojskowego. Misja nie wchodziła do struktur ówczesnego przedstawicielstwa dyplomatycznego Francji w Polsce lecz podlegała resortowi obrony tego kraju.
Siedziba.
Początkowo mieściła się w Warszawie w hotelu Europejskim przy ul. Krakowskie Przedmieście 13 (1919), następnie w pałacu Raczyńskich przy ul. Krakowskie Przedmieście 5, część określana Misją Morską ("Mission Navale") w hotelu Narodowym w al. Jerozolimskich 47 (1924-1926).

</doc>
<doc id="1490571" url="https://pl.wikipedia.org/wiki?curid=1490571" title="Deklaracja Niepodległości Stanów Zjednoczonych">
Deklaracja Niepodległości Stanów Zjednoczonych



</doc>
<doc id="1490577" url="https://pl.wikipedia.org/wiki?curid=1490577" title="U-10">
U-10



</doc>
<doc id="1490580" url="https://pl.wikipedia.org/wiki?curid=1490580" title="Mistrzostwa Świata w Piłce Nożnej 2010 (baraże interkontynentalne)">
Mistrzostwa Świata w Piłce Nożnej 2010 (baraże interkontynentalne)

W barażach interkontynentalnych do Mistrzostw Świata wzięły udział 4 zespoły z 4 kontynentów (Ameryka Północna, Ameryka Południowa, Azja, Oceania).
Format.
Zespoły zagrały ze sobą systemem mecz i rewanż. Pary zostały przydzielone odgórnie przez FIFA. Są to CONMEBOL – CONCACAF oraz AFC – OFC.
Mecz barażowy Azja/Oceania.
Najlepsza drużyna Pucharu Narodów Oceanii (Nowa Zelandia) zagrała w rundzie finałowej – mecz i rewanż przeciwko piątej drużynie Azji. Piąta drużyna Azji została wyłoniona w tym meczu. Spotkania odbyły się 10 października oraz 14 listopada 2009.

</doc>
<doc id="1490582" url="https://pl.wikipedia.org/wiki?curid=1490582" title="André Egli">
André Egli

André "Andy" Egli (ur. 8 maja 1958 w Bäretswil) – piłkarz szwajcarski grający na pozycji środkowego obrońcy.
Kariera klubowa.
Piłkarską karierę Egli rozpoczął w amatorskim klubie FC Amriswil. W 1978 roku przeszedł do Grasshopper Club i zadebiutował w jego barwach w rozgrywkach pierwszej ligi szwajcarskiej. Już w swoim debiutanckim sezonie przebił się do pierwszej jedenastki "Koników Polnych". W 1982 roku został po raz pierwszy w karierze mistrzem Szwajcarii. Z kolei w 1983 roku zdobył zarówno Puchar Szwajcarii, jak i obronił mistrzostwo kraju.
Latem 1984 roku Egli przeszedł do niemieckiej Borussii Dortmund. W Bundeslidze zadebiutował 25 sierpnia w przegranym 1:2 domowym spotkaniu z Hamburger SV. Natomiast w listopadowym meczu z Eintrachtem Brunszwik (3:1) zdobył pierwszą bramkę dla klubu z Dortmundu. Łącznie w całym sezonie zaliczył 6 trafień, a Borussia zajmując 14. miejsce utrzymała się w Bundeslidze.
W 1985 roku Egli wrócił do Grasshoppers i w kolejnych sezonach nadal był podstawowym zawodnikiem tego klubu. W 1988 roku zdobył szwajcarski puchar, a osiągnięcie to powtórzył także w dwóch kolejnych sezonach. W 1990 roku został też po raz trzeci mistrzem kraju i po tym sukcesie odszedł z Grasshoppers, dla którego rozegrał łącznie 336 meczów i strzelił 82 bramki.
Latem 1990 Egli przeszedł do Neuchâtel Xamax. Spędził tam dwa lata, jednak nie osiągnął większych sukcesów. W 1992 roku został zawodnikiem Servette FC i w 1994 roku wywalczył mistrzostwo kraju. Po tym sukcesie zdecydował się zakończyć piłkarską karierę. Liczył sobie wówczas 36 lat.
Kariera reprezentacyjna.
W reprezentacji Szwajcarii Egli zadebiutował 9 czerwca 1979 roku w wygranym 2:1 meczu eliminacji do Euro 80 z Islandią. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam jednak był rezerwowym i nie rozegrał żadnego spotkania. Po raz ostatni w kadrze wystąpił w czerwcu tamtego roku w przegranym 0:1 sparingu z Włochami. Łącznie w drużynie narodowej rozegrał 77 spotkań i strzelił w nich 8 goli.
Kariera trenerska.
Po zakończeniu kariery Egli został trenerem. W 1995 roku objął zespół FC Thun i w 1997 roku wywalczył z nim awans do drugiej ligi. W 1999 roku został szkoleniowcem FC Luzern, który prowadził przez dwa sezony nie osiągając większych sukcesów. W 2001 roku został zatrudniony na stanowisku trenera drugoligowego niemieckiego SV Waldhof Mannheim. W 2004 roku prowadził FC Aarau, a w 2006 południowokoreański Busan I'Park.

</doc>
<doc id="1490585" url="https://pl.wikipedia.org/wiki?curid=1490585" title="Andre Egli">
Andre Egli



</doc>
<doc id="1490586" url="https://pl.wikipedia.org/wiki?curid=1490586" title="Nurburg">
Nurburg



</doc>
<doc id="1490588" url="https://pl.wikipedia.org/wiki?curid=1490588" title="Andy Egli">
Andy Egli



</doc>
<doc id="1490589" url="https://pl.wikipedia.org/wiki?curid=1490589" title="Elginerpeton">
Elginerpeton

Elginerpeton ("Elginerpeton pacheni") – bazalny czworonóg, forma przejściowa między rybami a płazami.
Początkowo zaklasyfikowany do ryb mięśniopłetwych, w latach 90. XX w. przez Pera Ahlberga uznany za wczesnego czworonoga.
Opisany na podstawie fragmentów obręczy kończyny górnej, stawu biodrowego, kości udowej, kości piszczelowej oraz szczęk. Jego szczęki wykazują cechy charakterystyczne zarówno dla ryb, jak i dla czworonogów. Prawdopodobna długość ciała wynosiła ok. 1,5 m.
Żył w okresie późnego dewonu (ok. 380 mln lat temu) na terenach obecnej Szkocji.

</doc>
<doc id="1490590" url="https://pl.wikipedia.org/wiki?curid=1490590" title="Leghemoglobina">
Leghemoglobina

Leghemoglobina jest hemoproteiną wiążącą tlen znalezioną w brodawkach korzeniowych roślin bobowatych. Rośliny te pozostają w symbiozie z bakteriami posiadającymi zdolność wiązania azotu atmosferycznego (bakterie brodawkowe). Kompleks enzymatyczny – nitrogenaza odpowiedzialny za przekształcenie azotu cząsteczkowego do jonów amonowych może działać tylko w środowisku beztlenowym. Dlatego jej działanie w komórkach korzeni roślin jest możliwe po obniżeniu stężenia tlenu poprzez związanie go z leghemoglobiną.
Leghemoglobina ma budowę i właściwości podobne do hemoglobiny i jak hemoglobina jest czerwona. Panuje przekonanie, że białko jest produktem zarówno rośliny, jak i bakterii. Część hemową wytwarzałby symbiont, a globina powstawałaby w komórkach rośliny. Nowsze badania nie potwierdzają tych informacji. Prawdopodobnie także cześć hemowa jest produkowana przez roślinę.
Leghemoglobina ma wysokie powinowactwo do tlenu (Km około 0,01 µM), około dziesięć razy wyższy niż łańcuch β ludzkiej hemoglobiny.

</doc>
<doc id="1490591" url="https://pl.wikipedia.org/wiki?curid=1490591" title="AMX">
AMX



</doc>
<doc id="1490592" url="https://pl.wikipedia.org/wiki?curid=1490592" title="Franciszek Łętowski">
Franciszek Łętowski

Franciszek Łętowski, herbu Ogończyk z Łętowa (zm. 17 kwietnia 1811) – kawaler Orderu św. Stanisława, naczelnik komory celnej w Małopolsce, poseł na Sejm I Rzeczypospolitej, od 1792 do 1794 dziedzic Bączala Dolnego oraz miasta Bobowa, członek Stanów Galicyjskich.
Życiorys.
Był synem Stanisława Łętowskiego, podkomorzego krakowskiego. Miał siostrę, Katarzynę Kuropatnicką z Łętowskich, żonę Ewarysta Andrzeja Kuropatnickiego (1734-1788), kasztelana buskiego i bełskiego, geografa. 
Franciszek Łętowski poślubił Teresę z Balickich herbu Ostoja. Ich synem był Ludwik Łętowski (1786-1868), biskup tytularny krakowski Joppy, członek senatu, historyk, literat, autor "Wspomnień pamiętnikarskich", który po ojcu odziedziczył Bobową i ją sprzedał.

</doc>
<doc id="1490593" url="https://pl.wikipedia.org/wiki?curid=1490593" title="ETZ">
ETZ



</doc>
<doc id="1490595" url="https://pl.wikipedia.org/wiki?curid=1490595" title="Koszary w Zamościu">
Koszary w Zamościu

Koszary w Zamościu – kompleks wojskowy wybudowany na początku XX wieku (w latach 1905–1911) przy obecnej ul. J. Piłsudskiego w Zamościu (Os. Kilińskiego).
Historia.
Budowa koszar, budynków administracyjnych i mieszkań rozpoczęła się już na początku XX wieku na dawnym Przedmieściu Lubelskim, z przeznaczeniem dla Cesarskiej Armii Rosyjskiej – początkowo stacjonował tu 66 Butyrski Pułk Piechoty. Na terenie o powierzchni ponad 40 ha powstał kompleks budynków z czerwonej cegły (nieotynkowanych). Posadzono wtedy drzewa, które obecnie tworzą jeden z większych terenów zieleni na terenie miasta. Wybudowano tu wówczas także cerkiew św. Michała Archanioła (1911 r.), w późniejszym czasie (1918 r.) przekształconą w kościół katolicki pod tym samym wezwaniem (obecnie parafii pw. św. Michała Archanioła).
Po odzyskaniu przez Polskę niepodległości Koszary zostały przejęte (w 1919 r.) przez wojsko polskie – do czasu II wojny światowej mieściły się tu takie jednostki jak: 3 pułk artylerii polowej Legionów (w 1932 r. przemianowany na 3 pułk artylerii lekkiej Legionów) oraz 9 pułk piechoty Legionów, z którego utworzeniem związana była wizyta w 1922 r. marszałka Józefa Piłsudskiego.
Po II wojnie światowej utworzono tu Garnizon Wojsk Lotniczych, po kilku latach przekształcony w działającą przez dłuższy okres (w latach 1951–1995) Techniczną Szkołę Wojsk Lotniczych. Podczas jej działalności szkolono tu dużo podoficerów w mechanice samolotów oraz śmigłowców, czego wyrazem było umieszczenie w 1978 r. przy wjeździe do Koszar (główna brama przy ul. J. Piłsudskiego) samolotu myśliwskiego Lim-2, zastąpionego po likwidacji szkoły Iskrą TS-11, stojącą w tym miejscu do dziś.
Wraz ze zmianami organizacyjnymi, w roku 1996 uformowano tu nową jednostkę – 3 Zamojską Brygadę Obrony Terytorialnej, pod dowództwem początkowo Warszawskiego, a następnie (od 1998 r.) Śląskiego Okręgu Wojskowego. Na początku 2008 r. jednostkę przekształcono w 3batalion Obrony Terytorialnej, a nieco później w stacjonujący obecnie 3 Zamojski batalion zmechanizowany (wchodzący w skład 3 Brygady Zmechanizowanej Legionów im. R. Traugutta w Lublinie). W roku 2011 jednostka została przejęta przez 1 Warszawską Brygadę Pancerną im. T. Kościuszki w Warszawie, natomiast od 2019 roku podporządkowana jest 19 Lubelskiej Brygadzie Zmechanizowanej im. gen. dyw. Franciszka Kleeberga w Lublinie.
Funkcjonuje tu również wojskowa jednostka logistyczna – 32 Zamojski Wojskowy Oddział Gospodarczy im. Hetmana Wielkiego Koronnego Jana Zamoyskiego, jaka podlega 3 Regionalnej Bazie Logistycznej w Krakowie.
Ponadto Zamość jest od 2017 roku miejscem dyslokacji 25 batalionu lekkiej piechoty Wojsk Obrony Terytorialnej z 2 Lubelskiej Brygady OT imienia mjr. Hieronima Dekutowskiego "Zapory".
Architektura i zagospodarowanie.
Miejska część Koszar i jednostka wojskowa zajmują rozległy obszar na północ od centrum miasta, po wschodniej stronie ulicy J. Piłsudskiego, sięgający ulic Kamiennej (od południa), ul. Wojska Polskiego (od północy) i zabudowy przemysłowej przy ul. K. Namysłowskiego (od wschodu). Do początku lat 90 XX w. był on w całości ogrodzony, z główną bramą od ul. J. Piłsudskiego oraz dwoma wejściami od ulic Wojska Polskiego i Kamiennej.
Zachowany jest tu charakterystyczny, prosty układ ulic i budynków, zwłaszcza w starszej, obecnie już cywilnej części koszar, przejętej w późniejszych latach przez miasto Zamość – jest to pas między ul. J. Piłsudskiego, a terenem zamkniętym jednostki wojskowej. Główna ulica, o nazwie Koszary (nadanej oficjalnie dopiero w roku 2006) przebiega na linii wschód-zachód od dawnej głównej bramy (przy ul. J. Piłsudskiego) do obecnej bramy wjazdowej na teren jednostki wojskowej. Od niej odbiegają równolegle na północ i południe boczne ulice (bez odrębnych nazw), przy których stoją wspomniane budynki.
Sporą część Koszar zajmują również tereny zielone, a szczególnie szeroki pas drzew (park) między ulicą J. Piłsudskiego a zabudową, od wielu lat w znacznej mierze zaniedbany.
Wśród zabudowy dominują budynki z czerwonej cegły, przy czym są tu zarówno starsze, jak i nowsze, dobudowane w późniejszych latach. Są one jedno- i głównie dwukondygnacyjne, większość z nich cechuje się specyficznym, jednolitym stylowo wystrojem, w tym ryzalitami z niewielkimi szczytami. Nieliczne są otynkowane i mają jasny żółty lub brązowy kolor, a przy niektórych stoją także mniejsze budynki gospodarcze (m.in. garaże). Wybrane mają dość prostszą formę, a wyjątek stanowi niewielki, czteropiętrowy blok mieszkalny, wybudowany w okresie PRL.
Dawniej wykorzystywano je przede wszystkim jako bloki mieszkalne dla pracowników wojska i ich rodzin oraz jako budynki usługowe, m.in. dawna przychodnia lekarska dla wojska w dwóch budynkach połączonych korytarzem i sklep z zakładami usługowymi. Ponadto w okresie Polski Ludowej (1951-53), w miejscu nieistniejącego już pomnika Józefa Piłsudskiego (postawionego w dwudziestoleciu międzywojennym, a rozebranego przez Niemców), tuż obok głównej bramy przy ulicy o tej samej nazwie, wybudowano w stylu socrealistycznym duży gmach Garnizonowego Klubu Oficerskiego (obecnie Klub Batalionowy 3BZ), z nawiązującymi do stylu renesansowego Starego Miasta, arkadami na elewacji frontowej, przeznaczonego na uroczystości i cele kulturalne – jest tu m.in. sala kinowa (do 2010 r. wykorzystywana przez miejskie kino „Stylowy”), a w 2018 r. otwarto tu Muzeum 3 Dywizji Piechoty Legionów. W listopadzie 2018 roku, na placu przed budynkiem Klubu, odsłonięto nowy pomnik Marszałka J. Piłsudskiego.
Już na początku lat 90 XX w. poszczególne budynki przejmowały różne instytucje, m.in. szkoły społeczne (podstawówka, dawne gimnazjum i liceum) i niepubliczna szkoła wyższa. W związku z tym niektóre z nich zostały przebudowane w celu dostosowania do odpowiedniej funkcji. W późniejszych latach w budynkach powojskowych pojawiły się kolejne obiekty, takie jak Książnica Zamojska (biblioteka publiczna) oraz Młodzieżowy Dom Kultury im. K. Makuszyńskiego (w jednym z większych budynków od strony ul. Kamiennej, 2005 r.), niepubliczne przedszkole, niepubliczna przychodnia, inne obiekty usługowe (m.in. hotele i restauracje) oraz mieszkalne. Wiele bloków nadal pełni dawne funkcje mieszkalne, ponadto są tu obiekty związane z administracją wojskową (Wojskowa Agencja Mieszkaniowa, WKU). Od strony ul. Wojska Polskiego, tuż przy jednostce wojskowej, jeden z budynków przebudowano dodatkowo na potrzeby kościoła parafii wojskowej – pw. św. Jana Bożego.
Cały zespół Koszar (poza jednostką wojskową) obejmujący niemal wszystkie budynki wraz z kościołem św. Michała Arch. oraz zieleń, ujęty jest w gminnej ewidencji zabytków, natomiast układ urbanistyczny części zespołu dawnych koszar (wraz z terenem zamkniętym jednostki wojskowej) został w 2017 r. wpisany do rejestru zabytków.

</doc>
<doc id="1490600" url="https://pl.wikipedia.org/wiki?curid=1490600" title="OO.org">
OO.org



</doc>
<doc id="1490601" url="https://pl.wikipedia.org/wiki?curid=1490601" title="Wątor">
Wątor

Wątor (dawniej także wantor) – wyżłobienie w klepkach drewnianej beczki, od strony jej wnętrza, umożliwiające osadzenie w niej dna. Wątor żłobiony jest w beczce przy pomocy narzędzia zwanego wątornikiem podczas ostatniej fazy jej wytwarzania, kiedy wzajemne położenie klepek jest już ustalone przy pomocy tymczasowych obręczy.
W przeszłości synonim niezamożności (żartobliwe określenie: "hrabia na Wątorach" albo powiedzonko "comes de Wątory, gdzie jeden kmieć a trzy dwory").
Wątor w przeszłości oznaczał także rodzaj pontonu skonstruowanego przy pomocy napełnianych powietrzem worków skórzanych.
Wątor, "fuga":pochodzenie prasłowiańskie; ze słów "wą" i "tor", dosłownie: "to co wtarte", z języka serbskiego: utor, utoriti- "fugować", z języka czeskiego – "utor", u Łużyczan – rodzaju żeńskiego: "wutora"

</doc>
<doc id="1490604" url="https://pl.wikipedia.org/wiki?curid=1490604" title="U-13">
U-13



</doc>
<doc id="1490605" url="https://pl.wikipedia.org/wiki?curid=1490605" title="Ratusz w Lubaczowie">
Ratusz w Lubaczowie

Ratusz w Lubaczowie – budynek mieszczący się w zachodniej pierzei rynku w Lubaczowie, obecnie zamienionego na park. Jest to budowla z 1889, murowana dwukondygnacyjna. Posiada wieżyczkę zegarową. Na wieżyczce znajduje się balkon. W czasie I wojny światowej ratusz został zniszczony, odbudowany w latach 20. XX wieku.

</doc>
<doc id="1490607" url="https://pl.wikipedia.org/wiki?curid=1490607" title="System Informatyczny Lasów Państwowych">
System Informatyczny Lasów Państwowych

System Informatyczny Lasów Państwowych – komputerowy system wspomagania zarządzania w Państwowym Gospodarstwie Leśnym „Lasy Państwowe”, wdrażany od 1995 roku, stanowił wówczas jedno z największych przedsięwzięć informatycznych realizowanych w Polsce.
Charakterystyka.
SILP jest narzędziem informatycznym uwzględniającym złożoność procesów gospodarczych na każdym poziomie zarządzania: leśnictwa, nadleśnictwa, innych zakładów LP, regionalnych dyrekcji LP, Dyrekcji Generalnej LP. W skład systemu wchodzą zintegrowane ze sobą moduły:
Integracja wewnętrzna systemu ewidencji modułu las pozwala na jednokrotne wprowadzenie jakiegokolwiek dokumentu. Staje się on jednocześnie dostępny dla pozostałych modułów. Integracja zewnętrzna umożliwia agregowanie informacji z niższych poziomów organizacyjnych (poziomów zarządzania) do wyższych.
Historia.
W grudniu 1990 roku Uchwałą Kolegium Lasów Państwowych zapadała decyzja w sprawie budowy SILP. Procedura przetargowa wyłoniła firmy: Hewlett-Packard na sprzęt oraz Schnelldatenservice-SDS Austria na oprogramowanie. System funkcjonuje od 1997 roku we wszystkich nadleśnictwach w Polsce i korzysta z niego ok. 17 tys. użytkowników.
Wyróżnienia.
SILP został nagrodzony przez magazyn Computerworld tytułem LIDERA INFORMATYKI 2000 – w kategorii: organizacje użyteczności publicznej.

</doc>
<doc id="1490608" url="https://pl.wikipedia.org/wiki?curid=1490608" title="Julian Hendler">
Julian Hendler

Julian Hendler (ur. 4 lutego 1907 w Kielcach, zm. 2 grudnia 2008 tamże) – polski harcerz i żołnierz.
Życiorys.
Julian Hendler urodził się 4 lutego 1907 roku w rodzinie rzemieślniczej w Kielcach. Był synem Juliana i Marianny z Kosińskich. 
Do ZHP wstąpił w 1918 r. – do 3 Kieleckiej Drużyny Harcerzy im. Tadeusza Kościuszki. Przyrzeczenie harcerskie złożył 8 stycznia 1920 roku. Następnie był członkiem 2 Kieleckiej Drużyny Harcerzy im. Henryka Dąbrowskiego działającej w Gimnazjum im. Mikołaja Reja (obecnie I Liceum Ogólnokształcące w Kielcach).
W 1929 r. otrzymał stopień podharcmistrza, a w 1931 r. stopień harcmistrza. W latach 1928–29 Julian Hendler był drużynowym 8 Kieleckiej Drużyny Harcerzy, a w latach 1932–38 prowadził drużynę starszych harcerzy w Opatowie. W tym czasie brał udział w Zlotach ZHP: w Poznaniu (1929) i w Spale (1935). Był uczestnikiem Zlotu Skautów Słowiańskich w Pradze w 1931 r. i Zlotu w Gödele w 1933 r.
W czasie wojny polsko-bolszewickiej 1920 r. był członkiem Pogotowia Harcerskiego. 
W 1928 r. rozpoczął studia prawnicze na Uniwersytecie Warszawskim, kontynuował je na Wydziale Ekonomicznym Uniwersytetu Poznańskiego. W 1930 r. rozpoczął pracę zawodową w Urzędzie Skarbowym w Częstochowie.
W chwili wybuchu II wojny światowej pełnił funkcję Komendanta Pogotowia Wojennego w Ostrowcu Świętokrzyskim. Na wyraźny nakaz władz okupacyjnych, zagrożony karą śmierci, zmuszony został do podjęcia pracy w Urzędzie Skarbowym pod nadzorem niemieckim. W czasie okupacji niemieckiej należał do ZWZ i AK, a od 1943 r. do Szarych Szeregów. Wojnę zakończył w stopniu kapitana.
Po zakończeniu wojny pracował jako instruktor w Hufcu Kielce-Miasto. W latach 1957–59 pracował w Komendzie Chorągwi Kieleckiej. Od 1980 r. był członkiem Kręgu Seniorów ZHP Łysica. Do swojej śmierci był członkiem Komisji Historycznej przy Komendzie Chorągwi Kieleckiej. 
Uczestniczył w zbiórkach i uroczystościach Kręgu Łysica-Jodła, a także w Sejmikach Kręgów Łysicy w Sielpi.
Odznaczony w 87. rocznicę bitwy warszawskiej Krzyżem Oficerskim Orderu Odrodzenia Polski. 
Prezydent Rzeczypospolitej Polskiej w 2000 r. awansował go na porucznika Wojska Polskiego. W 2007 r. awansowany do stopnia majora przez Szefa Wojewódzkiego Sztabu Wojskowego w Kielcach.
Zmarł 2 grudnia 2008 r. Został pochowany na Cmentarzu Nowym w Kielcach.

</doc>
<doc id="1490609" url="https://pl.wikipedia.org/wiki?curid=1490609" title="SILP">
SILP



</doc>
<doc id="1490612" url="https://pl.wikipedia.org/wiki?curid=1490612" title="Jan Stęszewski">
Jan Stęszewski

Jan Maria Stęszewski (ur. 20 kwietnia 1929 w Koźminie Wielkopolskim, zm. 21 września 2016 w Warszawie) – polski muzykolog i etnomuzykolog.
Życiorys.
W latach 1948–1952 studiował muzykologię oraz etnografię na Uniwersytecie im. Adama Mickiewicza w Poznaniu u Adolfa Chybińskiego i Mariana Sobieskiego. Dyplom uzyskał w 1952 na podstawie pracy o scherzach Fryderyka Chopina.
Od 1951 do 1975 pracował w Instytucie Sztuki PAN w Poznaniu, gdzie w 1965 uzyskał stopień doktora na podstawie pracy "Problematyka historyczna kurpiowskich pieśni" (promotor Józef Michał Chomiński), a w 1995 stopień doktora habilitowanego (praca "Muzyka w muzyce polskich kompozytorów od XVII do XX w. O cytowaniu ludowych melodii") na Uniwersytecie Adama Mickiewicza w Poznaniu. W latach 1975–2000 był kierownikiem Katedry Muzykologii Uniwersytetu im. Adama Mickiewicza.
Wykładał m.in. na: Uniwersytecie Jagiellońskim, Uniwersytecie Warszawskim, Katolickim Uniwersytecie Lubelskim, Wolnym Uniwersytecie Berlina, Uniwersytecie w Getyndze (Niemcy), Uniwersytecie w Gironie (Hiszpania) oraz w Europejskiej Akademii Sztuk w Warszawie.
Jego zainteresowania badawcze koncentrowały się na etnomuzykologii, zwłaszcza na folklorze polskim, metodologii muzykologii oraz jej interdyscyplinarności, a także na historii muzyki polskiej od XVII do XX wieku.
Zajmował się elementami ludowości w muzyce Chopina, historią rytmów mazurkowych oraz badaniami nad kategorią narodowości w muzyce.
Prowadził bardzo intensywną działalność społeczną i organizatorską.
Był przewodniczącym Sekcji Muzykologów Związku Kompozytorów Polskich, w latach 1973–1979 – prezesem tego Związku, w latach 1977–1983 – członkiem zarządu Międzynarodowego Towarzystwa Muzykologicznego, od 1979 do 1999 – przewodniczącym Polskiej Rady Muzyki przy UNESCO, w latach 1984–1987 – wiceprzewodniczącym Międzynarodowej Rady Muzycznej, od 1976 był członkiem głównego komitetu i jurorem Olimpiad Artystycznych, od 1973 – członkiem jury ogólnopolskiego Festiwalu Kapel i Śpiewaków Ludowych w Kazimierzu Dolnym, a od 1981 – jego przewodniczącym; od 1961 – członkiem komitetu redakcyjnego „Oskar Kolberg. Dzieła Wszystkie” oraz od 1996 – wiceprzewodniczącym komitetu redakcyjnego „Henryk Wieniawski. Dzieła Wszystkie”.
Był współorganizatorem Rady Muzealnej Muzeum Ludowych Instrumentów Muzycznych w Szydłowcu (przewodniczący w latach 1987–2003), Komisji Muzykologicznej Wydziału Nauk o Sztuce Poznańskiego Towarzystwa Przyjaciół Nauk (przewodniczący od 1996), wiceprzewodniczący w latach 1994–2003 Rady Naukowej przy Centrum Kultury Ludowej Polskiego Radia.
Od 2001 był członkiem Rady Programowej Narodowego Instytutu Fryderyka Chopina, a od 2009 Rady Krajowej Partii Demokratycznej.
Jan Stęszewski wykształcił wielu polskich muzykologów; do wypromowanych przez niego doktorów, którzy uzyskali później habilitacje, należą m.in. Bożena Muszkalska, Grzegorz Piotrowski, Piotr Podlipniak.
Zmarł 21 września 2016 w Warszawie.
Nagrody i odznaczenia.
Został uhonorowany wieloma odznaczeniami i nagrodami, m.in.: Srebrnym Krzyżem Zasługi (1972), Krzyżem Kawalerskim Orderu Odrodzenia Polski (1979), Odznaką Zasłużony Działacz Kultury (1977), Nagrodą Związku Kompozytorów Polskich (1989), honorowym członkostwem Związku Kompozytorów Polskich (2009) i Nagrodą im. Oskara Kolberga „Za zasługi dla kultury ludowej” (2010).

</doc>
<doc id="1490617" url="https://pl.wikipedia.org/wiki?curid=1490617" title="Lion Vibrations">
Lion Vibrations

Lion Vibrations – grupa powstała w 1997 roku i przez pierwsze lata funkcjonowała pod szyldem Zgroza. Ten okres w historii zespołu udokumentowany został trzema albumami, natomiast płyta "Dub 4U" stała się łącznikiem między tradycją a nowym wizerunkiem, który przyjął nazwę Lion Vibrations. Eksperymenty z różnymi odmianami reggae doprowadziły do wytworzenia swoistego stylu mieszczącego się w brzmieniu roots i dub, ale otwarte głowy muzyków sprawiły, że w kompozycjach grupy słyszalne są również wpływy jazzu. Istotnym czynnikiem, który wpłynął na obecną formułę prezentowaną przez zespół było poszerzenie składu do pełnej sekcji dętej. W takim składzie zarejestrowane zostały kolejne płyty Lion Vibrations. Na krążek "Over The Rainbow" zaproszony został do współpracy wokalista Jerzy „Mercedes” Mercik (Śmierć Kliniczna, RAP, DiM), natomiast w sesji albumu "Save Us…" uczestniczył polski saksofonista jazzowy – Piotr Baron. Album trafił do rąk słuchaczy we wrześniu 2008 roku. Godnym podkreślenia jest także fakt, że Lion Vibrations uczestniczył w największych polskich festiwalach m.in. Winter Reggae, Afryka, Ostróda Reggae Festiwal, Regałowisko, Reggae Most, Reggaeland, a także grał zagranica, czyli w Niemczech, Czechach, na Słowacji. Ponadto miał okazję występować u boku takich artystów jak: Steel Pulse, Gentleman, The Skatalites, Dub Syndicate, Zion Train, Michael Black, Fred Locks, Twinkle Brothers, Sixth Revelation, Apache Indian, Mystic Revelation of Rastafari, Easy Star All-Stars, Hypnotix.

</doc>
<doc id="1490618" url="https://pl.wikipedia.org/wiki?curid=1490618" title="U-43">
U-43



</doc>
<doc id="1490620" url="https://pl.wikipedia.org/wiki?curid=1490620" title="Tucano">
Tucano



</doc>
<doc id="1490622" url="https://pl.wikipedia.org/wiki?curid=1490622" title="Jan Pańczyk">
Jan Pańczyk

Jan Pańczyk (ur. 13 czerwca 1937 w Deszkowicach (Zamojszczyzna), zm. 16 października 2007 w Warszawie) – polski pedagog, profesor nauk humanistycznych, doktor habilitowany nauk humanistycznych w zakresie pedagogiki specjalnej, autor licznych prac naukowych, teoretycznych i badawczych, pracownik i wykładowca wielu polskich uczelni.
W swojej 52-letniej pracy zajmował się m.in. kształceniem pedagogów specjalnych, nauczaniem specjalnym (dydaktyką specjalną), potrzebami i przygotowaniem do pracy osób odchylonych od normy psychofizycznej (o specjalnych potrzebach, niepełnosprawności). Przyczynił się do uporządkowania terminologii w polskiej pedagogice specjalnej. Był znaczącym twórcą podstaw teorii i praktyki pedagogiki specjalnej, formułujących oblicze uniwersyteckiej pedagogiki specjalnej w Polsce.
Jego dorobek i wkład w rozwój pedagogiki specjalnej, w integrację środowiska pedagogów specjalnych, a także w rozwój szkolnictwa wyższego w Polsce, był wielokrotnie doceniany i nagradzany przez Ministra Edukacji Narodowej oraz rektorów uczelni, których był pracownikiem. Odznaczony został, m.in. Złotym Krzyżem Zasługi, Medalem Komisji Edukacji Narodowej i Krzyżem Kawalerskim Odrodzenia Polski.
Życiorys.
Życie prywatne.
Jan Pańczyk, syn Jana i Zofii, urodził się 13 czerwca 1937 roku w Deszkowicach koło Szczebrzeszyna na Zamojszczyźnie, w rodzinie chłopskiej. Dwukrotnie przesiedlany w czasie II wojny światowej, przeżył wojnę i lata powojenne dzięki matce (zm. w 1995 r.) ; ojciec zmarł w połowie września 1939 r.
Jan Pańczyk ożenił się w marcu 1967 roku w Zakopanem, z Urszulą z domu Łyczek, z którą pozostał w związku małżeńskim do swojej śmierci (ponad 40 lat). W wieku 31 lat został ojcem (córka Dorota, która w 1997 r. urodziła jedyną wnuczkę profesora, Léa). W 1971 roku urodził mu się syn Jacek.
Stworzenie rodziny było głównym celem jego życia. Z pracy zawodowej i ze szczęśliwego ogniska domowego czerpał radość i satysfakcję. W notkach biograficznych, w rubryce „zainteresowania”, profesor wpisywał zawsze "praca zawodowa i dom". Tak też ocenił sam siebie w wywiadzie udzielonym miesięcznikowi „Nowa Szkoła” w 1987 r. : "Przykro mi się przyznać, ale niewiele czasu pozostaje na realizację pozazawodowych zainteresowań i zajęć. Jestem domatorem i nie mam żadnego hobby. Wszystko co robię podporządkowane jest sprawom zawodowym i rodzinie. Z tej działalności właśnie czerpię radość i trochę satysfakcji."
Studia i praca.
Po zakończeniu nauki w szkole podstawowej w 1951 roku, kształcił się w Liceum Pedagogicznym w Szczebrzeszynie. Po otrzymaniu matury w 1955 roku, dającej jednocześnie uprawnienia nauczycielskie, z nakazu pracy objął stanowisko nauczyciela w szkole podstawowej w Różance. W listopadzie 1957 roku został powołany do służby wojskowej, którą odbył w marynarce wojennej w Dziwnowie. Do pracy w szkolnictwie podległym resortowi oświaty wrócił w 1959 roku obejmując stanowisko nauczyciela w szkole podstawowej w Kulczynie, a następnie wychowawcy w Państwowym Młodzieżowym Ośrodku Wychowawczym w Elblągu (1960–1962) i kierownika internatu w Państwowym Zakładzie Wychowawczym w Wejherowie (1962–1963). W wieku 26 lat został dyrektorem Zasadniczej Szkoły Zawodowej Specjalnej w Państwowym Zakładzie Wychowawczym (przekształconym w Ośrodek Szkolno-Wychowawczy nr 1) w Wejherowie.
Równolegle do pracy nauczycielskiej podjął studia magisterskie w Akademii Wychowania Fizycznego w Warszawie, które ukończył w 1964 roku przedstawiając wyniki badań w pracy zatytułowanej "Próba charakterystyki grupy upośledzonych umysłowo w wieku 14-19 lat przejawiających zainteresowania sportowe". W 1965 roku, jako wychowawca placówki resocjalizacyjnej podniósł swoje kwalifikacje otrzymując tytuł nauczyciela szkoły specjalnej, a w 1973 roku dyplom nauczyciela szkoły specjalnej dla upośledzonych umysłowo (był uczniem Marii Grzegorzewskiej).
Praca naukowa.
Równolegle do pracy dyrektora szkoły, Jan Pańczyk samodzielnie prowadził badania i zbierał materiały do pracy doktorskiej. Swoje kilkuletnie obserwacje przedstawił w 1969 roku Kazimierzowi Kirejczykowi, który wyraził zgodę na otwarcie przewodu doktorskiego. W roku 1974 Rada Naukowo-Dydaktyczna AWF-u nadała Janowi Pańczykowi stopień naukowy doktora. Praca doktorska nosiła tytuł "Rozwój i sprawność fizyczna dzieci upośledzonych umysłowo w stopniu lekkim". W tym samym roku podjął pracę adiunkta w Państwowym Instytucie Pedagogiki Specjalnej (potem Wyższa Szkoła Pedagogiki Specjalnej, obecnie Akademia Pedagogiki Specjalnej) w Warszawie. Stał się współpracownikiem Kazimierza Kirejczyka i kontynuatorem jego pracy. Należał do tzw. „szkoły Kirejczyka”. W 1983 roku został docentem, w 1990 profesorem nadzwyczajnym a profesorem zwyczajnym w roku 1994. Prowadził zajęcia z pedagogiki specjalnej i dydaktyki specjalnej.
W 1985 roku Jan Pańczyk związał się z Uniwersytetem Łódzkim, w którym wykładał przez 19 lat jako docent (1985–1990), profesor nadzwyczajny (1990–1992) i profesor zwyczajny (1992–2004). W związku z jego staraniami, w 1991 roku na Uniwersytecie Łódzkim powstała Katedra pedagogiki specjalnej. Jan Pańczyk kierował nią do 2004 roku. Dodatkowo pełnił także funkcję kierownika Podyplomowego Studium Pedagogiki Specjalnej (1993–2004) oraz kierownika Podyplomowego Studium Logopedycznego (1995–2004).
W 2000 roku, Jan Pańczyk opuścił na własną prośbę APS, w której przez 26 lat pracy pełnił liczne funkcje:
Przez 16 lat (1984–1999), pełnił dodatkowo funkcję redaktora naczelnego wydawnictwa WSPS (obecnie APS) wydając rocznie ok. 100 arkuszy autorskich, tzn. 10 tytułów (skryptów, materiałów pomocniczych, monografii, prac doktorskich i habilitacyjnych pracowników WSPS-u, zeszytów naukowych, roczników, materiałów z konferencji i sesji naukowych).
Profesor Pańczyk był bardzo zaangażowany w rozwój WSPS-u jako instytucji. W połowie lat 80. zainicjował i zredagował Statut uczelni, który obowiązuje od 1986 r. Gros swojego czasu poświęcał także na organizację studiów stacjonarnych i zaocznych, aby jak największy odsetek maturzystów i nauczycieli już pracujących w zawodzie mógł podjąć kształcenie na pedagogów specjalnych, bądź specjalizację w jednej z dziedzin pedagogiki specjalnej.
Po odejściu z APS podstawowymi miejscami pracy profesora Jana Pańczyka stały się Uniwersytet Kazimierza Wielkiego w Bydgoszczy (2000–2003) i Uniwersytet Marii Curie-Skłodowskiej w Lublinie (2003–2007), na Wydziale Pedagogiki i Psychologii.
Równolegle do pracy w ww. uczelniach, Jan Pańczyk wykładał również w Instytucie Kształcenia Nauczycieli i Badań Oświatowych (IKNiBO) w Warszawie-Rembertowie (1974-1980), na Uniwersytecie Kazimierza Wielkiego w Bydgoszczy (2003–2004), w Wyższej Szkole Gospodarki Krajowej w Kutnie (2002–2003 i 2006–2007), we Wszechnicy Polskiej – Szkole Wyższej Towarzystwa Wiedzy Powszechnej w Warszawie (2004–2006), a także na Uniwersytecie Warmińsko-Mazurskim w Olsztynie i w Wyższej Szkole Pedagogicznej w Opolu.
W wieku 70 lat (2007 r.), po 52 latach nauczycielskiej i profesorskiej kariery, Jan Pańczyk przeszedł na emeryturę nie przerywając ani pracy naukowej ani swojego zaangażowania w rozwój i propagowanie pedagogiki specjalnej w Polsce. 1 października 2007 podjął pracę w Wyższej Szkole Gospodarki Krajowej w Kutnie, mając na celu stworzenie tam katedry pedagogiki specjalnej, i we Wszechnicy Polskiej–Szkole Wyższej Towarzystwa Wiedzy Powszechnej w Warszawie.
Dorobek i spuścizna.
Łącząc pracę zawodową ze studiami oraz pracą badawczą w latach 1964-2007, profesor Jan Pańczyk:
Informacje dodatkowe.
Z zaświadczenia Instytutu Pamięci Narodowej w Warszawie Nr BUW-u III – 5532 – 2421 (4) /05 z dnia 20.05.2005 r. wynika, że dane osobowe Jana Pańczyka zamieszkałego w Warszawie nie pokrywają się z danymi osobowymi, które znajdują się w katalogu funkcjonariuszy, współpracowników, kandydatów na współpracowników organów bezpieczeństwa państwa oraz innych osób, udostępnionym w IPN-ie od dnia 26 listopada 2004 r.
Śmierć.
Jan Pańczyk zmarł 16 października 2007 roku w Warszawie. Od 1999 r. chorował na przewlekłą białaczkę limfatyczną, nie zmieniając jednak ani trybu swojego życia ani zaangażowania w propagowanie pedagogiki specjalnej. Pracował do dnia zgonu. 23 października 2007 r. profesor miał po raz kolejny pokierować obradami Forum Pedagogów Specjalnych XXI wieku poświęconego "Półwieczu uniwersyteckiej pedagogiki specjalnej w Polsce" i organizowanego przez niego w Pałacu Kultury i Nauki w Warszawie. Do ogólnopolskiego spotkania pedagogów specjalnych już nie doszło.
Profesor Pańczyk został pochowany 26 października 2007 roku na Starych Powązkach w Warszawie (kwatera pod murem IV-1-92). W ceremonii pogrzebowej uczestniczyło przeszło 200 osób.
Pamięć o profesorze.
Pamięć o profesorze Pańczyku trwa. W miesiąc po jego śmierci dwumiesięcznik "Szkoła specjalna", opublikował wspomnienia Elżbiety M. Minczakiewicz z Uniwersytetu Pedagogicznego im. Komisji Edukacji Narodowej w Krakowie, wieloletniego współpracownika profesora w dziedzinie logopedii, "Jan Pańczyk nauczyciel nauczycieli – mistrz i uczony, inicjator rozlicznych koncepcji i działań na rzecz rozwoju pedagogiki specjalnej jako nauki i kształcenia specjalnego dzieci i młodzieży (1937–2007)". Także Gazeta.pl Kraków w rubryce „Pożegnania” zamieściła wspomnienia E. M. Minczakiewicz o profesorze Pańczyku (2008/12/02). Na początku 2008 portret profesora zawisł w galerii wybitnych pedagogów w Akademii Pedagogiki Specjalnej w Warszawie. W przygotowaniu są także prace o życiu i pracy naukowej profesora Jana Pańczyka. W 2008 roku, Agnieszka Wałęga z Uniwersytetu Mikołaja Kopernika w Toruniu opublikowała portret profesora w artykule "Luminarze polskiej pedagogiki specjalnej", zaś na początku 2009 roku, Akademia Pedagogiki Specjalnej wydała pracę zbiorową zatytułowaną "Pedagogika specjalna, różne poszukiwania - wspólna misja. Pamięci profesora Jana Pańczyka" .

</doc>
<doc id="1490629" url="https://pl.wikipedia.org/wiki?curid=1490629" title="Chinosorek">
Chinosorek

Chinosorek ("Chodsigoa") – rodzaj ssaka z podrodziny ryjówek (Soricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Wietnamie, Chińskiej Republice Ludowej, Mjanmie i Tajlandii.
Morfologia.
Długość ciała (bez ogona) 47–86 mm, długość ogona 41–110 mm, długość tylnej stopy 10–22 mm; masa ciała 4,2–5,6 g.
Systematyka.
Etymologia.
"Chodsigoa": okręg Chodsigou, Syczuan, Chiny (obecnie Chińska Republika Ludowa).
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z pliocenu dzisiejszej Chińskiej Republiki Ludowej:

</doc>
<doc id="1490636" url="https://pl.wikipedia.org/wiki?curid=1490636" title="SOX">
SOX



</doc>
<doc id="1490639" url="https://pl.wikipedia.org/wiki?curid=1490639" title="SM U-15 (1911)">
SM U-15 (1911)

U-15 – niemiecki okręt podwodny (U-Boot) typu "U-13" służący podczas I wojny światowej. Okręt został zbudowany w Stoczni Cesarskiej w Gdańsku. Wodowanie okrętu odbyło się 18 września 1911 roku a 7 lipca 1912 roku, okręt oficjalnie wszedł w skład marynarki wojennej.
Dowódcą okrętu U-15 został mianowany Richard Pohle.
Służba.
Okręt opuścił port w Gdańsku 1 sierpnia 1914 roku rozpoczynając swój pierwszy patrol bojowy i kierując się w stronę Morza Północnego. 9 sierpnia okręt stanął z powodu unieruchomienia silników w pobliżu szkockiej wyspy Fair Isle. Został wówczas dostrzeżony przez brytyjski lekki krążownik HMS "Birmingham". Widząc niemieckie próby naprawienia okrętu, dowódca brytyjski kapitan Arthur Duff rozkazał otwarcie ognia w kierunku U-Boota. Po nieudanej próbie ostrzału, U-15 rozpoczął próbę zanurzenia się, jednakże Brytyjczycy zorientowani w sytuacji i przy pełnej szybkości staranowali U-15. W wyniku tego okręt został przecięty na pół, po czym zatonął wraz z 23 członkami załogi.
U-15 był pierwszym niemieckim okrętem podwodnym zatopionym przez aliantów podczas I wojny światowej.

</doc>
<doc id="1490640" url="https://pl.wikipedia.org/wiki?curid=1490640" title="Taśma (wspinaczka)">
Taśma (wspinaczka)

Taśma - we wspinaczce, odpowiednik liny lub repsznura o płaskim przekroju poprzecznym, wykonany z tkaniny zawierającej włókna poliamidowe, z dyneemy, lub mieszane, stosowany do wykonywania rozmaitych elementów układu asekuracyjnego, takich jak:
W związku z użyciem w charakterze środków zabezpieczenia osobistego, taśmy stosowane we wspinaczce muszą posiadać określoną wytrzymałość, potwierdzoną certyfikatami norm EN 566, CE 0082 oraz atestem UIAA. Istotna jest tu nie tylko wytrzymałość na rozerwanie (dla pętli z taśmy, na ogół, co najmniej 22 kN), ale również szczególnie duża odporność na próby przecinania i przecierania ostrymi krawędziami, oraz odporność włókien i szwów na działanie zmiennych warunków atmosferycznych i promieniowania ultrafioletowego. W celu zwiększenia odporności na przecinanie ostrymi krawędziami, taśmy wykonuje się najczęściej w postaci płasko zszytej lub sprasowanej tulei (rury) - tak wykonana taśma nosi nazwę "taśmy rurowej". 
W porównaniu z repsznurem taśma posiada następujące zalety:
Wadą taśmy (w porównaniu z repsznurem wykonanym z tego samego materiału i o tej samej wytrzymałości) jest większa podatność na niszczące działanie promieniowania ultrafioletowego.

</doc>
<doc id="1490642" url="https://pl.wikipedia.org/wiki?curid=1490642" title="Nadciśnienie naczynionerkowe">
Nadciśnienie naczynionerkowe



</doc>
<doc id="1490645" url="https://pl.wikipedia.org/wiki?curid=1490645" title="Ratusz w Sędziszowie Małopolskim">
Ratusz w Sędziszowie Małopolskim

Ratusz w Sędziszowie Małopolskim – budowla została zbudowana w XVII wieku. W XIX wieku. została przekształcona. Jest to budowla dwukondygnacyjna, podpiwniczona, wzniesiona na planie prostokąta. Położony jest pośrodku czworokątnego rynku. Fasada frontowa posiadająca wieżę, wyodrębniona jest z murów budowli dwoma lizenami. Okna ratusza są neogotyckie – efekt dziewiętnastowiecznej przebudowy.

</doc>
<doc id="1490646" url="https://pl.wikipedia.org/wiki?curid=1490646" title="Węzeł taśmowy równoległy">
Węzeł taśmowy równoległy

Węzeł taśmowy równoległy – węzeł używany we wspinaczce do wiązania taśm, w szczególności, do zawiązania odcinka taśmy w pętlę. Osłabia wytrzymałość taśmy na rozerwanie o około 40%. Poddawany cyklicznym zmianom obciążenia może przemieszczać się nieznacznie wzdłuż taśmy, w związku z czym musi być wiązany z odpowiednio dużym zapasem wolnych końców taśmy, a ponadto, jego stan powinien być każdorazowo sprawdzany przed wykorzystaniem zawiązanej taśmy. W zależności od materiału, z którego wykonana jest taśma, może zarówno zaciskać się mocno pod obciążeniem, jak i nie zaciskać się wcale. W szczególności, należy uważać na taśmy z dyneemy (lub zawierające znaczny procent włókien z dyneemy w stosunku do poliamidu), gdyż te mogą się samoistnie poluzować nawet po wielokrotnym obciążeniu.
Znane są przypadki samoczynnego rozwiązania się węzła po zaczepieniu jednej z taśm o występ skalny.

</doc>
<doc id="1490647" url="https://pl.wikipedia.org/wiki?curid=1490647" title="Karyfeusz">
Karyfeusz



</doc>
<doc id="1490661" url="https://pl.wikipedia.org/wiki?curid=1490661" title="Nürburgring Südschleife">
Nürburgring Südschleife

Nürburgring Südschleife – tor wyścigowy, wliczający się do toru Nürburgring. Znajdował się on w miejscowości Nürburg.
Tor wybudowano wraz z Nordschleife (niem. Północna Pętla) w 1925 roku. Oba tory miały wspólne dwie równoległe proste, dzięki czemu mogły one być łączone. Oficjalnie Grand Prix Niemiec było organizowane na Północnej Pętli. Tory były łączone przy okazji innych wyścigów. Z biegiem czasu tor tracił na znaczeniu, przez co coraz bardziej niszczał. W ostatnich latach jego istnienia praktycznie nie był używany w ogóle. W latach 80. większość Południowej Pętli wysadzono w powietrze, inne odcinki zarastają pośród lasów, a niewielki odcinek, nadający się do jazdy, został przemieniony w drogi publiczne. Na miejscu Südschleife wybudowano nowoczesny tor, Nürburgring GP-Strecke.

</doc>
<doc id="1490663" url="https://pl.wikipedia.org/wiki?curid=1490663" title="Photograph (singel Nickelback)">
Photograph (singel Nickelback)

Photograph – ballada rockowa kanadyjskiej grupy Nickelback, którą wydano jako pierwszy singel z ich piątego albumu studyjnego, "All the Right Reasons", wydanego w 2005 roku. Utwór został zamieszczony na trzeciej pozycji na krążku, będąc najdłuższym utworem na płycie. Tekst do utworu napisał wokalista grupy Chad Kroeger, kompozytorami muzyki są wszyscy członkowie zespołu. Pierwsze wydanie singla nastąpiło 8 sierpnia w Stanach Zjednoczonych, następnie singel został wydany w Japonii, Wielkiej Brytanii oraz Europie. Akustyczna wersja utworu nagrana dla Rolling Stone, znalazła się na stronie B singla „Far Away”. 23 czerwca 2008 roku, w Wielkiej Brytanii ukazała się reedycja singla.
Znaczenie tekstu.
Słowa piosenki opisują okres dojrzewania frontmana grupy, Chada Kroegera, który odpowiedzialny był za napisanie utworu. Po latach, wokalista opisuje w swej piosence między innymi swe młodzieńcze problemy z prawem, oraz wspomina miejsca gdzie chodził do szkoły itp, oraz wyznaje że bardzo często tęskni za swymi rodzinnymi stronami, przyjaciółmi.
Początkowo grupa nagrała i zamierzała umieścić na płycie całkowicie akustyczną wersję utworu, jednak za namową wytwórni, w refrenach utworu zostały dograne mocniejsze partie gitary elektrycznej. Brzmienie utworu utrzymane jest w stylistyce rocka alternatywnego połączonego z country rockiem.
Sukces.
„Photograph” jest trzecim singlem grupy który zajął miejsce w pierwszej dziesiątce listy notowań w Stanach Zjednoczonych, dotarł na 2 miejsce rankingu "Billboard" Hot 100. Zanotowano ponad 1,8 miliona pobrań poprzez digital download, gdzie utwór był dostępny za darmo. Singel zajął pierwsze miejsce w notowaniu Billboard Mainstream Rock Tracks, jak i w Pop 100. Piosenka odniosła również ogromny sukces na kanadyjskich listach, utrzymywała się na pierwszej pozycji przez ponad 7 tygodni. Na stronie B singla grupa zamieściła także cover utworu „We Will Rock You” z repertuaru grupy Queen. W roku 2007 „Photograph” znalazł się na piątym miejscu w rankingu na najbardziej denerwującą piosenkę wszech czasów w wyniku ankiety przeprowadzonej przez magazyn „Rolling Stone” . Singel z utworem „Photograph”, podobnie jak „How You Remind Me” został nagrodzony statusem podwójnej platyny przyznanej grupie przez RIAA. Singel z utworem sprzedał się w ilości dwóch milionów egzemplarzy.
Utwór na koncertach.
Utwór „Photograph” zadebiutował na koncertach w 2005 roku, jeszcze podczas trasy poprzedzającej wydanie płyty. Także w tym samym roku zespół zagrał krótki akustyczny koncert podczas sesji, gdzie utwór został wykonany w akustycznej wersji, czyli takiej jak początkowo zakładano umieszczenie na płycie. Podczas trasy „All the Right Reasons Tour” utwór był regularnie grany na każdym koncercie. W 2007 roku, gitarzysta grupy Staind, Aaron Lewis na swoich koncertach wykonywał cover tego utworu. Utwór trafił na drugie koncertowe DVD zespołu „Live from Sturgis 2006” wydanym 2 grudnia 2008 roku. Także podczas trasy „Dark Horse Tour”, utwór jest regularnie grany na koncertach. Bardzo często bywa grany także w wersjach akustycznych.
Teledysk.
Teledysk do utworu kręcony był w lipcu 2005 roku w rodzinnym mieście muzyków, Hanna (Alberta), oraz w okolicach gdzie muzycy dorastali. Na początku teledysku widoczny jest wokalista grupy Chad Kroeger, który trzymając w ręku gitarę akustyczną, spaceruje po rodzinnej miejscowości. Następnie grupa udaje się do swej dawnej szkoły, gdzie na sali gimnastycznej wykonuje piosenkę. W następnych ujęciach teledysku, są ukazane kolejne miejsca rodzinnej miejscowości. Premiera teledysku odbyła się w sierpniu, reżyserem teledysku jest Nigel Dick.
Twórcy.
Nickelback
Produkcja
Pozostali
Lista utworów na singlu.
Single CD:
2008 CD single (Wielka Brytania reedycja)

</doc>
<doc id="1490665" url="https://pl.wikipedia.org/wiki?curid=1490665" title="Gmina Zabłocie">
Gmina Zabłocie

W przeszłości istniały różne gminy o tej samej nazwie:
Zobacz też: gmina Zabołocie, gmina Zabłoć

</doc>
<doc id="1490670" url="https://pl.wikipedia.org/wiki?curid=1490670" title="Gmina Zajączków">
Gmina Zajączków

W przeszłości istniały różne gminy o tej samej nazwie:

</doc>
<doc id="1490678" url="https://pl.wikipedia.org/wiki?curid=1490678" title="Anatoliusz Jureń">
Anatoliusz Jureń

Anatoliusz Jureń (ur. 3 lipca 1927 w Wilnie, zm. 24 października 1978 w Słupsku) – polski poeta.
Ukończył liceum pedagogiczne. Jako poeta zadebiutował na łamach prasy w 1947. W latach 1955–1957 był sekretarzem zarządu ZNP w Słupsku. Od 1958 był pracownikiem Stowarzyszenia PAX (w Koszalinie).

</doc>
<doc id="1490679" url="https://pl.wikipedia.org/wiki?curid=1490679" title="Malachium aquaticum">
Malachium aquaticum



</doc>
<doc id="1490683" url="https://pl.wikipedia.org/wiki?curid=1490683" title="Ludwik Sobolewski (działacz sportowy)">
Ludwik Sobolewski (działacz sportowy)

Ludwik Wacław Sobolewski, ur. jako Ludwik Rozenbaum; również Lutek Rozenbaum (ur. 17 września 1925 w Warszawie, zm. 11 listopada 2008 w Łodzi) – polski działacz spółdzielczy i sportowy, prezes Widzewa Łódź w latach 1977–1987, 1992–1993 i 1998, żołnierz Armii Krajowej, w PRL funkcjonariusz wojskowy Ministerstwa Bezpieczeństwa Publicznego.
Życiorys.
Dzieciństwo i okres II wojny światowej.
Dzieciństwo spędził w rodzinnej Warszawie, gdzie w 1939 roku ukończył szkołę powszechną i zdał do gimnazjum. Już w okresie okupacji niemieckiej (1940-1942) ukończył dwa lata gimnazjum na tajnych kompletach.
Od 1943 roku należał do podziemnej organizacji Armii Krajowej w Warszawie. W marcu 1944 r. znalazł się w oddziale partyzanckim „Wicher” (25p AK) i działał w okolicach Piotrkowa, Opoczna, Tomaszowa Mazowieckiego.
Służba wojskowa.
Po zakończeniu wojny, w czasach stalinizmu, członek formacji wojskowych Ministerstwa Bezpieczeństwa Publicznego Polskiej Rzeczypospolitej Ludowej, zajmujący następujące stanowiska:
Działalność spółdzielcza i sportowa.
W późniejszym czasie rozpoczął pracę w Państwowym Przedsiębiorstwie Imprez Sportowych i ze względów rodzinnych przeniósł się do Łodzi. Pracował w spółdzielczości i w międzyczasie ukończył szkołę średnią ogólnokształcącą oraz 2-letnie studium organizacji i zarządzania.
Działalność sportową rozpoczął w SKS Start Łódź jako kierownik sekcji piłki nożnej (od 1968). W 1970 roku przeszedł do RTS Widzew pełniąc kolejno funkcje kierownika sekcji piłki nożnej, zastępcy prezesa klubu, a od 1977 r. prezesa RTS Widzew, którą to funkcję sprawował z pewnymi przerwami aż do 1987 roku.
Powrócił do Widzewa po zmianach politycznych w kraju, które wymusiły zmiany w sposobie funkcjonowania klubów sportowych. W Widzewie już w 1992 roku udało mu się powołać Spółkę Akcyjną pod nazwą SPN Widzew S.A., w której do połowy 1993 roku pełnił godność prezesa.
Okres jego pracy w Widzewie był czasem największych sukcesów łódzkiego klubu – Widzew awansował w tym czasie z trzeciej ligi do pierwszej, a następnie osiągnął sukcesy zarówno w Polsce (2-krotnie zdobył tytuł mistrza Polski oraz 5-krotnie tytuł wicemistrza Polski), jak i w europejskich pucharach, w których wyeliminował m.in. Manchester City, Manchester United, , Juventus F.C., Rapid Wiedeń oraz awansował w 1983 roku do półfinału Pucharu Europy Mistrzów Krajowych.
Życie prywatne.
Był żonaty z Janiną. Zmarł 11 listopada 2008 roku po ciężkiej walce z chorobą nowotworową. Spoczął na katolickiej części cmentarza na Zarzewie w Łodzi.

</doc>
<doc id="1490684" url="https://pl.wikipedia.org/wiki?curid=1490684" title="U-26 (1936)">
U-26 (1936)

U-26 – niemiecki okręt podwodny (U-Boot) typu "IA" z czasów drugiej wojny światowej. Okręt wszedł do służby w Kriegsmarine w 1936.
Historia.
Zamówienie na drugi okręt podwodny typu "IA" zostało złożone w stoczni AG Weser 17 grudnia 1934. Rozpoczęcie budowy okrętu miało miejsce 1 sierpnia 1935. Wodowanie nastąpiło 14 marca 1936, wejście do służby 11 maja 1936.
Po wejściu do służby okręt był wykorzystywany w charakterze jednostki szkolnej, a także w celach propagandowych. Podczas prób morskich okazało się, że typ okrętu, który reprezentował U-26, charakteryzuje się słabymi własnościami morskimi.
Podczas II wojny światowej odbył 7 patroli bojowych spędzając w morzu 145 dni. Zatopił 11 jednostek o łącznym tonażu 48.645 BRT i uszkodził 2 (4.401 BRT). Zatopiony 1 lipca na południowy zachód od Irlandii na pozycji 48.03 N, 11.30 W przez brytyjską korwetę "Gladiolus" i australijską łódź latającą Sunderland z 10. dywizjonu RAF Coastal Command. Uratowano całą załogę – 48 oficerów i marynarzy, wszystkich wyłowił z wody slup HMS "Rochester".
U-26 jest jedynym U-Bootem, który pokonał Cieśninę Gibraltarską w obu kierunkach.
Przebieg służby.
Dowódcy:
11.05.1936 – 30.09.1938 – Kptlt. Werner Hartmann
01.10.1938 – ??.08.1939 – Frgkpt. Oskar Schomburg
??.08.1939 – 03.01.1940 – Kptlt. Klaus Ewerth
03.01.1940 – 11.05.1940 – Kptlt. Heinz Scheringer
12.05.1940 – 08.06.1940 – Korkpt. Heinz Fischer
09.06.1940 – 01.07.1940 – Kptlt. Heinz Scheringer
Frgkpt. – Fregattenkapitan (komandor porucznik), Korkpt. – Korvettenkapitan (komandor podporucznik), Kptlt. – Kapitanleutnant (kapitan marynarki)

</doc>
<doc id="1490686" url="https://pl.wikipedia.org/wiki?curid=1490686" title="Ludwik Sobolewski">
Ludwik Sobolewski



</doc>
<doc id="1490688" url="https://pl.wikipedia.org/wiki?curid=1490688" title="Arthur Ransome">
Arthur Ransome

Arthur Ransome (ur. 18 stycznia 1884, Leeds – 3 czerwca 1967, Manchester) – brytyjski pisarz i dziennikarz. Zasłynął przede wszystkim trzynastoczęściowym cyklem powieści dla młodzieży znanym od tytułu pierwszej książki jako „Jaskółki i Amazonki”, który rozgrywa się w angielskiej Krainie Jezior, a akcja osnuta jest wokół wakacyjnych przygód związanych z żeglarstwem, wędkowaniem i obozowaniem.
Twórczość.
Na język polski przetłumaczono trzy książki z cyklu „Jaskółki i Amazonki”. Całość obejmuje trzynaście tomów:

</doc>
<doc id="1490689" url="https://pl.wikipedia.org/wiki?curid=1490689" title="Gazela (ssak)">
Gazela (ssak)



</doc>
<doc id="1490691" url="https://pl.wikipedia.org/wiki?curid=1490691" title="William Fell Giles">
William Fell Giles

William Fell Giles (ur. 8 kwietnia 1807, zm. 21 marca 1879 w Baltimore, Maryland) – amerykański polityk związany z Partią Demokratyczną.
W latach 1845–1847 przez jedną dwuletnią kadencję Kongresu Stanów Zjednoczonych był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1490695" url="https://pl.wikipedia.org/wiki?curid=1490695" title="Bogdan Justynowicz">
Bogdan Justynowicz

Bogdan Justynowicz (ur. 30 sierpnia 1939 we wsi Stara Wilejka koło Wilna) – polski poeta i prozaik.
Życiorys.
W 1946 przyjechał z rodziną do Gdańska. Od 1955 uczęszczał do II Liceum Ogólnokształcącego im. Pestalozziego. W 1957 zdał maturę i rozpoczął studia na Wydziale Historii Wyższej Szkoły Pedagogicznej w Gdańsku (obecnie Uniwersytet Gdański). W 1960 został członkiem Związku Literatów Polskich. Od 1961 roku należał do PZPR. W 1968 przeniósł się do Warszawy, gdzie w 1970 ukończył studia na Wydziale Filozoficzno-Historycznym Uniwersytetu Warszawskiego. Debiutował na łamach dziennika „Głos Wybrzeża” jako poeta. W latach 1957–1967 był redaktorem prasy Wybrzeża Gdańskiego. Od 1983 należy do nowego ZLP. Mieszka w Warszawie.

</doc>
<doc id="1490698" url="https://pl.wikipedia.org/wiki?curid=1490698" title="Martin Brunner">
Martin Brunner

Martin Brunner (ur. 23 kwietnia 1963 w Zurychu) – szwajcarski piłkarz grający na pozycji bramkarza.
Kariera klubowa.
Piłkarską karierę Brunner rozpoczął w rodzinnym Zurychu, w klubie Grasshopper Club i w sezonie 1983/1984 zadebiutował w jego barwach w rozgrywkach pierwszej ligi szwajcarskiej i jako rezerwowy został wicemistrzem kraju. Już w swoim drugim sezonie stał się podstawowym bramkarzem "Koników Polnych". W 1988 roku zdobył swój pierwszy szwajcarski puchar, a osiągnięcie to powtórzył także w dwóch kolejnych sezonach. W 1990 roku został też po raz drugi mistrzem kraju, a w 1991 roku obronił z Grasshoppers tytuł mistrzowski. W 1994 roku znów został zdobywcą krajowego pucharu, a po sezonie odszedł z klubu, dla którego wystąpił 276 razy w lidze Szwajcarii.
W 1994 roku Brunner został bramkarzem zespołu Lausanne Sports. W klubie z Lozanny wygrał rywalizację o miejsce w bramce z Fabrice'em Borerem i został pierwszym golkiperem. W Lausanne bronił przez pięć sezonów. W swoich dwóch ostatnich, czyli 1997/1998 i 1998/1999 wywalczył Puchar Szwajcarii. Po tym ostatnim sukcesie zakończył swoją karierę w wieku 36 lat.
Kariera reprezentacyjna.
W reprezentacji Szwajcarii Brunner zadebiutował 9 kwietnia 1986 roku w przegranym 0:1 towarzyskim meczu z Niemcami. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam jednak był rezerwowym i nie rozegrał żadnego spotkania będąc dublerem dla Marca Pascolo. Po raz ostatni w kadrze wystąpił w kwietniu 1999 roku w zremisowanym 1:1 sparingu z Grecją. Łącznie w drużynie narodowej rozegrał 36 spotkań.

</doc>
<doc id="1490705" url="https://pl.wikipedia.org/wiki?curid=1490705" title="Witold Juliusz Kapuściński">
Witold Juliusz Kapuściński

Witold Juliusz Kapuściński (ur. 4 marca 1910 r. w Halle (Saale) (Niemcy). zm. 6 lipca 1988 r. we Wrocławiu) – polski poeta i prozaik, profesor okulistyki.
Był synem Witolda Kapuścińskiego (1882–1951), profesora okulistyki, i Janiny z domu Psarskiej. Ukończył studia na Wydziale Lekarskim Uniwersytetu Poznańskiego. Uzyskał stopień doktora medycyny na Uniwersytecie Jagiellońskim. Specjalizował się w Paryżu. W 1928 r. debiutował na łamach prasy jako poeta. W 1930 r. ogłosił tom poezji pt. "Hinduski sen" wspólnie z Edwinem Herbertem jako Zygmunt Psarski. W latach 1939-1944 przebywał w Warszawie, gdzie był wykładowcą okulistyki w konspiracyjnym Uniwersytecie Ziem Zachodnich. Był żołnierzem Armii Krajowej oraz uczestnikiem powstania warszawskiego. Od 1945 r. przebywał we Wrocławiu, gdzie był wieloletnim kierownikiem Katedry Okulistyki na Uniwersytecie Wrocławskim i wrocławskiej Akademii Medycznej (wrocławską Katedrą Okulistyki kierował od 1945 do przejścia na emeryturę w 1980; funkcję po nim przejął Piotr Hańczyc).
Swoje prace okulistyczne publikował m.in. w „Klinice Ocznej".

</doc>
<doc id="1490712" url="https://pl.wikipedia.org/wiki?curid=1490712" title="Ratusz w Myśliborzu">
Ratusz w Myśliborzu

Ratusz w Myśliborzu – klasycystyczny ratusz miejski w Myśliborzu.
Jest obiektem ceglanym, dwukondygnacyjnym, wybudowanym w latach 1771-1772 na rzucie prostokąta. Wejście przez ryzalit środkowy, boniowany w dolnej części, zwieńczony tympanonem, w którym dawniej znajdował się zegar w rokokowym kartuszu. Nad oknami barokowe panoplia i rocaille. W elewacji zachodniej herb miasta.
Obecnie jest siedzibą burmistrza, Urzędu Miasta i Gminy Myślibórz oraz Rady Miejskiej i Młodzieżowej Rady Miejskiej. Został wpisany do rejestru zabytków 23 lutego 1957 roku.
Przed ratuszem umiejscowiono modernistyczną fontannę i dwa głazy pamiątkowe:

</doc>
<doc id="1490715" url="https://pl.wikipedia.org/wiki?curid=1490715" title="Sudschleife">
Sudschleife



</doc>
<doc id="1490716" url="https://pl.wikipedia.org/wiki?curid=1490716" title="Rainer Schöpp">
Rainer Schöpp

Rainer Schöpp (ur. 14 marca 1958), niemiecki curler i trener. Jest starszym bratem Andrei Schöpp. W curling zaczął grać w 1974, jest zawodnikiem SC Riessersee z Garmisch-Partenkirchen. Z zawodu jest doradcą finansowym.
W curlingu juniorów i mężczyzn nie odnosił wielkich sukcesów. W latach 1975-1977 występował na mistrzostwach świata juniorów, zajmował odpowiednio 7., 7. i 6. miejsce. W ostatnich zawodach był kapitanem drużyny. Po 10 letniej przerwie na arenie międzynarodowej drużyna Schöppa wystąpiła jako reprezentacja Niemiec na Mistrzostwach Świata 1988, uplasował się wówczas na 6. pozycji.
1994 został trenerem drużyny siostry, którym jest do dziś. Niemcy zdobyli wówczas na mistrzostwach Europy dwa złote, srebrny i dwa brązowe medale (w latach 1994-1998). Rainer podczas Mistrzostw Europy 2007 był trenerem kobiecej reprezentacji Niemiec jak i męskiej reprezentacji Węgier.
W 2005 jego drużyna zajęła drugie miejsce na mistrzostwach Niemiec, w finale uległa drużynie Andreasa Kappa 4:6. W tym samym roku rozgrywano pierwsze mistrzostwa Europy mikstów. Zespół Schöppa z Andreą na pozycji trzeciej pokonał wszystkich rywali.
Na zawodach w Andorze w fazie grupowej Niemcy przegrały tylko z Czechami. Następnie w fazie play-off wygrały z Włochami 6:4, w półfinale trafiły na Finlandię, z którą przegrały 3:5. Tym samym Niemcy zagrały mecz o brązowy medal ze Szkocją, który wygrały.
Rok później w krajowej rywalizacji mikstów zajął 3. miejsce. W 2007 swoich sił próbował w mistrzostwach mężczyzn jednak zajął 5. miejsce. Kolejnym występem była zwycięska gra na mistrzostwach mikstów. Na Mistrzostwach Europy Mikstów 2007 drużyna Schöppa wgrała wszystkie swoje mecze grupowe. W następnej fazie pokonała Czechów 5:4 i w półfinale przegrała z późniejszymi złotymi medalistami Walijczykami 4:7. W małym finale Niemcy pokonali Austriaków 5:3.
W 2008 zespół Schöppa powtórzył sukces z krajowych mistrzostw. Fazę grupową mistrzostw Starego Kontynentu zespół ukończył na 2. miejscu z bilansem 5-2 (porażki ze Szwecją i Austrią). Ze względu na miejsce po Round-Robin Niemcy musiały grać w "rundzie kwalifikacyjnej", pokonały tam Danię 12:8 i Szkocję 6:3. W półfinale zwyciężyły Szwedów 7:1 i zagrały w finale. Pokonując Czechów 5:3 Rainer Schöpp zdobył swój pierwszy złoty medal na mistrzowskiej imprezie międzynarodowej.
Rainer ponownie reprezentował Niemcy na mistrzostwach europy mikstów, po fazie grupowej drużyna zajęła 2. miejsce i w rundzie kwalifikacyjnej spotkała się z Czechami. Mecz ten zakończył się wynikiem 7:2 dla Czechów i Niemcy zostali sklasyfikowani na 5. miejscu.

</doc>
<doc id="1490739" url="https://pl.wikipedia.org/wiki?curid=1490739" title="MOA-2007-BLG-400Lb">
MOA-2007-BLG-400Lb

MOA-2007-BLG-400Lb – planeta pozasłoneczna typu gazowy olbrzym o masie 0,6-1,1 orbitująca wokół gwiazdy MOA-2007-BLG-400L, położonej ok. 6000 parseków (20 tysięcy lat świetlnych) od Ziemi. Planetę wykryła grupa poszukująca planet o nazwie MicroFUN przy użyciu metody mikrosoczewkowania grawitacyjnego. Zjawisko o nazwie MOA-2007-BLG-400, w którym znaleziono planetę, odkryte zostało w ramach programu MOA 5 września 2007 roku, natomiast anomalia planetarna pojawiła się 10 września 2007 roku i zaobserwowana została przez 1,3-metrowy teleskop w Chile. Publikacja odkrycia ukazała się 20 czerwca 2009 w prestiżowym czasopiśmie naukowym Astrophysical Journal. W odkryciu brali udział polscy astronomowie z grup MicroFUN i OGLE.

</doc>
<doc id="1490747" url="https://pl.wikipedia.org/wiki?curid=1490747" title="ASALA">
ASALA

Armeńska Tajna Armia Wyzwolenia Armenii (, ASALA; "Hayastani azatagrut'yan hay gaghtni banak") – ormiańska organizacja terrorystyczna.
Historia.
Została założona w 1975 roku w Bejrucie przez Ara Yenikomoushiana, Monte Melkoniana i Hagopa Hagopiana.
Bojówkami ASALA były Grupa z Orly pod wodzą Ara Toraniana, Organizacja 9 Czerwca i Organizacja 3 Października. Terroryści atakowali głównie tureckich dyplomatów i instytucje związane z tym krajem. Stopniowo ataki rozszerzono na „cele imperialistyczne“. Grupa przeprowadzała też akcje odwetowe przeciwko państwom, na których terenie zostali zatrzymani jej członkowie. W 1982 roku dochodzi do rozłamu na odcinający się od terroryzmu Ruch Rewolucyjny (Melkonian) i skrzydło militarne (Hagopian) kontynuujące walkę zbrojną. Działalność ASALA osłabła po zabójstwie Hagopiana w Atenach 28 kwietnia 1988 roku. Organizacja całkowicie zanikła na początku XXI wieku.
Wsparcie zagraniczne.
O wsparcie dla Tajnej Armii podejrzewane były Irak, Iran, Libia, Syria, Związek Socjalistycznych Republik Radzieckich, Ludowy Front Wyzwolenia Palestyny, Organizacja Abu Nidala i Partia Pracujących Kurdystanu.
Liczebność.
Prawdopodobnie nie liczyła więcej niż 300 członków.
Ideologia.
Określała się jako marksistowsko-leninowska. Celem Tajnej Armii była budowa państwa ormiańskiego w historycznych granicach. W programie grupy żywe były również odwołania do ogólnoświatowej rewolucji socjalistycznej.
Szczególnie wrogo nastawiona była do Turcji. Tajna Armia twierdziła, że jej antyturecka kampania stanowi zemstę za ludobójstwo Ormian. Terroryści domagali się od tureckiego rządu uznania rzezi Ormian za ludobójstwo i wypłacenia zadośćuczynienia rodzinom jej ofiar.
Inne ormiańskie organizacje terrorystyczne.
Prawicową przeciwwagę dla ASALA stanowił Oddział Sprawiedliwości Ludobójstwa Ormian. Powstał on w 1975 roku w Bejrucie – przy poparciu Falangi Libańskiej – z inicjatywy prawicowej partii ormiańskiej Tasznak (Dashnak). Dziełem tego ugrupowania był m.in. zamach na ambasadora tureckiego w Szwajcarii D. Turkmena. Działały też m.in. Ormiańska Armia Rewolucyjna ARA (według jednych źródeł odłam ASALA, zdaniem innych odprysk OSLO z 1983 roku), Front Wyzwolenia Armenii, Armia Wyzwolenia Narodowego Armenii, Nowa Grupa Oporu Ormian, Armeńska Armia Czerwona, Ormiańska Organizacja 28 Maja.

</doc>
<doc id="1490748" url="https://pl.wikipedia.org/wiki?curid=1490748" title="Józef Mamica">
Józef Mamica

Józef Mamica (ur. 13 sierpnia 1878 w Pruchnej na Śląsku Cieszyńskim, zm. 3 sierpnia 1940 w Mauthausen-Gusen) – polski duchowny luterański, senior wyznania ewangelicko-augsburskiego Wojska Polskiego.
Życiorys.
Józef Mamica urodził się 13 sierpnia 1878 roku w Pruchnej na Śląsku Cieszyńskim, w rodzinie Pawła, rolnika, i Marii z Wawreczków (Wowrzeczków). 
Uczęszczał do gimnazjum w Cieszynie. 4 października 1899 roku rozpoczął studia teologiczne w Wiedniu, a następnie kontynuował je i ukończył w 1902 roku w Bazylei. 15 listopada 1903 roku został ordynowany na duchownego ewangelickiego.
Został duszpasterzem w Błędowicach, które wskutek patriotycznej postawy musiał opuścić po zajęciu przez wojska czeskie. Był zastępcą przewodniczącego Głównego Komitetu Plebiscytowego w Cieszynie i delegatem Rady Narodowej Księstwa Cieszyńskiego na konferencję pokojową w Paryżu w 1919 roku. Brał udział w II i III powstaniu śląskim.
W 1920 roku został kapelanem wojskowym jako proboszcz ewangelicki Dowództwa Okręgu Korpusu Nr VII z siedzibą w Poznaniu, obejmującego województwa poznańskie i pomorskie. Prowadził również duszpasterstwo wśród cywilnych ewangelików-Polaków. 
W latach 1920–1923 był jednocześnie administratorem nowo założonej parafii ewangelicko-augsburskiej w Poznaniu i przyczynił się do powstania kolejnych polskich parafii w Toruniu (1921), gdzie był administratorem do 1925 roku i w Bydgoszczy (1922), ponadto odprawiał nabożeństwa w Grudziądzu (1923). 
3 maja 1922 roku został zweryfikowany w stopniu proboszcza ze starszeństwem z 1 czerwca 1919 roku i 1. lokatą w duchowieństwie wojskowym wyznania ewangelicko-augsburskiego.
W latach 1929–1930 sprawował funkcję kapelana naczelnego WP. Wraz z naczelnym kapelanem WP, ks. Ryszardem Paszko w 1925 roku opublikował "Śpiewnik i modlitewnik dla ewangelików w Wojsku Polskim". W latach 1923–1929 prowadził dom sierot w Marszałkach. Jego następcą w Poznaniu został ks. Karol Świtalski.
28 czerwca 1935 roku awansował na seniora ze starszeństwem z 1 stycznia 1935 roku i 1. lokatą w duchowieństwie wojskowym wyznania ewangelicko-augsburskiego. 
Z dniem 31 października 1935 roku został przeniesiony w stan spoczynku. Osiadł w Mnichu k. Chybia w Cieszyńskiem. 
W kwietniu 1940 roku został osadzony w hitlerowskim obozie koncentracyjnym Dachau, a następnie w Mauthausen-Gusen, gdzie zmarł z głodu i ogólnego wycieńczenia.
Upamiętnienie.
17 listopada 2018 roku w Drogomyślu podczas uroczystego nabożeństwa odsłonięto tablicę upamiętniającą ks. Józefa Mamicę.

</doc>
<doc id="1490750" url="https://pl.wikipedia.org/wiki?curid=1490750" title="Stanley Fischer">
Stanley Fischer

Stanley „Stan” Fischer (hebr.: סטנלי פישר, ur. 15 października 1943 w Rodezji Północnej) – amerykańsko-izraelski ekonomista, od 1 maja 2005 do czerwca 2013 prezes Banku Izraela. Od 2014 roku wiceprzewodniczący Rady Prezesów Systemu Rezerwy Federalnej, banku centralnego Stanów Zjednoczonych.
Autor popularnych podręczników z dziedziny ekonomii, w tym „Makroekonomii” i „Mikroekonomii” napisanych wspólnie z D. Beggiem i R. Dornbuschem.
Pochodzi z rodziny Żydów bałtyckich, urodził się jako obywatel brytyjski, posiada obywatelstwo izraelskie oraz amerykańskie.

</doc>
<doc id="1490754" url="https://pl.wikipedia.org/wiki?curid=1490754" title="Jaskółki i Amazonki">
Jaskółki i Amazonki

Jaskółki i Amazonki (tytuł oryginalny "Swallows and Amazons") – powieść przygodowa dla dzieci i młodzieży brytyjskiego pisarza Arthura Ransome'a z 1930 roku, wydania polskie w 1946 (Spółdzielnia Wydawnicza "Książka", Łódź) oraz w 1975 ("Nasza Księgarnia", Warszawa). Powieść rozpoczyna trzynastotomowy cykl zwany także "Jaskółki i Amazonki", z którego po polsku wydano trzy pierwsze części. Akcja powieści rozgrywa się latem 1929 lub 1930 w angielskiej Krainie Jezior, a przygody nastoletnich bohaterów rozgrywają się na tle żeglarstwa, wędkarstwa i biwakowania. Książka jest pochwałą zaradności i samodzielności oraz aktywnego spędzania wakacji w kontakcie z przyrodą.
Opis fabuły.
Rodzeństwo Walkerów: Janek, Zuzia, Titty i Roger, spędzają wakacje z matką (zwaną Mateczką) w farmie nad jeziorem (nie określonym z nazwy, wzorowane na autentycznych jeziorach Windermere i Coniston). Ich ojciec jest oficerem Royal Navy i przebywa w dalekim rejsie. Walkerowie mają do dyspozycji małą żaglówkę, którą nazwali "Jaskółką". Kusi ich wyspa na jeziorze i postanawiają na niej zamieszkać. Po telegraficznej akceptacji ze strony ojca, matka także wyraża zgodę i rodzeństwo zamieszkuje na wyspie w namiotach, wcielając się w role angielskich żeglarzy z czasów Wielkich Odkryć Geograficznych. Eksplorują jezioro, jego liczne wyspy i zatoki, łowią ryby, sporządzają mapę okolicy, nadają miejscom własne nazwy, poznają okolicznych mieszkańców, w tym węglarzy wypalających węgiel drzewny.
Pewnego dnia spostrzegają na jeziorze żaglówkę podobną do ich własnej, którą pływa dwoje dziewcząt z piracką banderą. Jest to "Amazonka", żaglówka sióstr Blackett - Nancy i Peggy. "Amazonki" mieszkają na pobliskiej farmie nad jeziorem i uważają wyspę (którą nazywają Wyspą Żbika) za swoją. Konflikt o wyspę szybko jednak przeradza się w przyjaźń. Rodzeństwa postanawiają jednak stoczyć ze sobą "wojnę morską", która ma polegać na zdobyciu żaglówki drugiej strony. Oba rodzeństwa podejmują tu niebezpieczny pomysł żeglowania w nocy, co jednak kończy się szczęśliwie. Później Walkerowie i siostry Blackett do końca wakacji razem biwakują na wyspie.
Jednocześnie rozgrywa się drugi wątek związany z osobą Jima Turnera, zwanego przez dzieci "Kapitanem Flintem" Jest to wuj "Amazonek", doświadczony podróżnik i żeglarz (porte-parole samego autora), który spędza lato na łodzi mieszkalnej pisząc książkę. Odnosi się on do "Jaskółek" nieprzyjaźnie, najpierw posądza je wandalizm (podłożenie petardy na jego łodzi), a potem gdy jego łódź zostaje splądrowana przez włamywaczy, posądza "Jaskółki" o tę kradzież. Rodzeństwo Walkerów z pomocą sióstr Blackett próbuje mu wytłumaczyć swą niewinność, a następnie pomaga w odzyskaniu skradzionej walizki z maszynopisem książki.

</doc>
<doc id="1490756" url="https://pl.wikipedia.org/wiki?curid=1490756" title="Wojciech Bąkowski">
Wojciech Bąkowski

Wojciech Bąkowski (ur. 1979 w Poznaniu) – polski grafik, twórca rysunków, performance, eksperymentalnych filmów animowanych, muzyki alternatywnej, poeta. Jako artysta używa też zdrobniałej formy swojego imienia – Wojtek.
Wykształcenie i związki artystyczne.
Jest absolwentem Akademii Sztuk Pięknych w Poznaniu. W 2005 r. uzyskał dyplom w zakresie audioperformance w pracowni prof. Leszka Knaflewskiego oraz animacji w pracowni prof. Hieronima Neumana. W 2004 r. założył grupę muzyczną „KOT”, w której pisze wszystkie teksty i muzykę. Jest też liderem zespołów muzycznych „Czykita” i „Niwea” oraz członkiem stowarzyszenia PINKPUNK. W 2007 r. wspólnie z Radosławem Szlagą, Tomaszem Mrozem, Konradem Smoleńskim i Piotrem Bosackim utworzył grupę artystyczną Penerstwo.
Twórczość plastyczna.
Cechą charakterystyczną jego rysunków i filmów jest celowe ubóstwo środków wyrazu. Rysunki wykonuje przeważnie długopisem na taśmie filmowej. Towarzyszą im lapidarne komentarze, również pisane odręcznie niebieskim długopisem, opisujące prozaiczne fakty z życia osiedla mieszkaniowego, równie ważne co strona graficzna. W pracach Bąkowskiego widać fascynację banalnymi faktami i przedmiotami, a także miejskim „penerstwem” (tj. marginesem społecznym w gwarze poznańskiej), w czym zdradza podobieństwo do twórczości Mirona Białoszewskiego.
Pierwszą jego indywidualną wystawą była prezentacja rysunków i filmów animowanych zatytułowana „Idziesz ze mną? Gdzie? W dupę ciemną” w 2008 r. w warszawskiej galerii Leto, powtórzona w poznańskiej Galerii Miejskiej Arsenał.
W 2009 r. zdobył nagrodę „Spojrzenia” Fundacji Deutsche Bank, jako najbardziej interesujący artysta młodej polskiej sceny artystycznej ostatnich dwóch lat. W tym samym roku jego prace stanowiły część wystawy zbiorowej pt. „The Generational: Younger Than Jesus” w nowojorskim New Museum. W tym samym roku został uhonorowany Medalem Młodej Sztuki.
W 2011 r. otrzymał nagrodę – Paszport „Polityki” za sztukę będącą oryginalnym połączeniem brutalności i liryzmu, za nadanie nowego, ciekawego sensu pojęciu „artysta multimedialny”.
Twórczość muzyczna.
Zespół „Kot”, którego jest założycielem, liderem i wokalistą, prezentuje muzykę alternatywną, połączoną z poezją i audioperformance. Cechą charakterystyczną zespołu jest posługiwanie się magnetofonami kasetowymi, których muzycy używają jak instrumentów. Rytmiczna melorecytacja wokalisty do akompaniamentu magnetofonów pozwala zaklasyfikować ten rodzaj muzyki do postrapu.

</doc>
<doc id="1490760" url="https://pl.wikipedia.org/wiki?curid=1490760" title="Puszcza Karpacka">
Puszcza Karpacka

Puszcza Karpacka – rozległy kompleks leśny na obszarze południowej Polski, na styku Karpat Wschodnich i Zachodnich o powierzchni ok. 313 tys. ha. Pierwotnie rozciągała się na terenie całych Karpat, z wyjątkiem najwyższych partii Tatr, Bieszczadów oraz Babiej Góry. Obecnie tereny leśne są silnie zredukowane poprzez XIX wieczne i wcześniejsze wylesianie pod uprawy rolne i poza niewielkimi obszarami ochrony użytkowane są gospodarczo.
Ciągłość leśna na fragmentach tego obszaru jest wykazywana od 1780 r., las składa się z bukowo-jodłowo-jaworowo-grabowych starodrzewi. Po II wojnie światowej obszar wysiedlono w znacznej mierze w związku z Akcją „Wisła”. Od tamtego czasu na nieużytkach rolnych prowadzono intensywne zalesianie sosną do celów gospodarczych, jednak bez naruszania ciągłości starodrzewów. Część terenów puszczy objęto ochroną m.in. poprzez utworzenie parków narodowych: Tatrzańskiego, Pienińskiego, Babiogórskiego, Bieszczadzkiego, Gorczańskiego.
Puszcza Karpacka stanowi ważną ostoję dla wielu rzadkich i chronionych gatunków zwierząt – żyją tu: niedźwiedź brunatny, ryś, żbik, wilk, orzeł przedni, orlik krzykliwy, żubr oraz wąż Eskulapa, z ptaków – bocian czarny i puchacz. Bogactwo gatunków łownych (jeleń, dzik).
Puszcza Karpacka stanowi zaplecze surowcowe dla przemysłu drzewnego (pozyskiwanie grubizny, produkcja węgla drzewnego).
Kontrowersje dotyczące nazwy i obszaru.
Nazywanie tego obszaru puszczą jest negowane przez Lasy Państwowe. Według nich obszar jest aktualnie niepowiązanym ze sobą zbiorem lasów.
Według naukowców pradawna Puszcza Karpacka rozciągała się od Beskidu Żywieckiego aż po rumuński region Bacău, a nawet Serbię. Od wieków nie istnieje jako realny, zwarty lub choćby fragmentaryczny, kompleks leśny.
Grupy starające się o utworzenie Turnickiego Parku Narodowego obszar Puszczy Karpackiej utożsamiają z terenem w rejonie Bieszczad oraz Pogórza Przemyskiego.
Starania o utworzenie Turnickiego Parku Narodowego.
"Więcej informacji o pomyśle utworzenia parku na stronie Parki narodowe w Polsce"
Od 1996 działa społeczna rada, której celem jest powołanie na obszarze wschodniej części Puszczy Karpackiej Turnickiego Parku Narodowego o powierzchni 17,5 tys. ha. W latach 1930. pojawiły się pierwsze projekty objęcia ochroną najcenniejszych fragmentów lasu, a propozycję powołania rezerwatu zgłosił w 1938 r. Tadeusz Trella. W 1968 r. propozycję utworzenia dwóch dużych rezerwatów przedstawił prof. Jerzy Piórecki. W 1982 r. Janusz Kotlarczyk zaproponował utworzenie Parku Narodowego Doliny Środkowego Wiaru, a w 1992 r. powstała koncepcja Turnickiego Parku Narodowego, jednak w 1995 r. Ministerstwo Ochrony Środowiska odmówiło utworzenia parku z powodu braku środków finansowych. Od tego czasu ekolodzy zbierają podpisy pod petycjami o utworzenie parku narodowego. W 2011 r. Państwowa Rada Ochrony Przyrody wnioskowała objąć ochroną rezerwatową część kompleksu leśnego o powierzchni 8 tys. ha do czasu utworzenia parku narodowego.

</doc>
<doc id="1490761" url="https://pl.wikipedia.org/wiki?curid=1490761" title="Torfowce (klasa)">
Torfowce (klasa)

Torfowce ("Sphagnopsida") – klasa należąca do gromady mchów. Jest to jeden bazalnych kladów w obrębie mchów obejmujący organizmy o bardzo zbliżonej budowie i dużym wpływie na ekosystemy i klimat. 
Systematyka.
W obrębie tej grupy długi czas wyróżniano tylko jeden współczesny rząd z jedną rodziną i rodzajem torfowiec "Sphagnum" liczącym 350–500 gatunków. Odkryty na Tasmanii gatunek "Ambuchanania leucobryoides" ze względu na swą odmienność wyniesiony został do rangi monotypowego rodzaju, rodziny i rzędu "Ambuchaniales". Analizy molekularne wykazały jednak, że bliżej z tym gatunkiem niż innymi torfowcami spokrewniony jest "Sphagnum inretortum" i wyraźnie odrębną linię rozwojową tworzy także "Sphagnum sericeum". W efekcie zaproponowana w 2010 dla żyjących przedstawicieli tej klasy klasyfikacja obejmuje jeden rząd "Sphagnales", trzy rodziny i cztery rodzaje:
Wcześniej wyróżniano dwa monotypowe rzędy:
Formy kopalne wyodrębniane są w rząd:

</doc>
<doc id="1490763" url="https://pl.wikipedia.org/wiki?curid=1490763" title="Torfowce (rząd)">
Torfowce (rząd)

Torfowce ("Sphagnales" Limpr) – rząd mchów należący do klasy torfowców ("Sphagnopsida"). Należy do niego ok. 350 gatunków, głównie z rodzaju torfowiec ("Sphagnum").
Systematyka.
W obrębie rzędu długi czas wyróżniano tylko jedną współczesną rodzinę z jednym rodzajem – torfowiec "Sphagnum" liczącym 350–500 gatunków. Odkryty na Tasmanii gatunek "Ambuchanania leucobryoides" ze względu na swą odmienność wyniesiony został do rangi monotypowego rodzaju, rodziny i rzędu ambjukananiowców "Ambuchaniales". Analizy molekularne wykazały jednak, że bliżej z tym gatunkiem niż innymi torfowcami spokrewniony jest "Sphagnum inretortum" i wyraźnie odrębną linię rozwojową tworzy także "Sphagnum sericeum". W efekcie zaproponowana w 2010 dla żyjących przedstawicieli klasy torfowców "Sphagnopsida" klasyfikacja obejmuje jeden rząd "Sphagnales", trzy rodziny i cztery rodzaje:
rząd torfowce "Sphagnales" 

</doc>
<doc id="1490766" url="https://pl.wikipedia.org/wiki?curid=1490766" title="U-45 (1938)">
U-45 (1938)

U-45 – niemiecki okręt podwodny typu "VII B" z okresu II wojny światowej. Okręt wszedł do służby w 1938.
Historia.
Zamówienie na budowę okrętu zostało złożone w stoczni Germaniawerft w Kilonii 21 listopada 1936. Rozpoczęcie budowy okrętu miało miejsce 23 lutego 1938. Wodowanie nastąpiło 27 kwietnia 1938, wejście do służby 25 czerwca 1938. 
Odbył dwa patrole bojowe, podczas których zatopił dwa statki o łącznej pojemności 19.313 BRT.
Zatopiony 14 października 1939 przez angielskie niszczyciele: HMS "Inglefield", HMS "Ivanhoe" i HMS "Intrepid"; zginęła – 38-osobowa załoga.

</doc>
<doc id="1490767" url="https://pl.wikipedia.org/wiki?curid=1490767" title="U-45">
U-45



</doc>
<doc id="1490774" url="https://pl.wikipedia.org/wiki?curid=1490774" title="I'll Wake You When Spring Awakes">
I'll Wake You When Spring Awakes

I'll Wake You...When Spring Awakes – pierwszy EP grupy Deadlock, wydany w 2000 roku przez Winter Recordings.

</doc>
<doc id="1490777" url="https://pl.wikipedia.org/wiki?curid=1490777" title="NGC 2359">
NGC 2359

NGC 2359 (również Mgławica Kaczka, Hełm Thora) – mgławica emisyjna znajdująca się w konstelacji Wielkiego Psa. Została odkryta 31 stycznia 1785 roku przez Williama Herschela. Mgławica ta znajduje się w odległości około 15 000 lat świetlnych od Ziemi. 
Wizualnie NGC 2359 kształtem przypomina hełm ze skrzydlatymi dodatkami i dlatego powszechnie jest nazywana „Hełmem Thora”. W rzeczywistości jest to międzygwiezdny bąbel wydmuchany przez szybki wiatr pochodzący od jasnej, masywnej gwiazdy centralnej. W centrum mgławicy znajduje się gwiazda Wolfa-Rayeta znana jako WR 7 (HD 56925). Jest to ekstremalnie gorący olbrzym znajdujący się w końcowym stadium swojej ewolucji, tuż przed wybuchem supernowej. Mgławica ta posiada wyraźnie włóknistą strukturę, a jej kolor jest pochodną silnej emisji tlenu znajdującego się w świecącym gazie.

</doc>
<doc id="1490782" url="https://pl.wikipedia.org/wiki?curid=1490782" title="Automatyzm serca">
Automatyzm serca



</doc>
<doc id="1490786" url="https://pl.wikipedia.org/wiki?curid=1490786" title="Układ bodźcotwórczo-przewodzący serca">
Układ bodźcotwórczo-przewodzący serca

Układ bodźcotwórczo-przewodzący (układ bodźco-przewodzący serca; układ bodźcowo-przewodzący) – określona grupa komórek serca, która ma zdolność do wytwarzania oraz rozprowadzania rytmicznych impulsów elektrycznych wywołujących skurcz serca.
Automatyzm serca to termin stosowany w fizjologii, oznaczający zdolność serca do samoistnego i rytmicznego samopobudzania się.
Budowa.
Histologia.
Komórki te różnią się od pozostałych miocytów nie tylko pod względem czynnościowym ale także morfologicznym. Przede wszystkim nie mają poprzecznego prążkowania ale również zawierają więcej sarkoplazmy i są bogate w glikogen.
Komórki węzła zatokowo-przedsionkowego, tzw. komórki P, są wrzecionowate, mniejsze od przeciętnych kardiomiocytów, o słabo kwasochłonnej cytoplazmie (stąd nazwa komórek P, od angielskiego pale, blady).
Anatomia.
Komórki te układają się w skupiska bezpośrednio pod wsierdziem (według kolejności przechodzenia impulsu):
Czynność układu.
Skurcze mięśnia przedsionków i mięśnia komór są wywołane wyłącznie pobudzeniem powstającym w komórkach układu przewodzącego (komórki rozrusznikowe → patrz dalej). Komórki nerwowe (układu autonomicznego) znajdujące się w samym sercu lub wysyłające swe aksony do serca nie uczestniczą w wyzwalaniu pobudzenia w sercu, uwalniają jedynie neuroprzekaźniki przyspieszające lub zwalniające skurcze serca.
Źródłem pobudzeń elektrycznych w mięśniu sercowym, są wyspecjalizowane komórki rozrusznikowe, których błona komórkowa odznacza się zdolnością do rytmicznej spontanicznej depolaryzacji. Ich potencjał spoczynkowy nie jest stały, tak jak w komórkach roboczych mięśnia sercowego, tylko ulega spontanicznie i samoistnie podwyższeniu ("powolna spoczynkowa depolaryzacja", "prepotencjał rozrusznika"). Dzieje się to na skutek nasilania się dokomórkowego prądu jonów wapniowych aż do osiągnięcia potencjału progowego, przy którym wyzwala się potencjał czynnościowy (depolaryzacja). Z węzła zatokowo-przedsionkowego (który to nadaje rytm pracy w prawidłowo działającym sercu → "rytm zatokowy") depolaryzacja rozchodzi się na mięsień obu przedsionków, dalej za pośrednictwem trzech pęczków międzywęzłowych na węzeł przedsionkowo-komorowy i pęczkiem Hisa na mięśnie komór w następującej kolejności: warstwa podwsierdziowa w dolnej 1/3 przegrody międzykomorowej po stronie lewej, od lewej do prawej warstwy podwsierdziowej przegrody międzykomorowej, warstwa podwsierdziowa przegrody międzykomorowej po stronie prawej, podwsierdziowe warstwy przykoniuszkowe prawej i lewej komory, ściana lewej komory, ściana prawej komory do nasierdzia, ściana lewej komory do nasierdzia, części przypodstawne przegrody międzykomorowej oraz prawej i lewej komory. Następnie po repolaryzacji komórek cały cykl powtarza się.
Komórki węzła zatokowo-przedsionkowego pobudzają się w rytmie 60-100 razy na minutę (średnio około 72/min., tj. 1,2 Hz). Pozostałe komórki układu przewodzącego pobudzają się samoistnie w rytmie wolniejszym, każde niższe piętro wolniej od wyższego (najmniejsza częstość jest we włóknach Purkiniego oraz w kardiomiocytach). W związku z tym węzeł zatokowo-przedsionkowy stanowi ośrodek pierwszorzędowy i narzuca swój rytm wszystkim pozostałym komórkom układu przewodzącego i komórkom całego mięśnia sercowego.
Prędkość przenoszenia się depolaryzacji.
Prędkość przenoszenia się depolaryzacji w układzie przewodzącym i w mięśniu sercowym (według Traczyka):
Regulacja pracy układu.
Acetylocholina uwolniona z zakończeń neuronów przywspółczulnych łączy się z receptorem muskarynowym M2 i zwiększa wypływ jonów K+ z komórek rozrusznika wydłużając czas trwania prepotencjału rozrusznika. W związku z tym stan czynny w komórkach układu przewodzącego występuje rzadziej i serce kurczy się wolniej.
Noradrenalina z zakończeń neuronów współczulnych wiąże się z receptorami β-adrenergicznymi (których jest znacznie więcej w sercu niż receptorów α-adrenergicznych) zwiększa napływ jonów Ca2+ do komórek rozrusznika. Wtedy czas trwania prepotencjału rozrusznika skraca się, stan czynny w jego komórkach występuje częściej i przyspiesza się częstość skurczów serca.
U człowieka w spoczynku zablokowanie farmakologiczne receptorów cholinergicznych wywołuje przyspieszenie częstości skurczów serca. Analogicznie po zablokowaniu receptorów adrenergicznych częstość skurczów serca ulega zwolnieniu. Po farmakologicznym zablokowaniu obu receptorów, cholinergicznych i adrenergicznych, częstość skurczów serca przyspiesza się w porównaniu do częstości występującej w spoczynku.
Zaburzenia rytmu pracy układu.
W warunkach chorobowych, gdy szlaki przewodzenia układu są uszkodzone, następne (niższe) piętro przejmuje funkcję rozrusznika i nadaje kontrolowanym przez niego partiom serca własny, wolniejszy rytm.
Blok prawej odnogi pęczka Hisa.
W tym przypadku ("Right Bundle Branch Block") pobudzenie dociera przez lewą odnogę do lewej komory, następnie przez przegrodę międzykomorową do prawej komory, przez co depolaryzacja komory prawej jest opóźniona.
Blok przedsionkowo-komorowy III stopnia.
Węzeł zatokowo-przedsionkowy nadaje rytm przedsionkom, ale w wyniku przerwania przewodzenia do węzła AV nie jest w stanie go pobudzić. Wtedy samoistne pobudzenia węzła AV nie są już zagłuszane przez wyższe piętro układu, więc uaktywnia się jego wewnętrzna pobudliwość i zaczyna pracować swoim własnym tempem 40-60/min., pobudzając przy tym niższe piętra i komory (komory pracują wtedy wolniej niż przedsionki). Wsteczny blok przewodzenia chroni przedsionki przed pobudzeniami z niżej położonego rozrusznika (nie zawsze → patrz zespół WPW niżej).
Zespół Wolffa-Parkinsona-White'a.
Zespół WPW to jeden z tzw. zespołów preekscytacji, spowodowanych przewodzeniem pobudzeń z przedsionków do komór dodatkowymi drogami (omijając całkowicie lub częściowo fizjologiczną drogę). Usposabia to do zaburzeń rytmu, zwłaszcza napadowego częstoskurczu powstającego w mechanizmie "reentry" ("ponowne wejście"). W zespole WPW dodatkowa droga (tzw. "pęczek Kenta") łączy bezpośrednio przedsionek z komorą. Część mięśnia komory depolaryzowana jest wcześniej dodatkową drogą, a pozostała część drogą fizjologiczną.
Podstawy do badania EKG.
Wędrówka dużej liczby jonów przez błonę komórkową związana jest z postępującą depolaryzacją komórek mięśnia przedsionków i mięśnia komór. Zmiany ładunku elektrycznego występujące na powierzchni mięśnia sercowego mogą być odebrane za pomocą elektrod przystawionych bezpośrednio do serca lub do powierzchni skóry. Elektrody przystawione do powierzchni skóry odbierają potencjał czynnościowy mięśnia sercowego o wielokrotnie niższej amplitudzie niż elektrody przystawione bezpośrednio do serca. Ze względów praktycznych stosuje się w medycynie odbiór potencjałów czynnościowych mięśnia sercowego za pomocą elektrod przystawianych do powierzchni skóry. W celu ujednolicenia metody pomiaru i oceny potencjałów czynnościowych mięśnia sercowego zostały ustalone miejsca na powierzchni ciała, do których przystawia się elektrody (patrz → odprowadzenia w EKG).

</doc>
<doc id="1490790" url="https://pl.wikipedia.org/wiki?curid=1490790" title="Naga (rock-opera)">
Naga (rock-opera)

Naga – pierwsza polska rock opera nagrana przez grupę Niebiesko-Czarni w 1971. Autorem piosenek i libretta był Grzegorz Walczak. Muzykę skomponowali członkowie Niebiesko-Czarnych (Janusz Popławski, Zbigniew Podgajny, Wojciech Korda) oraz Zbigniew Namysłowski, Mateusz Święcicki, Janusz Koman i Andrzej Zieliński. Tematem "Nagiej" jest „poszukiwanie prawdy i egzystencjalnego wyboru sposobu życia” (M. Święcicki – tekst na okładce płyty).
Płyty z muzyką (dwa LP) zostały wydane w 1972 przez Polskie Nagrania „Muza” (w wersji mono- i stereofonicznej), na scenie natomiast rock operę wystawił Teatr Muzyczny w Gdyni w 1973 z udziałem Niebiesko-Czarnych i Stana Borysa.
Muzycy.
oraz
Lista utworów.
Strona A
Strona B
Muzycy.
oraz
Lista utworów.
Strona A
Strona B

</doc>
<doc id="1490791" url="https://pl.wikipedia.org/wiki?curid=1490791" title="Kenyon Cox">
Kenyon Cox

Kenyon Cox (ur. 27 października 1856 w Warren (Ohio), zm. 17 marca 1919 w Nowym Jorku) – amerykański malarz, ilustrator, dekorator, pisarz i pedagog.
Życiorys.
Od najmłodszych lat chciał zostać malarzem i pomimo ciężkiej choroby studiował w Szkole McMicken w Cincinnati, a następnie w Pennsylvania Academy of Fine Arts w Filadelfii (1876–1877). Od 1877 przebywał w Paryżu, gdzie studiował u Carolusa-Durana i Jeana-Léona Gérômea, a później w Ecole des Beaux-Arts u Alexandre’a Cabanela. W 1878 odbył podróż do Włoch, gdzie zapoznał się z dziełami przedstawicieli włoskiego renesansu. Do Ameryki wrócił w 1882 i zamieszkał w Nowym Jorku.
Cox był typowym przedstawicielem akademizmu w sztuce, odrzucał wszelkie nowinki ze świata artystycznego, które pojawiły się w czasie jego aktywności. Malował portrety, pejzaże, sceny rodzajowe i wyidealizowane akty. Jego prace odznaczają się staranną kompozycją i głęboką interpretacją postaci. Tworzył też ilustracje dla czasopism i bogate dekoracje ścienne, freski i murale. Dekorował m.in. budynek Wisconsin State Capitol i Bibliotekę Kongresu Stanów Zjednoczonych. Był również krytykiem sztuki, pisał wiersze i poematy.
Artysta był założycielem i sekretarzem National Free Arts League, członkiem Society of American Artists, National Academy of Design i American Academy of Arts and Letters. W 1910 został odznaczony Medalem Honoru przyznanym przez Architectural League za malarstwo dekoracyjne. Był także profesorem Art Students League. Pozostał aktywny do końca życia, zmarł na zapalenie płuc w 1919 w Nowym Jorku.

</doc>
<doc id="1490792" url="https://pl.wikipedia.org/wiki?curid=1490792" title="The Script">
The Script

The Script – trio pochodzące z Dublina, które tworzą: Danny O’Donoghue (wokal, klawisze), Mark Sheehan (gitara) i Glen Power (perkusja). Sami o sobie mówią, że ich muzyka jest wielogatunkową mieszanką stylów: hip-hop, pop, R’n’B, rock. Debiutancki singiel We Cry został wydany w kwietniu 2008 roku i zdobył dużą popularność najpierw w Irlandii i Wielkiej Brytanii, a później w innych krajach europejskich.
Historia.
Premiera pierwszego albumu grupy, zatytułowanego po prostu „The Script”, odbyła się 11 sierpnia 2008 roku. Pierwsza trasa koncertowa promująca ich debiutancki album rozpoczęła się 9 września 2010, a zakończyła się rok później 13 grudnia. Trasa obejmowała 147 koncertów w różnych częściach świata. Premiera drugiego albumu zatytułowanego "Science &amp; Faith" odbyła się 10 września 2010. Album był promowany 4 singlami. Na przełomie 2012/2013 główny wokalista zespołu Danny O’Donoghue był trenerem w brytyjskiej wersji The Voice, lecz po drugiej edycji zrezygnował ponieważ chciał skupić się nad promocją nowego albumu zespołu. Premiera kolejnego albumu #3 miała miejsce 9 października 2012, album w Wielkiej Brytanii sprzedał się w nakładzie 300 tys. kopii i uzyskał status platynowej płyty. 27 czerwca 2014 premierę miał film pt. Mrs. Brown's Boys D'Movie, w którym wykorzystano piosenkę zespołu hail rain or sunshine, piosenka była odnotowana na listach w Niemczech i Nowej Zelandii. 21 lipca odbyła się premiera singla pt. „Superheroes” promującego czwarty studyjny album zatytułowany "No Sound Without Silence". 15 października odbyła się premiera singla „No Good In Goodbye”, jest to drugi singiel promujący album.
19 listopada 2014 roku na oficjalnym kanale zespołu odbyła się premiera teledysku do singla „No Good In Goodbye”. 21 listopada na oficjalnym kanale na YouTube David Guetta udostępnił kawałek utworu pt. „Goodbye Friend” nagrany wspólnie z The Script, utwór był notowany między innymi na listach we Francji i w Niemczech. 16 stycznia rozpoczęła się nowa trasa koncertowa o nazwie No Sound Without Silence Tour, która promuje najnowszy album zespołu. Trasa koncertowa cieszy się dużą popularnością i na ten moment obejmuje 55 koncertów na całym świecie, zakończenie trasy przewidywane było na 20 czerwca bieżącego roku.
2015–2016: Nowy singiel, "No Sound Without Silence" i trasa koncertowa.
1 lutego 2015 ogłoszono, że kolejnym singlem z albumu "No Sound Without Silence" jest "Man on a Wire". 8 marca z okazji Dnia Kobiet zespół opublikował na swoim koncie na YouTube teledysk do piosenki "Man on a Wire". Zespół postanowił również kontynuować dalszą część trasy koncertowej No Sound Without Silence. W listopadzie zespół poinformował również o tym, iż są w trakcie nagrywania piątego albumu w swojej karierze, lecz nim nastąpi premiera, planują wydać jeszcze jeden singiel z obecnej płyty.
od 2017: "Freedom Child".
14 lipca 2017 na oficjalnym kanale zespołu ukazał się nowy singiel wraz z klipem do piosenki Rain, który zapowiadał nowy album zespołu. 1 września ukazał się nowy album zespołu Freedom Child,na chwilę obecną album uzyskał status złotej płyty za sprzedaż.Kolejnym singlem promującym album jest Arms Open, który miał swoją premierę 13 listopada 2017, na trzeci singiel z płyty, który ma ukazać się 10 stycznia 2018, został wybrany Freedom Child.

</doc>
<doc id="1490793" url="https://pl.wikipedia.org/wiki?curid=1490793" title="Port morski Darłowo">
Port morski Darłowo

Port morski Darłowo – port morski położony na południowym wybrzeżu Morza Bałtyckiego zwanym Wybrzeżem Słowińskim. Port usytuowany w ujściu rzeki Wieprzy w Darłowie, w woj. zachodniopomorskim. 
Port jest zarówno portem handlowym, rybackim, jak i turystycznym. Rocznie przeładowuje się tu od kilku do kilkunastu tysięcy ton ładunków głównie masowych. Darłowo od kilku już lat posiada stałe, letnie połączenie turystyczne z duńskim Bornholmem realizowane przez statki Żeglugi Gdańskiej.
Warunki nawigacyjne.
Do portu morskiego mogą zawijać jednostki do 75 m o zanurzeniu maksymalnym do 4 m. Za zezwoleniem Kapitana Portu Darłowo istnieje możliwość zawinięcia większych jednostek. Powyżej 40 m jednostki zobowiązane są skorzystać z usług pilotażowych.
Maksymalne parametry statku dla portu Darłowo długość 90 m, zanurzenie statku dla wody słodkiej przy średnim stanie wody w porcie 4,50 m; dopuszcza się zwiększone zanurzenie przy wyznaczonych nabrzeżach.
Wejście do portu osłonięte jest dwoma ponad 400-metrowymi falochronami. W główkach wejście ma 38 m szerokości i 7 m głębokości, natomiast kanał portowy ma głębokość 4–5 m (awanport 6 m) i 23 m szerokości.
Ruch statków pomiędzy dwiema częściami portu związany jest z mostem rozsuwanym, mieszczącym się na końcu pierwszej części portu (Darłówko). Most zwodzony czynny jest całą dobę i otwierany jest o każdej pełnej godzinie oraz na polecenie Kapitanatu Portu. Czas otwarcia mostu trwa aż do chwili przepuszczenia wszystkich jednostek oczekujących na przejście. 
Infrastruktura.
Obecne granice portu zostały określone w 1998 roku. 
Kanał portowy ma powierzchnię 160 785,50 m² – od nasady Ostrogi Zachodniej do obrotnicy i dalej do granicy portu od strony południowej w nurcie rzeki Wieprzy.
Port Darłowo składa się z dwóch części:
Wzdłuż brzegu rzeki Wieprza zbudowano umocnienie palowe (Nabrzeże Refulacyjne) o długości 1092 m.
W porcie Darłowo nie ma nabrzeży o typowej konstrukcji płytowej, stosowanych w portach o większych głębokościach. Łączna długość wszystkich nabrzeży w porcie wraz z falochronami wynosi 5307 mb.
W granicach portu znajduje się następująca infrastruktura techniczna :
Długość nabrzeży w eksploatacji: przeładunkowe 370 m, rybackie 686 m oraz remontowe 152 m. Większość nabrzeży ma konstrukcję oczepową, wyjątki stanowią: Nabrzeże Dorszowe I i II oraz pomost rybacki o konstrukcji nośnej typu palowego.
Falochrony portowe mają długości:
Historia.
Port morski został formalnie ustanowiony w 1965 roku.
W latach 1989–1993 przy porcie funkcjonował wolny obszar celny o 4 rejonach i łącznej powierzchni 47,9 ha.

</doc>
<doc id="1490794" url="https://pl.wikipedia.org/wiki?curid=1490794" title="Litewska Partia Konserwatywna">
Litewska Partia Konserwatywna

Litewska Partia Konserwatywna (lit. "Lietuvių konservatorių partija", LKP) – litewska partia polityczna działająca na terenie Prus Wschodnich w latach 1892–1918. 
Historia.
Została założona w Tylży w 1892. Swą działalność koncentrowała na mieście Tylża oraz w powiatach Szyłokarczma, Kłajpeda, Ragneta i Pilkały. 
Celem krótkoterminowym działalności partii był udział w wyborach do Landtagu i Reichstagu, w dłuższej perspektywie ugrupowanie zamierzało bronić praw Litwinów do języka i kultury oraz ich praw społecznych. Petycje w obronie języka litewskiego w szkolnictwie skierowane do cesarza były podpisywane przez 15-30 tys. obywateli. 
Do czołowych działaczy partii należeli Dovas Zaunius, Martynas Jankus, Kristupas Voska i Domas Peteraitis. W niemieckim parlamencie reprezentowali ją m.in. Jonas Smalakys, F. M. Mačiulis oraz Vilius Gaigalaitis.
Partia zaprzestała swej działalności w 1918. 

</doc>
<doc id="1490797" url="https://pl.wikipedia.org/wiki?curid=1490797" title="We Cry">
We Cry

We Cry – debiutancki singiel irlandzkiego zespołu The Script, wydany w 2008 roku przez Sony BMG. Do piosenki tytułowej powstał teledysk, załączony na singlu. 
Pozycje na listach przebojów.
W kwietniu 2008 r. singel zajął 15. miejsce na liście UK Singles Chart. 17 sierpnia 2008, ponownie znalazł się on na liście na miejscu 33, następnie 31.

</doc>
<doc id="1490798" url="https://pl.wikipedia.org/wiki?curid=1490798" title="Jonas Smalakys">
Jonas Smalakys

Jonas Smalakys (ur. 7 czerwca 1835 w Trumpaičiai w Prusach Wschodnich, obecnie Timiriaziewo w obwodzie kaliningradzkim, zm. 8 maja 1901 w Tylży) – litewski działacz społeczny i kulturalny w Prusach Wschodnich, polityk i poseł do Reichstagu (1898–1901). 
Życiorys.
W 1859 brał udział we włoskich walkach o zjednoczenie kraju w ramach oddziałów Garibaldiego. Po powrocie do Niemiec przeszedł na pozycje konserwatywne i wraz z innymi działaczami założył w 1892 Litewską Partię Konserwatywną, na czele której stał do śmierci. Stał się znany ze względu na petycje słane do cesarza w obronie szkolnictwa litewskiego w rejencji gąbińskiej, których był inicjatorem.
W 1898 wybrano go w II turze posłem do Reichstagu z okręgu Kłajpeda–Szyłokarczma. Pokonał wówczas zwycięzcę pierwszej rundy hrabiego Walderseego, przeciwko któremu zjednoczyli się socjaliści i liberałowie, uzyskując 7,8 tys. głosów w okręgu. Mandat sprawował do śmierci. 
Od 1895 stał na czele Towarzystwa "Birutė", które stawiało sobie za cel ochronę litewskiego dziedzictwa kulturalnego. Przyjaźnił się i współpracował z poetą Jurgisem Zauerveinasem, działaczem społecznym Dovasem Zauniusem, Jonasem Basanavičiusem oraz Martynasem Jankusem.

</doc>
<doc id="1490802" url="https://pl.wikipedia.org/wiki?curid=1490802" title="MOA-2007-BLG-400L">
MOA-2007-BLG-400L

MOA-2007-BLG-400L – gwiazda położona w gwiazdozbiorze Strzelca ok. 5800 parseków od Słońca. Najprawdopodobniej jest to czerwony karzeł o masie ok. 0,30 M⊙.
We wrześniu 2008 ogłoszono odkrycie planety MOA-2007-BLG-400Lb w tym układzie.

</doc>
<doc id="1490807" url="https://pl.wikipedia.org/wiki?curid=1490807" title="Ewa Kutynia-Lipińska">
Ewa Kutynia-Lipińska



</doc>
<doc id="1490810" url="https://pl.wikipedia.org/wiki?curid=1490810" title="Andrzej Pawlik">
Andrzej Pawlik



</doc>
<doc id="1490811" url="https://pl.wikipedia.org/wiki?curid=1490811" title="Czujnik fotoelektryczny refleksyjny">
Czujnik fotoelektryczny refleksyjny



</doc>
<doc id="1490812" url="https://pl.wikipedia.org/wiki?curid=1490812" title="Czujnik fotoelektryczny odbiciowy">
Czujnik fotoelektryczny odbiciowy

Czujnik fotoelektryczny odbiciowy także czujnik fotoelektryczny refleksyjny element automatyki przemysłowej działający na zasadzie przerwania strumienia światła wysłanego z czujnika i odbijanego z powrotem od reflektora. Czujniki fotoelektryczne odbiciowe wykorzystują światło widzialne i niewidzialne (najczęściej podczerwień ale też i ultrafiolet) zwykłe i laserowe. Kiedyś wykorzystywano żarowe lub wyładowcze (UV) źródła światła, obecnie półprzewodnikowe.
Czujniki te mają nadajnik i odbiornik we wspólnej obudowie. Obiekt obserwowany (np. płytka znormalizowana o 90% odbiciu) przerywa strumień światła odbitego i wywołuje zmianę sygnału wyjściowego. Przy powierzchniach lustrzanych zaleca się, aby światło odbite przed wejściem do układu odbiornika przepuścić przez filtr polaryzacyjny, żeby uniknąć ewentualnych zakłóceń od innych sygnałów. Sposób wycelowania na badany obiekt jest w dużej mierze nieistotny.
Rodzaje czujników odbiciowych.
Czujniki fotoelektryczne odbiciowe dzielą się na różne grupy zależnie od sposobu wykorzystania powracającego światła:

</doc>
<doc id="1490814" url="https://pl.wikipedia.org/wiki?curid=1490814" title="Kanał Chesapeake i Ohio">
Kanał Chesapeake i Ohio



</doc>
<doc id="1490815" url="https://pl.wikipedia.org/wiki?curid=1490815" title="Juanjo Dominguez">
Juanjo Dominguez

Juanjo Domínguez (ur. 23 października 1951 w Junín, zm. 10 lutego 2019) – argentyński gitarzysta klasyczny grający głównie tango argentyńskie i jazz.
W 2005 dostał nagrodę Konex Award dla najbardziej popularnego instrumentalistę muzyki popularnej. Albumy: "Mis tangos preferidos", "Corazon Guitarrero".

</doc>
<doc id="1490817" url="https://pl.wikipedia.org/wiki?curid=1490817" title="Mambo!">
Mambo!

Mambo! – piąty singel Eleny Paparizou i pierwszy z jej międzynarodowego albumu "The Game of Love". Można znaleźć na nim dwie wersje piosenki: angielską i grecką. Grecka wersja została wydana w listopadzie 2005 roku w Grecji i od razu stała się wielkim hitem. Przez 10 tygodni zajmowała pierwsze miejsce na listach przebojów, co uczyniło "Mambo!" jak do tej pory, najbardziej udanym singlem Eleny Paparizou. Na listach utrzymał się przez 23 tygodnie. Singel został wydany jako CD Single, ale także przez Sony BMG w reedycji debiutanckiego albumu "Protereotita" zatytułowanego "Protereotita: Euro Edition + Mambo!".
W kwietniu 2006 roku ogłoszono, że wersja angielska ukaże się na świecie w Austrii, Szwajcarii, Polsce i Hiszpanii poprzez Sony BMG. Inne wytwórnie płytowe wydały "Mambo!" we Francji, Wielkiej Brytanii, Włoszech, Holandii, Belgii, Kanadzie, RPA i Australii. Moda Records wydała remix wraz z "My Number One" w Stanach Zjednoczonych.
Wydania.
"Mambo!" zostało wydane w wielu krajach Europy: Austrii, Belgii, Danii, Finlandii, Grecji, Holandii, Irlandii, Norwegii, Polsce, Szwecji, Szwajcarii, Wielkiej Brytanii i Włoszech. W niektórych innych krajach nie zostało wydane na CD, ale znalazło się na radiowych listach przebojów w: Bułgarii, Estonii, Japonii, Rumunii, Rosji, Serbii i innych.
Eurowizja 2006.
Podczas głosowania w trakcie finału Elena Paparizou wystąpiła z piosenką "Mambo!". Przez wielu określany jako niesamowity, spektakularny pokaz został przyjęty przez 20 tysięczną publiczność z wielkim entuzjazmem, przez dłuższą chwilę tłum klaskał, i skandował.
Dokonania na listach przebojów.
"Mambo!" zostało wydane w Szwecji jako czwarty singel Eleny Paparizou. Stał się wielkim hitem zdobywając 5 miejsce na szwedzkiej liście singli i utrzymując się tam przez 25 tygodni. Singel sprzedał się w 35,000 egzemplarzach i osiągnął status złotej płyty. "Mambo!" znalazło się również na "Svensktoppen" (szwedzka lista przebojów) przez 9 tygodni. W różnych europejskich krajach znajdował się tylko na radiowych listach przebojów. W Estonii zajmował pierwsze miejsce, w Rumunii znalazł się na miejscu 13 i utrzymał się na liście przez 30 tygodni. W Rosji na tamtejszym Top 100 utwór był na pozycji 41. W Polsce "Mambo!" stało się bardzo popularne i na wielu stacjach radiowych było numerem jeden.
W Irlandii i Wielkiej Brytanii wydanie "Mambo!" zaplanowane było na wrzesień 2006 roku, ale się opóźniło. Oficjalna data wydania w Wielkiej Brytanii został 13 listopada, a na brytyjskim iTunes pojawił się 6 listopada. W pierwszym tygodniu na "Club Dance Charts" osiągnął miejsce 16, ale na UK Singles Chart był na 185 pozycji.
W Belgii, gdzie singel stał się popularny, zdobył 18 miejsce i pozostał na liście przez 4 miesiące. Stał się również 60. najlepiej sprzedającym się singlem w Belgii w 2006 roku. Na Ultratop Downloads Vlaanderen (belgijska lista przebojów) był na pozycji 6 i utrzymał się przez 9 tygodni.
We Francji został rozesłany poprzez singel promocyjny do stacji radiowych przez "Sonic Services". Wideoklip był pokazywany na francuskich kanałach muzycznych. We francuskim radiu "Atlantis" został dodany do playlisty w okresie od 20 lipca do 16 października. To okazało się sukcesem dla Paparizou, gdyż "Mambo!" znalazło się na liście na 82 miejscu 3 września 2006 roku.
Wideoklip.
Oryginalny wideoklip dla "Mambo!" został wydany w Grecji w lutym 2006 roku. Ten wideoklip został nagrany w wersji grecko-angielskiej. Przez cały czas jego trwania Paparizou pokazuje swoje umiejętności taneczne. Większa część wideoklipu odbywa się w biurze. Gdy Paparizou wchodzi do biura sprawia, że wszyscy w budynku zaczynają tańczyć i dobrze się bawić. Na koniec Paparizou i tancerze tańczą razem. Wideoklip dobrze się przyjął w Grecji, zdobył nagrodę w trakcie "MAD TV Music Awards 2006".
W maju, ze względu na to, że Elena Paparizou rozpoczynała swoją międzynarodową karierę, nakręcono nowe wideo skierowane bardziej na światową widownię. Na nakręcenie filmu otrzymano tylko jeden dzień na małej wyspie w Grecji. Na wyspie jest bar, który jest centrum wideoklipu wraz z mnóstwem ludzi bawiących się i tańczących do "Mambo!". Pod koniec filmu widać Paparizou tańczącą w nocnej scenerii.
Lista utworów.
Side A:
Side B:
Remixy.
Oficjalne remixy:
Nieoficjalne remixy:
Składanka nazwana "Dance Mania", gdzie "Mambo! (Dancing Dj Mix)" zostało dodane było numerem jeden na "UK Charts".

</doc>
<doc id="1490819" url="https://pl.wikipedia.org/wiki?curid=1490819" title="Dźjesztha (nakszatra)">
Dźjesztha (nakszatra)

Dźjesztha (dewanagari ज्येष्ठा, trl. Jyeśṭhā, ang. Jyeshtha) – nakszatra, rezydencja księżycowa.

</doc>
<doc id="1490820" url="https://pl.wikipedia.org/wiki?curid=1490820" title="Wzmacniacz mikrofonowy">
Wzmacniacz mikrofonowy

Wzmacniacz mikrofonowy lub przedwzmacniacz mikrofonowy (ang. "microphone preamplifier") – wzmacniacz przeznaczony do współpracy z mikrofonem. Oba określenia mogą dotyczyć wzmacniacza zintegrowanego z mikrofonem ("przymikrofonowego") lub też odrębnego urządzenia toru elektroakustycznego, umieszczonego we własnej obudowie z zasilaczem i zestawem gniazd przyłączeniowych. Głównym zadaniem wzmacniacza mikrofonowego jest dopasowanie rezystancji i czułości wejściowej do wymagań elektrycznych mikrofonu, stanowiącego źródło sygnału elektroakustycznego.

</doc>
<doc id="1490822" url="https://pl.wikipedia.org/wiki?curid=1490822" title="Joe Son">
Joe Son

Joe Son, właśc. Joseph Hyungmin Son (ur. 22 listopada 1970) – amerykański aktor i zawodnik sportów walki pochodzenia koreańskiego.
Kariera sportowa.
Urodził się w Korei Południowej, ale wychował w Kalifornii, w Huntington Beach.
Sławę w kręgach MMA przyniosła mu brutalna walka przeciwko Keithowi Hackneyowi podczas UFC 4 (16 grudnia 1994). W tamtym czasie pojedynki UFC były jeszcze bardzo zbliżone do turniejów vale tudo i wyróżniały się bardzo ograniczoną liczbą reguł i zabronionych technik. Hackney wykorzystał to, gdy będąc w parterze zadał Sonowi serię ciosów pięścią w krocze, a następnie zmusił go do poddania się ściskając mu krtań.
W 1995 wystąpił w K-1 w walce przeciwko Nobuakiemu Kakudzie. Mimo że Son posłał w pierwszej rundzie Kakudę na deski, Japończyk zdołał powstać i chwilę później go znokautował.
W 2002 stoczył dwie walki w PRIDE FC. Obie przegrał w kilkadziesiąt sekund. W tym samym roku zakończył sportową karierę.
Uważa siebie za twórcę sztuki walki nazwanej "joesondo" ("Joe Son Do"), będącego połączeniem taekwondo i judo.
Obok niekonwencjonalnego stylu walki był również znany z ekscentrycznego zachowania (np. walczył w stringach, przed walką z Hackneyem wniósł na plecach do oktagonu kilkumetrowy krzyż).
Aktorstwo.
Son wystąpił w kilku epizodycznych i drugoplanowych rolach filmowych. Najsłynniejszą z nich było wcielenie się w postać Random Task w komedii "" (1997).
Skazanie.
7 października 2008 roku został aresztowany pod zarzutem sterroryzowania bronią palną, porwania oraz zbiorowego zgwałcenia ze szczególnym okrucieństwem kobiety w wigilię Dnia Niepodległości w 1990 roku. Śledczy dysponowali dowodem w postaci badania DNA. W trakcie procesu część zarzutów wycofano, m.in. ze względu na przedawnienie. Proces zakończył się 9 września 2011 roku, gdy Son został skazany za przestępstwo torturowania ofiary na karę dożywotniego pozbawienia wolności.Skazany na podwójne dożywocie za zabicie współwięźnia w czasie odbywania kary.

</doc>
<doc id="1490827" url="https://pl.wikipedia.org/wiki?curid=1490827" title="Gwiazda hiperprędkościowa">
Gwiazda hiperprędkościowa

Gwiazdy hiperprędkościowe (ang. "hypervelocity stars") – gwiazdy poruszające się ze znacznie większą prędkością od innych gwiazd w galaktyce, będące dzięki temu w stanie wyrwać się z pola grawitacyjnego galaktyki.
Normalne gwiazdy poruszają się z prędkością do 100 km/s, gwiazdy hiperprędkościowe poruszają się w przestrzeni nawet 10 razy szybciej.
Powstawanie.
Istnieją dwie główne hipotezy dotyczące sposobu w jaki powstają gwiazdy tego typu:
Lista gwiazd hiperprędkościowych.
Lista gwiazd o prędkości ponad 275 km/s:

</doc>
<doc id="1490828" url="https://pl.wikipedia.org/wiki?curid=1490828" title="HVS">
HVS



</doc>
<doc id="1490833" url="https://pl.wikipedia.org/wiki?curid=1490833" title="Kunqu">
Kunqu

Opera Kunqu, znana też jako Kunju (昆剧) – jedna z najstarszych form opery chińskiej, jaka dotrwała do naszych czasów.
Powstała na przełomie panowania dynastii Yuan (1271–1368) i Ming (1368–1644). Zdominowała teatr chiński w czasie od XVI do XVIII w. i wywarła decydujący wpływ na nowsze chińskie formy operowe – opery pekińskiej i syczuańskiej. Szczyt popularności osiągnęła na przełomie panowania dynastii Ming i Qing (1644–1911). Od XVIII w. stopniowo traci znaczenie. Na początku XX wieku ten gatunek opery był zagrożony całkowitym wygaśnięciem. Aktualnie w obliczu konkurencji ze strony kultury masowej i braku zainteresowania ze strony młodszego pokolenia istnieje niebezpieczeństwo zaniku tej formy opery jako żywej sztuki, a jej repertuar jest systematycznie ograniczany. Jeszcze w połowie XX wieku regularnie wykonywano ok. 400 arii, obecnie już tylko kilkadziesiąt.
Opera Kunqu wymaga od publiczności wysokiego poziomu wiedzy, np. przez liczbę rekwizytów sprowadzoną do minimum, trzeba znać gest tkania lub jazdy konnej. Konstrukcja kompozycji charakteryzuje się zastosowaniem wiodącej melodii kunqiang (jednej z czterech wielkich melodii charakterystycznych opery chińskiej, obok bangziqiang, huangpiqiang i gaoqiang) i wirtuozowskimi schematami rytmicznymi changqiang. Łączy w jednej formie scenicznej śpiew, recytację, taniec wykorzystujący dwa podstawowe kroki taneczne oraz ruch ciała o niezwykłej różnorodności, wyrażający konkretne emocje.
Układ sceniczny jest dynamiczny, zaś charakterystyczne dla obsady są główne role młodego mężczyzny i młodej kobiety; występują też role komediowe i rola starego człowieka. Zostały one później zastosowane również w innych formach opery chińskiej. Aktorom akompaniują instrumenty strunowe, dęte i perkusyjne.
Profesjonalne zespoły uprawiające operę Kunqu działają obecnie w siedmiu miastach – w Pekinie, Szanghaju, Yongjia/Wenzhou, Chenzhou, Hangzhou, Tajpej i Nankinie. Amatorskie zespoły operowe działają w wielu innych miastach Chin i za granicą.
W 2001 roku opera Kunqu została proklamowana Arcydziełem Ustnego i Niematerialnego Dziedzictwa Ludzkości, a w 2008 roku wpisana na listę niematerialnego dziedzictwa UNESCO.

</doc>
<doc id="1490834" url="https://pl.wikipedia.org/wiki?curid=1490834" title="Park Piastowski">
Park Piastowski

Nazwa czterech parków w Polsce:

</doc>
<doc id="1490837" url="https://pl.wikipedia.org/wiki?curid=1490837" title="Kobyla Głowa (Pasmo Przedbabiogórskie)">
Kobyla Głowa (Pasmo Przedbabiogórskie)

Kobyla Głowa (841 m) – szczyt w paśmie Solnisk, które według regionalizacji Polski opracowanej przez Jerzego Kondrackiego jest częścią Pasma Przedbabiogórskiego i należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego. 
Kobyla Głowa jest zwornikiem. W południowo-wschodnim kierunku jej grzbiet poprzez przełęcz Cichą (774 m) łączy się z północno-zachodnim grzbietem Jałowca (1111 m), w północno-zachodnim kierunku sąsiaduje z Czarną Górą (Cichą Górą, 858 m), zaś w północno-wschodnim kierunku odchodzi od niej główny grzbiet Pasma Solnisk łączący ją z Opuśniokiem (849 m). Jest częściowo zalesiona, dawniej jednak znaczną część jej stoków zajmowały pola uprawne i łąki. Zaprzestano już ich użytkowania i stopniowo zarastają lasem, ale na zdjęciach lotniczych nadal widoczne są duże bezleśne obszary. Ze stoków Kobylej głowy spływają 3 potoki; Roztoka uchodząca do Stryszawki, Wątrobowy Potok uchodzący do Lachówki i jeden z dopływów Koszarawy.
Przez wierzchołek Kobylej Głowy nie prowadzi żaden szlak turystyczny, ale północno-wschodnie jej stoki trawersują dwa szlaki (czerwony i zielony).

</doc>
<doc id="1490839" url="https://pl.wikipedia.org/wiki?curid=1490839" title="Uciekająca gwiazda">
Uciekająca gwiazda



</doc>
<doc id="1490841" url="https://pl.wikipedia.org/wiki?curid=1490841" title="SDSS J090745.0+024507">
SDSS J090745.0+024507

SDSS J090744.99+024506.8 (SDSS J090745.0+024507) – gwiazda hiperprędkościowa położona w gwiazdozbiorze Hydry, w odległości ok. 110 kiloparseków (362 tys. lat świetlnych) od Ziemi. Należy do halo Drogi Mlecznej. Jej odkrycie ogłoszono w 2005 roku.
Jest to gwiazda ciągu głównego o typie widmowym B9. Jest to również gwiazda zmienna krótkookresowa. Porusza się z prędkością ok. 709 km/s względem środka Galaktyki, czyli ok. dwukrotnie szybciej niż wynosi prędkości ucieczki z Galaktyki. Astronomowie przypuszczają, że gwiazda wchodziła w skład młodego, ciasnego układu podwójnego, znajdującego się w pobliżu centrum Galaktyki. Przejście w pobliżu supermasywnej czarnej dziury, która się tam znajduje i jej silne oddziaływanie grawitacyjne spowodowało wyrzucenie gwiazdy z orbity i skierowanie na obecną trajektorię. Zakładany czas „podróży” gwiazdy ze środka Galaktyki do obecnej pozycji to ok. 160 mln lat.

</doc>
<doc id="1490845" url="https://pl.wikipedia.org/wiki?curid=1490845" title="(21775) 1999 RC221">
(21775) 1999 RC221



</doc>
<doc id="1490846" url="https://pl.wikipedia.org/wiki?curid=1490846" title="(21775) Tsiganis">
(21775) Tsiganis

(21775) Tsiganis – planetoida z pasa głównego asteroid okrążająca Słońce w ciągu 3 lat i 124 dni w średniej odległości 2,23 j.a. Została odkryta 5 września 1999 roku w "Anderson Mesa Station" w ramach programu LONEOS. Nazwa planetoidy pochodzi od "Kleomenisa Tsiganisa" (ur. 1974), zajmującego się badaniem dyfuzji i bombardowania planetoid na Uniwersytecie w Salonikach. Przed nadaniem nazwy planetoida nosiła oznaczenie tymczasowe (21775) 1999 RC221.

</doc>
<doc id="1490850" url="https://pl.wikipedia.org/wiki?curid=1490850" title="Seminarium Języka Litewskiego Uniwersytetu w Królewcu">
Seminarium Języka Litewskiego Uniwersytetu w Królewcu

Seminarium Języka Litewskiego Uniwersytetu w Królewcu (lit. "Karaliaučiaus universiteto Lietuvių kalbos seminaras") – jednostka istniejąca na Uniwersytecie Albrechta w Królewcu w latach 1718–1944, kształcąca studentów w zakresie języka litewskiego. 
Szkoła została założona na początku XVIII wieku przez króla pruskiego Fryderyka Wilhelma I w celu kształcenia pastorów, mających pracować na terenie Małej Litwy. Afiliowane zostało przy Wydziale Teologii. 
Przeciętny kurs języka litewskiego trwał trzy lata i obejmował 300 godzin lekcyjnych. Formalnie prowadzącym seminarium był król w Prusach, stąd początkowo nosiło ono nazwę Królewskiego. Na czele szkoły stał biskup Jonas Kvantas.
Wśród absolwentów szkoły znaleźli się znani działacze litewscy i niemieccy Kristijonas Donelaitis, Gotfrydas Ostermejeris, Paulis Frydrichas Ruigys, Kristijonas Gotlybas Milkus, Kristupas Danielius Hasenšteinas, Zigfridas Ostermejeris, Natanelis Ostermejeris oraz Frydrichas Vilhelmas Hakas.
Od 1810 do 1840 roku Seminarium prowadził znany działacz litewski Ludwig Rhesa, później zastąpił go w tej roli Fridrichas Kuršaitis (1840–1883). Po 1884 roku nadzór nad szkołą przejęli pastorzy niemieccy. 
W 1935 roku Seminarium zostało podporządkowane Wydziałowi Filozofii, odtąd działało jako instytut bałtosłowiański, w którym wykładali m.in. Viktoras Falkenhahnas i Jurgis Gerulis.
Wraz z nadejściem frontu w 1944 roku placówka została zamknięta. 
Ogółem wśród absolwentów szkoły znalazło się około 1,7 tys. studentów, którzy zasilili parafie ewangelicko-augsburskie na terenie Prus Wschodnich. Seminarzyści w znacznym stopniu przyczynili się do zachowania kultury litewskiej i języka na terenie Litwy Pruskiej.

</doc>
<doc id="1490854" url="https://pl.wikipedia.org/wiki?curid=1490854" title="Obocz">
Obocz

Obocz – szczyt w Paśmie Magurskim Beskidu Niskiego o wysokości 627 m n.p.m., najwyższe wzniesienie grzbietu rozgraniczającego doliny rzek: Siarki i Sękówki.
Przez szczyt przebiega szlak turystyczny z Gorlic na Magurę Małastowską.

</doc>
<doc id="1490855" url="https://pl.wikipedia.org/wiki?curid=1490855" title="Miréla Manjani">
Miréla Manjani



</doc>
<doc id="1490857" url="https://pl.wikipedia.org/wiki?curid=1490857" title="Władysław Cywiński">
Władysław Cywiński

Władysław Cywiński (ur. 12 sierpnia 1939 w Wilnie, zm. 12 października 2013 w Dolinie Złomisk) – polski taternik, przewodnik tatrzański, alpinista, inżynier elektronik. Uważany za jednego z największych współczesnych znawców topografii Tatr.
Pierwsze siedem lat życia spędził w rodzinnym Wilnie, potem jego rodzina przeniosła się do Olsztyna. Studiował na Politechnice Gdańskiej, uzyskując tytuł magistra inżyniera w 1963 r. Przez pewien czas zajmował się naprawą radioodbiorników i telewizorów w okolicach Zakopanego. W latach 1967–1982 pracował w Stacji Linii Radiowej na Luboniu Wielkim. Od roku 1983 do emerytury był ratownikiem zawodowym, najpierw Grupy Tatrzańskiej GOPR, potem TOPR-u.
Pierwszy kontakt z górami miał w roku 1958 na Babiej Górze. Przygodę z taternictwem rozpoczął w roku 1959, kiedy wziął udział w kursie taternickim w "Betlejemce". Pierwszą drogą wspinaczkową, jaką pokonał ze swoją ówczesną instruktorką, Krystyną Sałygą-Dąbkowską, było środkowe żebro Skrajnego Granata. Dzięki zatrudnieniu w Stacji Linii Radiowej na Luboniu Wielkim (tydzień całodobowych dyżurów, a potem dwa tygodnie wolne), mógł intensywnie eksplorować Tatry. W 1967 r., gdy zaczął pracę w GOPR-ze, uzyskał również uprawnienia przewodnika tatrzańskiego III klasy (II klasy w 1969, I klasy w 1970). W 1972 r. został instruktorem przewodnictwa tatrzańskiego. W latach 1994-2013 napisał i wydał 19 tomów szczegółowego przewodnika po Tatrach. Był również autorem książki autobiograficznej „Góral z Wilna. Tatry, seks, polityka”, opublikowanej w 2002 przez Wydawnictwo Górskie, które wydało także jego przewodniki.
W 1975 r. dokonał samotnego przejścia Grani Głównej Tatr w trzy i pół dnia, co uważał za swoje największe osiągnięcie. Zdobył wszystkie nazwane szczyty i turniczki w Tatrach, jest też autorem wielu nazw mało wybitnych elementów krajobrazu tatrzańskiego.
Jako ratownik TOPR brał udział w ponad trzystu wyprawach ratowniczych.
W roku 1981 był przewodnikiem organizowanych przez ROPCiO, grup przemycających przez Tatry bibułę oraz literaturę religijną dla podziemnego Kościoła na Słowacji.
24 października 2009 "za wybitne zasługi dla rozwoju ratownictwa górskiego, za wykazaną odwagę i poświęcenie w ratowaniu zdrowia i życia ludzkiego, za działalność w Tatrzańskim Ochotniczym Pogotowiu Ratunkowym" został odznaczony Krzyżem Komandorskim Orderu Odrodzenia Polski.
12 października 2013 roku Władysław Cywiński zginął podczas wspinaczki na północno-zachodniej ścianie Tępej w Dolinie Złomisk, w słowackiej części Tatr Wysokich. 3 lipca 2014 r. tablicę poświęconą jego pamięci umieszczono na Tatrzańskim Cmentarzu Symbolicznym pod Osterwą.
Wybrane publikacje.
Tatry. Przewodnik szczegółowy:

</doc>
<doc id="1490859" url="https://pl.wikipedia.org/wiki?curid=1490859" title="U-19">
U-19



</doc>
<doc id="1490860" url="https://pl.wikipedia.org/wiki?curid=1490860" title="Czytelnia">
Czytelnia

Czytelnia, lektorium – sala, stanowiąca zwykle część biblioteki, przeznaczona do czytania książek i innych zbiorów na miejscu oraz do nauki.
Czytelnia stanowi ważne miejsce w szkołach i na uczelniach: uczniom pozwala wykorzystać czas na naukę i odrabianie lekcji, a studentom zapoznać się z treścią podręczników i książek stanowiących literaturę do ich zajęć. Czytelnie są szczególnie popularne na zachodnich uczelniach, gdzie kładzie się wysoki nacisk na samodzielną pracę studenta.
Każda czytelnia posiada swój regulamin, w którym przede wszystkim wskazuje się na konieczność zachowania ciszy.

</doc>
<doc id="1490861" url="https://pl.wikipedia.org/wiki?curid=1490861" title="U-18">
U-18



</doc>
<doc id="1490862" url="https://pl.wikipedia.org/wiki?curid=1490862" title="Eugeniusz Kabatc">
Eugeniusz Kabatc

Eugeniusz Kabatc (ur. 11 stycznia 1930 w Wołkowysku, zm. 18 lutego 2020 w Warszawie) – polski prozaik oraz tłumacz literatury radzieckiej i włoskiej.
Życiorys.
W czasie II wojny uczęszczał do szkoły podstawowej w rodzinnej miejscowości. W 1946 w ramach tzw. akcji repatriacyjnej przyjechał z rodzicami do Kwidzyna, gdzie ukończył Liceum ogólnokształcące im. Stefana Żeromskiego. Rozpoczął wtedu działalność w OMTUR. W 1948 po zdaniu matury wyjechał na studia do Warszawy. W 1952 ukończył Szkołę Główną Planowania i Statystyki w Warszawie. Należał do ZMP. W latach 1949–1957 był pracownikiem Banku Handlowego i Ministerstwa Finansów.
Debiutował w 1949 r. wierszem "Gołąbek z gałązką oliwną" i opowiadaniem "Szofer Jasiota" na łamach tygodnika „Razem”. W 1953 został członkiem Koła Młodych przy ZLP, a od 1959 był członkiem ZLP (do rozwiązania związku w 1983). W latach 1960–1968 był redaktorem dwutygodnika „Współczesność”. W 1965 został członkiem PZPR. W latach 1968–1974 był radcą do spraw kultury ambasady PRL w Rzymie. Od 1973 r. był zastępcą redaktora naczelnego miesięcznika „Literatura na Świecie”. W 1975 został członkiem Stowarzyszenia Kultury Europejskiej (SEC). W 1980 otrzymał medal TPPR „Za zasługi w rozwoju Współpracy Kulturalnej PRL-ZSRR”. W 1990 został członkiem Polskiego PEN Clubu.
Odznaczony Złotym Krzyżem Zasługi (1965), Krzyżem Kawalerskim (1981), Oficerskim (1982) i Komandorskim (2000) Orderu Odrodzenia Polski.
Mieszkał w Warszawie.

</doc>
<doc id="1490863" url="https://pl.wikipedia.org/wiki?curid=1490863" title="U-31">
U-31



</doc>
<doc id="1490865" url="https://pl.wikipedia.org/wiki?curid=1490865" title="Ulica Miła w Warszawie">
Ulica Miła w Warszawie

Ulica Miła – jedna z ulic warszawskiego osiedla Muranów, biegnąca od ul. Dubois do ul. Esperanto.
Historia.
Dawna droga narolna. Jako ulica została wytyczona w roku 1770 i pierwotnie, do roku 1943, biegła od placu Muranowskiego do ul. Smoczej; w późniejszym okresie istnienia ulicy jej początkowy odcinek zanikł, i rozpoczynała ona swój bieg od ul. Zamenhofa.
Pierwsza zabudowa ulicy powstała przed rokiem 1829 i była wyłącznie drewniana; z zakładów produkcyjnych tamtego czasu wiadomo jedynie o garbarni białoskórniczej pod nr. 11 należącej do Lewka Perlmuttera, później − do Daniela Kunischa.
Przed rokiem 1873 wytyczono na nowo zachodni odcinek ulicy, przecinając gliniankę istniejącą jeszcze kilka lat później.
W okresie intensywnego ruchu budowlanego 1873−82 przy ulicy powstało wiele nowych oficyn i budynków mieszkalnych, częściowo jeszcze drewnianych.
W roku 1880 powstała kamienica pod nr. 35 zaprojektowana przez Ludwika Kwiatkowskiego; budynek liczył trzy piętra i był posadowiony na mieszczących sklepy suterenach.
Fasadę owej kamienicy ozdobił tandetny sztukatorski wystrój z gipsu i blachy cynkowej; stał się jednak inspiracją dla wystrojów okolicznych kamienic i był wielokrotnie przetwarzany i powielany.
Mieszkańcami tych domów była uboga ludność wyznania mojżeszowego; ul. Miła leżała w centrum dzielnicy żydowskiej, której głównymi ulicami były Franciszkańska, Gęsia i Nalewki.
Niewiele wiadomo o kamienicach powstających przy ulicy w latach dziewięćdziesiątych XIX stulecia, poza tym, że były schematyczne i tandetnie wykonane.
Przy Miłej w tamtych czasach wiele było prywatnych „handelków”, sklepików oferujących dość szeroki asortyment - od lekarstw i futer po drewno stolarskie i wino. Z firm produkcyjnych wyróżniały się warzelnia soków „Santè”, oraz wytwórnia lamp Ch. Gutgolda. 
Na posesji numer 45 działała szwalnia nr. X Warszawskiego Towarzystwa Dobroczynności dająca pracę ubogim dziewczętom, oraz ochronka dla dzieci żydowskich.
Przełom XIX i XX wieku przyniósł realizacje nowych kamienic, o nieco staranniejszym i z reguły neobarokowym wystroju; ich gabaryt dochodził do czterech pięter. 
W 1908 roku w kamienicy pod numerem 64 urodził się Józef Rotblat, laureat Pokojowej Nagrody Nobla w 1995 roku.
W latach dwudziestych XX wieku sporo inwestowała w nieruchomości ówczesna Pocztowa Kasa Oszczędności; przy Miłej nabyła dwie kamienice nadbudowane po tym czasie o kolejne kondygnacje.
Około roku 1930 rozebrano trzypiętrowy dom drewniany u zbiegu z ulicą "Ksawerego Druckiego - Lubeckiego" (dziś jest to fragment al. Jana Pawła II); poza tym działalność budowlana przy ulicy ograniczała się głównie do nadbudowywania istniejących budynków lub wystawiania nowych oficyn. Szeregowa i pozbawiona luk zabudowa Miłej sprawiła, że okres kolejnego ożywienia budowlanego w mieście (lata 1934-39) nie przyniósł w sumie nowych realizacji; ulica należała wtedy do najbardziej zaniedbanych w Warszawie, zaś jej mieszkańcami była głównie żydowska biedota.
Zabudowa ulicy ucierpiała podczas obrony Warszawy we wrześniu 1939. W listopadzie 1940 ulica w całości została włączona do getta.
W dniach 6–11 września 1942, podczas wielkiej akcji deportacyjnej, pomiędzy ulicami: Smoczą, Gęsią, Zamenhofa, Szczęśliwą i placem Parysowskim zgromadzono ok. 100 tys. mieszkańców getta („kocioł na Miłej” lub „kocioł na Niskiej”). W wyniku selekcji 32 tys. osób otrzymało „numerki na życie” i mogło pozostać w getcie, 2,6 tys. zastrzelono, a ponad 54 tys. wywieziono do obozu zagłady w Treblince.
W czasie powstania w bunkrze przy Miłej 29 znajdował się sztab Żydowskiej Organizacji Bojowej. Po jego wykryciu przeniósł się do schronu przy Miłej 18. 8 maja po tym, jak bunkier został otoczony przez Niemców i kolaborujące z nimi oddziały ukraińskie, żydowscy bojowcy z dowódcą Mordechajem Anielewiczem i jego dziewczyną Mirą Fuchrer odmówili poddania się i popełnili zbiorowe samobójstwo. Obecnie w miejscu zniszczonego bunkra znajduje się upamiętnienie nazywane Kopcem Anielewicza.
Podczas walk całą zabudowa została spalona, a następnie zrównana z ziemią; w okresie powojennym zmieniono zupełnie przebieg dawnych Nalewek i zlikwidowano plac Muranowski. Tym samym skasowaniu uległ początkowy odcinek ulicy, co w pewnym rekompensuje jej przedłużenie w okresie powojennym do ul. Esperanto. Powojenna zabudowa osiedla Muranów wzniesiona według projektu Bohdana Lacherta w niczym nie nawiązuje do historycznego wyglądu ulicy.

</doc>
<doc id="1490866" url="https://pl.wikipedia.org/wiki?curid=1490866" title="Tsiganis">
Tsiganis



</doc>
<doc id="1490867" url="https://pl.wikipedia.org/wiki?curid=1490867" title="U-35">
U-35



</doc>
<doc id="1490869" url="https://pl.wikipedia.org/wiki?curid=1490869" title="Animals (singel Nickelback)">
Animals (singel Nickelback)

Animals – drugi singel kanadyjskiej grupy rockowej Nickelback, pochodzący i promujący piątą studyjną płytę "All the Right Reasons", wydaną w roku 2005. Singel został wydany jedynie w formie singla promocyjnego, w listopadzie 2005 roku. Ukazał się on nakładem wytwórni muzycznej Roadrunner Records. Utwór został zamieszczony na czwartej pozycji na krążku, trwa 3 minuty i 6 sekund i jest drugim utworem co do najkrótszych na płycie. Krótszym utworem jest tylko "Side of a Bullet" (2:58). Koncertowa wersja utworu "Animals" została wykorzystana na stronie B singla "Savin' Me".
Znaczenie tekstu.
Piosenka opowiada o chłopaku (prawdopodobnie nastolatku), który przyjeżdża po swoją dziewczynę. Następnie uprawiają oni seks w samochodzie z dzikością tytułowych "zwierząt", akcja kończy się kiedy ojciec dziewczyny przyłapuje parę na gorącym uczynku. Pod względem znaczenia singel można porównać do wcześniejszego utworu grupy, "Figured You Out", (z albumu "The Long Road"), który również zawiera seksualne podteksty i metafory. Utwór utrzymany jest w mocnym hardrockowym brzmieniu, a partie wokalne utrzymane są w szybkim tempie, zwłaszcza w zwrotkach.
Wydanie singla.
Piosenka emitowana była jedynie w amerykańskich i kanadyjskich rozgłośniach radiowych, nie powstał do niej jednak teledysk. Utwór odniósł zaskakująco duży sukces jak na singel radiowy, zdobył pierwsze miejsce na liście Mainstream Rock Tracks, zajmował je przez 6 tygodni, zajął także 16 miejsce na Modern Rock Tracks, a w notowaniu Hot 100 zajął miejsce 97. W Australii singel dotarł do miejsca 27. Okładka singla "Animals" jest bardzo często porównywana do epki Faith No More, "Songs to Make Love To".
Utwór na koncertach.
Utwór od 2005 roku regularnie grany jest na koncertach. Podczas trasy "All the Right Reasons Tour", utwór otwierał koncerty zespołu. Towarzyszyły mu przy tym efektowne efekty pirotechniczne. W 2006 roku utwór został wykonany podczas Super Bowl. W roku 2008 trafił na koncertowe DVD "Live from Sturgis 2006".
Twórcy.
Nickelback
Produkcja
Pozostali

</doc>
<doc id="1490870" url="https://pl.wikipedia.org/wiki?curid=1490870" title="U-100">
U-100



</doc>
<doc id="1490872" url="https://pl.wikipedia.org/wiki?curid=1490872" title="U-101">
U-101



</doc>
<doc id="1490875" url="https://pl.wikipedia.org/wiki?curid=1490875" title="U-48">
U-48



</doc>
<doc id="1490878" url="https://pl.wikipedia.org/wiki?curid=1490878" title="Rybitwia Mielizna">
Rybitwia Mielizna

Rybitwia Mielizna, Mewia Rewa, Rewa Mew, Ryf Mew – wąska mielizna długości około dziesięciu kilometrów, przecinająca z południa na północ Zatokę Pucką i łącząca Cypel Rewski na południu z Mierzeją Helską na północy. Mielizna ta jest skutkiem nanoszenia piasku przez prąd morski, płynący przez zatokę. Dzieli Zatokę Pucką na dwie części: wewnętrzną (tzw. Zalew Pucki) i zewnętrzną na wschodzie.
Płycizna na większości swojej długości ma obecnie nie więcej niż jeden metr głębokości, co umożliwia w sprzyjających warunkach pogodowych przejście pieszo z Rewy na mierzeję w okolicach Kuźnicy, nie zanurzając się przez większość drogi głębiej niż do pasa. Trzeba jednak wpław pokonać sztuczny przekop, zwany Głębinką lub Depką, wykonany w celu umożliwienia żeglugi między zatoką wewnętrzną, nad którą leży port morski w Pucku, a zatoką zewnętrzną i otwartym morzem. Raz w roku odbywa się tak zwany Marsz Śledzia, w którym śmiałkowie tą trasą pieszo przechodzą z Kuźnicy do Rewy. Tym samym szlakiem przemieszczają się także zwierzęta, na przykład dziki. Okresowo miejscami mielizna wynurza się, tworząc miniaturowe wysepki.
Na Rybitwiej Mieliźnie, na głębokości 5 metrów, spoczywa wrak małego polskiego okrętu podwodnego ORP „Kujawiak”, zatopionego celowo w latach 60. XX w. przez Marynarkę Wojenną. Kiosk wraku wystaje ponad powierzchnię wody.
Wzdłuż Rybitwiej Mielizny przebiega wschodnia granica Nadmorskiego Parku Krajobrazowego, znajduje się ona na obszarach Natura 2000 (siedliskowym i ptasim), w związku z czym swobodna ludzka eksploracja tego miejsca (w tym – organizowanie Marszu Śledzia) wzbudza liczne protesty środowisk badaczy, analizujących antropogeniczne procesy degradacji naturalnego środowiska Zatoki Puckiej.
Nazwę „Rybitwia Mielizna” wprowadzono urzędowo w 1950 roku, zastępując poprzednią niemiecką nazwę "Möwen Riff".

</doc>
<doc id="1490879" url="https://pl.wikipedia.org/wiki?curid=1490879" title="U-49">
U-49



</doc>
<doc id="1490882" url="https://pl.wikipedia.org/wiki?curid=1490882" title="U-88">
U-88



</doc>
<doc id="1490883" url="https://pl.wikipedia.org/wiki?curid=1490883" title="Sonder Lejb">
Sonder Lejb



</doc>
<doc id="1490885" url="https://pl.wikipedia.org/wiki?curid=1490885" title="Dymitr Samozwaniec III">
Dymitr Samozwaniec III

Dymitr Samozwaniec III (ros. "Лжедмитрий III") – trzeci z kolei pretendent do rosyjskiego tronu, podający się za cudownie ocalałego carewicza Dymitra, syna Iwana IV Groźnego.
W rzeczywistości nazywał się Sidorka (Сидорка) i był prawosławnym diakonem. Pojawił się na początku 1611 w Iwangorodzie. Udało mu się zebrać oddział Kozaków, z którymi przystąpił do oblężenia Pskowa. W obawie przed Szwedami musiał się wycofać, jednak w grudniu 1611 Psków uznał go jako władcę.
Szczegóły jego śmierci pozostają bliżej nieznane. Wiadomo, że w 1612 został pojmany i stracony.

</doc>
<doc id="1490886" url="https://pl.wikipedia.org/wiki?curid=1490886" title="Szlomo Prisament">
Szlomo Prisament

Szlomo Prisament – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="1490887" url="https://pl.wikipedia.org/wiki?curid=1490887" title="Ajzyk Rotman">
Ajzyk Rotman

Ajzyk Rotman – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="1490890" url="https://pl.wikipedia.org/wiki?curid=1490890" title="U-89">
U-89



</doc>
<doc id="1490891" url="https://pl.wikipedia.org/wiki?curid=1490891" title="Petro Samutin">
Petro Samutin

Petro Zotowycz Samutin, ukr. Петро Зотович Самутін, Piotr Samutin (ur. 1 sierpnia 1889 na Połtawszczyźnie w Imperium Rosyjskim, zm. 14 września 1982 w Baltimore) – ukraiński wojskowy (generał chorąży), oficer kontraktowy WP (major dyplomowany), emigracyjny publicysta i działacz kombatancki.
Uczył się w szkole średniej w Kijowie. W 1916 r. ukończył 2 szkołę młodszych oficerów w Kijowie. Brał udział w I wojnie światowej w szeregach armii rosyjskiej. Służył w 15 szlisselburskim pułku piechoty. W poł. 1917 r. został wybrany delegatem na 2 i 3 wszechukraiński zjazd wojskowych.
W okresie hetmanatu w 1918 r. ukończył instruktorską szkołę wojskową. Służył w 2 wołyńskim pułku piechoty, a następnie 28 starodubskim pułku piechoty. W późniejszym okresie był wysokim oficerem Armii Czynnej Ukraińskiej Republiki Ludowej. Początkowo zajmował funkcję zastępcy dowódcy jednego z pułków piechoty, potem dowódcy kurenia. Walczył z wojskami bolszewickimi i białych. Zimą 1920 r. w Brześciu współuczestniczył w formowaniu 6 Dywizji Piechoty gen. Marko Bezruczki. Objął w niej dowództwo sotni, następnie został komendantem sztabu dywizji. Uczestniczył w polskiej ofensywie na Kijów, odwrocie polskich wojsk, a następnie obronie Zamościa.
Wraz z żołnierzami dywizji został internowany w Polsce. Przebywał w obozach w Aleksandrowie Kujawskim, a potem Szczypiornie. Od 1928 r. służył w WP jako oficer kontraktowy. W 1933 r. ukończył Wyższą Szkołę Wojenną w Warszawie, uzyskując stopień majora dyplomowanego. Służył w 13 pułku piechoty. Brał udział w wojnie obronnej 1939 r. Według części źródeł od 1942 r. był współpracownikiem Sonderstab „R” płk. Borisa A. Smysłowskiego. Po zakończeniu II wojny światowej wyjechał do USA, gdzie działał w ukraińskich organizacjach kombatanckich. Był autorem licznych artykułów historycznych dotyczących walki Ukraińców o niepodległość. Rząd URL na wychodźstwie awansował go do stopnia generała chorążego.

</doc>
<doc id="1490895" url="https://pl.wikipedia.org/wiki?curid=1490895" title="Jakub Kurlender">
Jakub Kurlender

Jakub Kurlender – polski aktor żydowskiego pochodzenia, który zasłynął głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="1490896" url="https://pl.wikipedia.org/wiki?curid=1490896" title="Róża Soszana">
Róża Soszana

Róża Soszana – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.

</doc>
<doc id="1490900" url="https://pl.wikipedia.org/wiki?curid=1490900" title="Raciąż (stacja kolejowa)">
Raciąż (stacja kolejowa)

Raciąż – stacja kolejowa w Raciążu, w województwie mazowieckim, w Polsce. Znajdują się tu 2 perony.
W roku 2017 stacja obsługiwała 10–19 pasażerów na dobę.

</doc>
<doc id="1490901" url="https://pl.wikipedia.org/wiki?curid=1490901" title="Liza Barska-Fiszer">
Liza Barska-Fiszer

Liza Lea Barska-Fiszer – (Liza Fischer) polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz. Była żoną Hermana Fiszera z którym miała trójkę dzieci: syna Borysa oraz córki Elizę aktorkę i tancerkę oraz Annę śpiewaczkę jazzową. 
Od 1940 roku przebywała w getcie warszawskim, gdzie prawdopodobnie zginęła wraz z mężem i córkami.

</doc>
<doc id="1490902" url="https://pl.wikipedia.org/wiki?curid=1490902" title="Dina Szajewicz">
Dina Szajewicz

Dina Szajewicz – polska aktorka żydowskiego pochodzenia. Podczas II wojny światowej przebywała w getcie warszawskim.

</doc>
<doc id="1490905" url="https://pl.wikipedia.org/wiki?curid=1490905" title="Szperk">
Szperk



</doc>
<doc id="1490906" url="https://pl.wikipedia.org/wiki?curid=1490906" title="Port lotniczy Labuan">
Port lotniczy Labuan

Port lotniczy Labuan (IATA: LBU, ICAO: WBKL) – port lotniczy położony na Labuan, w Malezji.

</doc>
<doc id="1490909" url="https://pl.wikipedia.org/wiki?curid=1490909" title="Łżedymitr III">
Łżedymitr III



</doc>
<doc id="1490911" url="https://pl.wikipedia.org/wiki?curid=1490911" title="U-53">
U-53



</doc>
<doc id="1490914" url="https://pl.wikipedia.org/wiki?curid=1490914" title="Bungo (kanał)">
Bungo (kanał)

 – kanał morski oddzielający dwie japońskie wyspy: Kiusiu i Sikoku. Łączy on Ocean Spokojny i Morze Wewnętrzne Seto. Jego szerokość wynosi od 32 do 40 km.
Najwęższą częścią kanału jest cieśnina Hōyo, zwana także Hayasui, której szerokość wynosi 14 km. 
Kanał Bungo jest znany z filmu wojennego o okrętach podwodnych z 1958 pt.: "Dramat w głębinach" (ang. "Run Silent, Run Deep").

</doc>
<doc id="1490917" url="https://pl.wikipedia.org/wiki?curid=1490917" title="Eric Carmen">
Eric Carmen

Eric Howard Carmen (ur. 11 sierpnia 1949 w Cleveland) – amerykański muzyk rockowy i popowy.
Życiorys.
W 1967 dołączył do zespołu "The Choir", a następnie do "The Raspberries" grającego rock and rolla i powerpop. Po rozpadzie zespołu w 1975 rozpoczął karierę solową. "All by Myself" – utwór z pierwszej płyty solowej piosenkarza stał się światowym przebojem i doczekał się licznych interpretacji (m.in. Celine Dion). Drugim znaczącym przebojem stał się utwór "Hungry Eyes" z 1987, który pojawił się w soundtracku filmu Dirty Dancing. Carmen ponownie dołączył do grupy "The Raspberrries" po jej reaktywacji w 2004.

</doc>
<doc id="1490919" url="https://pl.wikipedia.org/wiki?curid=1490919" title="U-81">
U-81



</doc>
<doc id="1490920" url="https://pl.wikipedia.org/wiki?curid=1490920" title="Powerpop">
Powerpop



</doc>
<doc id="1490922" url="https://pl.wikipedia.org/wiki?curid=1490922" title="Zygmunt Zaradkiewicz">
Zygmunt Zaradkiewicz

Zygmunt Zaradkiewicz (ur. 26 lutego 1951 w Makowie Mazowieckim) – polski grafik i rysownik. . Dzieciństwo i młodość spędził w Pułtusku. Uczęszczał do Szkoły Podstawowej nr 4, a następnie do Liceum Ogólnokształcącego nr 37, obecnie im. Piotra Skargi. Egzamin maturalny w 1969 roku. Absolwent Wydziału Grafiki Akademii Sztuk Pięknych w Warszawie. Debiutował rysunkiem satyrycznym na łamach tygodnika satyrycznego „Szpilki” i miesięcznika „Polska” w 1972 roku. Jego rysunki ukazywały się na łamach m.in. „Szpilek”, „Magazynu Rodzinnego”, „Sztandaru Młodych”, „Karuzeli”, „itd”, „Życia Warszawy”, „Razem”, „Cash”, „Rzeczpospolitej”, niemieckiego „Pardon” i „Slapstick” oraz włoskiego „Help”. Jest autorem plakatów filmowych i okolicznościowych, współautorem (razem z żoną Joanną Zaradkiewicz) scenografii i kostiumów dla Teatru Adekwatnego w Warszawie. Opracował artystycznie i zilustrował kilkadziesiąt książek dla dzieci i dorosłych.
W latach 2011–2014 dyrektor Muzeum Karykatury im. Eryka Lipińskiego w Warszawie. 
Nagrody.
Zygmunt Zaradkiewicz jest laureatem szeregu nagród, m.in.: 
Mieszka i pracuje twórczo w Izabelinie pod Warszawą na skraju Puszczy Kampinoskiej.

</doc>
<doc id="1490923" url="https://pl.wikipedia.org/wiki?curid=1490923" title="Kyrgyzstan Airlines">
Kyrgyzstan Airlines

Kyrgyzstan Airlines – zlikwidowane kirgiskie linie lotnicze z siedzibą w Biszkeku. Głównym węzłem był Port lotniczy Biszkek. W 2005 roku zostały wcielone do narodowych linii lotniczych Altyn Air. 
W momencie zawieszenia działalności we flocie znajdowały się samoloty Tu-134, Airbus A320, Jak-40, An-28, Ił-76, An-26 i Tu-154. 
W latach 1992-2001 Kyrgyzstan Airlines były liniami narodowymi Kirgistanu. 

</doc>
<doc id="1490925" url="https://pl.wikipedia.org/wiki?curid=1490925" title="Cug">
Cug

Cug zaprzęg składający się z sześciu (a niekiedy czterech) koni wyjazdowych, rasowych albo podrasowanych, dobranych w pary albo czwórki typem, wzrostem, maścią, itd.; "dawniej wojskowy" pluton; szereg (wojska); z niemieckiego "Zug" 'ciąg; orszak; zaprzęg; pluton; przeciąg'.

</doc>
<doc id="1490927" url="https://pl.wikipedia.org/wiki?curid=1490927" title="Selva de Mar">
Selva de Mar

Selva de Mar – stacja metra w Barcelonie, na linii 4. Stacja została otwarta w 1977.

</doc>
<doc id="1490930" url="https://pl.wikipedia.org/wiki?curid=1490930" title="U-6">
U-6



</doc>
<doc id="1490932" url="https://pl.wikipedia.org/wiki?curid=1490932" title="El Maresme – Fòrum">
El Maresme – Fòrum

Maresme Fòrum – stacja metra w Barcelonie, na linii 4. Stacja została otwarta w 2003.

</doc>
<doc id="1490936" url="https://pl.wikipedia.org/wiki?curid=1490936" title="Glen Scotia">
Glen Scotia

Glen Scotia Distillery – producent szkockiej single malt whisky, znajdujący się w rejonie Campbeltown na krańcach półwyspu Kintyre w Szkocji. Jest jednym z dwóch ostatnich ocalałych producentów w tym, niegdyś świetnie prosperującym, rejonie.
Historia.
Gorzelnia nie miała szczęścia i wielokrotnie w swojej historii była sprzedawana innym właścicielom, produkcja zaś trzykrotnie zawieszana. Założona w 1832 przez spółkę Stewart, Galbraith &amp; Co., w 1919 zakupiona została przez West Highland Malt Distilleries Ltd. Już pięć lat później kolejnym nabywcą był Duncan MacCallum. W latach 1928-1933 destylarnia była nieczynna. W 1930 właściciel popełnił samobójstwo, a zakład przejęli bracia Bloch, właściciele gorzelni Scapa. W roku 1954 obydwie destylarnie zakupił koncern Hiram Walker &amp; Sons, by już rok później sprzedać ją spółce A. Gillies &amp; Co. W roku 1970 zakład stał się częścią Amalgamated Distilled Products Ltd, przez kolejne lata zainwestowano tu miliony funtów. Nie uchroniło to jednak firmy przed bankructwem i w 1984 Glen Scotia została ponownie zamknięta. Pięć lat później zakład kupiła firma Gibson International. Kolejne pięć lat wystarczyło, by destylarnia ponownie zmieniła właściciela, tym razem była to spółka Glen Catrine Warehouse Ltd - przedsiębiorstwo zależne od Loch Lomond Distillery Ltd. W 1996 produkcja ruszyła w bardzo ograniczonej formie, by w pełni ruszyć w roku 2000. W międzyczasie Glen Scotia została wystawiona na sprzedaż i czeka na nowego właściciela po dziś dzień.
Charakter.
Glen Scotia to doskonały przykład odrębnego stylu whisky z Campbeltown. Czuć w niej wyraźne wpływy morskie, zdecydowany smak o długim, potężnym finiszu.
Linki zewnętrzne.
http://www.lochlomonddistillery.com/

</doc>
<doc id="1490938" url="https://pl.wikipedia.org/wiki?curid=1490938" title="Trzęsienie ziemi w Czeczenii (2008)">
Trzęsienie ziemi w Czeczenii (2008)

Trzęsienie ziemi w Czeczenii (2008) – trzęsienie ziemi o magnitudzie 5,8 w skali Richtera, którego epicentrum znajdowało się 40 kilometrów na wschód od Groznego, w rejonie szełkowskim. Główny wstrząs nastąpił 5 października o 12:06 czasu lokalnego (09:06 UTC). 16 minut później miał miejsce wstrząs wtórny o sile 5,3. Łącznie nastąpiło 25 wstrząsów wtórnych. Były odczuwalne na Północnym Kaukazie, a także w Armenii i Gruzji.
Straty.
Ofiary.
W wyniku trzęsienia ziemi zginęło 13 osób, w tym troje lub pięcioro dzieci. 117 osób zostało rannych, w tym 14 dzieci. Część poszkodowanych przyjęto do szpitala w Kurczałoju, który także został uszkodzony. W mieście tym zginęło 5 osób. Innym zabitym był żołnierz Iwan Uszakow, na którego spadła ściana w lokalu wyborczym. W Groznym jedna kobieta zginęła w wyniku upadku ceglanego łuku.
Straty materialne.
Kataklizm spowodował, że 52 tysięcy osób pozostało bez prądu. Największe zniszczenia nastąpiły w rejonie kurczałojewskim. Uszkodzonych zostało 317 budynków, m.in. w Groznym, Gudermesie, Argunie i Szali.
Następstwa.
Ponad 500 rodzin ze zniszczonych budynków, głównie z rejonu kurczałojewskiego, przeniosło się do namiotów. W nocy z 11 na 12 października niektórzy mieszkańcy Gudermesu, zwłaszcza żyjący w wysokich budynkach, spali na ulicach w obawie o wstrząsy wtórne. Wielu mieszkańców Groznego opuściło stolicę, co wywołało wielogodzinne korki. Trzęsienie ziemi miało miejsce jeden dzień przed . Prezydent Republiki Czeczeńskiej, Ramzan Kadyrow, wezwał ludzi do wzięcia udziału w wyborach. Ponadto polecił utworzenie specjalnej komisji mającej oceniać potrzeby osób poszkodowanych.

</doc>
<doc id="1490940" url="https://pl.wikipedia.org/wiki?curid=1490940" title="U-60">
U-60



</doc>
<doc id="1490941" url="https://pl.wikipedia.org/wiki?curid=1490941" title="Edward Maria Adolf Stadnicki">
Edward Maria Adolf Stadnicki

Edward Maria Adolf Stadnicki herbu Szreniawa bez Krzyża (ur. 17 czerwca 1817 w Nawojowej, zm. 26 maja 1902) – polski ziemianin, członek Sejmu Stanowego, dożywotni Członek Izby Panów austriackiej Rady Państwa, poseł do Sejmu Krajowego Galicyjskiego we Lwowie (1877-1882), kawaler Orderu Żelaznej Korony II klasy.
Życiorys.
Ojcem jego był Jan Kanty Edward Stadnicki. Uczył się u jezuitów w Tarnopolu, następnie studiował ekonomię w Oksfordzie. W młodości w 1840 występował w amatorskim teatrze we Lwowie. Od 1842 był członkiem Sejmu Stanowego galicyjskiego z grona magnatów. 1 października 1842 otrzymał godność c.k. podkomorzego (szambelana). W 1844 brał udział w założeniu Galicyjskiej Kasy Oszczędności, w latach 1844-1868 był członkiem jej Wielkiego Wydziału. W czasie rewolucji 1848 należał do lwowskiego Stowarzyszenia Ziemiańskiego. Działał w Komitecie Towarzystwa Gospodarczo-Rolniczego w Krakowie, a następnie w Galicyjskim Towarzystwie Gospodarskim we Lwowie. Niechętny wobec powstania styczniowego, naraził się na upomnienie Wydziału Skarbu Rządu Narodowego udzielone w kwietniu 1864 za niepłacenie składki na cele powstańcze. Do czynniejszego życia politycznego włączył się Stadnicki dopiero w okresie autonomii galicyjskiej. W 1867 został z kurii wielkiej własności członkiem Rad Powiatowych w Nowym Sączu (do 1869) i Mościskach, gdzie w latach 1870–1878 był także prezesem Wydziału Powiatowego. W latach 1868–1870 wybierano go na delegata do ogólnego zgromadzenia galicyjskiego Towarzystwa Kredytowego Ziemskiego. W tym okresie, z uwagi na edukację szkolną dzieci, mieszkał wraz z rodziną w Krakowie. 17 kwietnia 1873 otrzymał austriacki Order Żelaznej Korony II klasy. Wiele uwagi poświęcał administrowaniu dóbr nawojowskich, gdzie oprócz gospodarki leśnej rozwijał produkcję wyrobów z żelaza. W 1877 obrano go posłem do Sejmu Krajowego Galicji z kurii gmin wiejskich w okręgu Mościska. Przewodniczył sejmowej komisji lustracyjnej, często był urlopowany. 19 lutego 1881 otrzymał nominację cesarską na dożywotniego członka austriackiej Izby Panów. Z okazji 600-lecia śmierci błogosławionej Kingi w 1892 ofiarował srebrną trumienkę na jej relikwie klaryskom w Starym Sączu. Ufundował w latach 1894–1898 kościół w Nawojowej.Zmarł we Frain an der Thays W czerwcu 1911 zwłoki Stadnickiego i jego żony Ludgardy zmarłej w kwietniu 1911 zostały przewiezione do Charzewic koło Krysowic i pochowane w grobowcu Mniszków, obecnie spoczywają w grobowcu Stadnickich w Nawojowej.
Rodzina.
25 listopada 1845 ożenił się z Ludgardą z Mniszków, która w posagu wniosła mu majątek Krysowice z tamtejszym pałacem oraz dobra Frain an der Thays. Z tego małżeństwa na świat przyszło troje dzieci:

</doc>
<doc id="1490943" url="https://pl.wikipedia.org/wiki?curid=1490943" title="U-14">
U-14



</doc>
<doc id="1490947" url="https://pl.wikipedia.org/wiki?curid=1490947" title="Arkadij Walijski">
Arkadij Walijski

Arkadij Walijski, ukr. Аркадій Валійський, Arkadiusz Walijski (ur. w Czernihowie (ówcześnie Imperium Rosyjskie), zm. 16 września 1976 w Nowym Jorku) – ukraiński wojskowy (generał porucznik), oficer kontraktowy WP (major), szef sztabu Ukraińskiej Armii Narodowej pod koniec II wojny światowej.
Brał udział w I wojnie światowej jako oficer armii rosyjskiej. Następnie służył w Armii Czynnej Ukraińskiej Republiki Ludowej. W 1920 r. w stopniu pułkownika był komendantem junackiej szkoły wojskowej w Kamieńcu Podolskim. Wraz z żołnierzami Armii Czynnej URL został internowany w Polsce. W okresie międzywojennym w stopniu majora był oficerem kontraktowym WP. Stał na czele Generalnego Sztabu Ministerstwa Wojskowego Rządu URL na wychodźstwie, utworzonego w Warszawie przez Józefa Piłsudskiego. Pod koniec lat 30. dowodził jednym z batalionów piechoty. Brał udział w wojnie obronnej 1939 r., podczas której dostał się do niewoli niemieckiej. Pod koniec 1944 r. został szefem sztabu Ukraińskiej Armii Narodowej gen. Pawło Szandruka. Po zakończeniu wojny zamieszkał w USA. Rząd Ukraińskiej Republiki Ludowej na Emigracji awansował go do stopnia generała porucznika.

</doc>
<doc id="1490951" url="https://pl.wikipedia.org/wiki?curid=1490951" title="Justyna Kreczmar">
Justyna Kreczmar



</doc>
<doc id="1490952" url="https://pl.wikipedia.org/wiki?curid=1490952" title="U-22">
U-22



</doc>
<doc id="1490954" url="https://pl.wikipedia.org/wiki?curid=1490954" title="I Dowództwo Regionalne Armii Polskiej we Francji">
I Dowództwo Regionalne Armii Polskiej we Francji

I Dowództwo Regionalne Armii Polskiej we Francji – jeden z dwóch dowództw regionalnych Armii Polskiej we Francji utworzony latem 1918. 
Mieściło się w Caen.
Objęło ono obozy w Sillé, Domfront, Vitré, Erigné, Mans i Alencon.

</doc>
<doc id="1490955" url="https://pl.wikipedia.org/wiki?curid=1490955" title="II Dowództwo Regionalne Armii Polskiej we Francji">
II Dowództwo Regionalne Armii Polskiej we Francji

II Dowództwo Regionalne Armii Polskiej we Francji – jeden z dwóch dowództw regionalnych Armii Polskiej we Francji utworzony latem 1918. 
Mieściło się w Sens.
Objęło ono obozy w Voulse, Véron, Saint Marden, Othe i Ervy.

</doc>
<doc id="1490957" url="https://pl.wikipedia.org/wiki?curid=1490957" title="Sens">
Sens

zobacz też:

</doc>
<doc id="1490958" url="https://pl.wikipedia.org/wiki?curid=1490958" title="U-21">
U-21



</doc>
<doc id="1490960" url="https://pl.wikipedia.org/wiki?curid=1490960" title="Polska Misja Wojskowa w Anglii">
Polska Misja Wojskowa w Anglii

Polska Misja Wojskowa w Anglii – polska misja wojskowa zorganizowana w Anglii w celu rekrutacji ochotników do nowo tworzonej Armii Polskiej we Francji gen. Józefa Hallera.
Rekrutację tę prowadzono wśród emigracji na terenie Anglii oraz wśród Polaków - jeńców wojennych i internowanych, pochodzących z zaboru pruskiego.
Misja prowadziła akcję agitacyjną, ustalała przynależność narodową zgłaszających się ochotników i załatwiała formalności, związane z ich zaciągiem i przejazdem do Francji.
Dokumenty wytworzone przez tę misję są jednym z zespołów akt Centralnego Archiwum Wojskowego.

</doc>
<doc id="1490962" url="https://pl.wikipedia.org/wiki?curid=1490962" title="U-29">
U-29



</doc>
<doc id="1490965" url="https://pl.wikipedia.org/wiki?curid=1490965" title="Żołnierz Polski we Włoszech">
Żołnierz Polski we Włoszech

Żołnierz Polski we Włoszech – tygodnik wydawany od stycznia do czerwca 1919 przez komendę obozu żołnierzy polskich w La Mandria di Chivasso na obszarze Piemontu, którzy zasilili później Armię Polską we Francji gen. Józefa Hallera.
Redaktorem tygodnika był pierwszy komendant obozu w La Mandria di Chivasso, kapitan Marian Dienstl-Dąbrowa. Ogółem ukazało się 12 numerów tego pisma. Jego egzemplarze znajdują się w Centralnym Archiwum Wojskowym w zespole akt Delegacji Armii Polskiej we Włoszech.

</doc>
<doc id="1490975" url="https://pl.wikipedia.org/wiki?curid=1490975" title="Rejon biłohirski (Krym)">
Rejon biłohirski (Krym)

Rejon biłohirski (uk. "Білогірський район") – jednostka administracyjna wchodząca w skład Republiki Autonomicznej Krymu na Ukrainie.
Rejon utworzony w 1923. Ma powierzchnię 1894 km² i liczy około 66 tysięcy mieszkańców. Siedzibą władz rejonu jest Biłohirsk.
Na terenie rejonu znajdują się 1 miejska rada, 1 osiedlowa rada i 17 silskich rad, obejmujących w sumie 76 wsi i 2 osady.

</doc>
<doc id="1490976" url="https://pl.wikipedia.org/wiki?curid=1490976" title="Rosyjski Komitet Polityczny">
Rosyjski Komitet Polityczny

Rosyjski Komitet Polityczny (Ewakuacyjny) – komitet antybolszewicko nastawionych Rosjan związanych przeważnie z Partią Socjalistów-Rewolucjonistów (eserowcami). Komitet został powołany w Warszawie za zgodą władz II Rzeczypospolitej w roku 1920, w trakcie trwania wojny polsko-bolszewickiej i u schyłku wojny domowej w Rosji. 
Przewodniczącym komitetu był Borys Sawinkow. W skład Komitetu wchodzili m.in. Dmitrij Fiłosofow (wiceprzewodniczący), Nikołaj Czajkowski, Dmitrij Mereżkowski, Zinaida Hippius, Nikołaj Bułanow, Fiodor Rodiczew. Komitet miał siedzibę w Warszawie, tu też wydawał gazetę "Za Swobodu".

</doc>
<doc id="1490978" url="https://pl.wikipedia.org/wiki?curid=1490978" title="Kaizer Chiefs FC">
Kaizer Chiefs FC

Kaizer Chiefs Football Club – południowoafrykański klub piłkarski założony 7 stycznia 1970 w Soweto, występujący obecnie w Castle Premiership. Więcej tytułów mistrzowskich zdobyła jedynie drużyna Mamelodi Sundowns FC, a tyle samo lokalni rywale Kaizer - Orlando Pirates.
Zawodnicy kluby.
Skład na sezon 2020/2021.
"Stan na 28 stycznia 2021"

</doc>
<doc id="1490981" url="https://pl.wikipedia.org/wiki?curid=1490981" title="Rejon czornomorski">
Rejon czornomorski

Rejon czornomorski (ukr. Чорноморський район, "Czornomorśkyj rajon") – jednostka administracyjna wchodząca w skład Republiki Autonomicznej Krymu na Ukrainie.
Rejon utworzony w 1930. Ma powierzchnię 1509 km² i liczy około 34 tysięcy mieszkańców. Siedzibą władz rejonu jest Czornomorskie.
Na terenie rejonu znajdują się 1 osiedlowa rada i 10 rad wiejskich, obejmujących w sumie 31 wsi i 2 osady.

</doc>
<doc id="1490986" url="https://pl.wikipedia.org/wiki?curid=1490986" title="Rejon dżankojski">
Rejon dżankojski

Rejon dżankojski – jednostka administracyjna wchodząca w skład Republiki Autonomicznej Krymu na Ukrainy.
Rejon utworzony w 1918. Ma powierzchnię 2667 km² i liczy około 82 tysięcy mieszkańców. Siedzibą władz rejonu jest Dżankoj.
Na terenie rejonu znajdują się 2 osiedlowe rady i 26 silskich rad, obejmujących w sumie 106 wsi i 2 osady.

</doc>
<doc id="1490987" url="https://pl.wikipedia.org/wiki?curid=1490987" title="U-75">
U-75



</doc>
<doc id="1490988" url="https://pl.wikipedia.org/wiki?curid=1490988" title="Alessandro Rosa Vieira">
Alessandro Rosa Vieira

Falcão, właśc. Alessandro Rosa Vieira (ur. 8 czerwca 1977 w São Paulo) – brazylijski futsalista. .
Kariera.
Karierę futsalową rozpoczął w 1992 roku w Corinthians. Jego wielkie możliwości w 1998 roku przyniosły mu powołanie do reprezentacji Brazylii, z którą dwa razy zdobył tytuł Mistrza Świata, pięć razy wygrał Copa América. Z reprezentacją wygrał także Igrzyska Panamerykańskie i Igrzyska Ameryki Południowej oraz wiele prestiżowych turniejów międzynarodowych. Osiem razy zdobył tytuł Mistrza Brazylii i siedem razy Puchar Brazylii. Siedem razy był Klubowym Mistrzem Ameryki Południowej. W 2005 roku reprezentował barwy piłkarskiego São Paulo FC, z którym zdobył Copa Libertadores i Campeonato Paulista. W 2014 roku zakończył karierę w reprezentacji Brazylii, w której rozegrał 201 spotkań i strzelił 339. bramek.

</doc>
<doc id="1490993" url="https://pl.wikipedia.org/wiki?curid=1490993" title="Rejon kirowski (Krym)">
Rejon kirowski (Krym)

Rejon kirowski (uk. "Кіровський район") – jednostka administracyjna wchodząca w skład Republiki Autonomicznej Krymu na Ukrainie.
Rejon utworzony w 1934. Ma powierzchnię 1208 km² i liczy około 58 tysięcy mieszkańców. Siedzibą władz rejonu jest Kirowśke.
Na terenie rejonu znajdują się 1 miejska rada, 1 osiedlowa rada i 11 silskich rad, obejmujących w sumie 38 miejscowości.

</doc>
<doc id="1490994" url="https://pl.wikipedia.org/wiki?curid=1490994" title="U-74">
U-74



</doc>
<doc id="1490997" url="https://pl.wikipedia.org/wiki?curid=1490997" title="Rejon krasnoperekopski">
Rejon krasnoperekopski

Rejon krasnoperekopski – jednostka administracyjna wchodząca w skład Republiki Autonomicznej Krymu na Ukrainie.
Rejon utworzony w 1936. Ma powierzchnię 1231 km² i liczy około 32 tysięcy mieszkańców. Siedzibą władz rejonu jest Krasnoperekopsk.
Na terenie rejonu znajdują się 1 miejska rada i 12 silskich rad, obejmujących w sumie 38 miejscowości.

</doc>
<doc id="1490998" url="https://pl.wikipedia.org/wiki?curid=1490998" title="RMS Aquitania">
RMS Aquitania

RMS Aquitania – angielski statek parowy należący do linii Cunard. Jego nazwa pochodzi od nazwy rejonu Akwitania we Francji. Był statkiem, na którym poważnie zredukowano liczbę kabin I klasy. Miał cztery kominy i dwa maszty oraz cztery śruby napędowe. Bliźniacze statki to RMS Mauretania i RMS Lusitania.
Geneza.
Początki Aquitanii wiążą się z rywalizacją pomiędzy dwoma wiodącymi angielskimi armatorami transatlantyckich linii pasażerskich – White Star Line i Cunard Line. Chlubą White Star były RMS Olympic i RMS Titanic, które były większe niż najnowsze statki Cunard Line RMS „Mauretania” i RMS „Lusitania”. Duet Cunard Line był szybszy niż statki White Star, ale statki White Star uchodziły za bardziej luksusowe. Cunard Line potrzebował innych liniowców – mniejszych i szybszych, ale zarazem bardziej luksusowych.
Budowa i wodowanie.
Aquitania została zaprojektowana przez Leonarda Pesketta, a wybudowana przez John Brown &amp; Company w stoczni w Clydebank, Szkocja, tam gdzie zostało wybudowanych większość statków należących do Cunard Line. Powstała w tym samym doku co „Lusitania”, który później został wykorzystany do budowy „Queen Mary”, „Queen Elizabeth” i „Queen Elizabeth 2". W następstwie katastrofy „Titanica” „Aquitania” była jednym z pierwszych statków pasażerskich wyposażonym w wystarczającą liczbę szalup ratunkowych dla wszystkich pasażerów oraz załogi. Stępkę pod „Aquitanię” położono w grudniu 1910 a zwodowana została 21 kwietnia 1913. Chrztu dokonała Alice Stanley, hrabina Derby. W ciągu kolejnych trzydziestu miesięcy została odpowiednio wyposażona i 30 maja 1914 wypłynęła w swój dziewiczy rejs.
Projekty i wnętrza.
Chociaż „Aquitanii” zabrakło smukłego wyglądu, takiego jaki miały siostrzane statki – „Mauretania” i „Lusitania”, jej zwiększona długość i szerokość umożliwiły zaprojektowanie bardziej przestronnych przestrzeni ogólnodostępnych. Jej wnętrza zostały zaprojektowane przez brytyjskiego architekta Josepha Arthura Davisa (1878-1951), architekturę wnętrz powierzono firmie Mewes i Davis. Firma ta nadzorowała wcześniej budowę i dekorację w Ritz Hotel w Londynie (otwartym w 1906), a Davis zaprojektował kilka banków tamże. Z kolei jego partner – Charles Mewes projektował wnętrza paryskiego Ritza i został zatrudniony przez Alberta Ballina, szefa niemieckich Hamburg-Amerika Line (Hapag) do zaprojektowania wnętrz liniowca USS Amerika. Przed I wojną światową projektował też wnętrza trzech gigantycznych statków firmy Hapag: „Imperator”, „Vaterland” i „Bismarck”. W ciekawym układzie pracy dla dwóch rywali na linii transatlantyckiej – Cunard i Hamburg-Amerika Linie, Mewes i Davis mieli działać razem – w Niemczech i Anglii i wyłącznie tylko ze sobą. Nie wolno im było za nic ujawnić szczegółów swojej pracy dla drugiej firmy. Pomimo tego układu uzgodnienia te prawie na pewno było naruszone. Wnętrza „Aquitanii” były w dużej mierze dziełem Davisa. Wykonany w stylu Ludwika XVI salon-jadalnia zawiera wiele innowacji stosowanych dla Hapag Lines, co spowodowane mogło być tym, że od wielu lat tak blisko współpracowali, że prace ich stały się niemal zamienne. Davis projektował pomieszczenia dla palących, które były jego interpretacją stylu architekta Inigo Jonesa.
Kariera.
30 maja 1914 „Aquitania” popłynęła w dziewiczy rejs pod dowództwem kapitana Williama Turnera. To wydarzenie zostało jednak przysłonięte zatonięciem RMS Empress of Ireland w Quebec 29 maja, w którym utonęło ponad tysiąc osób. W następnym miesiącu miał w Sarajewie miejsce zamach na arcyksięcia Franciszka Ferdynanda, który spowodował, że świat wkroczył w I wojnę światową, wobec czego „Aquitania” musiała zrobić przerwę w karierze cywilnej. Po trzech dniach od przejęcia statku do użytku wojskowego, rozpoczęto prace nad jego przystosowaniem do służby jako transportowiec wojska. Jednakże ze względów technicznych szybko odstąpiono od takiego jej wykorzystania. Wiosną 1915 r. jednostka została przekształcona w statek patrolowy. Następnie została przekształcona w statek szpitalny i służyła w tej roli w Bitwie o Gallipoli. W 1916 ponownie przeznaczona do służby patrolowej. W 1918 roku wróciła na pełne morze w roli transportowca, przewożącego północnoamerykańskie wojska do Wielkiej Brytanii.
W czerwcu 1919 powróciła do Cunard Line i skierowana na transatlantycką linią Southampton – Nowy Jork. W grudniu tego samego roku została dokowana w stoczni Armstrong Whitworth w Newcastle w celu przeróbki układu napędowego. Z parowca węglowego otrzymała zasilanie olejowe, co znacznie zmniejszyło liczbę załogi maszynowej. Ponadto jej pierwotne, przedwojenne wyposażenie, które zostało przechowane, zostało ponownie zainstalowane.
W latach 20. XX w. „Aquitania” stała się jednym z najbardziej popularnych liniowców na trasie północnoatlantyckiej. Razem z Mauretanią i Berengarią nazywana była "Wielką Trójką". Z czasem „Aquitania” stała się jednym z najbardziej dochodowych liniowców w tym zestawie i w ogóle w historii. Amerykańskie ograniczenia imigracji na początku lat dwudziestych zakończyły wiek masowej emigracji z Europy, ale ocean nadal pozostał głównym szlakiem transportowym między kontynentami, dlatego linie transoceaniczne przetrwały, a nawet przekraczały swoje przedwojenne rekordy.
Po krachu giełdowym w 1929 wiele statków zostało dotkniętych przez jego katastrofalne skutki. „Aquitania” znalazła się w trudnej sytuacji. Drastycznie spadła liczba pasażerów. W tej sytuacji Cunard przeznaczył „Aquitanię” do obsługi tanich wycieczek morskich, które okazały się udanym pomysłem, zwłaszcza dla Amerykanów, którzy wypływali w rejsy przede wszystkim dla alkoholu tu serwowanego bez ograniczeń, ze względu na pełną prohibicję w Stanach. W dniu 10 kwietnia 1935 „Aquitania” osiadła na mieliźnie w pobliżu Thorne Knoll na rzece Test, ale z pomocą dziesięciu holowników i wysokiej pływu udało się ją uwolnić.
II wojna światowa.
Starzejąca się „Aquitania” miała zostać zastąpiona przez RMS Queen Elizabeth w 1940 r., ale wybuch II wojny światowej spowodował, że znowu zaczęła służyć jako transportowiec wojska. W listopadzie 1941 „Aquitania” została w Singapurze (wówczas kolonii brytyjskiej) przemalowana na szaro. Z jej wyjściem w pierwszy rejs po tej operacji wiązane jest domniemanie o okolicznościach zatopienia australijskiego krążownika HMAS „Sydney”. Ponoć szpiedzy na rzecz III Rzeszy w Singapurze mieli donieść, że niebawem wielki transportowiec ma udać się do Australii. Dowództwo Kriegsmarine powiadomiło o tym kapitana operującego w pobliżu Perth korsarskiego rajdera HSK „Kormoran”. Ten zamiast „Aquitanii” napotkał „Sydneya”, którego zatopił.
W swojej ośmioletniej służbie w obu wojnach światowych „Aquitania” przepłynęła ponad 500 000 mil i przewiozła blisko 400 000 żołnierzy, z tak odległych miejsc jak Nowa Zelandia, Australia, Południowy Pacyfik i Ocean Indyjski.
Powojenne losy.
Po zakończeniu II wojny światowej w 1946 zwrócona została Cunardowi. Służyła do przewożenia emigrantów europejskich za ocean. W grudniu 1949, ze względu na wiek, angielskie służby nadzoru żeglugi nie wyraziły zgody na dalszą eksploatacje statku. W swój ostatni rejs „Aquitania” wypłynęła w 1950 roku, zamykając tym samym rozdział czterokominowców. Jednocześnie zakończyła dzieje parowców na szlaku transatlantyckich, przepływając łącznie 3 mln mil w 450 rejsach.
„Aquitania” w ciągu swojej kariery trwającej prawie 36 lat, przewiozła 1,2 miliona pasażerów.

</doc>
<doc id="1490999" url="https://pl.wikipedia.org/wiki?curid=1490999" title="U-73">
U-73



</doc>
<doc id="1491000" url="https://pl.wikipedia.org/wiki?curid=1491000" title="Rejon symferopolski">
Rejon symferopolski

Rejon symferopolski – jednostka administracyjna wchodząca w skład Republiki Autonomicznej Krymu na Ukrainy.
Rejon utworzony w 1965. Ma powierzchnię 1753 km² i liczy około 149 tysięcy mieszkańców. Siedzibą władz rejonu jest Symferopol.
Na terenie rejonu znajdują się 1 miejska rada, 4 osiedlowe rady i 18 silskich rad, obejmujących w sumie 92 miejscowości.

</doc>
<doc id="1491001" url="https://pl.wikipedia.org/wiki?curid=1491001" title="Echinocactus grusonii">
Echinocactus grusonii

Echinocactus grusonii – gatunek rośliny z rodziny kaktusowatych. Roślina ma wiele nazw potocznych, np. "złota beczka", "poduszka teściowej" lub "fotel teściowej". Występuje głównie w Meksyku (San Luis Potosí, Zacatecas, Querétaro).
Morfologia.
Jest to duży sukulent o kulistym kształcie, osiągający metr wysokości i 40-80 centymetrów średnicy. Jest jasnozielony, ma 20-35 ostro zaznaczonych żeber ze stosunkowo niewielkimi areolami pokrytymi filcem. Wyrastają z nich długie (3-5 centymetrów) ciernie o złocistożółtej barwie. Zwykle roślina ma od 8 do 10 cierni bocznych i 3 do 5 środkowych. W lecie pojawiają się dzienne kwiaty, jaskrawożółte długości 4 do 6 cm. Kwitnie w starszym wieku.
Uprawa.
Wymaga silnego nasłonecznienia i minimum 10 °C.

</doc>
<doc id="1491005" url="https://pl.wikipedia.org/wiki?curid=1491005" title="HE 0437-5439">
HE 0437-5439

HE 0437-5439 – duża gwiazda hiperprędkościowa, należąca do ciągu głównego, typu widmowego B, położona w gwiazdozbiorze Złotej Ryby.
Została odkryta w roku 2005 za pomocą 8,2-metrowego teleskopu Kueyen, który jest częścią układu VLT, należącego do Europejskiego Obserwatorium Południowego.
HE 0437-5439 jest młodą gwiazdą o wieku ok. 30 mln lat.
Masa gwiazdy jest prawie dziewięć razy większa niż masa Słońca. Znajduje się w odległości ok. 200 tysięcy lat świetlnych w gwiazdozbiorze Złotej Ryby, 16 stopni na północny zachód od Wielkiego Obłoku Magellana, trochę dalej od niego.
Gwiazda ta oddala się z bardzo dużą prędkością ok. 723 km/s (czyli 2,6 miliona kilometrów na godzinę). Przy tej prędkości nie jest już związana grawitacyjnie i opuści Drogę Mleczną, przechodząc do przestrzeni międzygalaktycznej. Przypuszczalnie powstała w Wielkim Obłoku Magellana i została wyrzucona z niego wkrótce po powstaniu. Mogło się to zdarzyć, jeśli pierwotnie była jednym ze składników gwiazdy podwójnej, który przeleciał w sąsiedztwie bardzo masywnej czarnej dziury.

</doc>
<doc id="1491006" url="https://pl.wikipedia.org/wiki?curid=1491006" title="U-76">
U-76



</doc>
<doc id="1491007" url="https://pl.wikipedia.org/wiki?curid=1491007" title="Waluta kwotowana">
Waluta kwotowana

Waluta kwotowana − w parze walutowej, za pomocą której przedstawiane są kursy walutowe, druga z podanych walut (np. w parze GBP/USD walutą kwotowaną jest dolar amerykański (USD), natomiast funt szterling (GBP) − walutą bazową).

</doc>
<doc id="1491009" url="https://pl.wikipedia.org/wiki?curid=1491009" title="U-71">
U-71



</doc>
<doc id="1491023" url="https://pl.wikipedia.org/wiki?curid=1491023" title="Alfred Fedecki">
Alfred Fedecki

Alfred Fedecki (ur. 1857 w Żytomierzu, zm. 21 lipca 1902 w Mińsku) - jeden z najznakomitszych fotografików Ukrainy pochodzenia polskiego końca XIX i początku XX w. 
Życiorys.
Alfred Fedecki urodził się w 1857 roku w Żytomierzu w polskiej rodzinie. Wykształcenie fotograficzne zdobył w Akademii Sztuki w Wiedniu. Pracę zawodową rozpoczął w Kijowie pod kierunkiem znakomitego fotografika, Włodzimierza Wysockiego. Następnie w 1886 r. otworzył własne atelier fotograficzne w Charkowie.
W swojej samodzielnej pracy artystycznej Fedecki zaczął odchodzić od obowiązującej statycznej „rodzinnej” kompozycji zdjęcia w kierunku „malarskiego” portretowania osób. Nowatorskie, jak na owe czasy, zdjęcia przyniosły artyście dużą popularność oraz liczne nagrody na krajowych i zagranicznych wystawach. Jego wysokie umiejętności doceniły czołowe osobistości życia politycznego i artystycznego. Znane są fotograficzne portrety carów – Aleksandra III i Mikołaja II, prawosławnego duchownego – ojca Jana Kronsztackiego, kompozytorów – Piotra Czajkowskiego i Konstantego Gorskiego. Współpracował z wieloma wydawnictwami, a jego prace były zamieszczane w najbardziej poczytnych czasopismach w Moskwie i Petersburgu.
A.Fedecki interesował się także wszelkimi nowościami technicznymi, które starał się wykorzystywać w fotografii. Często w swojej pracy eksperymentował, m.in. podjął próby zapisywania dźwięków, zastosowania artystycznego fotografii rentgenowskiej, wykonywał pierwsze kolorowe fotografie, a także jako pierwszy w ówczesnym imperium rosyjskim zorganizował publiczny pokaz kinematograficzny w Charkowie w dniu 2 grudnia 1896 r. Zmarł w Mińsku. Pochowany został w Charkowie. 

</doc>
<doc id="1491025" url="https://pl.wikipedia.org/wiki?curid=1491025" title="Zajkowski (Włatcy móch)">
Zajkowski (Włatcy móch)



</doc>
<doc id="1491029" url="https://pl.wikipedia.org/wiki?curid=1491029" title="U-38">
U-38



</doc>
<doc id="1491031" url="https://pl.wikipedia.org/wiki?curid=1491031" title="Prowincja Thừa Thiên-Huế">
Prowincja Thừa Thiên-Huế

Thừa Thiên-Huế – prowincja Wietnamu, znajdująca się we wschodniej części kraju, w Regionie Wybrzeża Północno-Środkowego. Na zachodzie prowincja graniczy z Laosem.
Podział administracyjny.
W skład prowincji Thừa Thiên-Huế wchodzi osiem dystryktów oraz jedno miasto.

</doc>
<doc id="1491032" url="https://pl.wikipedia.org/wiki?curid=1491032" title="Gare d’Amiens">
Gare d’Amiens

Gare d'Amiens – stacja kolejowa w Amiens, w regionie Hauts-de-France, we Francji. Znajduje się tu 6 peronów.
Historia.
Amiens również było skomunikowane z Canaples, Doullens i Beauvais.
Ta stacja została zniszczona w marcu 1918 i ponownie w czasie II wojny światowej, został odbudowany przez Auguste Perreta, który zrealizował w tym samym czasie Tour Perret.
Wewnątrz znajduje się obecnie remont od maja 2008. Liczniki sprzedaży biletów zostały przekazane w bungalowach na placu poza głównym wejściem.
Połączenia.
Amiens jest obsługiwane przez pociągi TER Haute-Normandie, TER Nord-Pas-de-Calais i TER Picardie (linie do Rouen, Calais, Lille, Reims, Compiègne i Paryża), ale również przez Corails Intercités Grandes Lignes z Rouen, Calais, Boulogne, Beauvais i Paryża. Planowane jest połączenie TGV między 2010 a 2016 (istnieje obecnie połączenie autobusowe do TGV Haute-Picardie).

</doc>
<doc id="1491033" url="https://pl.wikipedia.org/wiki?curid=1491033" title="Thua Thien-Hue">
Thua Thien-Hue



</doc>
<doc id="1491035" url="https://pl.wikipedia.org/wiki?curid=1491035" title="U-94">
U-94



</doc>
<doc id="1491037" url="https://pl.wikipedia.org/wiki?curid=1491037" title="Pozycja z ukrytym kadłubem">
Pozycja z ukrytym kadłubem

Pojęcie ukrytego kadłuba (ang. "hull-down position") odnosi się do sytuacji, w której widoczna jest tylko wieża czołgu. Oprócz tej istnieją jeszcze trzy inne pozycje: odsłonięta, z ukrytą wieżą i w pełni ukryta.
Pozycja z ukrytym kadłubem przyjmowana jest przez wóz bojowy tak, aby jego kadłub pozostawał ukryty najlepiej za wierzchołkiem lub wzniesieniem terenu, a widoczna była jedynie wieża.Takie ustawienie pozwala dokonywać obserwacji i ostrzału terenu podczas gdy kadłub schowany jest przed nieprzyjacielskim ogniem.
Pozycja z ukrytą wieżą jest natomiast pozycją, w której pojazd bojowy znajduje się kilka metrów dalej niż przy przyjęciu pozycji z ukrytym kadłubem. Pozycja ta pozwala załodze dokonywać obserwacji pola z włazu, podczas gdy reszta pojazdu znajduje się poza zasięgiem wzroku nieprzyjaciela.

</doc>
<doc id="1491049" url="https://pl.wikipedia.org/wiki?curid=1491049" title="U-93">
U-93



</doc>
<doc id="1491056" url="https://pl.wikipedia.org/wiki?curid=1491056" title="Platon (krater)">
Platon (krater)



</doc>
<doc id="1491057" url="https://pl.wikipedia.org/wiki?curid=1491057" title="U-87">
U-87



</doc>
<doc id="1491062" url="https://pl.wikipedia.org/wiki?curid=1491062" title="Ratusz w Końskowoli">
Ratusz w Końskowoli

Ratusz w Końskowoli – zabytkowa budowla w Końskowoli, niegdyś mieście, obecnie wsi. Została wybudowana we wczesnym stylu klasycystycznym w 1775 roku, obecnie jest siedzibą straży pożarnej. Mieści się pośrodku Rynku. Fundatorem ratusza był książę Aleksander August Czartoryski.

</doc>
<doc id="1491063" url="https://pl.wikipedia.org/wiki?curid=1491063" title="Puchar Świata mężczyzn w piłce siatkowej 2007">
Puchar Świata mężczyzn w piłce siatkowej 2007



</doc>
<doc id="1491064" url="https://pl.wikipedia.org/wiki?curid=1491064" title="Puchar Świata mężczyzn w piłce siatkowej 2003">
Puchar Świata mężczyzn w piłce siatkowej 2003



</doc>
<doc id="1491067" url="https://pl.wikipedia.org/wiki?curid=1491067" title="Puchar Świata kobiet w piłce siatkowej 2007">
Puchar Świata kobiet w piłce siatkowej 2007



</doc>
<doc id="1491068" url="https://pl.wikipedia.org/wiki?curid=1491068" title="1 Korpus Polski w ZSRR">
1 Korpus Polski w ZSRR



</doc>
<doc id="1491070" url="https://pl.wikipedia.org/wiki?curid=1491070" title="Park Tower (Chicago)">
Park Tower (Chicago)

Park Tower – wieżowiec w centrum Chicago, w stanie Illinois. Znajduje się przy 800 Michigan Avenue. Budowa została ukończona w 2000 roku. Ma 70 pięter (67 używanych) i 227 metrów wysokości.

</doc>
<doc id="1491071" url="https://pl.wikipedia.org/wiki?curid=1491071" title="Jednostki samochodowe Wojska Polskiego">
Jednostki samochodowe Wojska Polskiego

Jednostki samochodowe Wojska Polskiego - pododdziały i oddziały i samochodowe Wojska Polskiego od 1917.
W latach 1918-1919 Wojska Samochodowe nazywane były Automobilizmem Wojskowym. Na szczeblu Ministerstwa Spraw Wojskowych organem kierowniczym była Sekcja Automobilowa Departamentu III Technicznego, kierowana przez ppłk. inż. Stanisława Stawińskiego. 17 kwietnia 1919 Sekcja Automobilowa została wyłączona z Departamentu Technicznego i połączona z Sekcją Kolejową w Departament X Komunikacji. 17 maja 1919 w wyniku połączenia Departamentu Komunikacyjnego z Departamentem Technicznym zorganizowany został Departament Techniczno–Komunikacyjny. W składzie nowego departamentu znalazła się Sekcja Samochodowa.
Pod względem fachowym kierownikowi Sekcji Automobilowej M.S.Wojsk. podlegali Autonaczelnicy Okręgów Generalnych, a tym z kolei, wszystkie autokolumny, z wyjątkiem autokolumn przydzielonych do wojsk operacyjnych.
10 stycznia 1919 kierownik M.S.Wojsk., płk Jan Wroczyński "zezwolił na sformowanie w Warszawie pierwszej autobrygady według etatów Wojsk Automobilowych ogłoszonych w Dzienniku Rozporządzeń Wojskowych."
Wykaz jednostek Armii Wielkopolskiej włączonych do Wojska Polskiego.
Jednostki Wojsk Samochodowych w latach 1920-1921:
Jednostki Wojsk Samochodowych Sił Zbrojnych II RP w latach 1921-1934:
Pododdziały samochodowe sformowane w 1939 roku → Polskie oddziały pancerne w kampanii wrześniowej
Ludowe Wojsko Polskie zorganizowało niżej wymienione oddziały i pododdziały samochodowe, które wzięły udział w działaniach wojennych na froncie wschodnim:
W latach 1945-1989 w Wojsku Polskim istniały niżej wymienione jednostki samochodowe:
Po 1989, w Siłach Zbrojnych RP występowały następujące jednostki samochodowe:

</doc>
<doc id="1491072" url="https://pl.wikipedia.org/wiki?curid=1491072" title="Marko Samardžić">
Marko Samardžić

Marko Samardžić (cyr. Марко Самарџић, ur. 22 lutego 1983 w Belgradzie) – serbski siatkarz, reprezentant kraju, grający na pozycji libero. Od sezonu 2014/2015 występował w szwajcarskiej drużynie Volley Amriswil.
Sukcesy klubowe.
Mistrzostwo Serbii i Czarnogóry:
Mistrzostwo Serbii:
Puchar Serbii:
Mistrzostwo Grecji:
Puchar Rumunii:
Mistrzostwo Rumunii:
Mistrzostwo Szwajcarii:
Sukcesy reprezentacyjne.
Liga Światowa:
Mistrzostwa Europy:
Mistrzostwa Świata:

</doc>
<doc id="1491073" url="https://pl.wikipedia.org/wiki?curid=1491073" title="U-86">
U-86



</doc>
<doc id="1491076" url="https://pl.wikipedia.org/wiki?curid=1491076" title="U-84">
U-84



</doc>
<doc id="1491077" url="https://pl.wikipedia.org/wiki?curid=1491077" title="Wonderful Town">
Wonderful Town

Wonderful Town (pol. "Zwariowana ulica") – musical oparty na sztuce Joseph A. Fieldsa i Jeroma Chodorova "My Sister Eileen", słowa do niego napisali Betty Comden i Adolph Green, a muzykę skomponował Leonard Bernstein. Z kolei sztuka Fieldsa i Chodorova jest w rzeczywistości adaptacją sceniczną krótkich autobiograficznych opowiadaniach Ruth McKenney pod tytułem "My Sister Eileen", publikowanych na łamach gazety The New Yorker, wydanych w książce pod tym samym tytułem w 1938 roku. 
Premierowe przedstawienie w reżyserii George'a Abbotta miało miejsce 26 lutego 1953 roku na Broadwayu i zdobyło pięć nagród Tony, w tym dla najlepszego musicalu.
Polska premiera miała miejsce 23 marca 1962 roku w warszawskim Teatrze Komedia.

</doc>
<doc id="1491078" url="https://pl.wikipedia.org/wiki?curid=1491078" title="Sinus Iridum">
Sinus Iridum

Sinus Iridum (łac. "Zatoka Tęcz(y)") – wylew lawy bazaltowej w północno-zachodniej części Mare Imbrium na Księżycu. Zatoka ta została odkryta w 1679 roku. Nazwa Iridum została nadana przez włoskiego astronoma Giovanniego Riccioli. 
Sinus Iridum znajduje się na północno-zachodnim brzegu widocznej strony Księżyca. Średnica zatoki wynosi 236 km. Jej centrum znajduje się na współrzędnych: 44,1°N, 31,5°W.
Nazwa zatoki wraz z kilkoma innymi znalazły się w płycie "Imagined Oceans".

</doc>
<doc id="1491079" url="https://pl.wikipedia.org/wiki?curid=1491079" title="Rejon krasnohwardijski">
Rejon krasnohwardijski

Rejon krasnohwardijski (uk. "Красногвардійський район") – jednostka administracyjna wchodząca w skład Republiki Autonomicznej Krymu na Ukrainy.
Rejon utworzony w 1944. Ma powierzchnię 1766 km² i liczy około 98 tysięcy mieszkańców. Siedzibą władz rejonu jest Krasnohwardijskie.
Na terenie rejonu znajdują się 2 osiedlowe rady i 18 rad wiejskich, obejmujących w sumie 82 miejscowości.

</doc>
<doc id="1491080" url="https://pl.wikipedia.org/wiki?curid=1491080" title="U-85">
U-85



</doc>
<doc id="1491082" url="https://pl.wikipedia.org/wiki?curid=1491082" title="Jednostki taborowe Wojska Polskiego">
Jednostki taborowe Wojska Polskiego

Jednostki taborowe Wojska Polskiego - wykaz pododdziałów i zakładów (instytucji) taborowych Wojska Polskiego.
Wojsko Polskie II RP.
W latach 1918–1939, w Wojsku Polskim funkcjonowały następujące pododdziały i zakłady Wojsk Taborowych:
Szwadrony zapasowe taborów były oddziałami macierzystymi dla żołnierzy pełniących służbę w taborach wielkich jednostek piechoty i jazdy: 1 szwadron dla 1 DLeg. i 8 DP, 2 szwadron dla 9 DP, 3 szwadron dla 2 DLeg., 4 szwadron dla 10 DP, 5 szwadron dla 6 DP).
Organizacja pokojowa Taborów w latach 1921-1925.
Zakłady służby taborowej (zob. administracja sił zbrojnych)
12 września 1930 roku została wydana „Organizacja taborów na stopie pokojowej. Przepisy służbowe”, a 18 września 1930 roku został wydany rozkaz o wprowadzeniu w życie organizacji formacji taborowych. Na podstawie tych dokumentów dziesięć skadrowanych szwadronów taborów zostało przeformowanych w dwa dywizjony taborów (5 i 10) oraz osiem kadr dywizjonów taborów. Nowa organizacja pokojowa taborów została wprowadzona w życie w październiku 1930 roku
„Specjalnie trudna była sytuacja taborów, gdyż dwa dyony taborów i 8 kadr dyonów taborów miały mobilizować około 300 kolumn taborowych, co przy bardzo słabej kadrze zawodowej, było prawie niemożliwe do wykonania. Ponadto wiadomym było, że dla większości kolumn taborowych nie było umundurowania i innego sprzętu (...). Mobilizacja taborów została gruntownie przerobiona. Przy tej sposobności zostały przesunięte miejsca mobilizacji taborów. W planie mob. «S» wszystkie kolumny taborowe dla dywizji piechoty i armii były mobilizowane przez dyony taborowe, które w DOK I, II, VI, VII, VIII, IX były w siedzibach DOK. W razie mobilizacji spowodowałoby to ogromny napływ ludzi, koni i wozów do miast, będących siedzibą DOK. Otóż w czasie przygotowania do opracowania planu mob. «W» zdołano przesunąć pięć kadr dyonów taborowych poza siedzibę DOK (DOK I do Małkini, DOK II do Tomaszowa Lub., DOK VI do Jaworowa, DOK VII do Konina, DOK VIII do Lipna); tylko w DOK IX kadra dyonu taborowego pozostała w Brześciu. W DOK III, IV, V, X dyony taborowe i kadry były już poprzednio poza siedzibą DOK. Drugim bardzo racjonalnym posunięciem było częściowe rozłożenie mobilizacji taborów dywizyjnych na pułki piechoty i artylerii poszczególnych dywizji. W każdej dywizji piechoty 4 kolumny taborowe były mobilizowane przez pułki, w terminach dostosowanych do terminów gotowości pułków, a więc dla dywizji alarmowych w alarmie, a pozostałe kolumny były mobilizowane przez dyony taborowe i to przeważnie w mob. normalnej. Poza tym organizację kolumn taborowych dostosowano do typu wozów na terenie poszczególnych OK. We wszystkich dywizjach piechoty czynnych dodano do OdeB dywizji pluton taborowy, przeznaczony do przewożenia 2-ch jednostek ognia dla dywizyjnego dyonu art. ciężkiej. Plutony te były mobilizowane przez pułki artylerii ciężkiej”.
Tabory w kampanii wrześniowej 1939 roku.
Jednostkami taborów i służby remontowej w polu były:
Jednostkami taborów i służby remontowej na obszarze kraju:
Dywizjony taborów i kadry dywizjonów taborów z chwilą zakończenia mobilizacji oraz przekazania nadwyżek do ośrodków zapasowych ulegały rozformowaniu.
Wojsko Polskie na froncie wschodnim.
Pododdziały 1 i 2 Armii WP oraz OND zostały rozformowane po zakończeniu wojny.

</doc>
<doc id="1491083" url="https://pl.wikipedia.org/wiki?curid=1491083" title="Wunda">
Wunda

Wunda – krater uderzeniowy na powierzchni Umbriela, księżyca Urana o średnicy 131 kilometrów. Z nieznanych powodów jest znacznie jaśniejszy od swojego otoczenia.
Nazwa pochodzi od słowa "Wunda" w wierzeniach Aborygenów oznaczającego złego ducha.
Krater został odkryty przez Voyager 2 24 stycznia 1986 roku.

</doc>
<doc id="1491085" url="https://pl.wikipedia.org/wiki?curid=1491085" title="Rejon leniński (Krym)">
Rejon leniński (Krym)

Rejon leniński (uk. "Ленінський район") – jednostka administracyjna wchodząca w skład Republiki Autonomicznej Krymu na Ukrainie.
Rejon utworzony w 1921. Ma powierzchnię 2919 km² i liczy około 70 tysięcy mieszkańców. Siedzibą władz rejonu jest Lenino.
Na terenie rejonu znajdują się 1 miejska rada, 1 osiedlowa rada i 24 rady wiejskie, obejmujące w sumie 64 miejscowości.

</doc>
<doc id="1491087" url="https://pl.wikipedia.org/wiki?curid=1491087" title="Przełęcz Przysłopy">
Przełęcz Przysłopy

Przełęcz Przysłopy, zwana też Przysłopem (847 m) – przełęcz w Beskidzie Żywieckim w Grupie Pilska. Rozdziela grzbiet Uszczawnego (1051 m) od grzbietu Łabysówki (904 m). Przełęcz znajduje się na terenie Żywieckiego Parku Krajobrazowego. Północno-zachodnie stoki przełęczy opadają do Sopotni, z południowo-wschodnich spływa niewielki potok Lisie Dziury uchodzący do potoku Buczynka.
Na przełęczy znajduje się dość spora polana z kilkoma domami. Polana jest wykorzystywana do wypasu owiec. Rosną na niej rzadkie rośliny, m.in. mieczyk dachówkowaty. Na przełęczy umieszczono tablicę ścieżki dydaktycznej. Przełęcz Przysłopy jest także ważnym węzłem szlaków turystycznych (najkrótsza droga z Korbielowa do Sopotni Wielkiej).

</doc>
<doc id="1491091" url="https://pl.wikipedia.org/wiki?curid=1491091" title="Teki Teslara">
Teki Teslara

Teki Teslara – jeden ze zbiorów akt Centralnego Archiwum Wojskowego.
Są to odpisy dokumentów o charakterze organizacyjnym, sporządzone z archiwaliów wojskowych francuskich (służby historycznego Sztabu Generalnego Ministerstwa Wojny w Paryżu i Francuskiej Misji Wojskowej w Polsce), a dotyczących początkowego stadium formowania Armii Polskiej we Francji w 1917 r.
Nazwa zbioru pochodzi od nazwiska mjra dra Józefa Andrzeja Teslara (1889-1961), legionisty i oficera zawodowego Wojska Polskiego II RP. Przez 3 lata pracował on w archiwum Ministerstwa Wojny w Paryżu.

</doc>
<doc id="1491095" url="https://pl.wikipedia.org/wiki?curid=1491095" title="Anatolij Sliwko">
Anatolij Sliwko

Anatolij Jemieljanowicz Sliwko (ros "Анатолий Емельянович Сливко", ur. 28 grudnia 1938 w Izberbaszu, zm. 16 września 1989 w Nowoczerkasku) – rosyjski seryjny morderca. W latach 1964-1985 zamordował w Niewinnomyssku siedmiu chłopców.
Sliwko pierwszej zbrodni dokonał 2 czerwca 1964. Zamordował wówczas 15-letniego chłopca w Niewinnomyssku, a jego ciało zakopał. Zimą 1975, pewien więzień powiedział milicji, że wie gdzie są zakopane zwłoki zaginionego chłopca. Po przeszukaniu wskazanego terenu, stwierdzono, że były to informacje nieprawdziwe. 11 maja 1975 zaginął kolejny chłopiec – Andriej. Matka chłopca stwierdziła, iż ten mówił, że w pobliskim lesie jakiś człowiek kręci filmy video, a Andriejowi zaproponował udział w tym filmie. Przez prowadzone niedbale śledztwo nie odnaleziono zarówno Andrieja, jak i człowieka z lasu. Jak się później okazało tym człowiekiem był Sliwko. Sliwko założył też klub, do którego zapraszał nastoletnich chłopców. Klub ten nazwał Czergid (ros. "Чергид -" skrót od "Через реки, горы и долины" - "Przez rzeki, góry i doliny"). Do kolejnych zaginięć chłopców w Niewinnomyssku doszło w 1980 i 1985 roku. W 1985 jeden z chłopców – członek klubu, powiedział rodzicom, że wychowawca znęca się nad nimi. Gdy te informacje dotarły do milicji, śledczy szybko skojarzyli, że kilku zaginionych w ostatnim czasie chłopców, było członkami klubu Czergid. Gdy Sliwko został zatrzymany do wyjaśnień, przyznał się do zamordowania siedmiu chłopców i podał lokalizację miejsc, gdzie zostali zakopani.
Anatolij Sliwko został oskarżony o siedem morderstw, gwałtów dokonanych na nieletnich oraz nekrofilię. Za wszystkie zbrodnie został skazany na karę śmierci. W 1989 roku, w czasie przebywania w celi śmierci, Sliwko starał się pomóc milicji w schwytaniu innego seryjnego mordercy – Andrieja Czikatiły, zwanego "Rzeźnikiem z Rostowa". Kilka godzin po ostatnim wywiadzie z milicją w tej sprawie, Sliwko został stracony.

</doc>
<doc id="1491098" url="https://pl.wikipedia.org/wiki?curid=1491098" title="Rejon nyżniohirski">
Rejon nyżniohirski

Rejon nyżniohirski (uk. "Нижньогірський район") – jednostka administracyjna wchodząca w skład Republiki Autonomicznej Krymu na Ukrainy.
Rejon utworzony w 1923. Ma powierzchnię 1212 km² i liczy około 56 tysięcy mieszkańców. Siedzibą władz rejonu jest Nyżniohirski.
Na terenie rejonu znajdują się 1 osiedlowa rada i 18 silskich rad, obejmujących w sumie 58 miejscowości.

</doc>
<doc id="1491100" url="https://pl.wikipedia.org/wiki?curid=1491100" title="Izabela Aragońska (królowa Niemiec)">
Izabela Aragońska (królowa Niemiec)

Izabela Aragońska, także Elżbieta Aragońska (ur. 1300 lub 1302; zm. 12 lipca 1330) – córka króla Aragonii Jakuba II Sprawiedliwego i Blanki Andegaweńskiej; żona króla niemieckiego Fryderyka Pięknego.
W 1311 Fryderyk III Piękny rozpoczął rokowania z Jakubem II Sprawiedliwym w sprawie małżeństwa z jego córką. Dwa lata później w Barcelonie Izabela poślubiła per procura Fryderyka Pięknego. W styczniu 1314 narzeczona wraz z dużym wianem przybyła do Austrii. Wesele odbyło się 31 stycznia 1314 w Judenburgu. Po ślubie Izabela używała imienia Elżbieta. W październiku 1314 Fryderyk Piękny został wybrany królem niemieckim w opozycji do Ludwika Bawarskiego. W Zielone Święta 1315 Elżbieta została koronowana w Bazylei na królową. Jej małżeństwo okazało się harmonijne, ale przez cały czas małżonkowie borykali się z problemami finansowymi. Elżbieta musiała kilkakrotnie ratować finanse poprzez sprzedaż swoich kosztowności. Okres uwięzienia męża po bitwie pod Mühldorfem i spory z Ottonem Wesołym, bratem męża, przyczyniły się do pogorszenia jej stanu zdrowia. Przeżyła męża o pół roku.
Fryderyk Piękny i Elżbieta mieli troje dzieci:

</doc>
<doc id="1491101" url="https://pl.wikipedia.org/wiki?curid=1491101" title="Rejon perwomajski (Krym)">
Rejon perwomajski (Krym)

Rejon perwomajski (uk. "Первомайський район") – jednostka administracyjna wchodząca w skład Republiki Autonomicznej Krymu na Ukrainie.
Rejon utworzono w 1935. Ma powierzchnię 1474 km² i liczy około 40 tysięcy mieszkańców. Siedzibą władz rejonu jest Perwomajśke.
Na terenie rejonu znajdują się 1 osiedlowa rada i 16 silskich rad, obejmujących w sumie 39 miejscowości.

</doc>
<doc id="1491103" url="https://pl.wikipedia.org/wiki?curid=1491103" title="Przegląd Wojskowy">
Przegląd Wojskowy

Przegląd Wojskowy – polskie czasopismo wojskowe o profilu niepodległościowym, wydawane we Lwowie od maja 1914 wspólnymi siłami wszystkich polskich organizacji wojskowych.
Na czele Komitetu Redakcyjnego stał Józef Miniewski, pułkownik Wojsk Polskich z okresu powstania styczniowego.

</doc>
<doc id="1491104" url="https://pl.wikipedia.org/wiki?curid=1491104" title="Rejon rozdolnieński">
Rejon rozdolnieński

Rejon rozdolnieński – jednostka administracyjna wchodząca w skład Republiki Autonomicznej Krymu na Ukrainy.
Rejon utworzony w 1923. Ma powierzchnię 1231 km² i liczy około 37 tysięcy mieszkańców. Siedzibą władz rejonu jest Rozdolne.
Na terenie rejonu znajdują się 2 osiedlowe rady i 10 silskich rad, obejmujących w sumie 39 miejscowości.

</doc>
<doc id="1491105" url="https://pl.wikipedia.org/wiki?curid=1491105" title="Góry Haemus">
Góry Haemus



</doc>
<doc id="1491106" url="https://pl.wikipedia.org/wiki?curid=1491106" title="Rejon sacki">
Rejon sacki

Rejon sacki – jednostka administracyjna wchodząca w skład Republiki Autonomicznej Krymu na Ukrainie.
Rejon utworzony w 1935. Ma powierzchnię 2257 km² i liczy około 81 tysięcy mieszkańców. Siedzibą władz rejonu są Saki.
Na terenie rejonu znajdują się 1 osiedlowa rada i 23 silskie rady, obejmujące w sumie 78 miejscowości.

</doc>
<doc id="1491107" url="https://pl.wikipedia.org/wiki?curid=1491107" title="U-66">
U-66



</doc>
<doc id="1491110" url="https://pl.wikipedia.org/wiki?curid=1491110" title="Dywizja Szkolna">
Dywizja Szkolna



</doc>
<doc id="1491111" url="https://pl.wikipedia.org/wiki?curid=1491111" title="Rejon sowiecki (Krym)">
Rejon sowiecki (Krym)

Rejon sowiecki (ukr. Совєтський район, "Sowietśkyj rajon") – jednostka administracyjna wchodząca w skład Republiki Autonomicznej Krymu na Ukrainie.
Rejon został utworzony w 1923. Jego powierzchnia wynosi 1080 km² i jest zamieszkiwany przez około 38 tysięcy mieszkańców. Siedzibą władz rejonu jest Sowiecki.
Na terenie rejonu znajdują się 1 osiedlowa rada i 11 rad wiejskich, obejmujących w sumie 38 miejscowości.

</doc>
<doc id="1491112" url="https://pl.wikipedia.org/wiki?curid=1491112" title="U-61">
U-61



</doc>
<doc id="1491113" url="https://pl.wikipedia.org/wiki?curid=1491113" title="Polskie drużyny hokeja na lodzie w europejskich pucharach">
Polskie drużyny hokeja na lodzie w europejskich pucharach

Historia występów.
Lata 60..
1965/66
I runda:
GKS Katowice - HK Jesenice 10-2 (3-2,1-0,6-0)
GKS Katowice - HK Jesenice 4-1 (2-1,2-0,0-0)
HK Jesenice - GKS Katowice 2-2 (1-0,1-2,0-0)
HK Jesenice - GKS Katowice 4-2
II runda:
GKS Katowice - ZKL Brno 3-3 (2-0,1-1,0-2)
GKS Katowice - ZKL Brno 3-3 (1-0,1-0,1-3)
ZKL Brno - GKS Katowice 8-0 (4-0,2-0,2-0)
ZKL Brno - GKS Katowice 12-3 (3-0,2-1,7-2)
Zwycięzca - ZKL Brno
1966/67
II runda:
Podhale Nowy Targ - CSKA Sofia 6-1 (3-0,0-0,3-1)
Podhale Nowy Targ - CSKA Sofia 8-3 (4-1,1-1,3-1)
CSKA Sofia - Podhale Nowy Targ 5-11 (2-1,1-6,2-4)
CSKA Sofia - Podhale Nowy Targ 5-8 (2-4,1-3,2-1)
III runda:
Tampereen Ilves - Podhale Nowy Targ 9-1 (4-0,2-0,3-1)
Tampereen Ilves - Podhale Nowy Targ 8-3 (3-1,2-1,3-1)
Podhale Nowy Targ - Tampereen Ilves 1-4 (0-2,1-0,0-2)
Podhale Nowy Targ - Tampereen Ilves 3-5 (0-1,1-2,2-2)
Zwycięzca - ZKL Brno
1967/68
I runda:
Porin Ässät - Legia Warszawa 6-3 (3-2,2-0,1-1)
Legia Warszawa - Porin Ässät 1:6 (1-2,0-2,0-2)
Zwycięzca - ZKL Brno
1968/69
I runda:
GKS Katowice - KooVee Tampere walkower dla GKS-u
II runda:
GKS Katowice - Dynamo Berlin 1-2 (1-2,0-0,0-0)
Dynamo Berlin - GKS Katowice 3-3 (1-0,1-1,1-2)
Zwycięzca - CSKA Moskwa
1969/70
I runda:
Podhale Nowy Targ - HK Jesenice 10-2 (4-1,4-1,2-0)
HK Jesenice - Podhale Nowy Targ 4-2 (1-0,2-0,1-2)
II runda:
Dukla Jihlava - Podhale Nowy Targ 11-1 (4-0,4-0,3-1)
Podhale Nowy Targ - Dukla Jihlava 4-5 (3-0,1-1,0-4)
Zwycięzca - CSKA Moskwa
Lata 70..
1970/71
I runda:
HIFK Hockey - GKS Katowice 4-2 (1-1,1-0,2-1)
GKS Katowice - HIFK Hockey 0-4
Zwycięzca - CSKA Moskwa
1971/72
I runda:
Podhale Nowy Targ - Vålerenga Oslo 5-3 (0-0,1-2,4-1)
Vålerenga Oslo - Podhale Nowy Targ 3-9 (1-5,2-2,0-2)
II runda:
Porin Ässät - Podhale Nowy Targ 3-9
Podhale Nowy Targ - Porin Ässät 5-0 walkower dla Podhala
III runda:
Podhale Nowy Targ - Dynamo Weißwasser 3-9 (2-3,1-2,0-4)
Dynamo Weißwasser - Podhale Nowy Targ 10-0 (1-0,3-0,6-0)
Zwycięzca - CSKA Moskwa
1972/73
I runda:
Hasle/Løren IL Oslo - Podhale Nowy Targ 2-5 (1-3,1-2,0-0)
Podhale Nowy Targ - Hasle/Løren IL Oslo 6-3 (2-1,3-2,1-0)
II runda:
Podhale Nowy Targ - Dynamo Weißwasser 4-3 (1-1,1-1,2-1)
Dynamo Weißwasser - Podhale Nowy Targ 9-0 (1-0,1-0,7-0)
Zwycięzca - CSKA Moskwa
1973/74
Polskie drużyny nie brały udziału.
Zwycięzca - CSKA Moskwa
1974/75
I runda:
Podhale Nowy Targ - HIFK Hockey 7-8 (2-2,2-3,3-3)
Podhale Nowy Targ - HIFK Hockey 8-7 (4-1,0-3,3-2,1-1), karne 1-3
Zwycięzca - Krylja Sowietow Moskwa
1975/76
Polskie drużyny nie brały udziału.
Zwycięzca - CSKA Moskwa
1976/77
II runda:
Podhale Nowy Targ - Frisk-Asker walkower dla Podhala
III runda:
Poldi Kladno - Podhale Nowy Targ walkower dla Poldi Kladno
Zwycięzca - Poldi Kladno
1977/78
I runda:
Dynamo Berlin - Podhale Nowy Targ 7-3 (1-1,2-2,4-0).
Podhale Nowy Targ - Dynamo Berlin 4-4 (2-0,2-1,0-3).
Zwycięzca - CSKA Moskwa
1978/79
I runda:
Dynamo Berlin - Podhale Nowy Targ 5-6 (1-4,2-0,2-2)
Podhale Nowy Targ - Dynamo Berlin 7-2 (3-1,2-1,2-0)
II runda:
Manglerud Star Ishockey - Podhale Nowy Targ 2-13 (0-4,0-5,2-4)
Manglerud Star Ishockey - Podhale Nowy Targ 2-3 (0-1,1-2,1-0)
III runda:
Steaua Bukareszt - Podhale Nowy Targ 1-3 (0-1,1-0,0-2)
Podhale Nowy Targ - Steaua Bukareszt 3-1 (2-0,1-0,0-1)
IV runda:
Porin Ässät - Podhale Nowy Targ 7-1 (3-0,2-0,2-1)
Podhale Nowy Targ - Porin Ässät 0-5 walkower dla Porin Ässät
Zwycięzca – CSKA Moskwa
1979/80
Polskie drużyny nie brały udziału.
Zwycięzca - CSKA Moskwa
Lata 80..
1980/81
I runda:
Zagłębie Sosnowiec - Vojens IK 11-2
Vojens IK - Zagłębie Sosnowiec 3-10
II runda:
Zagłębie Sosnowiec - Dynamo Berlin 6-3 (2-0,2-0,2-3)
Dynamo Berlin – Zagłębie Sosnowiec 6-1 (1-0,2-0,3-1)
Zwycięzca – CSKA Moskwa
1981/82
I runda:
Zagłębie Sosnowiec - Dinamo Bukareszt 8-5
Zagłębie Sosnowiec - Dinamo Bukareszt 7-3
II runda:
Zagłębie Sosnowiec - Feenstra Flyers Heerenveen 5-2
Feenstra Flyers Heerenveen - Zagłębie Sosnowiec 7-5
III runda:
Oulun Kärpät - Zagłębie Sosnowiec walkower dla Oulun Kärpät
Zwycięzca - CSKA Moskwa
1982/83
Polskie drużyny nie brały udziału.
Zwycięzca - CSKA Moskwa
1983/84
Polskie drużyny nie brały udziału.
Zwycięzca - CSKA Moskwa
1984/85
II runda:
Polonia Bytom - Steaua Bukareszt 6-4
Steaua Bukareszt - Polonia Bytom 3-6 (1-0,1-3,1-3)
III runda:
Polonia Bytom - Dynamo Berlin 3-1
Dynamo Berlin - Polonia Bytom 6-4 (3-0,0-3,3-1), karne 2-3
Finał - Megeve (Francja)
EC Kolonia - Dukla Jihlava 3-5 (1-2,0-3,2-0)
AIK Solna Sztokholm - Polonia Bytom 3-0 (1-0,0-0,2-0)
EC Kolonia - CSKA Moskwa 3-9 (0-4,1-3,2-2)
Dukla Jihlava - Polonia Bytom 10-0 (3-0,3-0,4-0)
Polonia Bytom - CSKA Moskwa 0-11 (0-3,0-1,0-7)
Dukla Jihlava - AIK Solna Sztokholm 1-3 (0-1,0-0,1-2)
AIK Solna Sztokholm - CSKA Moskwa 1-5 (0-2,1-3,0-0)
EC Kolonia - Polonia Bytom 5-4 (1-2,2-2,2-0)
CSKA Moskwa - Dukla Jihlava 6-4 (3-1,2-1,1-2)
AIK Solna Sztokholm - EC Kolonia 3-6 (1-2,2-2,0-2)
Tabela :
zwycięzca - CSKA Moskwa
1985/86
II runda:
SHC Saint-Gervais - Zagłębie Sosnowiec 5-3 (0-0,3-1,2-2) wg innego źródła (0-0,3-0,2-3)
SHC Saint-Gervais - Zagłębie Sosnowiec 3-3 (0-1,2-0,1-2)
Zwycięzca - CSKA Moskwa
1986/87
II runda:
Partizan Belgrad - Polonia Bytom 2-5 (1-1,0-2,1-2)
Polonia Bytom - Partizan Belgrad 9-1 (3-0,3-0,3-1)
III runda:
Polonia Bytom - TJ VSZ Koszyce 1-4 (1-4,0-0,0-0)
TJ VSZ Koszyce - Polonia Bytom 3-2 (1-0,1-2,1-0)
Zwycięzca - CSKA Moskwa
1987/88
Turniej w Megeve i Saint-Gervais (Francja)
Podhale Nowy Targ - HC Mont-Blanc 3-5 (0-2,2-0,1-3)
Podhale Nowy Targ - Steaua Bukareszt 3-2 (1-0,1-2,1-0)
Tappara Tampere - Podhale Nowy Targ 5-1 (2-0,2-0,1-1)
Podhale kończy na 3. miejscu, awans do turnieju finałowego uzyskał Tappara Tampere.
Zwycięzca - CSKA Moskwa
1988/89
Turniej w Klagenfurcie (Austria)
Färjestads BK Karlstad - Polonia Bytom 4-0 (2-0,0-0,2-0)
Klagenfurt AC- Polonia Bytom 5-6 (2-2,2-3,1-1)
HC Mont-Blanc - Polonia Bytom 5-7 (0-3,2-2,3-2)
Polonia kończy na 2. miejscu, awans do turnieju finałowego - Färjestads BK Karlstad.
Zwycięzca - CSKA Moskwa
1989/90
Turniej w Rotterdamie (Holandia)
Français Volants de Paryż - Polonia Bytom 7-7 (1-2,2-2,4-3)
Durham Wasps - Polonia Bytom 7-7 (4-4,2-1,1-2)
Gunco Panda’s Rotterdam - Polonia Bytom 3-3 (3-0,0-2,0-1)
Polonia kończy na 3. miejscu, awans do turnieju półfinałowego uzyskał Gunco Panda’s Rotterdam.
Zwycięzca - CSKA Moskwa
Lata 90..
1990/91
Turniej w Rødovre (Dania)
Furuset IF Oslo - Polonia Bytom 0-3
Rødovre SIK - Polonia Bytom 1-7
Polonia Bytom - Cardiff Devils 8-3
Polonia wygrała turniej i awansowała do turnieju półfinałowego.
Turniej w Lugano (Szwajcaria)
HC Lugano - Polonia Bytom 7-2 (2-2,3-0,2-0)
Sparta Praga - Polonia Bytom 7-5 (1-2,3-1,3-2)
Polonia Bytom - Steaua Bukareszt 4-2 (3-0,0-1,1-1)
Polonia kończy na 3. miejscu, awans do turnieju finałowego - Sparta Praga i HC Lugano.
Zwycięzca - Djurgården IF Sztokholm
1991/92
Turniej w Herning (Dania)
Herning IK - Polonia Bytom 2-6 (1-2,1-2,0-2)
Polonia Bytom - Vålerenga Oslo 2-4 (1-3,1-0,0-1)
Durham Wasps - Polonia Bytom 2-10 (0-2,0-5,2-3)
Polonia Bytom zajęła 2. miejsce i razem z Vålerengą Oslo uzyskała awans do turniejów półfinałowych.
Turniej w Bernie (Szwajcaria)
Dinamo Moskwa - Polonia Bytom 6-0 (2-0,3-0,1-0)
HDD Olimpija Lublana - Polonia Bytom 2-1 (2-0,0-1,0-0)
SC Bern - Polonia Bytom 4-0 (0-0,2-0,2-0)
Polonia Bytom zajęła 4. miejsce, awans do turnieju finałowego uzyskało Dinamo Moskwa i SC Berno.
Zwycięzca - Djurgården IF Sztokholm
1992/93
Turniej w Oświęcimiu
Unia Oświęcim - Energija Elektreny 16-1
Unia Oświęcim - Sokił Kijów 3-2
Unia Oświęcim zajęła 1. miejsce i awansowała do turnieju półfinałowego.
Turniej w Rouen (Francja)
Malmö IF - Unia Oświęcim 6-5 (2-1,2-2,2-2)
Dragons de Rouen - Unia Oświęcim 8-1 (4-1,2-1,2-0)
Unia Oświęcim - HK Saga Ryga 11-1 (1-1,5-0,5-0)
Awans do finału uzyskały Dragons de Rouen, Malmö IF i z 3. miejsca Unia Oświęcim.
Finał - Düsseldorf i Duisburg (Niemcy)
Grupa 1
Malmö IF - Unia Oświęcim 5-0 (2-0,2-0,1-0)
HC Devils Milano - SC Bern 4-3 (0-2,4-1,0-0)
Unia Oświęcim - SC Berno 2-1 (0-0,2-1,0-0)
HC Devils Milano - Malmö IF 2-3 (1-0,0-2,1-1)
Unia Oświęcim - HC Devils Milano 3-8 (1-1,2-2,0-5)
Malmö IF - SC Berno 5-1 (3-0,0-1,2-0)
Tabela:
Grupa 2
Düsseldorfer EG - Dragons de Rouen 8-2 (5-1,1-0,2-1)
Dinamo Moskwa - Jokerit 6-0 (1-0,1-0,4-0)
Düsseldorfer EG - Jokerit 0-3 (0-1,0-1,0-1)
Dinamo Moskwa - Dragons de Rouen 5-0 (1-0,4-0,0-0)
Düsseldorfer EG - Dinamo Moskwa 1-3 (0-1,0-2,1-0)
Jokerit - Dragons de Rouen 4-2 (2-0,2-2,0-0)
Tabela :
O 3. miejsce:
Jokerit - HC Devils Milano 4-2 (2-0,2-1,0-1)
Finał:
Malmö IF - Dinamo Moskwa 4-3 po karnych (0-1,1-1,2-1,0-0,1-0)
Zwycięzca - Malmö IF
1993/94
Turniej w Mediolanie (Włochy)
Sparta Praga - Podhale Nowy Targ 9-2 (3-0,2-2,4-0)
HC Devils Milano - Podhale Nowy Targ 8-0 (3-0,3-0,2-0)
Podhale Nowy Targ - Esbjerg IK 4-4 (1-0,1-3,2-1)
Podhale Nowy Targ zajęło 4. miejsce, awans do finału uzyskały HC Devils Milano i Sparta Praga.
Zwycięzca - Turun Palloseura
1994/95
Puchar Federacji
Turniej w Oświęcimiu
Półfinał:
Unia Oświęcim - Alba Volán Székesfehérvár 3-2 (1-1,1-1,1-0)
Finał:
Unia Oświęcim - Saławat Jułajew Ufa 2-10 (0-5,0-3,2-2)
Awans do turnieju finałowego uzyskał Saławat Jułajew Ufa.
Ostatecznie turniej finałowy rozegrany w Lublanie wygrał zespół Saławat Jułajew Ufa.
Puchar Europy
Turniej w Nowym Targu
Podhale Nowy Targ - Slavia Sofia 18-1 (2-0,8-1,8-0)
Podhale Nowy Targ - HK Zagrzeb 12-2 (4-0,5-0,3-2)
Podhale Nowy Targ - HC Dukla Trenczyn 4-7 (0-2,1-4,3-1)
Podhale zajęło 2. miejsce i wraz z Duklą Trenczyn awansowało do półfinałów.
Turniej w Kristianstad (Szwecja)
Dragons de Rouen - Podhale Nowy Targ 5-0 (3-0,2-0,0-0)
Malmö IF - Podhale Nowy Targ 9-2 (3-0,2-1,4-1)
Podhale Nowy Targ - Acroni Jesenice 5-7 (2-2,2-2,1-3)
Podhale zajęło 4. miejsce, awans do turnieju finałowego uzyskał Malmö IF.
Zwycięzca - Jokerit
1995/96
Puchar Federacji
Turniej w Oświęcimiu
Półfinał:
Unia Oświęcim - Chimik Polymir Novopolotsk 1-4 (1-3,0-0,0-1)
O 3. miejsce:
Unia Oświęcim - Acroni Jesenice 3-8 (2-2,0-4,1-2)
Awans z oświęcimskiego turnieju do rundy finałowej uzyskał Mietałłurg Magnitogorsk.
Ostatecznie turniej finałowy rozegrany w Trenczynie wygrał zespół AS Varese Hockey z Włoch.
Puchar Europy
Turniej we Vsetínie (Czechy)
Dragons de Rouen - Podhale Nowy Targ 5-2 (4-0,1-1,0-1)
HDD Olimpija Lublana - Podhale Nowy Targ 11-4 (7-2,3-2,1-0)
HC Petra Vsetin - Podhale Nowy Targ 4-2 (2-0,0-2,2-0)
Podhale Nowy Targ na 4. miejscu, awans do turnieju finałowego uzyskała HC Petra Vsetin.
Zwycięzca - Jokerit
1996/97
Turniej w Nowym Targu
Podhale Nowy Targ - Jerusalem Lions 11-2 (3-1,5-0,3-1)
Podhale Nowy Targ - Energija Elektreny 12-1 (3-0,5-0,4-1)
Podhale Nowy Targ - Sokił Kijów 0-4 (0-1,0-1,0-2)
Podhale Nowy Targ na 2. miejscu i wraz z Sokołem Kijów uzyskał awans do turniejów półfinałowych.
Turniej w Feldkirch (Austria)
HC Petra Vsetin - Podhale Nowy Targ 8-1 (1-0,4-0,3-1)
Samina VEU Feldkirch - Podhale Nowy Targ 9-2 (2-1,2-1,5-0)
Podhale Nowy Targ - Torpedo Ust-Kamienogorsk 1-6 (0-3,0-3,1-0)
Podhale Nowy Targ na 4. miejscu, uzyskał awans do finału Samina VEU Feldkirch.
Zwycięzca - Łada Togliatti
Nowo utworzony European Hockey League w którym nie startowały polskie drużyny wygrał Turun Palloseura
Superpuchar Europy zdobył Turun Palloseura pokonując Łade Togliatti.
Puchar Kontynentalny
1997/98
Runda eliminacyjna, grupa B – turniej w Jesenicach (Słowenia)
Unia Oświęcim - KHL Medveščak Zagrzeb 9-2 (5-0,3-1,1-1)
Acroni Jesenice - Unia Oświęcim 2-3 (1-1,0-1,1-1)
Awans Unii Oświęcim z 1. miejsca do II rundy.
I runda, grupa H – turniej w Lublanie (Słowenia)
HDD Olimpija Lublana - Unia Oświęcim 1-7 (1-2,0-3,0-2)
Klagenfurt AC - Unia Oświęcim 3-3 (0-0,0-1,3-2)
Unia Oświęcim - Ferencvárosi TC 4-0 (2-0,1-0,1-0)
Awans do III rundy uzyskał Klagenfurt AC, który wyprzedził Unię Oświęcim lepszym bilansem bramkowym.
I runda, grupa J – turniej w Nowym Targu
Podhale Nowy Targ - Essamika Ogre 3-2 (2-1,1-1,0-0)
Podhale Nowy Targ - Dunaferr Dunaújváros 4-1 (1-0,2-0,1-1)
Podhale Nowy Targ - HK SKP Poprad 4-3 (1-0,1-2,2-1)
Podhale Nowy Targ wygrało turniej i awansowało do III rundy.
II runda, grupa N – turniej w Trzyńcu (Czechy)
HC Koszyce - Podhale Nowy Targ 5-1 (2-0,1-0,2-1)
HC Zelezarny Trzyniec - Podhale Nowy Targ 0-5 (0-2,0-1,0-2)
Klagenfurt AC - Podhale Nowy Targ 4-3 (2-1,0-0,2-2)
Podhale Nowy Targ na 3. miejscu, zaś awans do turnieju finałowego uzyskał HC Koszyce.
Zwycięzca - HC Koszyce
W European Hockey League zwycięstwo odniósł VEU Feldkirch.
Superpuchar Europy zdobył VEU Feldkirch pokonując HC Koszyce.
1998/99
Turniej w Nowym Targu
Podhale Nowy Targ - Alba Volán Székesfehérvár 6-2 (1-1,2-0,3-1)
Podhale Nowy Targ - HK Sportina Bled 11-0 (3-0,2-0,6-0)
Podhale Nowy Targ zajęło 1. miejsce i awansowało do II rundy.
Turniej w Cardiff (Wielka Brytania)
Podhale Nowy Targ - Dunaferr Dunaújváros 5-0 (1-0,1-0,3-0)
HDD Olimpija Lublana - Podhale Nowy Targ 5-2 (2-1,2-1,1-0)
Cardiff Devils - Podhale Nowy Targ 5-3 (1-2,4-0,0-1)
Podhale Nowy Targ zajęło 4. miejsce, awans do półfinałów uzyskała HDD Olimpija Lublana.
Turniej w Oświęcimiu
Unia Oświęcim - SC Miercurea Ciuc 6-1 (3-1,2-0,1-0)
Unia Oświęcim - Steaua Bukareszt 6-1 (2-0,1-1,3-0)
Unia Oświęcim - Medvescak Zagrzeb 11-0 (4-0,2-0,5-0)
Unia Oświęcim wygrała turniej i awansowała do półfinałów.
Turniej w Ambrì (Szwajcaria)
Unia Oświęcim - HDD Olimpija Lublana 1-5 (0-2,0-1,1-2)
EC Graz - Unia Oświęcim 1-5 (0-2,0-1,1-2)
HC Ambrì-Piotta - Unia Oświęcim 3-1 (1-0,1-1,1-0)
Unia Oświęcim zajęła 3. miejsce, awans do turnieju finałowego uzyskała HC Ambrì-Piotta.
Zwycięzca - HC Ambrì-Piotta
W European Hockey League zwycięstwo odniósł Mietałłurg Magnitogorsk.
Superpuchar Europy zdobył zespół HC Ambrì-Piotta pokonując Mietałłurg Magnitogorsk.
1999/2000
Turniej w Krynicy-Zdroju
Podhale Nowy Targ - Slavia Sofia 12-0 (4-0,4-0,4-0)
Podhale Nowy Targ - Medvescak Zagrzeb 7-1 (2-0,2-0,3-1)
Podhale Nowy Targ - Energija Elektreny 7-1 (2-1,3-0,2-0)
Podhale Nowy Targ wygrało turniej i awansowało do II rundy.
Turniej w Oświęcimiu
KTH Krynica - Liepājas Metalurgs (Łotwa) 1-1 (0-0,1-1,0-0)
Unia Oświęcim - SC Miercurea-Ciuc 10-0 (2-0,3-0,5-0)
KTH Krynica - SC Miercurea-Ciuc 11-1 (3-0,5-1,3-0)
Unia Oświęcim - Liepājas Metalurgs 4-1 (1-1,2-0,1-0)
Liepājas Metalurgs - SC Miercurea-Ciuc 9-3 (5-0,1-1,3-2)
Unia Oświęcim - KTH Krynica 3-1 (0-0,2-1,1-0)
Tabela:
Awans do III rundy uzyskała Unii Oświęcim.
Turniej w Zvoleniu (Słowacja)
Podhale Nowy Targ - Rødovre SIK 4-4 (1-2,1-0,2-2)
Sokił Kijów - Podhale Nowy Targ 3-0 (1-0,0-0,2-0)
HKm Zvolen - Podhale Nowy Targ 2-4 (0-0,1-1,1-3)
Podhale Nowy Targ zakończyła na 3. miejscu, awans do III rundy uzyskał HKm Zvolen.
Turniej w Pilźnie (Czechy)
HC Koszyce - Unia Oświęcim 6-2 (3-0,1-2,2-0)
HC Keramika Pilzno - Unia Oświęcim 4-6 (1-3,1-0,2-3)
HKm Zvolen - Unia Oświęcim 4-1 (2-1,1-0,1-0)
Unia Oświęcim zakończyła na 3. miejscu, awans do turnieju finałowego uzyskał HKm Zvolen.
Zwycięzca - HC Ambri-Piotta
W European Hockey League zwycięstwo odniósł Mietałłurg Magnitogorsk.
Superpuchar Europy zdobył zespół Mietałłurg Magnitogorsk pokonując HC Ambri-Piotta. 
Lata 2000–2010.
2000/2001
Turniej w Székesfehérvárze (Węgry)
Alba Volán Székesfehérvár - Podhale Nowy Targ 4-1 (1-1,2-0,1-0)
Rapid Bukareszt - Podhale Nowy Targ 3-5 (1-1,0-3,2-1)
Podhale Nowy Targ - Slavija Lublana 0-3 (0-2,0-0,0-1)
Podhale Nowy Targ kończy na 3. miejscu, awans do II rundy uzyskała Alba Volán Székesfehérvár.
Turniej w Oświęcimiu
Unia Oświęcim - Alba Volán Székesfehérvár 5-0
Unia Oświęcim - Acroni Jesenice 4-1
Unia Oświęcim - IHC Pisek 6-1 
Unia Oświęcim zajęła 1. miejsce i awansowała do III rundy.
Turniej w Bratysławie (Słowacja)
HC Ocelari Trzyniec - Unia Oświęcim 7-3 (3-1,2-2,2-0)
Slovan Bratysława - Unia Oświęcim 7-2 (1-0,4-1,2-1)
HKm Zvolen - Unia Oświęcim 5-5 (2-3,2-0,1-2)
Unia Oświęcim zajęła 4. miejsce, awans do turnieju finałowego uzyskał Slovan Bratysława.
zwycięzca - ZSC Zurych Lions
2001/02
Turniej w Oświęcimiu
Unia Oświęcim - Energija Elektreny 4-1 (0-0,3-1,1-0)
Unia Oświęcim - Vojvodina Nowy Sad 12-4 (6-1,3-2,3-2)*
Unia Oświęcim - HC Senators Rosice 4-0 (0-0,1-0,3-0)
Unia Oświęcim wygrała turniej i uzyskała awans do III rundy.
Turniej w Prościejowie (Czechy)
Berkut Kijów - GKS Katowice 2-4 (0-1,0-1,2-2)
Acroni Jesenice - GKS Katowice 0-5 walkower *
HC Prostějov - GKS Katowice 4-2 (1-2,2-0,1-0)
GKS Katowice zakończył turniej na 2. miejscu, awans do III rundy HC Prostějov.
Turniej w Zvoleniu (Słowacja)
Unia Oświęcim - ERC Ingolstadt 2-1 (2-0,0-1,0-0) (mecz odbył się w miejscowości Detva)
HKm Zvolen - Unia Oświęcim 6-4 (3-1,1-2,2-1)
HC Prostějov - Unia Oświęcim 4-1 (2-0,2-0,0-1)
Unia Oświęcim zajęła 3. miejsce, awans do turnieju finałowego uzyskał HKm Zvolen.
zwycięzca - ZSC Zurych Lions
2002/03
Turniej w Linzu (Austria)
EHC Black Wings Linz - GKS Katowice 6-0 (3-0,2-0,1-0)
GKS Katowice - Brûleurs de Loups de Grenoble 3-6 (0-3,2-0,1-3)
GKS Katowice - Torpedo Ust-Kamienogorsk 1-7 (0-3,0-1,1-3)
GKS Katowice zakończył na 4. miejscu, awans do III rundy uzyskał EHC Black Wings Linz.
Turniej w Oświęcimiu
Unia Oświęcim - Alba Volán Székesfehérvár 1-5 (1-4,0-1,0-0)
Unia Oświęcim - HK Chimwołokno Mohylew 6-4 (2-1,2-2,2-1)
Unia Oświęcim - Dunaferr Dunaújváros 2-2 (0-0, 0-1, 2-1)
Unia Oświęcim zakończył na 3. miejscu, awans do III rundy uzyskał Dunaferr Dunaújváros.
Zwycięzca - Jokerit
2003/04
Turniej w Rydze (Łotwa)
Stoczniowiec Gdańsk - Kazachmis Karaganda 0-0 (0-0,0-0,0-0)
HK Riga 2000 - Stoczniowiec Gdańsk 7-3 (2-3,3-0,2-0)
Energija Elektreny - Stoczniowiec Gdańsk 3-5
Stoczniowiec Gdańsk zakończył na 3. miejscu, awans do II rundy uzyskała HK Riga 2000.
Turniej w Oświęcimiu
Unia Oświęcim - KHL Zagrzeb 13-1 (2-0,6-0,5-1)*
Unia Oświęcim - Liepājas Metalurgs 5-2 (0-0,1-0,4-2)
Unia Oświęcim - HC Milano Vipers 3-3 (1-2, 1-0, 1-1)
Unia Oświęcim wygrała turniej i uzyskała awans do III rundy.
Turniej w Herning (Dania)
Vålerenga Oslo - Unia Oświęcim 1-1 (0-0, 0-0, 1-1)
Blue Fox Herning IK - Unia Oświęcim 1-3 (0-1, 1-1, 0-1)
Unia Oświęcim - Dragons de Rouen 3-7 (0-1, 1-3, 2-3)
Unia Oświęcim zajęła 2. miejsce, awans do turnieju finałowego uzyskał Dragons de Rouen.
Zwycięzca - Slovan Bratysława
2004/05
Turniej w Oświęcimiu
Unia Oświęcim - Esbjerg IK 2-1
Unia Oświęcim - Energija Elektreny 5-3
Unia Oświęcim - Sokił Kijów 2-4
Unia Oświęcim zajęła 2. miejsce, awans do III rundy uzyskał Sokił Kijów.
Zwycięzca - HKm Zvolen
W nowo utworzonym European Champions Cup zwyciężył Avangard Omsk. W tych rozgrywkach nie uczestniczyły polskie drużyny.
2005/06
Turniej w Elektrenach (Litwa)
GKS Tychy - HK Riga 2000 2-7 (1-1,1-3,0-3)
Energija Elektreny - GKS Tychy 2-9 (1-3,1-3,0-3)
Steaua Bukareszt - GKS Tychy 4-4 (2-1,0-1,2-2)
GKS Tychy zakończył na II miejscu, awans do III rundy uzyskała HK Riga 2000.
Zwycięzca - Łada Togliatti
W European Champions Cup zwyciężyło Dinamo Moskwa.
2006/07
Turniej w Oświęcimiu
Cracovia - Kazachmis Karaganda 2-4 (0-0,2-2,0-2)
Cracovia - CG Puigcerdà 6-2 (1-0,1-0,4-2)
Cracovia - Steaua Bukareszt 6-2 (0-1,2-1,4-0)
Cracovia zajęła 2. miejsce, awans do III rundy uzyskała Kazachmis Karaganda.
Zwycięzca - Junost Mińsk.
W European Champions Cup zwyciężył Ak Bars Kazań.
2007/08
II runda, grupa B – turniej w Nowym Targu
Podhale Nowy Targ - Kazcynk Torpedo Ust-Kamienogorsk 5-2 (3-1,1-0,1-1)
Podhale Nowy Targ - SC Miercurea Ciuc 4-3 po karnych (1-2,1-1,1-0,0-0,1-0)
Podhale Nowy Targ - Junost Mińsk 3-8 (0-5,2-1,1-2)
Podhale Nowy Targ zajęło 3. miejsce, awans do III rundy uzyskał Kazcynk Torpedo Ust-Kamienogorsk.
Zwycięzca - Ak Bars Kazań
W European Champions Cup zwyciężył Mietałłurg Magnitogorsk.
W pierwszej edycji Victoria Cup reprezentujący National Hockey League New York Rangers pokonał zwycięzcę European Champions Cup Mietałłurga Magnitogorsk. W latach następnych w meczu o Victoria Cup Europę będą reprezentować zwycięzcy Hokejowej Ligi Mistrzów, która ruszyła od sezonu 2008/2009.
2008/2009
II runda, grupa B – turniej w Elektrenach (Litwa)
Energija Elektreny - Cracovia 2-3 (1-1,1-1,0-1)
Cracovia - Tilburg Trappers 4-1 (1-0,1-1,2-0)
Cracovia - Sokił Kijów 4-7 (0-2,3-5,1-0)
Cracovia zajęła 2. miejsce, awans do III rundy uzyskał Sokił Kijów.
Zwycięzca - MHC Martin
Pierwszą edycję Ligi Mistrzów wygrał ZSC Lions.
2009/2010
II runda, grupa C – turniej w Krakowie
Cracovia - Saryarka Karaganda 3-2 (1-1,1-0,1-1)
Cracovia - Tartu Kalev-Valk 9-3 (4-1,3-1,2-1)
Cracovia - Energija Elektreny 7-5 (4-0,2-3,1-2)
Cracovia wygrała turniej i uzyskała awans do III rundy.
III runda, grupa E – turniej w Lipawie (Łotwa)
Liepājas Metalurgs - Cracovia 6-5 (2-2,2-1,2-2)
Cracovia - Sokił Kijów 2-1 po karnych (0-0,1-0,0-1,0-0,1-0)
Cracovia - EC Red Bull Salzburg 2-5 (1-3,0-1,1-1)
Cracovia zajęła 4. miejsce, awans do turnieju finałowego uzyskał EC Red Bull Salzburg.
2010/2011
II runda, grupa B – turniej w Tilburgu (Holandia)
Cracovia - Viru Sputnik 9:1
Cracovia - Club Hielo Jaca 10:1
Cracovia - Tilburg Trappers 5:4
Cracovia wygrała turniej i uzyskała awans do III rundy.
III runda, grupa D – qqturniej w Rouen (Francja)
Cracovia - Dragons de Rouen 2:1 d.
Cracovia - Coventry Blaze 1:6
Cracovia - Liepājas Metalurgs 7:5
Cracovia zajęła 3. miejsce, awans do turnieju finałowego uzyskał Dragons de Rouen.
Lata 2011–2020.
2011/2012
III runda, grupa E – turniej w Doniecku (Ukraina)
Cracovia - Rubin Tiumeń 1:6
Cracovia - Donbas Donieck 1:3
Cracovia - Liepājas Metalurgs 3:2
Cracovia zajęła 3. miejsce, awans do turnieju finałowego uzyskał Donbas Donieck.
2012/2013
III runda, grupa E – turniej w Stavanger (Norwegia)
Ciarko PBS Bank KH Sanok - Stavanger Oilers 4:7
Ciarko PBS Bank KH Sanok - Mietałłurg Żłobin 3:5
Ciarko PBS Bank KH Sanok - Bejbarys Atyrau 1:5
Ciarko PBS Bank KH Sanok zajął 4. miejsce, awans do turnieju finałowego uzyskał Mietałłurg Żłobin.
2013/2014
II runda, grupa C - turniej w Dunaújváros (Węgry)
Cracovia - Slavija Ljubljana 2:0
Cracovia - HSC Csíkszereda 2:0
Cracovia - DAB Dunaújváros 3:5
Cracovia zajęła 2. miejsce, awans do III rundy uzyskał Dunaújváros.
2014/2015
II runda, grupa C - turniej w Braszowie (Rumunia)
Ciarko PBS Bank KH Sanok - Dunaújvárosi Acélbikák 6:1
Ciarko PBS Bank KH Sanok - HK Prizma Ryga 2:3
Ciarko PBS Bank KH Sanok - ASC Corona 2010 Braszów 4:3
Ciarko PBS Bank KH Sanok zajął 1. miejsce i awansował do III rundy.
III runda, grupa E - turniej w Angers (Francja)
Ciarko PBS Bank KH Sanok - Ducs d'Angers 0:4
Ciarko PBS Bank KH Sanok - Nioman Grodno 0:2
Ciarko PBS Bank KH Sanok - Belfast Giants 3:5
Ciarko PBS Bank KH Sanok zajął 4. miejsce, awans do turnieju finałowego uzyskały Ducs d'Angers i Nioman Grodno.
2015/2016
II runda, grupa C - turniej w Tychach (Polska)
GKS Tychy - HK Partizan Belgrad 26:0
GKS Tychy - CSM Dunărea Galați 8:3
GKS Tychy - Coventry Blaze 3:2
GKS Tychy zajął 1. miejsce i awansował do III rundy.
III runda, grupa E - turniej w Rouen (Francja)
GKS Tychy - Dragons de Rouen 3:5
GKS Tychy - Szachcior Soligorsk 2:1
GKS Tychy - HK Krzemieńczuk 3:1
GKS Tychy zajął 2. miejsce i awansował do IV rundy (Superfinału).
Superfinał, grupa F - turniej w Rouen (Francja)
GKS Tychy - Herning Blue Fox 2:1
GKS Tychy - Dragons de Rouen 5:6
GKS Tychy - Asiago Hockey 2:4
GKS Tychy zajął 3. miejsce i zdobył brązowy medal (jako pierwszy polski klub w historii zdobył medal europejskiego pucharu).
2016/2017
Faza grupowa, grupa O
Cracovia - Sparta Praga 2:7
Cracovia - Färjestad BK 1:5
Sparta Praga - Cracovia 5:4
Färjestad BK - Cracovia 7:0
Cracovia zajęła 3. miejsce i nie awansowała do dalszej rywalizacji.
II runda, grupa C - turniej w Tychach (Polska)
GKS Tychy - CSM Dunărea Galați 12:0
GKS Tychy - Acroni Jesenice 1:2 d.
GKS Tychy - DVTK Jegesmedvék 5:2
GKS Tychy zajął 1. miejsce i awansował do III rundy.
III runda, grupa E - turniej w Ritten (Włochy)
GKS Tychy - Ritten Sport 3:4
GKS Tychy - Szachcior Soligorsk 0:2
GKS Tychy - Bejbarys Atyrau 2:4
GKS Tychy zajął 4. miejsce i nie awansował do IV rundy (Superfinału).
2017/2018
Faza grupowa, grupa G
EHC Red Bull Monachium - Cracovia 6:2
Brynäs IF - Cracovia 8:0
Cracovia - EHC Red Bull Monachium 1:2
Cracovia - Brynäs IF 2:3
Cracovia - HIFK Hockey 0:6
HIFK Hockey - Cracovia 6:3
Cracovia zajęła 4. miejsce i nie awansowała do dalszej rywalizacji.
II runda, grupa B - turniej w Rydze (Łotwa)
GKS Tychy - HK Kurbads 2:5
GKS Tychy - Narva PSK 11:0
GKS Tychy - Donbas Donieck 4:2
GKS Tychy zajął 2. miejsce i nie awansował do III rundy.
2018/2019
Faza grupowa, grupa G
GKS Tychy - HIFK Hockey 3:5
GKS Tychy - Skellefteå AIK 1:8
Skellefteå AIK - GKS Tychy 6:2
HIFK Hockey - GKS Tychy 2:1
GKS Tychy - HC Bolzano 5:3
HC Bolzano - GKS Tychy 6:4
GKS Tychy zajął 4. miejsce i nie awansowała do dalszej rywalizacji.
III runda, grupa E - turniej w Belfaście (Wielka Brytania)
Tauron KH GKS Katowice - Ritten Sport 4:0
Tauron KH GKS Katowice - KHL Medveščak Zagrzeb 2:3
Tauron KH GKS Katowice - Belfast Giants 4:2
Tauron KH GKS Katowice zajął 2. miejsce i awansował do IV rundy (Superfinału).
Superfinał, grupa F - turniej w Belfaście (Wielka Brytania)
Tauron KH GKS Katowice - Arłan Kokczetaw 2:4
Tauron KH GKS Katowice - Belfast Giants 2:4
Tauron KH GKS Katowice - HK Homel 5:0
Tauron KH GKS Katowice zajął 3. miejsce i zdobył brązowy medal.
2019/2020
Faza grupowa, grupa F
GKS Tychy - Djurgårdens IF 2:6
GKS Tychy - Adler Mannheim 2:3 d.
Adler Mannheim - GKS Tychy 5:0
Djurgårdens IF - GKS Tychy 2:0
GKS Tychy - Vienna Capitals 4:2
Vienna Capitals - GKS Tychy 5:1
GKS Tychy zajął 4. miejsce i nie awansowała do dalszej rywalizacji.
III runda, grupa F - turniej w Krakowie (Polska)
Cracovia - Bejbarys Atyrau 3:2
Cracovia - Nioman Grodno 1:4
Cracovia - Belfast Giants 2:1 k.
Cracovia zajęła 2. miejsce i awansowała do IV rundy (Superfinału).
IV runda, grupa G - turniej w Vojens (Dania)
Cracovia - Nioman Grodno 0:2
Cracovia - Nottingham Panthers 3:4
Cracovia - SønderjyskE Ishockey 1:3
Cracovia zajęła 4. miejsce.
Lata 2021–.
2020/2021
W sezonie 2020/2021 rozgrywki pucharowe zostały odwołane z powodu pandemii COVID-19.
2021/2022
Faza grupowa, grupa H
JKH GKS Jastrzębie - HC Bolzano 2:3 k.
JKH GKS Jastrzębie - EC Red Bull Salzburg 2:3
HC Bolzano - JKH GKS Jastrzębie 3:1
EC Red Bull Salzburg - JKH GKS Jastrzębie 6:1
JKH GKS Jastrzębie - Frisk Asker 4:3
Frisk Asker - JKH GKS Jastrzębie 3:7
JKH GKS Jastrzębie zajął 3. miejsce i nie awansował do dalszej rywalizacji.
III runda, grupa E - turniej w Krakowie (Polska)
Cracovia - Saryarka Karaganda 0:2
Cracovia - HK Poprad 4:3 k.
Cracovia - Asiago Hockey 4:3 d.
Cracovia zajęła 2. miejsce i awansowała do IV rundy (Superfinału).
IV runda, grupa G - turniej w Aalborgu (Dania)
Cracovia - Saryarka Karaganda 2:1
Cracovia - Aalborg Pirates 4:0
Cracovia zajęła 1. miejsce i zdobyła Puchar Kontynentalny po raz pierwszy w historii polskiego hokeja na lodzie.
2022/2023
Faza grupowa, grupa D
GKS Katowice - Rögle BK 4:5
GKS Katowice - ZSC Lions 2:1 d.
ZSC Lions - GKS Katowice 5:1
Rögle BK - GKS Katowice 5:1
GKS Katowice - Fehérvár AV19 2:4
Fehérvár AV19 - GKS Katowice 1:0
GKS Katowice zajął 4. miejsce i nie awansował do dalszej rywalizacji.
Faza grupowa, grupa F
Cracovia - Straubing Tigers 0:4
Cracovia - EC VSV 4:2
Straubing Tigers - Cracovia 3:2
EC VSV - Cracovia 6:2
Färjestad BK - Cracovia 5:1
Cracovia - Färjestad BK 4:3
Cracovia zajęła 3. miejsce i nie awansowała do dalszej rywalizacji
III runda, grupa F - turniej w Nitrze (Słowacja)
Unia Oświęcim - HK Krzemieńczuk 4:2
Unia Oświęcim - Asiago Hockey 3:4
Unia Oświęcim - HK Nitra 1:2
Unia Oświęcim zajęła 3. miejsce i nie awansowała do IV rundy (Superfinału).
Bilans.
Bilans startów polskich drużyn w europejskich pucharach (stan na 18 marca 2023).
W sezonie 1976/77 w Pucharze Europy Podhale Nowy Targ walkowerem uzyskało awans do III rundy w rywalizacji z norweskim Frisk-Asker z kolei także walkowerem Podhale odpadło w walce o półfinał z czechosłowackim zespołem Poldi Kladno późniejszym triumfatorem tych rozgrywek.

</doc>
<doc id="1491114" url="https://pl.wikipedia.org/wiki?curid=1491114" title="Vija Artmane">
Vija Artmane

Alida Vija Artmane (ur. 21 sierpnia 1929, zm. 11 października 2008) – łotewska aktorka teatralna i filmowa.
Życiorys.
Alida Vija Artmane urodziła się w czasach, kiedy Łotwa była suwerennym państwem. Jej ojciec Franz Artmann był niemieckiego pochodzenia, zginął tragicznie w wypadku w wieku 19 lat, zaledwie cztery miesiące przed jej urodzinami. Matka Anna Zaborowska była z pochodzenia Polką.
Po wojnie Artmane przeniosła się do Rygi i zaczęła studiować na tamtejszym uniwersytecie.
W teatrze w Rydze grała role w dramatach Williama Shakespeare'a, m.in. Julię w "Romeo i Julii" (1953), Ofelię w "Hamlecie", oraz w adaptacjach Lwa Tołstoja, takich jak "Wojna i pokój", "Anna Karenina" i innych.
Vija Artmane uznawana była za jedną z czołowych postaci łotewskiej kultury. W okresie radzieckiej kontroli Artmane brała czynny udział w ruchu dla zachowania i wspierania łotewskiego dziedzictwa narodowego, korzystała z języka łotewskiego w literaturze i sztuce, jak również w życiu codziennym.
W 1999 otrzymała łotewską nagrodę od Ministerstwa Kultury za swój wkład dla sztuki, teatru i kina.
Artmane była żoną aktora Artura Dimitresa. Mieli dwójkę dzieci, syna i córkę.

</doc>
<doc id="1491115" url="https://pl.wikipedia.org/wiki?curid=1491115" title="Łabysówka">
Łabysówka

Łabysówka ("Łobysówka, Labesówka, Przysłop", 904 m) – szczyt w Grupie Pilska w Beskidzie Żywieckim. Znajduje się w dolnej części długiego, północnego grzbietu masywu Pilska biegnącego poprzez Skałki, Buczynkę, Malorkę, Uszczawne Niżne i przełęcz Przysłopy do Łabysówki. Grzbiet ten nie kończy się na Łabysówce, lecz ciągnie się dalej poprzez Krzyżową aż do kotliny w Jeleśni. W masyw Łabysówki wcinają się doliny kilku potoków: Lisie Dziury, Durajowy, Miodowiec, Dablin, Semosiów, Sopot.
Obecnie Łabysówka w większości porośnięta jest lasem. Dawniej jednak była znacznie bardziej bezleśna. Na zdjęciach lotniczych mapy Geoportalu widoczne są liczne zalesione lub samorzutnie zarastające lasem dawne polany i pola uprawne. Nadal jednak jest jeszcze kilka polan, m.in. są to polany Piekło i Przysłop. Inne nie mają już nazwy. Jedna z nich z opuszczonym domem znajduje się na samym szczycie Łabysówki.
Przez Łabysówkę poprowadzono kilka szlaków turystycznych.

</doc>
<doc id="1491116" url="https://pl.wikipedia.org/wiki?curid=1491116" title="Magnolia brooklińska">
Magnolia brooklińska

Magnolia brooklińska ("Magnolia × brooklynensis" Kalmb.) – mieszaniec pomiędzy magnolią purpurową ("Magnolia liliiflora") i magnolią drzewiastą ("Magnolia acuminata"). Wyhodowana w 1954 w Brookly Botanical Garden (stąd nazwa). Niewielkie drzewo lub krzew. Wyróżnia się cytrynowożółtymi kwiatami, zwykle pachnącymi. Często sadzona w ogródkach jako roślina ozdobna. W przeciwieństwie do wielu mieszańców Magnolii zimotrwała (do -26 stopni Celsjusza).
Odmiany.
`Elisabeth`, `Butterflies`, `Yellow River`, `Yellow Fever`, `Yellow Garland`, `Yellow Bird`, `Goldfinch`, `Golden Sun`, `Sun Ray`, `Sundance`, `Legend`.

</doc>
<doc id="1491119" url="https://pl.wikipedia.org/wiki?curid=1491119" title="U-50">
U-50



</doc>
<doc id="1491123" url="https://pl.wikipedia.org/wiki?curid=1491123" title="U-51">
U-51



</doc>
<doc id="1491125" url="https://pl.wikipedia.org/wiki?curid=1491125" title="U-52">
U-52



</doc>
<doc id="1491126" url="https://pl.wikipedia.org/wiki?curid=1491126" title="Rejon korzecki">
Rejon korzecki

Rejon korzecki – była jednostka administracyjna wchodząca w skład obwodu rówieńskiego Ukrainy.
Rejon utworzony w 1940, miał powierzchnię 720 km². Siedzibą władz rejonu był Korzec.
Na terenie rejonu znajdowały się: jedna miejska rada i 25 silskich rad, obejmujących w sumie 49 miejscowości.

</doc>
<doc id="1491127" url="https://pl.wikipedia.org/wiki?curid=1491127" title="U-54">
U-54



</doc>
<doc id="1491128" url="https://pl.wikipedia.org/wiki?curid=1491128" title="Stary Ratusz w Gnieźnie">
Stary Ratusz w Gnieźnie

Stary Ratusz w Gnieźnie – budynek, który mieści współcześnie siedzibę Urzędu Stanu Cywilnego, Biura Rady Miasta, Domu Powstańca Wielkopolskiego oraz Informacji Turystycznej. Budynek został wybudowany w roku 1830 w stylu klasycystycznym, według projektu Schildnera, następnie rozbudowany w latach 1899 i 1916. Na piętrze ratusza znajduje się Sala Kryształowa, w której odbywają się Uroczyste Sesje Rady Miasta Gniezna. W sali umieszczony jest również herb Gniezna. Ratusz mieści się przy ulicy Bolesława Chrobrego. Został wpisany do rejestru zabytków 5 maja 2000 roku.
27 listopada 2018 roku przed elewacją frontową Starego Ratusza stanął posąg króla Bolesława Chrobrego, będący częścią gnieźnieńskiego Traktu Królewskiego.
W grudniu 2018 roku zakończyła się także gruntowna rewitalizacja i częściowa przebudowa budynku. Na inwestycję kosztującą w sumie 10 mln zł Miasto Gniezno pozyskało dofinansowanie z Unii Europejskiej w wysokości 6 mln zł. Oprócz siedziby Urzędu Stanu Cywilnego i Biura Rady Miasta, od 2019 roku w Starym Ratuszu mieści się także Dom Powstańca Wielkopolskiego oraz Powiatowe Centrum Informacji Turystycznej. Pozostałe pomieszczenia po rewitalizacji wykorzystywane są na cele kulturalne przez Miejski Ośrodek Kultury w Gnieźnie.

</doc>
<doc id="1491130" url="https://pl.wikipedia.org/wiki?curid=1491130" title="U-56">
U-56



</doc>
<doc id="1491133" url="https://pl.wikipedia.org/wiki?curid=1491133" title="Rejon kostopolski">
Rejon kostopolski

Rejon kostopolski – jednostka administracyjna wchodząca w skład obwodu rówieńskiego Ukrainy.
Rejon utworzony w 1939 roku, ma powierzchnię 1496 km² i liczy około 63,8 tys. mieszkańców (2019). Siedzibą władz rejonu jest Kostopol.
Na terenie rejonu znajdują się 1 miejska rada i 19 rad wiejskich, obejmujących w sumie 61 miejscowości.

</doc>
<doc id="1491135" url="https://pl.wikipedia.org/wiki?curid=1491135" title="Jonathan Quartey">
Jonathan Quartey

Jonathan Quartey (ur. 15 kwietnia 1988 r.) – piłkarz z Ghany grający na pozycji obrońcy. Jego obecnym klubem jest turecki klub Samsunspor, z którym ma ważny kontrakt do 2013 roku.

</doc>
<doc id="1491136" url="https://pl.wikipedia.org/wiki?curid=1491136" title="Qian Xuesen">
Qian Xuesen

Qian Xuesen (ur. 11 grudnia 1911 w Hangzhou, zm. 31 października 2009 w Pekinie) – chiński inżynier i naukowiec w dziedzinie aeronautyki i astronautyki, twórca chińskiego programu kosmicznego. 
Miał znaczący wkład w rozwój techniki rakietowej i naddźwiękowej Stanów Zjednoczonych (współtwórca Jet Propulsion Laboratory, pomysłodawca promu kosmicznego). Padł ofiarą antykomunistycznej nagonki w USA. W 1955 roku opuścił Stany Zjednoczone. Oficjalnym powodem wydalenia było zatajenie w formularzu wizowym przynależności do organizacji komunistycznej. Według niepotwierdzonych informacji został wymieniony przez rząd USA za jedenastu amerykańskich pilotów wziętych do niewoli podczas wojny koreańskiej. Po powrocie do ojczyzny został szefem 5. Akademii Badawczej przy Ministerstwie Obrony i dyrektorem tworzonego od podstaw programu balistycznego.
Życie w Chinach.
Qian Xuesen urodził się w Hangzhou, stolicy prowincji Zhejiang, 180 km na południowy zachód od Szanghaju. Hangzhou opuścił w wieku trzech lat, gdy ojciec otrzymał posadę w Ministerstwie Edukacji w Pekinie. Dyplom inżyniera (budowy lokomotyw) uzyskał na Szanghajskim Uniwersytecie Jiao Tong. Rok po studiach, w 1935, przyznano mu stypendium powstania bokserów. 15 sierpnia 1935 opuścił Chiny, aby studiować w Stanach Zjednoczonych.
Kariera w USA.
Przez pierwszy rok studiował w prestiżowym Massachusetts Institute of Technology (MIT). Doktorat uzyskał w 1939 w California Institute of Technology (Caltech), gdzie studia rozpoczął 1 września 1936. Był podopiecznym i zaufanym Theodore’a von Kármána. Qian Xuesen szybko stał się cenionym specjalistą w dziedzinie rakietnictwa i lotów z dużymi prędkościami.
Od 1 czerwca 1937 wraz z Frankiem Maliną, Johnem Parsonsem, Weldem Arnoldem rozpoczął badania w Cal Tech Rocket Research Project utworzonym przez Kármána. Grupa ta była zalążkiem słynnego Jet Propulsion Laboratory – kolebki amerykańskiego programu kosmicznego. Podjął też współpracę z założoną wówczas firmą Aerojet Corporation, z którą skonstruował wiele rakiet sondażowych i pierwszą amerykańską aerodynę startującą dzięki silnikowi rakietowemu.
Pozyskanie tajemnicy V2.
W 1943 roku Amerykanie dowiedzieli się od brytyjskich sojuszników o nowych broniach rakietowych Hitlera. Siły Powietrzne USA przedstawiły von Kármánowi zdjęcia niemieckich instalacji i zamówiły u niego raport. Kármán wyznaczył do pomocy swoich najzdolniejszych studentów: Qian Xuesena i Franka Malinę. W trójkę podjęli się zbudowania takich samych pocisków. Wojsko zgodziło się na projekt i oddało badaczom do dyspozycji kwotę trzech milionów dolarów (dzięki tym funduszom powstało Jet Propulsion Laboratory (JPL, Laboratorium Napędu Odrzutowego). Mimo że Qian Xuesen nie miał obywatelstwa (starał się o nie dopiero w 1949), otrzymał wszelkie certyfikaty dostępu do tajemnic wojskowych. Dzięki rekomendacjom m.in. Theodore’a von Kármána Departament Obrony USA uznał go za osobę kluczową dla rozwoju techniki wojskowej. Został naukowym doradcą Sił Powietrznych USA oraz uczestnikiem Operacji Lusty – próby zdobycia tajemnic broni rakietowych Hitlera, w tym rakiet V2. Wojsko przyznało mu tymczasowo stopień pułkownika i stanowisko doradcy. 
W ramach operacji Lusty USA pozyskały dokumentację, sprzęt i kontakty z naukowcami zaangażowanymi w budowę broni rakietowych dla III Rzeszy. 5 maja 1945 w Kochl Qian Xuesen przesłuchiwał Wernhera von Brauna i innych inżynierów budujących V2. Von Braun przygotował dla niego raport ("Przegląd niemieckich osiągnięć w dziedzinie rakiet na paliwo ciekłe i ich dalsze możliwości"), który był dla Amerykanów podstawą rozwoju własnego przemysłu rakietowego i astronautycznego. Rudolph Hermann ujawnił nawet, że w swoich pracach w Niemczech korzystał z publikacji naukowych Qiana Xuesena. Jego teorię dotyczącą lotów ponaddźwiękowych pomyślnie przetestowali w tunelach aerodynamicznych – niedostępnych wówczas w USA. Łącznie pozyskano w Niemczech trzy miliony stron dokumentacji technicznej (ok. 1500 ton). Qian Xuesen badał w Niemczech koncepty samolotów Messerschmitt Me 262 i Messerschmitt Me 163. Zwieńczeniem jego pobytu w Niemczech było opracowanie 800-stronicowej pracy "Jet Propulsion" (napęd odrzutowy). Praca była utajniona, tylko do dyspozycji armii USA.
Wyjazd do Chin.
W 1947 roku, w związku ze śmiercią matki, Qian Xuesen wyjechał na trzy miesiące do Szanghaju. Spotykał się z ojcem, poznał Jiang Ying, sławną chińską sopranistkę operową, córkę jednego z wojskowych doradców Czang Kaj-szeka, z którą wkrótce się ożenił (miał z nią dwójkę dzieci). W 1949 roku zaczął starać się o amerykańskie obywatelstwo. Na te lata przypada też szczyt jego amerykańskiej kariery. Miał propozycje pracy od wielu uczelni. Odmówił profesury na MIT i trzech innych uniwersytetach. Przyjął profesurę Caltechu i tam kontynuował pracę. 
Propozycja wahadłowców.
W 1949 Qian Xuesen zaproponował wykorzystanie skrzydlatego pocisku rakietowego, opartego o V2, do transportu ludzi. 22-tonowy pocisk miał transportować dziesięciu pasażerów na odległość 5000 km (trasa Los Angeles – Nowy Jork) w ciągu 45 minut. Po pionowym starcie następowałoby 60-sekundowe rozpędzanie rakiety do prędkości 14 740 km/h, osiąganej na wysokości 160 km. Lądowanie odbywałoby się długim lotem ślizgowym z wysokości 43 km. Prędkość lądowania miała wynosić 240 km/h. Jego praca teoretyczna stała się podstawą programu Dynasoar, który ewoluował później do postaci wahadłowców kosmicznych.
Qian Xuesen eksperymentował też z jądrowym napędem rakietowym.
Wydalenie z USA.
Na początku lat 50., w związku z akcją antykomunistyczną prowadzoną przez komisję McCarty’ego, Qian Xuesen padł ofiarą zarówno amerykańskiego antykomunizmu, jak i chińskiego nacjonalizmu. Na kilka tygodni przez wybuchem wojny koreańskiej, 6 czerwca 1950, odwiedziło go FBI. Podobnie jak inni chińscy naukowcy w USA, zaczął otrzymywać od rodziny listy ostrzegające, że czekają go prześladowania, jeśli natychmiast nie powróci do ojczyzny.
Qian Xuesen został oskarżony o działalność wywrotową i przynależność w latach 30. do partii komunistycznej. Miał jakoby brać udział w imprezach organizowanych przez lewicującego profesora Caltechu, Sidneya Weinbauma. Policja uznała je za tajne zgromadzenia partii komunistycznej. Obecność naukowca na nieoryginalnej liście członków wystarczyło jako dowód, podczas gdy osoby znające Qian Xuesena mówiły, że z Weinbaumem łączyło go zamiłowanie do muzyki poważnej.
Dwa tygodnie po pierwszej wizycie FBI Qian Xuesen zdeklarował chęć powrotu do Chin. Do takiej decyzji przyczyniły się duma, honor i udział w poniżających przesłuchaniach. Jednak FBI i władze USA nie chciały, by osoba o takiej wiedzy opuściła kraj, więc pod zarzutem przynależności do organizacji wywrotowej trafił do aresztu. Po dwóch tygodniach wyszedł za kaucją, ale FBI cofnęło jego wizę oraz wszelkie przepustki i dostęp do tajemnic wojskowych. Uniemożliwiło to dalszą pracą zawodową. Przez 5 lat miał areszt domowy i był przedmiotem sporu między Urzędem Imigracyjnym a FBI. Pierwszy uważał go za nielegalnego imigranta i żądał jego wydalenia, a dla drugiego był potencjalnym zdrajcą, który nie powinien opuszczać kraju. Mimo starań jego amerykańskich kolegów-naukowców, osobistego wstawiennictwa Kármána i rektora Caltechu (uczelnia wynajęła też dla niego adwokata, Granta Coopera), w 1955 Qian Xuesen został ostatecznie deportowany. Po pięciu latach FBI uznało, że posiadane przez niego tajemnice nie są już tak istotne.
17 września 1955 roku Qian Xuesen opuścił USA parowcem SS "President Cleveland" płynącym z Los Angeles do Hongkongu. Prawdopodobne jest, że podczas rozmów pokojowych w Genewie USA wymieniły go za jedenastu amerykańskich pilotów pojmanych w czasie konfliktu koreańskiego. Oficjalnym powodem jego wydalenia było kłamstwo w formularzu wizowym przy pytaniu, czy kiedykolwiek należał do organizacji dążącej do obalenia siłą rządu Stanów Zjednoczonych. Jego ostatnimi słowami na amerykańskim lądzie miały być: "Nigdy tu nie wrócę, nie mam do czego".
Wyjazd Qian Xuesena Cooper skomentował słowami:
Kariera w Chinach.
Natychmiast po powrocie do Chin został poproszony o kontynuowanie prac dla Chin. Qian Xuesen nie odmówił, mimo że oznaczało to budowę od podstaw kadry naukowej i inżynierskiej, budowę nowej gałęzi metalurgii, przemysłu maszynowego i elektronicznego, a przede wszystkim rozpoczęcie pewnych badań od zera. Starał się także wdrożyć poznane w USA systemy planowania i organizacji pracy. 
5 stycznia 1956 został mianowany dyrektorem nowo powstałego w Pekinie Instytutu Mechaniki. O skromnych początkach może świadczyć to, że miał do dyspozycji jeden suwak logarytmiczny i jeden telefon. Jego zastępcą został Guo Yonghuai, który również zdobył doktorat w Caltech w 1946. Dyrektorem zarządzającym został Xu Guozhi, analityk którego Qian Xuesen poznał na statku do Chin.
17 lutego tego samego roku Qian przedstawił rządzącym plan rozwoju i budowy pocisków balistycznych: "Plan ustanowienia przemysłu lotniczego na rzecz obrony kraju". Projekt zakładał powołanie ośrodka do prac nad aeronautyką i rakietnictwem. Dwa tygodnie później rząd ustanowił 12-letni plan rozwoju chińskiego przemysłu aeronautycznego. Pomoc zadeklarował ZSRR (trwała ona do 1960, do poważnego kryzysu na linii Moskwa-Pekin).
Ministerstwo Obrony Narodowej Chin powołało 26 maja swoją 5. Akademię, która zajmowała się wyłącznie rakietami balistycznymi. 8 października jej szefem został Qian Xuesen. Akademia mieściła się w kompleksie szpitalno-sanatoryjnym. Pierwszymi pracownikami było stu absolwentów liceów i dwustu absolwentów uczelni wyższych. Qian Xuesen wykładał rakietnictwo, a Zhuang Fenggan – aerodynamikę.
13 września 1956 Rosjanie sprzedali Chinom dwa pociski R-1. Dostarczone w grudniu tego samego roku okazały się kopiami niemieckich V2. Miesiąc później, 15 października, Sowieci podpisali nową umowę o współpracy. Mieli dostarczyć specjalistów i wykładowców, prototypy bomb jądrowych, dwa pociski R-2 (ulepszoną V-2) i jej dokumentację techniczną. Rakiety zostały dostarczone do 5. Akademii koleją, w tajemnicy, nocą. 
W styczniu 1958 ruszył Projekt 581 – program budowy pierwszego chińskiego sztucznego satelity. Pomimo wielkich ambicji szybka budowa satelity i odpowiedniej rakiety nośnej nie powiodła się. Pierwszy chiński satelita trafił na orbitę dopiero w 1970 roku, w ramach projektu 651. Rozpoczęto go w styczniu 1965. Qian Xuesen zapowiedział wtedy, że dokona tego właśnie w 1970 lub 1971 roku.
W 1962 zaprezentował – podobne do amerykańskiego PERT (Program Evaluation and Review Technique) – komputerowe narzędzie do zarządzania projektami aeronautycznymi. 
Propozycja lotów załogowych.
W 1968 Qian Xuesen założył ośrodek medycyny kosmicznej, w ramach przygotowań do lotów załogowych. W 1972 powstały człony rakietowe FB-1 i rakiety CZ-2. W 1974 wyniesiono pierwsze satelity wywiadowcze FSW, które były już na tyle duże, że potencjalnie mogły zmieścić jednego astronautę.
Pod koniec lat 70. zaproponował skrzydlaty załogowy statek kosmiczny. Przypominał on zaniechany 15 lat wcześniej przez Amerykanów statek Dynasoar.
Wkrótce, w lutym 1978, szef chińskiej agencji kosmicznej Ren Xinmin publicznie oświadczył, że Chiny pracują nad statkiem załogowym i stacją kosmiczną.
Poparcie i oddanie reżimowi.
Qian przez lata miał poparcie chińskich decydentów dla programu kosmicznego. Prawdopodobnie dlatego, że był oddanym komunistą popierającym każdą decyzję rewolucyjnych rządów (rewolucja kulturalna w 1968, masakrę na placu Tian’anmen w 1989). Sam zadenuncjował nawet dawnego kolegę, Qiana Weichanga, 17 lipca 1957.
Jego artykuł w Kexue Dazhong z 1 czerwca 1958 roku, o nowych metodach i procesie uprawy, skłonił Mao Zedonga do tzw. wielkiego skoku. W wyniku tej kampanii gospodarczej z głodu zmarło od 20 do 40 milionów Chińczyków. Dwa miesiące później kongres ludowy wybrał go gubernatorem prowincji Guangdong. W grudniu 1958 wstąpił w szeregi partii komunistycznej.
Sześciokrotnie spotykał się z przewodniczącym Mao, którego bezpośrednio informował o pracach naukowców (pierwszy raz 6 lutego 1964). 
W 1966 sam zaproponował wzbogacenie rakiet balistycznych DF-5 o środki przeciwdziałania radioelektronicznego, aby pociski mogły zmylić amerykańską obronę przeciwrakietową.
W 1966 w czasie rewolucji kulturalnej, został pomówiony przez kadrę własnej placówki o szerzenie nazistowskiej propagandy. Powiązanie z Lin Biao i oskarżenia współpracowników spowodowały, że 23 stycznia 1967 Mao zwolnił go ze stanowiska. Przez jakiś czas pracował jako zwykły robotnik. Dzięki wsparciu innych polityków, po publicznym złożeniu samokrytyki i zadeklarowaniu poparcia dla przywódcy, został mianowany wiceministrem.
W październiku 1991 otrzymał najwyższe odznaczenie państwowe dla naukowców. Było to jednocześnie oficjalne zakończenie kariery zawodowej Qiana. W 2001 roku obchodzono jego 90. urodziny.
Przerwany w 1980 roku ze względów finansowych program załogowych lotów kosmicznych został wznowiony w 1992 roku. Do 2008 roku Chińczycy wykonali trzy załogowe loty kosmiczne, jeden połączony ze spacerem w przestrzeni kosmicznej.
Kontakt z Zachodem.
Po powrocie do Chin Qian Xuesen zerwał kontakty z amerykańskimi współpracownikami. Nie odebrał nagrody dla wybitnych absolwentów (ang. "Distinguished Alumni Award") przyznanej mu przez Caltech w 1979. Rok później nie zgodził się na spotkanie z Haroldem Brownem, sekretarzem obrony USA (byłym szefem Caltech), który złożył wizytę w Pekinie. 
Jedyny wyjątek uczynił dla Franka Marble i jego żony Ory Lee. Byli jego przyjaciółmi w USA. Żegnali go, gdy odpływał z Los Angeles w 1955. W 1981 zostali zaproszeni przez Chińską Akademię Nauk i tam spotkali się z Qian Xuesenem. Później wizytowali go jeszcze dwukrotnie. Z relacji małżeństwa wynika, że nie władał już płynnie angielskim, unikał rozmów o przeszłości i nie wspominał nic o swojej pracy w Chinach.
Schyłek życia.
Od pewnego czasu Qian Xuesen na stałe, najpewniej aż do śmierci, przebywał w luksusowym rządowym szpitalu w Pekinie. Tam też oglądał telewizyjną transmisję z pierwszego chińskiego spaceru kosmicznego. Wraz z dwoma dziennikarzami pisał swoją autobiografię. Przynajmniej raz do roku był odwiedzany przez premiera Chin. W Chinach jest uważany za bohatera narodowego:
Redaktor chińskiego "Science Times" powiedział o nim:
Państwowa chińska telewizja zaliczyła go do 11 najbardziej utalentowanych Chińczyków. Przy Xi’an Jiaotong University działa biblioteka jego imienia, posiadająca większość jego prac naukowych.
Jego dorobek naukowy został doceniony również poza Chinami. Jego nazwiskiem nazwano planetoidę odkrytą w 1980 ((3763) Qianxuesen). W 2008 magazyn "Aviation Week and Space Technology" nadał mu tytuł osobowości roku, za znaczący wpływ dla rozwoju awiacji, a jeden ze statków kosmicznych w książce Arthura C. Clarke’a nosi jego imię.
Qian Xuesen został skremowany 6 listopada 2009 roku, po uroczystej ceremonii pożegnalnej na pekińskim cmentarzu Babaoshan. Wzięło w niej udział około 10 000 ludzi, w tym przedstawiciele najwyższych władz Chińskiej Republiki Ludowej, przewodniczący ChRL Hu Jintao, i były przewodniczący Jiang Zemin.

</doc>
<doc id="1491137" url="https://pl.wikipedia.org/wiki?curid=1491137" title="Odznaki jednostek pancernych Wojska Polskiego">
Odznaki jednostek pancernych Wojska Polskiego

Odznaki jednostek pancernych Wojska Polskiego – opis odznak batalionowych, pułkowych i brygadowych wojsk pancernych Wojska Polskiego.

</doc>
<doc id="1491140" url="https://pl.wikipedia.org/wiki?curid=1491140" title="Rejon młynowski">
Rejon młynowski

Rejon młynowski – jednostka administracyjna wchodząca w skład obwodu rówieńskiego Ukrainy.
Rejon utworzony w 1940, ma powierzchnię 945 km² i liczy około 37 tys. mieszkańców (2019). Siedzibą władz rejonu jest Młynów.
Na terenie rejonu znajdują się 1 osiedlowa rada i 29 silskich rad, obejmujących w sumie 92 miejscowości.

</doc>
<doc id="1491142" url="https://pl.wikipedia.org/wiki?curid=1491142" title="Oddział beków">
Oddział beków



</doc>
<doc id="1491149" url="https://pl.wikipedia.org/wiki?curid=1491149" title="Rejon ostrogski">
Rejon ostrogski

Rejon ostrogski – jednostka administracyjna wchodząca w skład obwodu rówieńskiego Ukrainy.
Siedzibą władz rejonu jest miasto Ostróg.

</doc>
<doc id="1491154" url="https://pl.wikipedia.org/wiki?curid=1491154" title="Rejon radziwiłłowski">
Rejon radziwiłłowski

Rejon radziwiłłowski – jednostka administracyjna wchodząca w skład obwodu rówieńskiego Ukrainy.
Rejon utworzony w 1939. Siedzibą władz rejonu jest miasto Radziwiłłów.

</doc>
<doc id="1491156" url="https://pl.wikipedia.org/wiki?curid=1491156" title="Ratusz we Wrześni">
Ratusz we Wrześni

Ratusz we Wrześni – zabytkowy ratusz we Wrześni, w powiecie wrzesińskim, w województwie wielkopolskim. 
Wybudowany w stylu neogotyckim w latach 1909-1910. Znajduje się przy ulicy Ratuszowej, przy Rynku. Obecnie po generalnym remoncie, który miał miejsce w 1992, jest siedzibą Urzędu Miasta i Gminy Września. 
Nad wejściem do budynku, na kartuszu, umieszczony jest herb Wrześni. Na klatce schodowej i w sali Rady Miejskiej znajdują się witraże.

</doc>
<doc id="1491157" url="https://pl.wikipedia.org/wiki?curid=1491157" title="Prowincja Quảng Ninh">
Prowincja Quảng Ninh

Quảng Ninh – prowincja Wietnamu, znajdująca się w północnej części kraju, w Regionie Północno-Wschodnim. Na północy prowincja graniczy z Chinami.
Podział administracyjny.
W skład prowincji Quảng Ninh wchodzi dziesięć dystryktów oraz cztery miasta.

</doc>
<doc id="1491159" url="https://pl.wikipedia.org/wiki?curid=1491159" title="Rejon rówieński">
Rejon rówieński

Rejon rówieński – jednostka administracyjna wchodząca w skład obwodu rówieńskiego Ukrainy.
Siedzibą władz rejonu jest Równe.

</doc>
<doc id="1491160" url="https://pl.wikipedia.org/wiki?curid=1491160" title="Quảng Ninh">
Quảng Ninh



</doc>
<doc id="1491162" url="https://pl.wikipedia.org/wiki?curid=1491162" title="Rejon sarneński">
Rejon sarneński

Rejon sarneński – jednostka administracyjna wchodząca w skład obwodu rówieńskiego Ukrainy.
Siedzibą władz rejonu jest miasto Sarny. Rejon obejmuje powierzchnię 1970 km2 i liczy 104 272 mieszkańców (2019).

</doc>
<doc id="1491166" url="https://pl.wikipedia.org/wiki?curid=1491166" title="Rejon włodzimierzecki">
Rejon włodzimierzecki

Rejon włodzimierzecki – jednostka administracyjna wchodząca w skład obwodu rówieńskiego Ukrainy.
Rejon został utworzony w 1939, ma powierzchnię 1940 km². Siedzibą władz rejonu jest Włodzimierzec.
Na terenie rejonu znajdują się dwa osiedlowe rady i trzydzieści silskich rad, obejmujących w sumie 65 miejscowości.

</doc>
<doc id="1491169" url="https://pl.wikipedia.org/wiki?curid=1491169" title="Komitet Obrony">
Komitet Obrony



</doc>
<doc id="1491171" url="https://pl.wikipedia.org/wiki?curid=1491171" title="Rejon zarzeczniański">
Rejon zarzeczniański

Rejon zarzeczniański – jednostka administracyjna wchodząca w skład obwodu rówieńskiego Ukrainy.
Rejon utworzony w 1939, ma powierzchnię 1442 km². Siedzibą władz rejonu jest Zarzeczne.
Na terenie rejonu znajdują się jedna rada osiedlowa i 16 rad wiejskich, obejmujących w sumie 50 miejscowości.

</doc>
<doc id="1491172" url="https://pl.wikipedia.org/wiki?curid=1491172" title="Rejon zdołbunowski">
Rejon zdołbunowski

Rejon zdołbunowski – jednostka administracyjna wchodząca w skład obwodu rówieńskiego Ukrainy.
Rejon utworzony w 1939, ma powierzchnię 659 km². Siedzibą władz rejonu jest miasto Zdołbunów.
Na terenie rejonu znajdują się 1 miejska rada, 1 osiedlowa rada i 20 silskich rad, obejmujących w sumie 53 miejscowości.

</doc>
<doc id="1491173" url="https://pl.wikipedia.org/wiki?curid=1491173" title="Komitet Obrony Narodowej">
Komitet Obrony Narodowej

Komitet Obrony Narodowej – organizacja polityczna lewicy niepodległościowej działająca od grudnia 1912 w Stanach Zjednoczonych.
Historia.
W dniach 15–16 grudnia 1912 roku odbył się w Pittsburghu w Pensylwanii wiec przedstawicieli wszystkich polskich organizacji i towarzystw zwołany przez Sokołów Polskich. W wiecu wzięli udział przedstawiciele Związku Narodowego Polskiego, Zjednoczenia Polsko Rzymsko Katolickiego, Unii Polskiej w Ameryce, Związku Polek, Związku Sokołów, Związku Polaków w St. Ohio, Związku Młodzieży, Związku Śpiewaków, Związku Wojsk Polskich, Związku Socyalistów Polskich i innych drobnych stowarzyszeń i towarzystw. Na podstawie jego uchwały z 16 grudnia utworzono Komitet Obrony Narodowej. Zobowiązał on się do wspierania" wszelkimi środkami" ruchu powstańczego przeciwko Rosji aby mogła powstać niepodległa Rzeczpospolita Polska. 23 grudnia w Domu Polek w Chicago odbyło się spotkanie tymczasowego Komitetu złożonego z 15 członków wybranych podczas wiecu w Pittsburghu. Podczas posiedzenie, które otworzył prezes Związku Narodowego Polskiego Kazimierz Żychliński wybrano komisję, której zadaniem było stworzenie projektu ustawy KON w składzie: Tomasz Siemiradzki, J. M. Sienkiewicz, dr Kazimierz Żurawski, J. Łasecki, Emilia Napieralska, Stanisław Adamkiewicz, dr J. Zaleski, J. Borkowski. ks. L. Szybowicz. Wybrano tymczasowy zarząd Komitetu w składzie: prezes Kazimierz Żychliński, wiceprezes Stanisław Adamkiewicz, sekretarz protokołujący Stanisław Osada, sekretarz fin. J. Łasecki i pani Anna Neuman jako skarbnik. 
30 grudnia 1912 roku przyjęto ustawę określającą zasady działania KON. Zgodnie z nią główną siedzibą Komitetu zostało Chicago. Na jego czele stał Komitet Centralny Obrony Narodowej, który spotykał się raz na kwartał. Sprawami bieżącymi zajmował się Komitet Wykonawczy. W skład Komitetu wchodzili przedstawiciele towarzystw i organizacji według zasady jeden na 5 000 członków, mniejsze organizacje bratnie jeśli składały się przynajmniej z 10 towarzystw i mały nie mniej niż 500 członków – 1 przedstawiciela, organizacje księży, nauczycieli prawników niezależnie od ilości członków – 1 przedstawiciela, komitety okręgowe KON po 1 przedstawicielu. Zgodnie z ustawą zgromadzone przez KON fundusze nie mogły być wydane na inny cel niż polski skarb wojenny. Komitet został zarejestrowany w czerwcu 1913 roku w stanie Illinois. Gdy w styczniu 1914 roku ZNP przedstawił KON-owi 14 swoich żądań, które prowadziłyby do zdominowania znaczenia ZNP w KON na zjeździe walnym nowym prezesem został wybrany J. P. Zaleski. Kolejnym prezesem był doktor Kazimierz Żuławski. W grudniu 1918 roku wysłał on w imieniu KON telegram do prezydenta Woodrowa Wilsona z podziękowaniem za wsparcie dzięki któremu powstało państwo polskie i zaproszeniem do Polski i wsparcie w jej tworzeniu. 
Komitet był związany kolejno z: Komisją Tymczasową Skonfederowanych Stronnictw Niepodległościowych, Naczelnym Komitetem Narodowym, Tymczasową Radą Stanu i Radą Regencyjną.
Wśród organizatorów KON byli m.in. Artur Hausner i Szymon Kossobudzki. Celem jego działalności była koordynacja działań podejmowanych przez amerykańską polonię na rzecz odbudowy państwa Polskiego. Dokumenty związane z działalnością Komitetu obejmujące: „akty prawne i inkorporacyjne, korespondencja KON, protokoły z posiedzeń KON, notatki i sprawozdania z działalności, rezolucje, odezwy i inne; dokumentacja w sprawie ochotników wyjeżdżających z Ameryki do Legionów Polskich oraz w sprawach nadań Krzyży Legionowych ochotnikom i działaczom KON i księgi rachunkowe KON" są przechowywane w Instytucie Piłsudskiego w Ameryce, gdzie trafiły w latach 1949–1955. 

</doc>
<doc id="1491174" url="https://pl.wikipedia.org/wiki?curid=1491174" title="U-102">
U-102



</doc>
<doc id="1491176" url="https://pl.wikipedia.org/wiki?curid=1491176" title="John Nash Jr.">
John Nash Jr.



</doc>
<doc id="1491179" url="https://pl.wikipedia.org/wiki?curid=1491179" title="U-124">
U-124



</doc>
<doc id="1491184" url="https://pl.wikipedia.org/wiki?curid=1491184" title="William Massey">
William Massey

William Massey (ur. 26 marca 1856 w Limavady, zm. 10 maja 1925 w Wellington) – nowozelandzki polityk, założyciel Partii Reformistycznej, w latach 1912–1925 premier Nowej Zelandii.
Pochodził z rodziny protestanckiej mieszkającej w dzisiejszej Irlandii Północnej. Przeniósł się do Nowej Zelandii jako czternastolatek. Początkowo pracował jako robotnik rolny, a w 1877 kupił własną farmę. W 1894, startując w wyborach po raz drugi, uzyskał miejsce w Izbie Reprezentantów. W tamtym czasie nowozelandzka polityka była zdominowana przez Partię Liberalną. Była ona nie tylko partią rządzącą, ale również jedynym zorganizowanym ugrupowaniem politycznym. Większość opozycji stanowili deputowani o poglądach konserwatywnych, nie tworzyli jednak żadnej spójnej organizacji. 
Z czasem Massey stał się nieformalnym przywódcą konserwatystów. W 1909 założył Partię Reformistyczną, której celem było odebranie liberałom władzy. W wyborach w 1911 jego ugrupowanie zdobyło najwięcej mandatów, ale liberałowie zdołali przekonać do poparcia swego rządu grupę deputowanych niezrzeszonych. W 1912 reformiści przeforsowali jednak wotum nieufności i utworzyli własny gabinet, na którego czele stanął Massey. 
Pierwsze lata jego rządów znaczone były protestami górników, które premier zdecydował się stłumić za pomocą siły. Umożliwił także osobom, które dotąd dzierżawiły państwową ziemię, nabycie jej na własność. Wybory z 1914 przyniosły klincz w parlamencie – żadna z partii nie miała dominującej pozycji, zaś sytuację dodatkowo komplikował wybuch I wojny światowej, w czasie której wojska nowozelandzkie weszły w skład sił imperium brytyjskiego. W tej sytuacji w 1915 reformiści i liberałowie stworzyli wojenny rząd jedności narodowej, w którym Massey pozostał premierem, ale drugą pod względem znaczenia osobą w gabinecie został dotychczasowy lider opozycji Joseph Ward. Diametralne różnice między koalicjantami utrudniały skuteczne rządzenie, co sprzyjało powstałej w 1916 Partii Pracy, która stała się głównym ugrupowaniem opozycyjnym.
Wybory w 1919 pozwoliły reformistom odzyskać zdolność samodzielnego rządzenia. W 1922 partia znów jednak wypadła słabiej i dla utrzymania się przy władzy zmuszona była negocjować z posłami niezależnymi. W 1924 stan zdrowia premiera bardzo się pogorszył. Zmarł w maju 1925, oficjalnie pełniąc swój urząd do samego końca. Miał 69 lat. 
Jego nazwiskiem nazwano Massey Agricultural College. Początkowo była to uczelnia rolnicza, jednak z czasem rozrosła się i obecnie jako Massey University jest największą pod względem liczby studentów szkołą wyższą w Nowej Zelandii.

</doc>
<doc id="1491185" url="https://pl.wikipedia.org/wiki?curid=1491185" title="U-123">
U-123



</doc>
<doc id="1491189" url="https://pl.wikipedia.org/wiki?curid=1491189" title="Brackwede">
Brackwede

Brackwede – południowo-zachodnia dzielnica miasta Bielefeld, połączona z centrum linią tramwajową nr 1.

</doc>
<doc id="1491192" url="https://pl.wikipedia.org/wiki?curid=1491192" title="Zarzewie">
Zarzewie



</doc>
<doc id="1491193" url="https://pl.wikipedia.org/wiki?curid=1491193" title="Ratusz w Lublinie-Głusku">
Ratusz w Lublinie-Głusku

Ratusz w Lublinie-Głusku – późnobarokowy budynek w Głusku, do 1866 mieście, od 1988 dzielnicy Lublina. Został wybudowany na przełomie XVII i XVIII wieku. Poddasze jest przystosowane do celów mieszkalnych. Ratusz zdobią charakterystyczne szczyty. Wejście frontowe jest zwieńczone łukiem, nad którym znajduje się drewniany, zadaszony balkon.
Ratusz został wpisany do rejestru zabytków 30 września 1957 roku.

</doc>
<doc id="1491194" url="https://pl.wikipedia.org/wiki?curid=1491194" title="U-156">
U-156



</doc>
<doc id="1491198" url="https://pl.wikipedia.org/wiki?curid=1491198" title="Rodney Pattisson">
Rodney Pattisson

Rodney Stuart Pattisson (ur. 5 sierpnia 1943 w Campbeltown) – brytyjski żeglarz sportowy. Trzykrotny medalista olimpijski.
Urodził się w Szkocji. Na trzech olimpiadach z rzędu stawał na podium w klasie Latający Holender, za każdym razem z innym partnerem. Po pierwszym triumfie zrezygnował ze służby w Royal Navy. Był także mistrzem świata. Do czasów Bena Ainslie był najbardziej utytułowanym na igrzyskach brytyjskim żeglarzem.

</doc>
<doc id="1491200" url="https://pl.wikipedia.org/wiki?curid=1491200" title="Wyspa Vansittart (Nunavut)">
Wyspa Vansittart (Nunavut)

Vansittart Island − jedna z wysp Archipelagu Arktycznego w kanadyjskim terytorium Nunavut. Znajduje się na północ od wyspy Southampton i zajmuje powierzchnię 997 km².

</doc>
<doc id="1491202" url="https://pl.wikipedia.org/wiki?curid=1491202" title="Otto I Bawarski">
Otto I Bawarski



</doc>
<doc id="1491203" url="https://pl.wikipedia.org/wiki?curid=1491203" title="Wyspa Vansittart">
Wyspa Vansittart



</doc>
<doc id="1491204" url="https://pl.wikipedia.org/wiki?curid=1491204" title="Yang Hao">
Yang Hao

Yang Hao (; ur. 21 marca 1980 roku w Pekinie) – chińska siatkarka, reprezentantka kraju. Gra na pozycji atakującej. W 2004 roku zdobyła złoty medal Igrzysk Olimpijskich z Aten. W 2008 roku w Pekinie zdobyła brązowy medal olimpijski.
Obecnie występuje we włoska Serie A, w drużynie Desparu Perugia.

</doc>
<doc id="1491207" url="https://pl.wikipedia.org/wiki?curid=1491207" title="Paprocie cienkozarodniowe">
Paprocie cienkozarodniowe



</doc>
<doc id="1491208" url="https://pl.wikipedia.org/wiki?curid=1491208" title="Wałentyn Mankin">
Wałentyn Mankin

Wałentyn Mankin (ur. 19 sierpnia 1938 w Białokurowiczach, zm. 1 czerwca 2014) – ukraiński żeglarz sportowy, reprezentant Związku Radzieckiego. Czterokrotny medalista olimpijski.
W 1968 został mistrzem olimpijskim w Finnie, kolejne medale zdobywał już w łódkach załogowych. W 1972 i 1976 pływał w klasie Tempest, za pierwszym razem sięgając po złoto, za drugim zdobywając srebro. W 1980, w wieku 41 lat, zwyciężył w Starze. W 1988 wyemigrował do Włoch.

</doc>
<doc id="1491212" url="https://pl.wikipedia.org/wiki?curid=1491212" title="Wyspa Vansittart (Tasmania)">
Wyspa Vansittart (Tasmania)

Wyspa Vansittart, znana także jako Gun Carriage Island – granitowa wyspa o powierzchni 800 hektarów, w południowo-wschodniej Australii. Jest częścią położonej w Tasmanii Grupy Wysp Vansittart, leżącej we wschodniej Cieśninie Bassa pomiędzy Wyspą Flindersa a wyspą Cape Barren w grupie wysp Furneaux. Część terenów wyspy jest w prywatnych rękach, część jest dzierżawiona pod hodowlę bydła.

</doc>
<doc id="1491213" url="https://pl.wikipedia.org/wiki?curid=1491213" title="Wątornik">
Wątornik



</doc>
<doc id="1491214" url="https://pl.wikipedia.org/wiki?curid=1491214" title="Kim Willoughby">
Kim Willoughby

Kim Willoughby (ur. 7 listopada 1980 w Napoleonville) – amerykańska siatkarka występująca na pozycji przyjmującej, a także koszykarka.
Dane podstawowe.
Największy sukces z odniosła w 2008 roku, zdobywając wicemistrzostwo olimpijskie z reprezentacją kraju w siatkówce. Jej kuzynką jest Danielle Scott-Arruda, siatkarka reprezentacji Stanów Zjednoczonych.
16 grudnia 2006 roku po wyjściu z pubu na Hawajach w Honolulu Willoughby wdała się w bójkę, z aresztu została zwolniona za kaucją 50 000 $. Termin rozprawy wyznaczona na maj 2009.
28 lipca 2009 r. została skazana przez sąd w Honolulu na 5 lat więzienia w zawieszeniu, za pobicie Sary Daniel. Willoughby została również zobowiązana do pokrycia kosztów leczenia Daniel w wysokości 2027 $. Natomiast w 2009 roku została zawieszona na 2 lata za stosowanie niedozwolonego dopingu.
10 sierpnia 2011 ogłosiła koniec kariery siatkarskiej i skoncentrowanie się na koszykówce. Od sezonu 2011/2012 jej klubem będzie Valencianas de Juncos.
W styczniu 2012 r. Willoughby kontynuowała swoją przygodę z Valencianas, ale już jako siatkarka. W sezonie 2012/2013 zdecydowała się przenieść do zespołu Pinkin de Corozal.

</doc>
<doc id="1491216" url="https://pl.wikipedia.org/wiki?curid=1491216" title="Sphagnopsida">
Sphagnopsida



</doc>
<doc id="1491217" url="https://pl.wikipedia.org/wiki?curid=1491217" title="Józef Andrzej Teslar">
Józef Andrzej Teslar



</doc>
<doc id="1491219" url="https://pl.wikipedia.org/wiki?curid=1491219" title="Manchester City F.C. w europejskich pucharach">
Manchester City F.C. w europejskich pucharach

Występy w europejskich pucharach angielskiego klubu piłkarskiego Manchester City.

</doc>
<doc id="1491221" url="https://pl.wikipedia.org/wiki?curid=1491221" title="Thierry Péponnet">
Thierry Péponnet

Thierry Péponnet (ur. 7 września 1959 w Hawrze) – francuski żeglarz sportowy. Dwukrotny medalista olimpijski.
Największe sukcesy odnosił w klasie 470 wspólnie z Lukiem Pillotem. W Los Angeles w 1984 wywalczyli brąz, cztery lata później zwyciężyli. Byli także mistrzami (1986) i wicemistrzami (1985) świata. Stawali na najwyższym stopniu podium mistrzostw Europy (1986 i 1988).

</doc>
<doc id="1491222" url="https://pl.wikipedia.org/wiki?curid=1491222" title="Wodorotlenek żelaza">
Wodorotlenek żelaza



</doc>
<doc id="1491223" url="https://pl.wikipedia.org/wiki?curid=1491223" title="Ratusz w Gniewie">
Ratusz w Gniewie

Ratusz w Gniewie – zabytkowy ratusz w Gniewie, w województwie pomorskim. Usytuowany jest w centralnej części rynku. Jest obecnie siedzibą Urzędu Miasta i Gminy. Budowla została wybudowana na przełomie XIV i XV wieku w stylu gotyckim, następnie przebudowana w XX wieku. Pierwotnie tworzyła czworoboczny budynek z wewnętrznym dziedzińcem, wieżą i kramami w przyziemiu. Do ratusza wchodzi się przez zabytkowy podcień.

</doc>
<doc id="1491225" url="https://pl.wikipedia.org/wiki?curid=1491225" title="Thierry Peponnet">
Thierry Peponnet



</doc>
<doc id="1491228" url="https://pl.wikipedia.org/wiki?curid=1491228" title="Luc Pillot">
Luc Pillot

Luc Pillot (ur. 10 lipca 1959 w Bar-sur-Seine) – francuski żeglarz sportowy, dwukrotny medalista olimpijski.
Największe sukcesy odnosił w klasie 470 wspólnie z Thierrym Péponnetem. W Los Angeles w 1984 wywalczyli brąz, cztery lata później zwyciężyli. Byli także mistrzami (1986) i wicemistrzami (1985) świata. Stawali na najwyższym stopniu podium mistrzostw Europy (1986 i 1988).

</doc>
<doc id="1491233" url="https://pl.wikipedia.org/wiki?curid=1491233" title="Ratusz w Reszlu">
Ratusz w Reszlu

Ratusz w Reszlu – zabytkowy ratusz, położony na środku rynku w Reszlu, w województwie warmińsko-mazurskim. Na jego miejscu stał wcześniej gotycki ratusz z XVII w., który spłonął w 1806. 
Ratusz w Reszlu został wybudowany w stylu klasycystycznym w latach 1815 lub 1816 do 1820 na starych fundamentach. Budynek jest piętrowy, z wysokim podpiwniczeniem. Portyk wejściowy jest ozdobiony dwoma kolumienkami. Na środku czterospadowego dachu znajduje się wieżyczka zegarowa z hełmem i iglicą.

</doc>
<doc id="1491234" url="https://pl.wikipedia.org/wiki?curid=1491234" title="U-3">
U-3



</doc>
<doc id="1491239" url="https://pl.wikipedia.org/wiki?curid=1491239" title="Anthony Kennedy (senator)">
Anthony Kennedy (senator)

Anthony Kennedy (ur. 21 grudnia 1810 w Baltimore, Maryland, zm. 31 lipca 1892 w Annapolis, Maryland) – amerykański polityk.
W latach 1857–1863 był przedstawicielem stanu Maryland w Senacie Stanów Zjednoczonych.
Jego brat, John Pendleton Kennedy, był sekretarzem marynarki wojennej Stanów Zjednoczonych i kongresmanem z Maryland.

</doc>
<doc id="1491243" url="https://pl.wikipedia.org/wiki?curid=1491243" title="U-5">
U-5



</doc>
<doc id="1491248" url="https://pl.wikipedia.org/wiki?curid=1491248" title="Francis Bell">
Francis Bell

Francis Bell (ur. 31 marca 1851 w Nelson, zm. 13 marca 1936 w Wellington) – nowozelandzki prawnik i polityk, w maju 1925 pełnił przez dwa tygodnie funkcję premiera Nowej Zelandii. Był pierwszą w historii zajmującą to stanowisko osobą urodzoną na terytorium Nowej Zelandii.
Biografia.
Urodził się i wychował w Nelson, jednak na studia wyjechał do Anglii, gdzie ukończył prawo w St John’s College na Uniwersytecie Cambridge. Po powrocie do kraju podjął praktykę adwokacką w Wellington. Zaangażował się także w działalność samorządu prawniczego – w latach 1901–1918 stał na jego czele na szczeblu ogólnokrajowym.
Kariera polityczna.
Równolegle do kariery zawodowej rozwijał polityczną. Trzykrotnie (1891, 1892, 1897) wygrywał wybory na burmistrza Wellington. W roku 1893 dostał się do Izby Reprezentantów, ale zasiadał w niej tylko przez jedną kadencję. Powrócił do parlamentu w 1912, po dojściu do władzy Partii Reformistycznej. William Massey chciał go widzieć w swoim gabinecie (a w Nowej Zelandii każdy minister musi być zarazem parlamentarzystą), dlatego nominował go do Rady Legislacyjnej. Bell objął wówczas resort spraw wewnętrznych i imigracji. W 1918 został prokuratorem generalnym, a w 1923 równocześnie objął stanowisko ministra spraw zagranicznych. Było to zwieńczenie jego wcześniejszej działalności dyplomatycznej, obejmującej reprezentowanie Nowej Zelandii m.in. na posiedzeniach organów Ligi Narodów.
W 1924 stan zdrowia premiera Masseya stał się tak zły, że nie mógł wypełniać większości swoich obowiązków. Przejął je wówczas Bell. 10 maja 1925 Massey zmarł, a cztery dni później Bell został zaprzysiężony na premiera. Nie zgodził się jednak pełnić tej funkcji na stałe. Po 16 dniach zrzekł się urzędu na rzecz nowego lidera reformistów, Gordona Coatesa. Wrócił do swoich stanowisk ministerialnych i pełnił je do 1926. Następnie skupił się na działalności dyplomatycznej w Lidze Narodów. Zmarł w 1936.
Odznaczenia.
W 1923 został kawalerem Orderu św. Michała i św. Jerzego klasy Rycerz z Wielkim Krzyżem, co dało mu prawo używania tytułu Sir.

</doc>
<doc id="1491249" url="https://pl.wikipedia.org/wiki?curid=1491249" title="U-11 (1935)">
U-11 (1935)

U-11 – zbudowany w 1935 roku przybrzeżny niemiecki okręt podwodny typu "IIB" z okresu międzywojennego i II wojny światowej, o wyporności podwodnej 328 ton.
Zwodowany 27 sierpnia 1935 roku i przyjęty w skład Kriegsmarine miesiąc później okręt, nie przeprowadził żadnego patrolu bojowego i nie zatopił żadnej jednostki pływającej, pełnił natomiast funkcje szkoleniowo-treningowe. Od maja 1941 roku pełnił rolę laboratorium eksperymentalno-testowego, na którym m.in. po raz pierwszy testowano powłokę anechoiczną „Alberich”. Wycofany ze służby 5 stycznia 1945 roku, po czym został zatopiony przez własną załogę.
Geneza.
Okręt został zaprojektowany w tajnym biurze projektowym Ingenieurskantoor voor Scheepsbouw (IvS) w Holandii, gdzie nosił oznaczenie projektowe MVBIIB w wersji 1110B. Wśród przewidywanych zadań okrętów tego typu było przede wszystkim zabezpieczenie Bałtyku oraz żywotnych dla Niemiec linii żeglugowych między Niemcami i Szwecją, którymi transportowana była do Rzeszy ruda żelaza.
Kontrakt na budowę okrętu ze stocznią Germaniawerft został zawarty 2 lutego 1935 roku. Stępka pod jednostkę została położona 6 maja 1935 roku, po czym 27 sierpnia okręt został zwodowany w Kilonii. 21 września 1935 roku U-11 został przyjęty do służby w Kriegsmarine pod dowództwem "kapitänleutnanta" Hansa-Rudolfa Rösinga, rozpoczynając swoje działania w składzie jednostki szkolnej "Unterseebootsschulflottille" (US-FL) w Neustadt.
Konstrukcja jednostki.
U-11 był przybrzeżnym jednokadłubowym okrętem podwodnym typu "IIB" w wersji 1110B – przy długości 42,7 metra, szerokości 4,08 metra i zanurzeniu 3,9 metra, wypierał 279 ton na powierzchni, w zanurzeniu zaś 329 ton. Napęd zapewniały dwa 6-cylindrowe czterosuwowe silniki Diesla Motorenwerke Mannheim MWM RS127S o łącznej mocy 700 KM przy 1000 obrotów na minutę oraz dwa silniki elektryczne SSW PG W322/26 o łącznej mocy 300 kW. Układ napędowy zapewniał mu możliwość osiągnięcia prędkości 13 węzłów na powierzchni oraz 7 węzłów w zanurzeniu. Okręt miał stosunkowo niewielki zasięg 3100 mil morskich przy prędkości 8 węzłów na powierzchni oraz 35–45 mil w zanurzeniu, przy prędkości podwodnej 4 węzłów. Znaczącą zaletą okrętu był bardzo krótki czas zanurzania awaryjnego, nieprzekraczający 25 sekund. Architektura i konstrukcja tych okrętów zapewniała im głębokość zanurzenia testowego wynoszącą 100 metrów. Stery głębokości umieszczone były na śródokręciu, zaś stery kierunku za dwoma śrubami.
Okręt wyposażony był w trzy wyrzutnie torpedowe kalibru 53,3 cm na dziobie, z dwiema torpedami G7a lub G7e w zapasie. U-11 nie miał na wyposażeniu klasycznego działa okrętowego – jego uzbrojenie uzupełniało jedynie jedno działko przeciwlotnicze kalibru 2 cm, od roku 1942 zastąpione przez podwójne działko tego samego kalibru. Zamiennie z torpedami okręt mógł przenosić do 18. wystrzeliwanych z wyrzutni torpedowych min.
Służba okrętu.
Po przyjęciu okrętu w skład Kriegsmarine, U-11 został przydzielony do szkolnej flotylli US-FL w Neustadt, jako okręt szkolny. 23 sierpnia 1939 roku powierzono mu zadania treningowe i w przeciwieństwie do innych okrętów tej jednostki, w pierwszych miesiącach wojny nie uzyskał statusu operacyjnego. Do maja 1941 roku U-11 służył jako okręt szkolny 1. i 21. Flotylli U-Bootów, kiedy został przeznaczony dla celów eksperymentalnych – najpierw w "Nachrichtenmittelerprobungskommando" (NEK), a następnie w 5. Flotylli U-Bootów w Kilonii.
W ramach tego rodzaju działalności, na U-11 przeprowadzono pierwsze testy powłoki anechoicznej „Alberich” – warstwy paneli perforowanego kauczuku syntetycznego o grubości około 4 mm, przytwierdzanej do zewnętrznej powierzchni kadłuba celem rozpraszania wiązki akustycznej sonaru „Asdic”. W marcu 1943 roku U-11 przeszedł do 22. Szkolnej Flotylli U-Bootów w Gdyni – ponownie celem pełnienia funkcji szkoleniowej. Pełnił ją do 5 stycznia 1945 roku, kiedy został wycofany ze służby, a 3 maja 1945 roku wysadzony w powietrze w Kilonii. Wrak okrętu został pocięty na złom w 1947 roku.

</doc>
<doc id="1491250" url="https://pl.wikipedia.org/wiki?curid=1491250" title="U-7">
U-7



</doc>
<doc id="1491251" url="https://pl.wikipedia.org/wiki?curid=1491251" title="U-8">
U-8



</doc>
<doc id="1491255" url="https://pl.wikipedia.org/wiki?curid=1491255" title="Thomas George Pratt">
Thomas George Pratt

Thomas George Pratt (ur. 18 lutego 1804, zm. 9 listopada 1869 w Baltimore, Maryland) – amerykański polityk z Maryland.
W latach 1845–1848 piastował stanowisko gubernatora stanu Maryland. W latach 1850–1857 zasiadał w Senacie Stanów Zjednoczonych jako reprezentant stanu Maryland.

</doc>
<doc id="1491257" url="https://pl.wikipedia.org/wiki?curid=1491257" title="Thomas Pratt">
Thomas Pratt



</doc>
<doc id="1491258" url="https://pl.wikipedia.org/wiki?curid=1491258" title="Pałac Prezydencki w Helsinkach">
Pałac Prezydencki w Helsinkach

Pałac Prezydencki w Helsinkach (fin. "Presidentinlinna", szw. "Presidentens slott") – jedna z oficjalnych rezydencji prezydenta Republiki Finlandii w Helsinkach. Znajduje się na północnej stronie Esplanadi, z widokiem na Rynek.

</doc>
<doc id="1491259" url="https://pl.wikipedia.org/wiki?curid=1491259" title="Nicolas Hénard">
Nicolas Hénard

Nicolas Hénard (ur. 16 września 1964 w Calais) – francuski żeglarz sportowy, dwukrotny złoty medalista olimpijski.
Największe sukcesy odnosił w klasie Tornado. W 1988 zwyciężył na igrzyskach olimpijskich mając za partnera Jean-Yves Le Déroffa, cztery lata później w skład załogi wchodził Yves Loday. Był także srebrnym medalistą mistrzostw świata (1988) i mistrzem Europy (1992).

</doc>
<doc id="1491260" url="https://pl.wikipedia.org/wiki?curid=1491260" title="Świadkowie Jehowy w Kambodży">
Świadkowie Jehowy w Kambodży

Świadkowie Jehowy w Kambodży – społeczność wyznaniowa w Kambodży, należąca do ogólnoświatowej wspólnoty Świadków Jehowy, licząca w 2022 roku 1125 głosicieli, należących do 17 zborów. Na dorocznej uroczystości Wieczerzy Pańskiej w 2022 roku zgromadziło się 2047 osób. Działalność miejscowych głosicieli koordynuje japońskie Biuro Oddziału.
Historia.
W latach 30. XX wieku pionierzy działający w Sajgonie przez krótki czas prowadzili działalność kaznodziejską również w Phnom Penh. W czerwcu 1956 roku z Sajgonu przyjechał misjonarz Biblijnej Szkoły Strażnicy – Gilead – Joseph E. Babinski. W stolicy spotkał się z osobistym sekretarzem księcia Norodoma Sihanouka i uzyskał zgodę na przyjazd w grudniu 1958 roku czterech misjonarzy Szkoły Gilead. Zebrania zborowe odbywały się w językach: angielskim, chińskim, francuskim i wietnamskim, a wkrótce również w khmerskim. W roku 1961 przybyli misjonarze – William i Angela Samuelson. W roku 1963 przybyli kolejni misjonarze – George i Carolyn Crawford, a w roku 1964 Panayotis Kokkinidis. W roku 1965 dołączył do nich Long z Wietnamu, który zmarł dwa lata później. W 1972 roku władze Kambodży nie przedłużyły wiz misjonarzom, toteż musieli oni opuścić kraj. W roku 1975 miejscowi Świadkowie Jehowy opuścili kraj, przeprowadzając się do Francji.
Przez większą część tego okresu – do 1993 roku nie było tam Świadków Jehowy. W roku 1993 roku Crawford otrzymał zezwolenie Ministerstwa do Spraw Religii na działalność misyjną. Przyjechało dwóch misjonarzy. Na początku roku 1993 otwarto w stolicy kraju, Phnom Penh, biuro nadzorujące głoszenie „religii Jehowy”. Rok później działało 11 głosicieli w jedynym wówczas zborze.
W roku 1999 było 43 głosicieli. Dwa lata później utworzono kolejny zbór, a liczba głosicieli wzrosła do 103.
W 2004 roku utworzono trzeci zbór, a rok później w 7 zborach było 195 głosicieli. W 2007 roku liczba ta wzrosła do 276, w 2009 roku wyniosła 378 osób i w tym samym roku powstał kolejny zbór.
W 2008 roku wydano Chrześcijańskie Pisma Greckie w Przekładzie Nowego Świata (Nowy Testament) w języku khmerskim.
Pod koniec 2009 roku i na początku 2010 roku do kraju dotarli kolejni misjonarze ze 127. i 128. klasy Szkoły Gilead. W 2011 roku powstały dwa kolejne zbory, a liczba głosicieli wzrosła do prawie pół tysiąca. W 2012 roku zanotowano ich 598; powstały kolejne zbory. W roku 2014 w 14 zborach liczba głosicieli wzrosła do 852, w roku 2015 do 924, a w roku 2016 do 1021.
3 kwietnia 2021 roku Kenji Chichii, członek japońskiego Komitetu Oddziału, ogłosił wydanie Pisma Świętego w Przekładzie Nowego Świata w języku khmerskim. W związku z pandemią COVID-19 zorganizowano specjalne zebrania w trybie wideokonferencji. Tym językiem posługuje się ponad 1100 głosicieli. 
Kongresy regionalne odbywają się w języku khmerskim. Zebrania zborowe odbywają się w języku khmerskim, wietnamskim, chińskim i kambodżańskim migowym.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:

</doc>
<doc id="1491261" url="https://pl.wikipedia.org/wiki?curid=1491261" title="Nicolas Henard">
Nicolas Henard



</doc>
<doc id="1491270" url="https://pl.wikipedia.org/wiki?curid=1491270" title="Grand Lisboa">
Grand Lisboa

Grand Lisboa () – wieżowiec w Makau, w Chińskiej Republice Ludowej, o wysokości 258 m. Budynek został otwarty w 2007, liczy 52 kondygnacje.

</doc>
<doc id="1491273" url="https://pl.wikipedia.org/wiki?curid=1491273" title="Mott">
Mott

Mott – miasto w Stanach Zjednoczonych, w stanie Dakota Północna, stolica hrabstwa Hettinger. W 2008 liczyło 724 mieszkańców.

</doc>
<doc id="1491274" url="https://pl.wikipedia.org/wiki?curid=1491274" title="McCoy Tyner">
McCoy Tyner

Alfred McCoy Tyner (ur. 11 grudnia 1938 w Filadelfii, zm. 6 marca 2020 w New Jersey) – amerykański pianista i kompozytor jazzowy. Jego rodzice zarazili go miłością do muzyki od najmłodszych lat. Rozpoczął naukę gry na fortepianie w wieku 13 lat, a w ciągu dwóch kolejnych, muzyka stała się głównym celem w jego życiu. Kształcił się w West Philadelphia Music School a później w Granoff School of Music.
Życiorys.
Główny wpływ na jego grę miał Bud Powell, który wraz ze swoim bratem mieszkał w sąsiedztwie w Filadelfii. „Bud i Richie Powell przeprowadzili się do mojego sąsiedztwa. Bud miał na mnie duży wpływ gdy byłem młody”. „Bud i Thelonious byli moimi głównymi inspiratorami. Bud Powell, na szczęście, zamieszkał za rogiem mojej ulicy gdy miałem jakieś 15 lat. To było w połowie lat 50., a jego brat – Richie – był w zespole Maxa Roacha i Clifforda Browna. Richie miał apartament za rogiem i Bud się tam wprowadził. Miałem dużo szczęścia mając pana, który mnie zainspirował zaraz za rogiem, na swoim osiedlu”.
Oprócz Buda Powella, Thelonius Monk i Art Tatum byli głównymi źródłami inspiracji dla młodego McCoya.
W wieku 17 lat, grając w lokalnym klubie Red Rooster (Czerwony Kogucik) poznał Johna Coltrane’a. Coltrane pomiędzy koncertami z Milesem Davisem przebywał w Filadelfii. Saksofonista, którego styl był jeszcze w trakcie tworzenia, a którego reputacja rosła, nie miał wtedy swojego własnego zespołu, ale był zaangażowany w kilku składach w okolicach Filadelfii, często z McCoyem w sekcji rytmicznej. Porozumienie pomiędzy nimi było tak oczywiste, że Coltrane już wtedy miał plany zaprosić go do swojego zespołu. „Poznałem Johna w połowie lat 50., gdy grałem w zespole Cala Masseya. Cal był trębaczem i kompozytorem. Ja, Jimmy Garrison oraz Albert „Tootie” Heath byliśmy w zespole i Cal był dobrym przyjacielem Johna. Znałem wczesne nagrania Johna dla wytwórni Prestige, ale wtedy jeszcze nigdy go nie poznałem osobiście. Miałem wtedy jakieś 17 lat. Mieliśmy takie popołudniowe granie z Calem w klubie zwanym Red Rooster w Filadelfii, niedaleko miejsca gdzie mieszkałem. John przyszedł na to granie i miałem okazję go poznać, co było czymś bardzo wzruszającym bo on był kimś kogo podziwiałem”.
Pierwszym ważnym zespołem w karierze McCoya był legendarny Jazztet (1959) prowadzony przez Benny’ego Golsona i Arta Farmera. Wiedząc o przyszłych planach współpracy z Coltrane’m uprzedził Golsona, że nie będzie mógł grać zbyt długo w ich zespole. Nagrali płytę „Meet the Jazztet” (1960). W 1960 John Coltrane ostatecznie opuścił kwintet Milesa Davisa a Tyner opuścił Arta Farmera. Do 1965 grał z Coltrane’m biorąc udział we wszystkich najważniejszych sesjach nagraniowych. Nagrali między innymi takie albumy jak „Africa/Brass”, „Ole Coltrane”, „Ballads”, „Coltrane”, „Crescent”, „A Love Supreme”, „Transition”, „Kulu Sé Mama”, „Infinity” czy „Ascension”.
W 1961, wytwórnia Impulse!, podpisała kontrakt z 23-letnim McCoyem Tynerem. Pianista oczarował ich grą na płycie zespołu Jazztet, a także w kwartecie Coltrane’a, który w tym właśnie czasie przeszedł z wytwórni Atlantic do Impulse!. Kontrakt obligował go do dwóch autorskich płyt rocznie. Pierwsza, „Inception” (styczeń 1962), sprzedała się tylko w 800 egzemplarzach, jednak pod koniec 4-letniego kontraktu sprzedaż jego płyt sięgała nawet do 10 tysięcy. Drugą płytą była „Reaching Fourth” (listopad 1962). Jej tytuł dotyczy, charakterystycznych dla stylu McCoya, kwartowych akordów. Pianista realizował swoje albumy w trio (fortepian, kontrabas, perkusja). Płyty były mieszanką kompozycji własnych i standardów. Wśród muzyków towarzyszących byli ci z kręgu Coltrane’a: perkusiści Elvin Jones czy Roy Haynes i kontrabasiści Art Davis, Jimmy Garrison, Bob Crenshaw, Henry Grimes. W marcu 1963 nagrał spokojną „Nights of Ballads &amp; Blues”. Kolejnymi były „Live at Newport” z Clarkiem Terrym i Charliem Mariano oraz „Today and Tomorrow” z tenorzystą Johnem Gilmore’em. Ostatnią płytą jaką pianista nagrał dla tej wytwórni to „McCoy Tyner Plays Ellington” (grudzień 1964). Powiązanie McCoya z wytwórnią Impulse! potwierdza nieoficjalną rolę Coltrane’a jako „wyszukiwacza” talentów. Odwiedzał McCoya Tynera w Queens z racji bliskości zamieszkania i obserwował jego rozwój jako „mistrz”, jakim niewątpliwie był dla pianisty. Współpraca z Johnem dobiegła końca w 1965. Jego muzyka stawała się coraz bardziej atonalna, zespół był powiększany przez dodatkową perkusję i McCoy twierdził, że to zagłusza jego grę: „Nie widzę siebie robiącego taką muzykę… Słyszałem za dużo hałasu. Nie czułem kompletnie tej muzyki, a jak nie czuję to nie gram”. W momencie opuszczenia zespołu Coltrane’a (jego miejsce objęła Alice Coltrane – żona Johna), Tyner był już popularnym pianistą. W 1966 rozpoczął karierę jako lider.
Po odejściu od zespołu Coltrane’a, wyprodukował serię post-bopowych albumów dla Blue Note Records (1967-1970). „The Real McCoy” (1967) na który zaprosił saksofonistę Joego Hendersona, w sekcji rytmicznej towarzyszyli mu Ron Carter i Elvin Jones. Nagrał na niej swoje kompozycje, które do dzisiaj są grane przez młodych muzyków np. „Passion Dance” czy „Blues on the Corner”. Kolejne albumy to „Tender Moments” (1967), „Time for Tyner” (1968), „Expansions” (1968) oraz „Extensions” (1970). Wkrótce potem przeniósł się do wytwórni Milestone i nagrał wiele wpływowych albumów, w tym „Sahara” (1972), „Enlightenment” (1973), „Fly with the Wind” (1976) z flecistą Hubertem Lawsem, perkusistą Billym Cobhamem i orkiestrą smyczkową. W jego muzyce, którą nagrywał dla Blue Note i Milestone, można usłyszeć odniesienia do kwartetu Coltrane’a, często też były to afrykańskie lub wschodnioazjatyckie inspiracje. Na przykład na „Saharze”, poza fortepianem, fletem i perkusją, gra na koto – japońskim instrumencie strunowym. Albumy te są często wymieniane jako istotne przykłady innowacyjnego jazzu z lat 70., które nie są ani fusion ani free. Album „Trident” wyróżnia obecność klawesynu (bardzo rzadko słyszanego w jazzie) oraz czelesta. Poza tym, głównym jego instrumentem na tych nagraniach jest oczywiście fortepian. W latach 80. i 90., Tyner nadal nagrywał i koncertował w trio. Grał z Averym Sharpe’em na kontrabasie i najpierw z Louisem Hayesem, potem z Aaronem Scottem na perkusji. Nagrał trzy solowe płyty dla wytwórni Blue Note, począwszy od „Revelations” (1988), potem „Things Ain’t What They Used to Be” (1989), a kończąc na „Soliloquy” (1991). W 1995 powrócił do Impulse! nagrywając album „Infinity”, na który zaprosił Michaela Breckera. W 1998 McCoy nagrywał dla wytwórni Telarc w różnych triach, między innymi z Charnettem Moffettem na kontrabasie i Alem Fosterem na perkusji. W 2008 Tyner koncertował ze swoim kwartetem, do którego zaprosił saksofonistę Garry’ego Bartza. W sekcji rytmicznej zasiedli Gerald Cannon na kontrabasie i Eric Kamau Gravatt na perkusji.
McCoy ma bardzo szeroką wizję na muzyczne horyzonty, które czerpał z odległych kontynentów lub różnorodnych muzycznych wpływów. Jeszcze nie tak dawno aranżował na Big Bandy, stosował orkiestry smyczkowe i reinterpretował muzykę popularną. Teraz Tyner ma za sobą prawie 80 płyt wydanych pod jego nazwiskiem, zdobył cztery nagrody Grammy, został mu nadany tytuł Jazz Master przez National Endowment for the Arts. Nadal pozostawia swoją spuściznę młodszym pokoleniom improwizatorów, jednak ciągle pozostaje skromnym i uduchowionym człowiekiem.
McCoy Tyner zalicza się do artystów, którzy mieli i wciąż mają ogromny wpływ na świat muzyki. Jego dźwięki wpłynęły na pianistów w ciągu sześciu dekad jego działalności. Krytyk jazzowy Scott Yanow mówi: „Wraz z Billem Evansem, Tyner był najbardziej wpływowym pianistą ostatnich 40 lat, jego voicingi są stosowane i wykorzystywane przez praktycznie każdego młodego pianistę”.
Charakterystyka gry McCoya Tynera.
Pianistyczną stylistykę McCoya Tynera, można łatwo przyrównać do stylu Johna Coltrane’a na saksofonie. Choć należał do grupy Trane’a, nigdy nie pozostawał w cieniu saksofonisty, ale dopełniał, a nawet inspirował lidera kwartetu. Tyner jest uważany za jednego z najbardziej wpływowych pianistów XX wieku, zdobył uznanie zarówno grając u Coltrane’a, jak też jako lider własnych zespołów czy zapraszany do współpracy sideman. Choć gra na fortepianie i na saksofonie bardzo się różni, zarówno Coltrane, jak i Tyner wykorzystywali podobne struktury akordowe, frazowe i rytmiczne. Najbardziej charakterystyczną cechą McCoya, jest jego lewa ręka grająca w niskich rejestrach fortepianu, którą podnosi stosunkowo wysoko nad klawiaturę. Fakt, że Tyner jest leworęczny mógł się wyraźnie przyczynić do tego potężnego stylu. Prawa ręka McCoya grająca solo ma swoją unikalną, staccatową barwę. Jego melodyjne słownictwo jest bardzo bogate, od surowego bluesa do skomplikowanie nakładanych na siebie pentatonik. Jego szczególne podejście do voicingów (najbardziej charakterystycznych, kwartowych) ma ogromny wpływ na wachlarz współczesnych jazzowych pianistów.

</doc>
<doc id="1491275" url="https://pl.wikipedia.org/wiki?curid=1491275" title="Steele (Dakota Północna)">
Steele (Dakota Północna)

Steele – miasto w Stanach Zjednoczonych, w stanie Dakota Północna, stolica hrabstwa Kidder. W 2008 liczyło 685 mieszkańców.

</doc>
<doc id="1491278" url="https://pl.wikipedia.org/wiki?curid=1491278" title="LaMoure">
LaMoure

LaMoure – miasto w Stanach Zjednoczonych, w stanie Dakota Północna, stolica hrabstwa LaMoure. W 2008 liczyło 835 mieszkańców.

</doc>
<doc id="1491287" url="https://pl.wikipedia.org/wiki?curid=1491287" title="Haines (Alaska)">
Haines (Alaska)

Haines – jednostka osadnicza w Stanach Zjednoczonych, w stanie Alaska. W 2008 liczyło 2 078 mieszkańców.

</doc>
<doc id="1491288" url="https://pl.wikipedia.org/wiki?curid=1491288" title="Przepuszczalność gruntu">
Przepuszczalność gruntu

Przepuszczalność gruntu (), "własności filtracyjne" gruntu lub skały – charakteryzuje zdolność gruntu do przewodzenia wody (przepuszczalność hydrauliczną gruntu). Determinuje ona filtrację, gdy pojawią się warunki powodujące przepływ wody podziemnej (spadek hydrauliczny będzie większy od zera). Przepuszczalność gruntu wyraża się współczynnikiem filtracji.
Przepuszczalność gruntów.
Powszechnie (potocznie) grupuje się wiele gruntów jako "przepuszczalne" lub "nieprzepuszczalne". W szczególności, za:

</doc>
<doc id="1491290" url="https://pl.wikipedia.org/wiki?curid=1491290" title="Odznaki jednostek kawalerii Wojska Polskiego">
Odznaki jednostek kawalerii Wojska Polskiego

Odznaki jednostek kawalerii Wojska Polskiego – opis odznak pułkowych kawalerii Wojska Polskiego.

</doc>
<doc id="1491298" url="https://pl.wikipedia.org/wiki?curid=1491298" title="Ramon Magsaysay">
Ramon Magsaysay

Ramón del Fierro Magsaysay (ur. 31 sierpnia 1907 w Iba, zm. 17 marca 1957 w Balamban, Cebu) – filipiński polityk.
Podczas II wojny światowej walczył w partyzantce. W 1945 przez dwa miesiące zajmował stanowisko wojskowego gubernatora prowincji Zambales. W 1949 został wybrany do Izby Reprezentantów. W latach 1950-1953 pełnił funkcję sekretarza obrony narodowej. W 1953 został wybrany na prezydenta Filipin pokonując w wyborach urzędującego prezydenta Elpidio Quirino. Zginął w katastrofie lotniczej.
11 lipca 1933 poślubił Luz Banzon. Para miała troje dzieci. Ich syn Ramon Magsaysay Jr jest senatorem. Bratanek prezydenta Vicente Magsaysay pięciokrotnie był gubernatorem Zambales.

</doc>
<doc id="1491300" url="https://pl.wikipedia.org/wiki?curid=1491300" title="Świadkowie Jehowy w Makau">
Świadkowie Jehowy w Makau

Świadkowie Jehowy w Makau – społeczność wyznaniowa w Makau, należąca do ogólnoświatowej wspólnoty Świadków Jehowy, licząca w 2022 roku 404 głosicieli, należących do 6 zborów. Na dorocznej uroczystości Wieczerzy Pańskiej w 2022 roku zebrały się 1122 osoby. Biuro Oddziału, koordynujące działalność miejscowych głosicieli znajduje się w Hongkongu.
Historia.
Działalność w Makau zainicjowała portugalska współwyznawczyni, która przybyła w 1961 roku i głosiła nauki wyznania przez ok. 2 lata.
W lutym 1963 roku przybyło z Hongkongu dwóch chińskich współwyznawców – pionierów, którzy wznowili działalność ewangelizacyjną (głosili głównie wśród mieszkańców mówiących językiem kantońskim). Po pewnym czasie Świadkami Jehowy zostały dwie osoby z pewnej indonezyjskiej rodziny. W okresie od 1963 do 1968 wysłano do Makau 9 pionierów.
W roku 1965 tajna policja portugalska w Makau skonfiskowała wyznawcom Biblie i ich publikacje religijne. Ponieważ w Portugalii działalność Świadków Jehowy była wówczas zakazana, władze Makau aresztowały i wydaliły za granicę dwie pionierki. W obawie przed dalszymi represjami ograniczono działalność do ludności chińskiej. W sierpniu 1968 roku zanotowano liczbę 6 Świadków Jehowy.
W sierpniu 1979 roku wysłano do Makau małżeństwo misjonarzy, absolwentów Biblijnej Szkoły Strażnicy – Gilead, aby podjęli współpracę z miejscowym zborem.
Na początku lat 80. XX w. Towarzystwo Strażnica zakupiło niewielki budynek na dom misjonarski z Salą Królestwa. W marcu 1983 roku zgromadziło się w nim 38 osób na uroczystości Pamiątki.
W 1985 zanotowano liczbę 17 głosicieli, a 10 lat później – 86. W 1992 roku powstał drugi zbór. W 1996 roku liczba miejscowych Świadków Jehowy wyniosła 114 głosicieli. W 2007 roku było ich 170. Rok później na uroczystości Wieczerzy Pańskiej ("Pamiątce") zebrało się 475 osób. W roku 2010 zanotowano liczbę 200 głosicieli. W roku 2011 powstał trzeci zbór, liczba głosicieli wzrosła do 223, a na "Pamiątce" zebrało się 608 osób. W roku 2012 liczba zborów wzrosła do 4, w 2020 do 5, a w 2021 do 6. W 2021 roku osiągnięto liczbę 415 głosicieli. Zebrania zborowe odbywają się w językach: chińskim (kantońskim i mandaryńskim), angielskim, portugalskim i wietnamskim.

</doc>
<doc id="1491301" url="https://pl.wikipedia.org/wiki?curid=1491301" title="David Stewart (senator z Maryland)">
David Stewart (senator z Maryland)

David Stewart (ur. 13 września 1800 w Baltimore, Maryland, zm. 5 stycznia 1858 w Baltimore, Maryland) – amerykański polityk.
W latach 1849–1850 był przedstawicielem stanu Maryland w Senacie Stanów Zjednoczonych.

</doc>
<doc id="1491306" url="https://pl.wikipedia.org/wiki?curid=1491306" title="Odznaki jednostek artylerii Wojska Polskiego">
Odznaki jednostek artylerii Wojska Polskiego

Odznaki jednostek artylerii Wojska Polskiego – opis odznak jednostek artylerii Wojska Polskiego.

</doc>
<doc id="1491307" url="https://pl.wikipedia.org/wiki?curid=1491307" title="Embraer AMX">
Embraer AMX



</doc>
<doc id="1491309" url="https://pl.wikipedia.org/wiki?curid=1491309" title="Czeska i Słowacka Republika Federacyjna">
Czeska i Słowacka Republika Federacyjna

Czeska i Słowacka Republika Federacyjna – państwo powstałe po upadku komunistycznej Czechosłowackiej Republiki Socjalistycznej. W skład federacji wchodziły Republika Czeska i Republika Słowacka, znajdujące się w granicach poprzedzających je Czeskiej Republiki Socjalistycznej i Słowackiej Republiki Socjalistycznej.
Historia.
Od chwili odzyskania niezależności po aksamitnej rewolucji między czeską i słowacką częścią Republiki uwidaczniały się różnice w stosunku do wspólnego państwa, czego przejawem były spory dotyczące nazwy państwa, tak zwana wojna o myślnik na początku 1990.
W 1992 wbrew znacznej części opinii publicznej elity polityczne Czech i Słowacji (szczególnie duża w tym rola Václava Klausa i Vladimíra Mečiara) zadecydowały o rozwiązaniu państwa związkowego, czemu do końca przeciwni byli prezydent Václav Havel oraz lider chadeków słowackich Ján Čarnogurský. Ustalono równy parytet walut państwowych, który nie utrzymał się długo z powodu kłopotów gospodarczych Słowacji. Stosowne ustalenia Zgromadzenie Federalne podjęło 25 listopada. 1 stycznia 1993 federacja przestała istnieć rozpadając się na dwa niezależne politycznie od siebie państwa: Republikę Czeską i Republikę Słowacką.

</doc>
<doc id="1491311" url="https://pl.wikipedia.org/wiki?curid=1491311" title="Izba Reprezentantów (Nowa Zelandia)">
Izba Reprezentantów (Nowa Zelandia)

Izba Reprezentantów ("New Zealand House of Representatives") – w latach 1852–1951 izba niższa, a od 1951 jedyna izba parlamentu Nowej Zelandii.
Historia.
Izba Reprezentantów powstała w 1852 na mocy przyjętej przez parlament brytyjski ustawy o konstytucji Nowej Zelandii ("New Zealand Constitution Act"), przyznającej tej ówczesnej posiadłości brytyjskiej status autonomicznej kolonii. Pierwotnie była izbą wyższą dwuizbowego parlamentu. W przeciwieństwie do pochodzącej z nominacji izby wyższej – Rady Legislacyjnej – skład Izby Reprezentantów od początku był wybieralny. W 1951 Rada została zlikwidowana, zaś Izba stała się tym samym jedyną izbą nowozelandzkiego parlamentu.
Skład i kadencja.
Ustawowa liczba członków Izby Reprezentantów wynosi 120 osób, jednak ze względu na specyfikę systemu wyborczego (patrz niżej) liczba deputowanych w poszczególnych kadencjach może wahać się o kilka mandatów w obie strony. Kadencja trwa trzy lata i jest liczona od dnia pierwszego posiedzenia. W praktyce (biorąc pod uwagę, że pierwsze posiedzenie musi odbyć się w ciągu dwóch miesięcy od dniach wyborów), okres między wyborami nie przekracza nigdy 38 miesięcy. Gubernator generalny posiada prawo skrócenia kadencji bez podania przyczyny, jednak w praktyce czyni tak wyłącznie na wniosek premiera (jest to jeden z tzw. zwyczajów konstytucyjnych).
Ordynacja wyborcza.
Przez większość swojej historii Izba wybierana była przy pomocy ordynacji większościowej. W 1993 przeprowadzono referendum, w którym obywatele opowiedzieli się za zastąpieniem jej ordynacją mieszaną.
Partie wystawiają w wyborach dwa rodzaje list: okręgowe (te listy mogą liczyć tylko jednego kandydata) oraz listę krajową. Każdy wyborca oddaje dwa głosy: jeden na partię, a drugi na kandydata ubiegającego się o mandat w jego okręgu. Wyborca może oddać drugi głos na dowolnego kandydata – nie musi on być z tej samej partii, na którą oddał pierwszy głos (w praktyce jednak ok. 80% wyborców głosuje jednocześnie na partię i jej kandydata).
Ustalanie składu parlamentu odbywa się w dwóch etapach. Najpierw głosy oddane na partie są przeliczane na mandaty przy pomocy metody Sainte-Laguë. W podziale tym biorą udział wyłącznie partie, których poparcie przekroczyło 5%. Jeżeli partia nie przekroczyła tego progu, ale jej kandydaci uzyskali najwięcej głosów w co najmniej jednym okręgu wyborczym, wówczas partii zostaje automatycznie przyznana liczba mandatów równa liczbie wygranych okręgów i zajmują je ci właśnie kandydaci. To samo dotyczy kandydatów niezależnych. Liczba mandatów objętych podziałem przy pomocy metody Sainte-Laguë jest wówczas odpowiednio zmniejszana (według wzoru 120-"n", gdzie "n" jest liczbą okręgów wyborczych, w których wygrali tacy kandydaci).
Następnie przyznane poszczególnym partiom mandaty są przypisywane kandydatom. Pierwszeństwo w ich przydziale mają kandydaci, którzy zwyciężyli w swoich okręgach. Jeśli liczba okręgów, w których wygrali kandydaci danej partii, przekracza liczbę przyznanych jej mandatów, wówczas liczba mandatów jest odpowiednio zwiększana (co może powodować, że liczba deputowanych przekroczy ustawowe 120 osób). Jeśli kandydaci partii wygrali w mniejszej liczbie okręgów niż wynosi liczba przyznanych jej mandatów, wakujące mandaty są obsadzane kandydatami z listy krajowej. Jeśli liczba kandydatów na liście krajowej jest zbyt mała, liczba przyznanych partii mandatów jest zmniejszana (co może skutkować mniejszą liczbą deputowanych niż ustawowe 120 osób).
Członkowie społeczności maoryskiej mają możliwość udziału w wyborach na zasadach ogólnych albo kandydując i głosując w specjalnych tzw. okręgach maoryskich, opierających się na nieco innych przepisach (nie można głosować w obu typach okręgów równocześnie). Obecnie liczba wybieranych w nich deputowanych wynosi 7 osób.
Zasady funkcjonowania.
Sposób działania Izby Reprezentantów wzorowany jest na Izbie Gmin i w bardzo wielu aspektach powiela znane stamtąd rozwiązania. Dotyczy to m.in. sposobu zasiadania deputowanych na sali, kompetencji spikera (przewodniczącego) czy procedury rozpatrywania projektów ustaw, opartej na trzech czytaniach, z dodatkowym (między drugim a trzecim czytaniem) etapem „komisji całej izby” ("Committee of the whole House").

</doc>
<doc id="1491312" url="https://pl.wikipedia.org/wiki?curid=1491312" title="Republika Czechosłowacka (1948–1960)">
Republika Czechosłowacka (1948–1960)

Republika Czechosłowacka (cz. i słow. "Československá republika" – "ČSR") – oficjalna nazwa państwa czechosłowackiego od objęcia władzy przez komunistów i uchwalenia nowej konstytucji w 1948 roku, aż do zmiany owej konstytucji, a także i nazwy państwa na Czechosłowacką Republikę Socjalistyczną.
Okres stalinowski był w Czechosłowacji bardziej dramatyczny i nie skończył się tak, jak w Polsce czy na Węgrzech w 1956 roku, lecz trwał aż do 1960 roku, kiedy zaczęła się powolna odwilż, czego świadectwem jest rozwój kultury (film, teatry, czasopisma). W 1964 roku formował się reformatorski ruch i podjęto próby zreformowania gospodarki. Proces ten osiągnął kulminację w czasie praskiej wiosny.

</doc>
<doc id="1491316" url="https://pl.wikipedia.org/wiki?curid=1491316" title="Trzecia Republika Czechosłowacka">
Trzecia Republika Czechosłowacka

Trzecia Republika Czechosłowacka (, słow. "Tretia Československá republika" – "ČSR").
Po II wojnie światowej reaktywowano Czechosłowację, ale bez Rusi Zakarpackiej formalnie inkorporowanej do Ukraińskiej SRR w marcu 1945 roku ("de facto" została zajęta już w styczniu). Przyłączono za to odebrane Węgrom niewielkie skrawki terytorium w okolicach Bratysławy. 5 kwietnia 1945 ogłoszono w Koszycach powstanie nowej, demokratycznej Czechosłowacji.
W latach 1945-48 w rządach uczestniczyli obok promoskiewskich komunistów przedwojenni politycy socjaldemokratyczni i ludowi (prezydentem został ponownie Edvard Beneš, który powrócił z londyńskiej emigracji). Ministerstwo spraw wewnętrznych, policja oraz tzw. resorty siłowe zostały zdominowane przez partię komunistyczną. Jej dążenia doprowadziły do eliminacji z życia politycznego większości partii prawicowych, a także do stopniowego ograniczania demokracji. W dniach 20-25 lutego 1948 doszło w kraju do komunistycznego zamachu stanu (w komunistycznej Czechosłowacji zwanego "Vítězný únor" – "zwycięski luty") i pełnego przejęcia władzy przez Komunistyczną Partię Czechosłowacji, przy zachowaniu pozorów wielopartyjności i systemu demokracji parlamentarnej. Prezydent Edvard Beneš zatwierdził po przewrocie nowy rząd, na którego czele stanął przewodniczący Komunistycznej Partii Czechosłowacji Klement Gottwald. Dwa miesiące później prezydent odmówił podpisania nowej, komunistycznej konstytucji i po przeprowadzonych 30 maja na jedną listę (KPcz i jej organizacji satelitarnych) wyborach parlamentarnych, 7 czerwca 1948 ustąpił ze stanowiska. 14 czerwca 1948 prezydentem Czechosłowacji został Klement Gottwald.

</doc>
<doc id="1491318" url="https://pl.wikipedia.org/wiki?curid=1491318" title="Druga Republika Czechosłowacka">
Druga Republika Czechosłowacka

Republika Czecho-Słowacka, Czecho-Słowacja (cz. i słow. "Česko-Slovenská Republika", "Česko-Slovensko") – państwo powstałe po zajęciu Kraju Sudetów przez III Rzeszę i przekształceniu konstytucyjnym I Republiki Czechosłowackiej 1 października 1938 w państwo federacyjne zwane "drugą republiką", złożone z Czech, Słowacji i Ukrainy Karpackiej. Zostało zlikwidowane 16 marca 1939, po ogłoszeniu niepodległości przez Republikę Słowacką (14 marca) i zajęciu pozostałej części przez III Rzeszę i przekształceniu w Protektorat Czech i Moraw.
Historia.
30 września 1938 układ monachijski przyznał Niemcom Kraj Sudetów, zamieszkany przez etniczną większość niemiecką (Niemcy sudeccy). Wobec nierozstrzygnięcia w układzie monachijskim roszczeń Polski do Czechosłowacji na zasadzie parytetu, 1 października 1938 Czechosłowacja przyjęła wystosowane 30 września ultimatum Polski, wyrażając zgodę na zajęcie Śląska Zaolziańskiego, zamieszkanego przez etniczną większość polską. W listopadzie Węgrzy na mocy pierwszego arbitrażu wiedeńskiego zajęli południową Słowację i południową Ruś Zakarpacką z Użhorodem i Mukaczewem, zamieszkane przez etniczną większość węgierską.
W konsekwencji układu monachijskiego i załamania się dotychczasowego systemu sojuszy Czechosłowacji opartych o Francję, wobec rezygnacji Francji i ZSRR z obrony integralności terytorialnej sojusznika, do dymisji podał się dotychczasowy prezydent Edvard Beneš. Zastąpił go Emil Hácha, do tej pory apolityczny prezes Naczelnego Sądu Administracyjnego Czechosłowacji prowadzący wobec Niemiec politykę appeasementu. Po utracie sudeckich fortyfikacji kraj był bezbronny wobec III Rzeszy i pozostałych sąsiadów, pomimo posiadania znacznych zasobów sprzętu wojskowego i fabryk przemysłu zbrojeniowego. Próba odsprzedaży części sprzętu Polsce i krajom bałkańskim została zablokowana przez III Rzeszę. Nowy czeski rząd, na czele którego stanął premier Rudolf Beran, zaczął kopiować model włoskiego faszyzmu, tworząc Partię Jedności Narodowej () i wprowadzając cenzurę. Działalność Komunistycznej Partii Czechosłowacji, Kominternu i faszystowskiej Vlajki została zakazana. Rząd II Republiki jeszcze przed rozpoczęciem niemieckiej okupacji ograniczył prawa części obywateli wprowadzając antysemickie ustawy rasowe, a dekretem z 2 marca 1939 roku stworzył także obozy dla Romów w Letach i Hodoninie.
Hitler dążył do dalszego rozpadu Czechosłowacji. W Bratysławie doszło do walk, które próbowały spacyfikować wojska federalne. 14 marca 1939 powołany po październiku 1938 autonomiczny parlament słowacki ogłosił w Bratysławie akt niepodległości i utworzenie Republiki Słowackiej. Nastąpiło to pod presją Hitlera i groźbą aneksji kraju przez Węgry, których częścią terytorium Słowacji było do traktatu w Trianon z 1920. Nowe słowackie państwo zostało uznane przez większość państw europejskich, nawet Związek Radziecki, było jednak jedynie satelitą III Rzeszy. Następnego dnia Wehrmacht rozpoczął zajmowanie na terytorium Czech i Moraw, łamiąc ustalenia układu monachijskiego. Doszło do obrony koszar Czajanka. 16 marca 1939 przy wymuszonej zgodzie prez. Emila Hachy III Rzesza utworzyła z zajętych ziem czeskich Protektorat Czech i Moraw. Pozornie zachowany został dotychczasowy ustrój wewnętrzny państwa przy likwidacji armii i przejęciu jej uzbrojenia przez Wehrmacht. Protektorem z ramienia Rzeszy został Konstantin von Neurath. Zasoby wojskowe (500 czołgów i 1600 samolotów) i potencjał czeskiego przemysłu zbrojeniowego zostały przejęte przez III Rzeszę. W maju 1939 depozyt złota Banku Czechosłowacji znajdujący się w bankach Wielkiej Brytanii został na żądanie rządu Protektoratu przekazany do Pragi, gdzie został następnie zagarnięty przez Niemcy, co pozwoliło ugasić kryzys walutowy Rzeszy. Część żołnierzy armii Czecho-Słowacji, głównie lotników, uciekała przez Polskę – a po upadku Polski przez Węgry, Jugosławię i Rumunię – do Francji, biorąc dalej udział w II wojnie światowej. Część uciekinierów wstąpiła w Polsce do efemerycznego Legionu Czechów i Słowaków.
Słowacja została z kolei zmuszona do zawarcia układu podporządkowującego politykę zagraniczną III Rzeszy i dopuściła do wprowadzenia Wehrmachtu na swoje terytorium (pas doliny Wagu). We wrześniu 1939 uczestniczyła w kampanii wrześniowej po stronie III Rzeszy przeciwko Polsce (atak słowacki na Polskę).

</doc>
<doc id="1491320" url="https://pl.wikipedia.org/wiki?curid=1491320" title="Charles Pepys (1. hrabia Cottenham)">
Charles Pepys (1. hrabia Cottenham)

Charles Christopher Pepys, 1. hrabia Cottenham (ur. 29 kwietnia 1781 w Londynie, zm. 29 kwietnia 1851 w Pietra Santa) – brytyjski prawnik, sędzia i polityk, członek stronnictwa wigów, minister w rządach lorda Melbourne’a i lorda Johna Russella.
Życiorys.
Był drugim synem sir Williama W. Pepysa i Elizabeth Dowdeswell, córki Williama Dowdeswella. Wykształcenie odebrał w Harrow School oraz w Trinity College na Uniwersytecie Cambridge. W 1804 r. rozpoczął praktykę adwokacką w korporacji Lincoln’s Inn. Po 22 latach praktyki został Radcą Króla. W latach 1830-1832 był radcą generalnym królowej Adelajdy.
W 1831 r. został wybrany do Izby Gmin jako reprezentant okręgu Higham Ferrers. Jeszcze w tym samym roku zmienił okręg wyborczy na Malton. W 1836 r. otrzymał tytuł 1. barona Cottenham i zasiadł w Izbie Lordów. W 1850 r. jego tytuł podniesiono do rangi hrabiego.
W 1834 r. został na krótko Radcą Generalnym Anglii i Walii. W latach 1834-1836 był prezesem Sądu Kanclerskiego z tytułem "Master of the Rolls". W 1835 r. został jednym z komisarzy Wielkiej Pieczęci, a w 1836 r. Lordem Kanclerzem. Pozostał na tym stanowisku do upadku gabinetu w 1841 r. Ponownie objął to stanowisko po powrocie wigów do władzy w 1846 r. Zrezygnował z powodu złego stanu zdrowia w 1850 r. Zmarł rok później.
Życie prywatne.
30 czerwca 1821 r. w Londynie poślubił Caroline Wingfield-Baker (2 listopada 1801 - 6 kwietnia 1868), córkę Williama Wingfielda-Bakera i lady Charlotte Digby, córki 1. hrabiego Digby. Charles i Caroline mieli razem pięciu synów i trzy córki:

</doc>
<doc id="1491321" url="https://pl.wikipedia.org/wiki?curid=1491321" title="Pierwsza Republika Czechosłowacka">
Pierwsza Republika Czechosłowacka

Pierwsza Republika Czechosłowacka (, , "ČSR") – państwo unitarne w Europie Środkowej, istniejące w latach 1918–1938, zwane "Pierwszą Republiką" .
Historia.
Czechosłowacja powstała 28 października 1918 roku w ramach wykonania planów opartych na umowie pittsburskiej – porozumieniu o utworzeniu wspólnego państwa, zawartym w Stanach Zjednoczonych 30 maja 1918 roku między emigrantami czeskimi i słowackimi. W skład Czechosłowacji weszły ziemie byłego Cesarstwa Austriackiego: Czechy, Morawy, Śląsk Opawski, Królestwa Węgier: Słowacja i Ruś Podkarpacka („Górne Węgry”) oraz Cesarstwa Niemieckiego: Śląsk Hulczyński. U podstaw państwa legły idee pansłowiańskie, popularne wówczas w Czechach, oraz dążenie elit słowackich do wyrwania się spod dominacji węgierskiej (→madziaryzacja). Głównym architektem zjednoczenia był czeski polityk i pierwszy prezydent Tomáš Garrigue Masaryk, pozostałymi twórcami tego państwa byli Czech Edvard Beneš (który później został prezydentem) i Słowak Milan Rastislav Štefánik.
Granice państwa zostały ustalone traktatami: wersalskim z 1919 roku, w St. Germain również z 1919 oraz w Trianon z 1920 roku. Czechosłowacja graniczyła od zachodu i północnego zachodu z Niemcami, od południa z Austrią (do marca 1938 roku), Węgrami i Rumunią, od północy z Polską. Od 1920 rok do Czechosłowacji należały także: część Śląska Cieszyńskiego, Spisz i Orawa oraz skrawki Dolnej Austrii i pruskiego Śląska.
Już od samego początku istnienia państwa Czechosłowacja skonfliktowana była m.in. z Polską, głównie o Zaolzie – część Śląska Cieszyńskiego, zajętą zbrojnie przez armię czeską w styczniu 1919 roku (patrz polsko-czechosłowackie konflikty graniczne). W latach 1935–1938 powstały czechosłowackie fortyfikacje, w celu zabezpieczenia kraju przed agresją III Rzeszy.
W okresie międzywojennym należała do najbardziej rozwiniętych gospodarczo i technologicznie państw Europy, chociaż zaznaczały się radykalne różnice w poziomie cywilizacyjnym obu jej części składowych. Politycznie była krajem stabilnym, do końca swego istnienia jako jedyne państwo w Europie Środkowej pozostała demokratyczna, narodowością dominującą byli Czesi. Pod względem partyjnym dominowali w Czechosłowacji agrariusze (z nich wywodził się m.in. Beneš), w skład koalicji rządowej wchodziła jednak także mniejszość niemiecka, co nie uchroniło Czechów od buntu Niemców sudeckich w 1938 roku. Rozdzierana od środka przez nacjonalizmy Niemców, Węgrów i Słowaków (którzy oskarżali Czechów o chęć dominacji) padła łupem państw ościennych. Przez cały okres dwudziestolecia nie powiodły się próby wytworzenia „czechosłowackiego poczucia narodowego”. Oficjalna doktryna narodu czechosłowackiego była spowodowana faktem, że w Czechosłowacji było więcej Niemców niż Słowaków.
Skład narodowościowy Czechosłowacji:
oraz Węgrzy, Ukraińcy, Rusini, Żydzi, Polacy i Romowie.
Czechosłowacja była członkiem tzw. Małej Ententy (grupującej oprócz niej Rumunię i Jugosławię – wszystkie trzy państwa były beneficjentami traktatu w Trianon z 1920 roku i przeciwnikami Węgier), w polityce międzynarodowej nie chciała uczestniczyć w idei międzymorza – nie miała dobrych stosunków z Polską i Węgrami. Stawiała na sojusz z Francją i ZSRR, które w decydującym momencie okazały się nieskuteczne. W 1938 roku, po utracie pogranicza (Kraj Sudetów zamieszkany przez Niemców sudeckich, Felvidék zamieszkany przez Madziarów i Zaolzie, Orawa i Spisz zamieszkane przez Polaków), państwo przekształciło się w Republikę Czecho-Słowacką (tzw. "druga republika").

</doc>
<doc id="1491323" url="https://pl.wikipedia.org/wiki?curid=1491323" title="Fez (kapelusz)">
Fez (kapelusz)



</doc>
<doc id="1491325" url="https://pl.wikipedia.org/wiki?curid=1491325" title="Fez (czapka)">
Fez (czapka)

Fez (arab. طربوش "– tarbusz" lub "szaszijja") – nakrycie głowy w kształcie ściętego stożka, zazwyczaj wykonane z bordowego filcu i ozdobione czarnym frędzlem. Występują jego odmiany w innych barwach i nieco zmodyfikowanych kształtach. Noszą je mężczyźni głównie w krajach muzułmańskich: poza Bliskim i Środkowym Wschodem, w Pakistanie, Sri Lance, Indonezji i Malezji. Nazwa stosowana w języku polskim pochodzi od marokańskiego miasta Fez, gdzie produkowano je co najmniej od XVIII wieku. W polszczyźnie spotykane jest też określenie fezu jako "tureckiej czapeczki".
Fez kojarzony jest głównie z Imperium Osmańskim, gdzie został wprowadzony urzędowo przez sułtana Mahmuda II w związku z europeizacją ubioru. Wprowadzenie nakrycia głowy z daszkiem lub rondem byłoby w kraju muzułmańskim niepraktyczne przy wykonywaniu prostracji ("sadżda") podczas modlitwy. Nakrycia głowy o kształcie podobnym do fezu były znane jednak już wcześniej w Grecji oraz wśród Słowian na Bałkanach. W Turcji fezy przyjęły się przede wszystkim w wojsku i administracji państwowej. Z początku noszono je niechętnie, z czasem stały się symbolem dostojeństwa. Świadczy o tym np. arabski zwrot używany w dialekcie syryjskim "alajja tarbusz" („mam głowę nie od parady”). W języku tureckim wyrażenie "şapka giymek" („wkładać kapelusz”), oznacza mniej więcej to samo, co polskie „stroić się w cudze piórka”. W 1925 noszenia fezów zakazał w Turcji prezydent Kemal Atatürk w ramach zrywania z osmańską przeszłością i ku znacznemu niezadowoleniu ludności. Za złamanie zakazu groziła kara śmierci.
Czarny fez pozbawiony usztywnienia stanowił element umundurowania milicji w faszystowskich Włoszech. Do dziś fez, podobny w kształcie, lecz koloru czerwonego z granatowym frędzlem, stanowi jedno z nakryć głowy w formacji Bersalierów.

</doc>
<doc id="1491328" url="https://pl.wikipedia.org/wiki?curid=1491328" title="Hrabia Cottenham">
Hrabia Cottenham

Tytuł hrabiego Cottenham został kreowany w parostwie Zjednoczonego Królestwa w 1850 r. dla Charlesa Pepysa, 1. barona Cottenham
Baroneci Pepys of London
Baroneci Pepys of Juniper Hill
Hrabiowie Cottenham 1. kreacji (parostwo Zjednoczonego Królestwa)
Dziedzic tytułu hrabiego Cottenham: Sam Richard Pepys, brat 9. hrabiego

</doc>
<doc id="1491332" url="https://pl.wikipedia.org/wiki?curid=1491332" title="Rada Wspólnot Europejskich">
Rada Wspólnot Europejskich



</doc>
<doc id="1491337" url="https://pl.wikipedia.org/wiki?curid=1491337" title="Okręg wyborczy Higham Ferrers">
Okręg wyborczy Higham Ferrers

Okręg wyborczy Higham Ferrers powstał w 1558 r. i wysyłał do angielskiej, a następnie brytyjskiej, Izby Gmin jednego deputowanego. Okręg obejmował miasto Higham Ferrers w hrabstwie Northamptonshire. Został zlikwidowany w 1832 r.

</doc>
<doc id="1491338" url="https://pl.wikipedia.org/wiki?curid=1491338" title="Román González">
Román González

Román González (ur. 17 czerwca 1987 w Managui) – nikaraguański bokser, aktualny zawodowy mistrz świata WBC w wadze muszej (do 112 funtów) i były mistrz świata w kategorii słomkowej i junior muszej organizacji WBA.
Kariera amatorska.
Amatorski rekord Gonzáleza wynosi 88-0.
Kariera zawodowa.
Zawodową karierę rozpoczął w lipcu 2005. Do końca 2007 stoczył szesnaście walk, wszystkie wygrał przed czasem. W 2008, po pokonaniu kolejnych czterech rywali, stanął przed szansą zdobycia tytułu mistrza świata WBA w kategorii słomkowej. 15 września zmierzył się w Jokohamie z ówczesnym mistrzem świata tej organizacji, Yutaka Niidą. González wygrał ten pojedynek przez techniczny nokaut w czwartej rundzie i odebrał Japończykowi pas mistrzowski.
13 grudnia 2008 zmierzył się w nietytułowej walce z Miguelem Tellezem. Jego rywal poddał się i nie stanął do walki w trzeciej rundzie. W pierwszym pojedynku w 2009 roku pokonał decyzją większości na punkty Francisco Rosasa. Niecałe pięć miesięcy później pokonał na punkty Katsunari Takayamę, byłego mistrza świata federacji WBC.
30 stycznia 2010 roku, w trzeciej obronie tytułu, pokonał przez techniczny nokaut w czwartej rundzie Ivana Menesesa. Niedługo potem zrezygnował z tytułu przechodząc do kategorii junior muszej.
24 października 2010 w walce o tytuł tymczasowego mistrza federacji WBA ponownie pokonał Francisco Rosasa, tym razem przez nokaut w drugiej rundzie. W lutym 2011, po rezygnacji Juana Carlosa Reveco z tytułu mistrza świata WBA, González został uznany pełnoprawnym mistrzem tej organizacji.
19 marca 2011, w pierwszej obronie swojego tytułu pokonał jednogłośnie na punkty Manuela Vargasa. Cztery miesiące później pokonał przez techniczny nokaut w siódmej rundzie Omara Salado. Wcześniej Salado trzykrotnie był liczony (dwa razy w pierwszej i raz w siódmej rundzie). 1 października 2011 znokautował w drugiej rundzie Omara Soto. 17 listopada 2012 pokonał jednogłośnie na punkty Juana Francisco Estradę (118-110,116-112,116-112).
5 września 2014 Román González zdołał wyrównać osiągnięcie legendarnego Alexisa Argüello i zdobył tytuł w trzeciej kategorii wagowej pokonując Akirę Yaegashiego przez techniczny nokaut w dziewiątej rundzie w walce o tytuł mistrza świata WBC w wadze muszej.
W pierwszej obronie zdobytego pasa, 22 listopada 2014 w Yokohamie wygrał przez techniczny nokaut w szóstej rundzie z Filipińczykiem Rocky′m Fuentesem (35-7-2, 20 KO).
28 lutego 2015 w Nikaragui wygrał przez techniczny nokaut w trzeciej rundzie z Meksykańczykiem Valentinem Leonem (38-29-3, 21 KO).
16 maja 2015 w Kalifornii wygrał przez techniczny nokaut w drugiej rundzie z Meksykaninem Edgarem Sosą (51-9, 30 KO), obroniąc drugi raz tytuł federacji WBC.
23 kwietnia 2016 w Inglewood w obronie tytułu WBA wagi muszej, pokonał na punkty 120:108 oraz dwukrotnie 119:109 Portorykańczyka McWilliamsa Arroyo (16-3, 14 KO).
18 marca 2017 w Nowym Jorku, przegrał z Tajlandczykiem Wisaksilem Wangekiem (43-4-1, 39 KO), tracąc pas WBC w wadze super muszej i miejsce lidera rankingu P4P. Sędziowie punktowali dwukrotnie 114-112 oraz remis 113-113.
9 września 2017 roku przystąpił do rewanżowej walki z Wangekiem. Ponownie przegrał, tym razem przed czasem w czwartej rundzie.
23 grudnia 2019 w Jokohamie wygrał prze techniczny nokaut drugiej rundy Diomela Diocosa (14-6-3, 4 KO) w limicie dywizji super muszej.
29 lutego 2020 w Frisco pokonał przez techniczny nokaut Khalida Yafai (26-1, 15 KO), zdobywając pas WBA kategorii super muszej 

</doc>
<doc id="1491339" url="https://pl.wikipedia.org/wiki?curid=1491339" title="Roman Gonzalez">
Roman Gonzalez



</doc>
<doc id="1491341" url="https://pl.wikipedia.org/wiki?curid=1491341" title="Dynamostarter">
Dynamostarter



</doc>
<doc id="1491342" url="https://pl.wikipedia.org/wiki?curid=1491342" title="Patrick Baum">
Patrick Baum

Patrick Baum (ur. 23 czerwca 1987 w Wormacji) – niemiecki tenisista stołowy, dwukrotny wicemistrz świata, medalista mistrzostw Europy.
Sukcesy.
"Na podstawie."

</doc>
<doc id="1491345" url="https://pl.wikipedia.org/wiki?curid=1491345" title="Świadkowie Jehowy w Hongkongu">
Świadkowie Jehowy w Hongkongu

Świadkowie Jehowy w Hongkongu – społeczność wyznaniowa w Hongkongu, należąca do ogólnoświatowej wspólnoty Świadków Jehowy, licząca w 2022 roku 5510 głosicieli, należących do 66 zborów. W 2022 roku na dorocznej uroczystości Wieczerzy Pańskiej zebrały się 13 484 osoby. Biuro Oddziału, koordynujące działalność głosicieli w Chinach, w tym w Hongkongu i Makau, znajduje się w dzielnicy Kwun Tong w Hongkongu, gdzie tłumaczone są publikacje Świadków Jehowy na język chiński.
Historia.
Początki.
19 stycznia 1912 roku w miejscowym ratuszu przemawiał Charles T. Russell – podczas podróży misyjnej dookoła świata. W latach 30. XX wieku rozpoczęto głoszenie w Hongkongu, jednak byli to wyznawcy przyjezdni. W roku 1939 było to małżeństwo Schuett, które przybyło z Szanghaju. Wraz z innym pionierem i dwoma głosicielami spędzili tutaj dwa miesiące.
W 1940 roku z Szanghaju do Hongkongu został skierowany John Wilfred. Początkowo był jedynym Świadkiem Jehowy w Hongkongu. W czasie swego czteromiesięcznego pobytu w mieście rozpowszechnił 462 książki, zanim w 1941 roku wydano zakaz rozwijania działalności tego wyznania i musiał wyjechać; do tego czasu dwie inne osoby zostały głosicielami. W czasie drugiej wojny światowej Paul Lam, znający język angielski, znalazł w antykwariacie publikacje Świadków Jehowy. Po wojnie zamówił kolejne, które przysłały mu Biura Oddziałów w Australii i Indiach.
Rozwój działalności.
6 kwietnia 1947 roku z wizytą do Hongkongu przybyło czterech przedstawicieli Towarzystwa Strażnica, w tym Nathan H. Knorr i Milton G. Henschel. 16 stycznia 1949 roku przyjechali tam pierwsi misjonarze, absolwenci Biblijnej Szkoły Strażnicy – Gilead. Byli to William Carni i Roy Spencer. Początkowo zebrania odbywały się w języku angielskim. Wkrótce Paul Lam nauczył ich kantońskiego. W tym też roku zanotowano liczbę 30 głosicieli, działających w jednym zborze. W kwietniu 1950 roku Cyryl Charles i Joseph McGrath, którzy byli misjonarzami na Tajwanie, dołączyli do dwóch misjonarzy w Hongkongu. Wkrótce do tej grupy dołączył kolejny misjonarz. W kwietniu 1951 roku z wizytą przebywali Nathan H. Knorr i Milton G. Henschel. W Star Theatre wygłosili przemówienia do widowni liczącej 707 osób.
Trzy lata później zanotowano liczbę 88 głosicieli, w dwóch zborach, a w 1957 roku – 148. W kwietniu 1956 roku z wizytą przebywali Nathan H. Knorr i William Lloyd Barry. Rozpoczęto organizowanie zebrań w j. kantońskim. W 1958 roku działało 13 misjonarzy, zakwaterowanych w dwóch domach misjonarskich.
W lutym 1963 roku z Hongkongu do Makau wyjechało pierwszych dwóch wyznawców, którzy wznowili tam działalność.
W dniach od 13 do 18 sierpnia 1963 roku odbył się w Hongkongu kongres pod hasłem „Wiecznotrwała dobra nowina”. Na kongres ten przybyło prawie 500 delegatów zagranicznych. W Hongkongu działało 222 głosicieli.
Od połowy lat 60. XX wieku działali tu misjonarze, absolwenci Szkoły Gilead – Harold King i jego żona Fay, którzy najpierw pracowali w domu misjonarskim w tutejszym Biurze Oddziału, a potem prowadzili działalność ewangelizacyjną w różnych częściach Hongkongu (Harald do swej śmierci w roku 1993, jego żona do roku 2000). W 1966 roku zanotowano liczbę 259 głosicieli w 7 zborach. Przybyło też 7 kolejnych misjonarzy. W maju 1968 roku przemówienie w Hongkongu wygłosił Nathan H.Knorr.
W dniach 18 do 21 października 1969 roku w City Hall Theater odbył się kongres międzynarodowy pod hasłem „Pokój na ziemi”. Brało w nim udział 678 osób, w tym delegaci z 13 krajów, a 17 ochrzczono. Obecni byli też trzej członkowie Ciała Kierowniczego, Knorr, Franz i Suiter.
W 1970 roku przyjechało 9 filipińskich misjonarek, a w 1980 roku przybyli kolejni misjonarze. 
W sierpniu 1973 roku odbył się kongres pod hasłem „Boskie zwycięstwo”, a w sierpniu 1978 roku kongres pod hasłem „Zwycięska wiara”.
1 stycznia 1980 roku otwarto nowe Biuro Oddziału. W 1982 roku liczba głosicieli wyniosła 1020, a w 1991 roku – 2135. 15 stycznia 1991 roku otwarto nowe Biuro Oddziału. W 1993 roku w Hongkongu działało już 3006 Świadków Jehowy, a w roku 1997 – 4145.
Na początku 1994 roku w Hongkongu odbyły się dwa kongresy międzynarodowe pod hasłem „Pouczani przez Boga”, na których obecnych było ponad 3800 delegatów z 33 krajów.
W sierpniu 1995 roku na kongresie pod hasłem „Rozradowani chwalcy Boga” ogłoszono wydanie w języku chińskim Chrześcijańskich Pism Greckich w Przekładzie Nowego Świata (Nowy Testament), a w roku 2001 na kongresie pod hasłem „Nauczyciele słowa Bożego” w Hongkongu ogłoszono wydanie całego Pisma Świętego w Przekładzie Nowego Świata w tym języku.
W 2007 roku zanotowano liczbę 4789 głosicieli. Dwa lata później przekroczono liczbę 5000 głosicieli. W 2011 roku dotarli kolejni misjonarze, absolwenci Szkoły Gilead. 27 sierpnia tego samego roku otwarto nowe Biuro Oddziału. W 2012 roku odbył się kongres specjalny pod hasłem „Strzeż swego serca!”. W 2019 roku osiągnięto liczbę 5617 głosicieli, a na uroczystości Wieczerzy Pańskiej zebrało się 9349 osób.
Kongresy odbywają się w językach: chińskim (kantońskim, mandaryńskim), chińskim migowym, angielskim, indonezyjskim, japońskim, tajskim i hongkońskim języku migowym. Natomiast zebrania zborowe w językach: chińskim (kantońskim, mandaryńskim), chińskim migowym, angielskim, francuskim, hindi, ilokańskim, indonezyjskim, japońskim, nepalskim, tagalskim, tajskim i hongkońskim języku migowym. Miejscowe Biuro Oddziału nadzoruje tłumaczenie literatury biblijnej na język chiński (pismo tradycyjne i uproszczone) i ujgurski (alfabet arabski). Nagrywane są tu też publikacje audio w języku chińskim (dialekt kantoński) oraz wideo w chińskim języku migowym. Koordynuje również nabywanie i rozsyłanie do zborów na całym świecie wózków, stojaków oraz stoisk na literaturę, które wykorzystuje się do świadczenia w miejscach publicznych.

</doc>
<doc id="1491348" url="https://pl.wikipedia.org/wiki?curid=1491348" title="NGC 7635">
NGC 7635

NGC 7635 (również Mgławica Bańka lub Mgławica Bąbel) – mgławica emisyjna znajdująca się w konstelacji Kasjopei. Została odkryta 3 listopada 1787 przez Williama Herschela. Mgławica ta znajduje się w odległości około 11 000 lat świetlnych od Ziemi.
NGC 7635 ze względu na swój kształt została nazwana "Mgławicą Bańka" lub "Mgławicą Bąbel". Mgławica ta jest wydmuchiwana przez masywną gwiazdę centralną BD+60 2522 o masie 40 mas Słońca. W miejscu przestrzeni, w którym znajduje się mgławica, napierają na siebie dwa ośrodki powodując burzliwe procesy. Ekspansja bąbla gazu jest powstrzymywana przez zewnętrzny obłok molekularny, który jest wzbudzany przez wysokoenergetyczne promieniowanie centralnej gwiazdy NGC 7635, będącej gwiazdą Wolfa-Rayeta. Promieniowanie to rozgrzewa gęste rejony obłoku molekularnego, przez co powoduje jego świecenie.

</doc>
<doc id="1491351" url="https://pl.wikipedia.org/wiki?curid=1491351" title="Acme Corporation">
Acme Corporation

Acme – fikcyjna firma pojawiająca się w różnych filmach, szczególnie w kreskówkach z cyklu "Zwariowane melodie". Najważniejszą rolę odgrywa w serii "Wiluś E. Kojot i Struś Pędziwiatr". Jednakże nazwa "Acme" jest prześmiewcza. Samo słowo pochodzi z języka greckiego (ακμή; angielska wymowa: "akmē") i znaczy "pierwszorzędny, u szczytu doskonałości, na najwyższym poziomie rozwoju", ale w serialu wszystko wyprodukowane przez firmę jest przeciętne, łatwo podatne na przypadkowe uszkodzenia oraz często wybuchowe. Błędnym przekonaniem jest, iż nazwa firmy "Acme" pochodzi od akronimu "„A Company Making Everything”" – czyli "„Firma Która Robi Wszystko”"
Nazwa ta pojawia się na większości sprzętów używanych przez Wilusia E. Kojota oraz w mniejszym stopniu na różnych produktach i instytucjach w innych seriach "Looney Tunes". Ważną rolę odgrywa także w nowszych produkcjach Warner Brothers: "Przygody Animków", "Animaniacy" etc. Postacie w animacjach tej wytwórni czasem zamawiają zupełnie zwyczajne albo rewolucyjne przyrządy poprzez sprzedaż wysyłkową realizowaną w kilka sekund po umieszczeniu listu w skrzynce. Na opakowaniach często jest napis "Acme". Główne postaci serialu "Pinky i Mózg" są myszami laboratoryjnymi używanymi w zakładzie "Acme Labs".
Produkty Acme pojawiały się też w produkcjach niezwiązanych bezpośrednio z wytwórnią Warner Brothers. Wystąpiły m.in. w filmach z Kaczorem Donaldem, Tomem i Jerrym, animacjach z cyklu Różowa Pantera oraz w serialu "Simpsonowie". Jako ukryty żart symbol Acme pojawia się też w filmach, grach komputerowych i serialach aktorskich.
W serialu "Animaniacy", w odcinku 2a opowiadającym o Albercie Einsteinie bohaterowie zapisali na tablicy nazwę „acme” od tyłu tak, że literka „a” w słowie „emca” wyglądała jak cyfra 2 i była zapisana w wykładniku. Widok ten spowodował zakiełkowanie w głowie Einsteina słynnej formuły E = mc². Musiał tylko w odpowiednim miejscu dopisać znak równości.
Firma „Acme” pojawia się również w filmie „Kto wrobił królika Rogera?” Roberta Zemeckisa z 1988 roku.
W filmie "Powrót Różowej Pantery" inspektor Clouseau często działa w przebraniu. Jednym z nich jest bycie pracownikiem firmy "Acme Pool Service".
Uwagi.
W serialu Dwóch i Pół, s8odc7

</doc>
<doc id="1491353" url="https://pl.wikipedia.org/wiki?curid=1491353" title="Circuito Permanente de Jerez">
Circuito Permanente de Jerez

Circuito Permanente de Jerez – położony w Jerez de la Frontera w Hiszpanii tor wyścigowy.
Po ukończeniu budowy tor został otwarty w 1985 roku. Odbywały się na nim wyścigi motocyklowe, a wkrótce zorganizowano na nim Grand Prix Hiszpanii Formuły 1. Formuła 1 gościła tutaj nieprzerwanie do 1990 roku, po czym wyścig został przeniesiony na Circuit de Barcelona-Catalunya. W sezonach 1994 oraz 1997 na torze Jerez dwukrotnie organizowane było Grand Prix Europy, ale już od 1998 roku tor na dobre zniknął z wyścigowego kalendarza Formuły 1. 
Na Jerez nadal odbywają się wyścigi MotoGP oraz Formuły Ford. Służy też jako tor testowy Formuły 1.

</doc>
<doc id="1491356" url="https://pl.wikipedia.org/wiki?curid=1491356" title="Iñigo López de Oñaz y Loyola">
Iñigo López de Oñaz y Loyola



</doc>
<doc id="1491357" url="https://pl.wikipedia.org/wiki?curid=1491357" title="Ihor Wowczanczyn">
Ihor Wowczanczyn

Ihor Jarosławowycz Wowczanczyn (ukr. Ігор Ярославович Вовчанчин; ur. 6 sierpnia 1973 w Zołoczowie) – utytułowany ukraiński kick-boxer i zawodnik MMA.
Życiorys.
Ihor Wowczanczyn urodził się i wychował w Zołoczowie w obwodzie charkowskim, w ówczesnej Ukraińskiej SRR (obecnie w państwie Ukraina). Od dzieciństwa przejawiał awanturniczy charakter i zamiłowanie do walki oraz ulicznych bójek. Podobno, gdy był w złym humorze, bito w prowizoryczny dzwon zawieszony na drzewie w centrum miasteczka, aby ostrzec przed nim okoliczną ludność.
Już w latach szkolnych wykazywał duże zainteresowanie sportem. Przez pięć lat uprawiał lekkoatletykę, był utalentowanym sprinterem. Potem trenował boks, wkrótce porzucając go na rzecz kick-boxingu.
Kick-boxing.
Przy jedynie 176 cm wzrostu był jednym z niższych kick-boxerów wagi ciężkiej. Mimo to odnosił sukcesy. W 1993 roku w Danii zdobył tytuł mistrza świata full contact IAKSA. W swojej karierze wygrał 58 walk i jedynie 2 przegrał. W 1995 roku zdecydował się spróbować swych sił w mieszanych sztukach walki (MMA). 
W 1999 roku stoczył jednorazową walkę w K-1 z Ernesto Hoostem (gala K-1 Deams 1999). Przegrał przez TKO w trzeciej rundzie na skutek niskich kopnięć.
Mieszane sztuki walki.
Wowczanczyn zadebiutował na rozgrywanym w Moskwie 32-osobowym turnieju IAFC - Absolute Fighting Championship 1. Wśród uczestników byli reprezentanci różnych sportów walki (m.in. sambo, judo, zapasów, karate i jiu-jitsu). Walki toczone były przy minimalnej ilości reguł na wzór brazylijskich turniejów vale tudo. Wowczanczyn wygrał trzy pierwsze walki – wszystkie przed czasem (żadna z nich nie trwała dłużej niż 3 minuty). W półfinale uległ jednak rosyjskiemu mistrzowi sambo Michaiłowi Iluchinowi przez poddanie (Iluchin włożył brodę w oko Ukraińca).
W 1996 roku wygrał swój pierwszy turniej MMA – Mr. Powerman Sekai w Mińsku. Przez następnych 5 lat był niepokonany, zwyciężając w turniejach na Ukrainie, w Rosji, Izraelu i Brazylii. Wiele walk kończył brutalnymi nokautami, zdobywając reputację jednego z najlepszych "strikerów" w MMA. W tym czasie jedynie Brazylijczykowi Leonardo Castello Branco udało się z nim zremisować w trwającej 35 minut walce w Moskwie w 1997 roku. 3 marca 1998 wygrał brazylijski turniej World Vale Tudo Championship po czym związał się z japońską organizacją PRIDE Fighting Championships.
11 października 1998 roku Wowczanczyn zadebiutował PRIDE, gdy na gali PRIDE 4 pokonał przez techniczny nokaut Gary'ego Goodridge'a. Następnie wygrał 6 kolejnych walk w tej organizacji, stając się jedną z gwiazd PRIDE. Jego seria kolejnych 32 walk bez porażki została w końcu przerwana 1 maja 2000 przez Marka Colemana. Amerykanin zmusił go do poddania się w finale turnieju PRIDE Open Weight GP 2000 za pomocą ciosów kolanami w parterze. Był to kulminacyjny moment kariery Wowczanczyna. Wraz z pojawieniem się nowej generacji zawodników MMA, trapiony licznymi kontuzjami nie odnosił już tak spektakularnych sukcesów. Ostatnią walkę stoczył 28 sierpnia 2005 roku przeciwko Kazuhiro Nakamurze, po czym zakończył sportową karierę z powodu kontuzji łokci.
Życie prywatne.
Po zakończeniu sportowej kariery został przedsiębiorcą. Mieszka w Charkowie. Jest żonaty, ma jedną córkę.

</doc>
<doc id="1491362" url="https://pl.wikipedia.org/wiki?curid=1491362" title="Juventus Center">
Juventus Center



</doc>
<doc id="1491364" url="https://pl.wikipedia.org/wiki?curid=1491364" title="Flaga Opola">
Flaga Opola



</doc>
<doc id="1491365" url="https://pl.wikipedia.org/wiki?curid=1491365" title="Świadkowie Jehowy w Pakistanie">
Świadkowie Jehowy w Pakistanie

Świadkowie Jehowy w Pakistanie – społeczność wyznaniowa w Pakistanie, należąca do ogólnoświatowej wspólnoty Świadków Jehowy, licząca w 2022 roku 1154 głosicieli, należących do 16 zborów. Na dorocznej uroczystości Wieczerzy Pańskiej w 2022 roku zebrało się 3615 osób. W Karaczi znajduje się Biuro Krajowe. Działalność koordynuje brytyjskie Biuro Oddziału.
Historia.
Początki.
W 1905 roku, przebywając w Baltistanie, Gustavssonowie – misjonarze "Skandynawskiego Stowarzyszenia Misyjnego" z Chicago, otrzymali od przyjaciela ze Stanów Zjednoczonych publikacje Towarzystwa Strażnica i wkrótce zaczęli dzielić się poznanymi wierzeniami z mieszkańcami tego regionu oraz Shigar. W 1908 roku powrócili oni do Szwecji.
W roku 1926 indyjskie Biuro Oddziału wysłało kilku głosicieli, do działalności kaznodziejskiej w Pendżabie, m.in. w Lahaur. Rozpowszechniano publikacje religijne i Biblię w językach: perskim, urdu i angielskim. W roku 1929 Claude S. Goodman i Ronald Tippin z Wielkiej Brytanii prowadzili działalność kaznodziejską m.in. w Karaczi, Hajdarabadzie, Murree oraz Lahaur. Część publikacji trafiła do północnej prowincji Pendżab i Lahore. Frank Barretta, telegrafista z indyjskiego departamentu telegrafów, który do śmierci prowadził działalność w dzisiejszym Zachodnim Pakistanie. Barrett miał w Lahore współpracownika, który okazywał duże zainteresowanie. W tym czasie odwiedził go F.E. Skinner z indyjskiego Biura Oddziału. W mieście Kweta skontaktował się z Walterem Hardingiem. strażnikiem kolejowym, który rozpowszechniał pasażerom publikacje biblijne. W latach 30. XX wieku członkowie jego rodziny byli jednymi z pierwszych głosicieli zboru w Karaczi, do którego przenieśli się, po śmieci Waltera. Skinner co roku w grudniu i styczniu, odwiedzał miejscowości w Pendżabie. Podróżował wraz tłumaczem S.M. Shadem, zainteresowanym nauczycielem z tamtego regionu. W roku 1932 do Karachi przybyło dwóch kolejnych Świadków Jehowy z Anglii, Randall Hopley i Clarence Taylor. Wraz z wybuchem II wojny światowej działalność ograniczyła się do Karaczi i trzech innych dużych miast. W roku 1942 w Lahore na 3 miesiące aresztowano pioniera specjalnego. W roku 1943 brytyjscy urzędnicy w Indiach zakazali importu i drukowania literatury Towarzystwa Strażnicy. Utrudniło to działalność pionierów. Zakaz ten został zniesiony pod koniec 1944 roku.
Rozwój działalności.
W 1947 roku Indie podzielono i Pakistan stał się oddzielnym państwem. W Pakistanie działało 20 głosicieli, 12 w Karaczi, kilku w mieście Kweta. W lutym 1947 roku do Pakistanu wysłano dwóch misjonarzy, absolwentów Biblijnej Szkoły Strażnicy – Gilead. W roku 1947 w zborze w Karaczi działalność kaznodziejską prowadziło 12 głosicieli, rok później – 21. W tym czasie pionier specjalny George Singh rozpoczął działalność w mieście Kweta. Jeden z mieszkańców tego rejonu, były wojskowy Sadiq Masih, który przyjął wierzenia Świadków Jehowy, zaczął tłumaczyć publikacje biblijne na język urdu. W roku 1949 działalność kaznodziejską w kraju prowadziło 27 głosicieli należących do jednego stołecznego zboru.
W latach 50. XX wieku nadzorcą obwodu został Edward Bazely, urodzony w Sakkhar, absolwent Szkoły Gilead. 3 stycznia 1952 roku do Karaczi przybyli kolejni misjonarze, m.in. Henry Finch, Harry Forrest i ponownie Claude S. Goodman. W tym też roku miasto to odwiedzili przedstawiciele Towarzystwa Strażnica Nathan H. Knorr i Milton G. Henschel, którzy wygłosili kilka przemówień do 364 obecnych na zgromadzeniu w Karaczi. Tam też otwarto Biuro Oddziału. W roku 1953 w Pakistanie działało 14 misjonarzy, osiągnięto liczbę 57 głosicieli. W 1954 roku, kiedy powstał drugi zbór, w działalności kaznodziejskiej uczestniczyło 70 głosicieli. W Lahaur utworzono dom misjonarski dla czterech osób. Podobne domy misjonarskie utworzono w trzech innych miastach. W 1954 roku Biuro Oddziału przeniesiono do Lahore. W roku 1955 misjonarze działali również w Rawalpindi, gdzie powstał dom misjonarski. Na początku 1956 roku w Karaczi powstał pierwszy zbór posługujący się językiem urdu. Pod koniec 1956 roku 160 osób wysłuchało przemówienia Nathana Knorra w Lahore, a Frederick William Franz wygłosił przemówienie w Karaczi. Podczas swojej wizyty N. Knorr nagrał krótki wywiad, który następnie wyemitowała stacja radiowa w Lahore. W Pakistanie działało wtedy 79 głosicieli. W lutym 1957 roku powstał zbór w Rawalpindi, dzięki czemu liczba zborów w tym kraju wzrosła do 5. W tym samym roku w Lahaur odbyło się zgromadzenie pod hasłem „Życiodajna mądrość” z udziałem 160 osób, a 5 osób zostało ochrzczonych. Harry Forrest prowadził działalność kaznodziejska na terenie wiejskim w Pendżabie. Po jego powrocie do Kanady w 1959 roku, działalność na tamtym terenie rozpoczęli pionierzy specjalni Sattar i Sadiq. Wkrótce zdołali zorganizować tam pierwszą grupę głosicieli.
W kwietniu 1960 roku w Pakistanie pozostało tylko 6 misjonarzy, a dwóch z nich przygotowywało się do wyjazdu z powodu choroby. W tym miesiącu przybyło z Kanady czterech kolejnych misjonarzy. W roku 1961 w działalności kaznodziejskiej uczestniczyło 117 głosicieli głównie w Karaczi i Lahaur. W tym sam roku dziesięciu głosicieli, w tym pięciu misjonarzy, przeniosło się z Karaczi do Afganistanu, by tam głosić Dobrą Nowinę. W Pakistanie działały wtedy już trzy zbory – jeden w Lahaur i dwa w Karaczi. W 1962 roku przebywał z wizytą w pakistańskiej stolicy Milton G. Henschel. W 1963 roku pakistańscy Świadkowie Jehowy uczestniczyli w międzynarodowym kongresie pod hasłem „Wiecznotrwała dobra nowina” w Delhi. W roku 1965 powstał czwarty zbór w Rawalpindi. Na przełomie 1967 i 1968 roku przybyło 7 kolejnych misjonarzy. W roku 1968 w Karaczi odbył się ogólnokrajowy kongres pod hasłem „Dobra nowina dla wszystkich narodów”. W 1969 roku zanotowano liczbę 151 głosicieli, wielu wyjechało na międzynarodowy kongres pod hasłem „Pokój na ziemi” do Londynu.
W 1971 roku odbył się kongres pod hasłem „Imię Boże” w Lahaur, w którym uczestniczyli również afgańscy współwyznawcy – zanotowano liczbę 173 głosicieli i ponad 500 obecnych na ich zebraniach religijnych. W 1993 roku w kraju było 357 głosicieli należących do 7 zborów.
Legalizacja działalności.
W 1997 roku działalność w tym kraju została zalegalizowana, działało wówczas 410 Świadków Jehowy w 9 zborach, a w 1999 roku już 501 w 10 zborach. W 2007 roku osiągnięto liczbę 921 głosicieli. Na uroczystości Wieczerzy Pańskiej zebrało się 3678 osób. W 2008 roku osiągnięto liczbę 1000 głosicieli, w następnym roku liczba ta się utrzymała, chociaż wielu głosicieli wyprowadziło się za granicę.
W 2010 roku zorganizowano pomoc humanitarną dla poszkodowanych przez powódź w tym kraju. Wielu głosicieli wyjechało z Pakistanu, toteż liczba głosicieli wyniosła 967 osób, jednak w 2011 roku ich liczba wzrosła do 1022. W roku 2013 było 918 głosicieli, w 2015 – 1013, w roku 2018 – 1140. W 2011 roku wydano Chrześcijańskie Pisma Greckie w Przekładzie Nowego Świata (Nowy Testament) w języku pendżabskim, a w 2015 roku w języku urdu. W 2019 roku zanotowano liczbę 1122 głosicieli, a na uroczystość Wieczerzy Pańskiej zebrało się 4259 osób.
9 października 2022 roku Paul Norton z Komitetu Oddziału w Wielkiej Brytanii w trakcie odbywającego się na żywo programu ogłosił wydanie Biblii — Ewangelii według Mateusza w języku pendżabskim (pismo szachmukhi). Z programu skorzystało ponad 1300 osób.
Zebrania zborowe odbywają się w języku pendżabskim (pismo szachmukhi) i urdu.
Oficjalny serwis internetowy – jw.org jest dostępny w językach Pakistanu, m.in. w języku urdu, pendżabskim (w piśmie szachmukhi i w alfabecie łacińskim), paszto oraz w angielskim.

</doc>
<doc id="1491366" url="https://pl.wikipedia.org/wiki?curid=1491366" title="Circuit Permanente de Jerez">
Circuit Permanente de Jerez



</doc>
<doc id="1491370" url="https://pl.wikipedia.org/wiki?curid=1491370" title="Marian Klincewicz">
Marian Klincewicz

Marian Klincewicz (ur. w 1936 r.) – artysta plastyk, grafik, twórca ekslibrisów, zamieszkały we Wrocławiu, członek wrocławskiej grupy grafików „Rys”. 
Absolwent Państwowego Ogniska Kultury Plastycznej we Wrocławiu. Uprawiał grafikę warsztatową. Ekslibrisy wykonywał w technikach: akwaforta, akwatinta, sucha igła. 

</doc>
<doc id="1491377" url="https://pl.wikipedia.org/wiki?curid=1491377" title="Wojciech Dobija">
Wojciech Dobija

Wojciech Dobija (ur. 21 kwietnia 1859 w Łodygowicach, w pow. żywieckim, zm. 10 lutego 1933 we Lwowie) – generał brygady Wojska Polskiego.
Życiorys.
Był synem Szczepana, właściciela młyna, i Marii. W 1878 ukończył cesarskie i królewskie Wyższe Realne Gimnazjum w Wadowicach. W gimnazjum uczęszczał do jednej klasy z Tadeuszem Zapałowiczem, późniejszym tytularnym generałem dywizji. Następnie rozpoczął studia w Terezjańskiej Akademii Wojskowej w Wiener Neustadt. 18 sierpnia 1881 zawodowy oficer austriackiej piechoty. W latach 1882–1886 instruktor w szkole jednorocznych ochotników, potem pełnił służbę na stanowiskach liniowych. W latach 1889–1903 poza wojskiem – urzędnik pocztowy. Powrócił do służby w stopniu majora. Dowódca II batalionu Pułku Piechoty Obrony Krajowej Nr 37 w Baošići (Czarnogóra). W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. W 1914 roku został dowódcą Pułku Piechoty Obrony Krajowej Nr 36 w Kołomyi. Służył w administracji wojskowej, przeważnie na terenach Polski. W czasie służby awansował na kolejne stopnie: podpułkownika (1 maja 1912 roku), pułkownika (1 listopada 1914 roku).
Piotr Stawecki, opierając się na aktach personalnych generała, podał, że pierwszy okres służby Wojciecha Dobija w c. i k. Armii trwał sześć lat (1881-1887); po przeniesieniu do rezerwy studiował na Wydziale Prawa Uniwersytetu Lwowskiego, a następnie pracował. Walczył z Rosjanami na froncie wschodnim; był ciężko ranny; w 1915 został komendantem obozu jenieckiego w Terezinie; później przeniesiony w stan spoczynku; na początku 1918 przez dwa miesiące pozostawał w służbie administracyjnej w Radomiu; od kwietnia 1918 pracował w Starostwie w Zastawnej na Bukowinie. W kwietniu 1917 uzyskał nobilitację, wraz z dodaniem (we wrześniu 1918) predykatu „von Kamieniec” Po rozpadzie monarchii austro-węgierskiej powrócił do Lwowa.
W grudniu 1918 zgłosił się do Wojska Polskiego i otrzymał przydział do rezerwy oficerskiej we Lwowie. Pełnił służbę inspekcyjną w garnizonie Lwów. 21 sierpnia 1919 roku został przyjęty do Wojska Polskiego z zatwierdzeniem posiadanego stopnia pułkownika, zaliczony do I Rezerwy armii, powołany do służby czynnej na czas wojny i przydzielony do Sekcji Poboru i Uzupełnień Departamentu I Ministerstwa Spraw Wojskowych w Warszawie. 3 września 1919 roku otrzymał przeniesienie na stanowisko komendanta Powiatowej Komendy Uzupełnień 49 Pułku Piechoty w Kołomyi. 24 marca 1921 został przeniesiony do Głównej Stacji Zbornej w Krakowie. Z dniem 1 maja 1921 przeniesiony został w stan spoczynku, w stopniu pułkownika piechoty. 26 października 1923 roku Prezydent RP Stanisław Wojciechowski zatwierdził go w stopniu generała brygady.
Na emeryturze mieszkał we Lwowie. Zmarł 10 lutego 1933 we Lwowie. Pochowany w Stanisławowie. Żonaty z Kazimierą z Iwińskich. Miał dwoje dzieci.

</doc>
<doc id="1491380" url="https://pl.wikipedia.org/wiki?curid=1491380" title="Amenemnesu">
Amenemnesu

Amenemnesu – władca starożytnego Egiptu, z XXI dynastii. 
Najstarszy syn Smendesa I I i Tentamon II, córki Ramzesa XI. Prawdopodobnie współrządził ze swym młodszym, przyrodnim bratem Psusennesem I. Niewiele jest świadectw mówiących o dokonaniach tego władcy. Rządy sprawował około 4 lat. Rezydował w Tanis, które za jego panowania zaczęło odgrywać znaczącą rolę, rozrastając się do roli metropolii. Głównym ośrodkiem stała się świątynia Amona-Ra, która z czasem osiągnęła znaczenie równe świątyniom Amona w Tebach, stając się miejscem pochówku władców tanickich. W okresie rządów Amenemnesu w Tanis, w Tebach rozpoczął się pontyfikat Mencheperre.

</doc>
<doc id="1491385" url="https://pl.wikipedia.org/wiki?curid=1491385" title="Félix-Henri Giacomotti">
Félix-Henri Giacomotti

Félix-Henri Giacomotti (ur. 19 listopada 1828 w Quingey, zm. 10 maja 1909 w Besançon) – francuski malarz akademicki pochodzenia włoskiego.
Był uczniem szkoły projektowania w Besançon, od 1846 podjął naukę w Paryżu w pracowni François-Édouarda Picota, uczęszczał również na zajęcia w École des Beaux-Arts. W 1854 zdobył nagrodę i stypendium Prix de Rome za obraz "Abraham lavant les pieds des trois anges". W latach 1855–1860 przebywał we Włoszech, kontynuując studia artystyczne. Po powrocie do Francji systematycznie wystawiał w paryskim Salonie, był wielokrotnie nagradzany medalami m.in. w kolejnych trzech latach 1864, 1865 i 1866. W 1867 otrzymał Legię Honorową, pełnił funkcję konserwatora w muzeum w Besançon.
Giacomotti malował portrety, sceny religijne, mitologiczne a także alegorie. Wykonywał również dekoracje ścienne w kościołach i budynkach użyteczności publicznej m.in. alegoria "La Gloire de Rubens lui fut commandée" w Musée du Luxembourg.

</doc>
<doc id="1491386" url="https://pl.wikipedia.org/wiki?curid=1491386" title="Martin Rueda">
Martin Rueda

Martin Rueda (ur. 9 stycznia 1963 w Zurychu) – szwajcarski piłkarz grający na pozycji środkowego obrońcy.
Kariera klubowa.
Rueda urodził się w Zurychu, w rodzinie pochodzenia hiszpańskiego. Karierę piłkarską rozpoczął w tamtejszym klubie Grasshopper Club i w 1984 roku zadebiutował w jego barwach w szwajcarskiej pierwszej lidze. W zespole Grasshoppers przez dwa sezony grał w pierwszym składzie, a w 1986 roku odszedł do FC Wettingen. W 1987 roku spadł z tym klubem do drugiej ligi i na zapleczu ekstraklasy występował dwa lata. W 1989 roku piłkarze Wettingen powrócili do pierwszej ligi i w barwach tego klubu Rueda grał jeszcze dwa sezony. W 1991 roku przeszedł do FC Luzern, jednak wiosną 1992 zespół po barażach został zdegradowany do drugiej ligi. W sezonie 1993/1994 ponownie występował z Luzern w pierwszej lidze, a jego pobyt w tym klubie trwał jeszcze dwa sezony. W 1995 roku Martin został piłkarzem Neuchâtel Xamax. W sezonie 1997/1998 stracił miejsce w składzie i był rezerwowym, a po jego zakończeniu zdecydował się przerwać swoją karierę sportową. Liczył sobie wówczas 35 lat.
Kariera reprezentacyjna.
W reprezentacji Szwajcarii Rueda zadebiutował 8 września 1993 roku w zremisowanym 1:1 meczu eliminacji do Mistrzostwa Świata w Stanach Zjednoczonych ze Szkocją. W 1994 roku został powołany przez selekcjonera Roya Hodgsona do kadry na ten mundial. Tam jednak był rezerwowym i nie rozegrał żadnego spotkania. Po raz ostatni w kadrze wystąpił w kwietniu tamtego roku w wygranym 3:0 sparingu z Czechami. Łącznie w drużynie narodowej rozegrał 5 spotkań.
Kariera trenerska.
Pierwszą pracę w roli szkoleniowca Rueda podjął w 1999 roku. W sezonie 1999-2000 prowadził FC Wohlen. Za sterami tego klubu siadał jeszcze dwukrotnie. W szwajcarskiej ekstraklasie prowadził jedynie FC Aarau (21 spotkań), pozostałe kluby zaś grały w niższych ligach. Rueda ma także na koncie dwa lata pracy z młodzieżowymi zespołami w Grasshopper Club. W czerwcu 2010 roku został trenerem Lausanne Sports.

</doc>
<doc id="1491389" url="https://pl.wikipedia.org/wiki?curid=1491389" title="Die, Die My Darling (singel Metalliki)">
Die, Die My Darling (singel Metalliki)

Die, Die My Darling – singel amerykańskiego zespołu Metallica wydany przez wytwórnię Elektra Records 14 czerwca 1999 roku. Jest coverem z horror-punkowego zespołu The Misfits.

</doc>
<doc id="1491392" url="https://pl.wikipedia.org/wiki?curid=1491392" title="Juventus TV">
Juventus TV

Juventus TV – włoski kanał telewizyjny w całości poświęcony Juventusowi. Na kanale tym można obejrzeć wywiady z piłkarzami i sztabem szkoleniowym, mecze Juventusu w Serie A i w Europejskich Pucharach (nie są transmitowane na żywo). Dostępne są także archiwalne mecze i wiadomości na temat klubu.

</doc>
<doc id="1491393" url="https://pl.wikipedia.org/wiki?curid=1491393" title="Rex Sellers">
Rex Sellers

Rex Samuel Sellers (ur. 11 listopada 1950 w Nelson) – nowozelandzki żeglarz sportowy. Dwukrotny medalista olimpijski.
W 1980 znajdował się w kadrze olimpijskiej, jednak Nowa Zelandia zbojkotowała igrzyska olimpijskie w Moskwie. Największe sukcesy odnosił w klasie Tornado wspólnie z Chrisem Timmsem. W Los Angeles w 1984 zwyciężyli, cztery lata później zajęli drugie miejsce. Brał także udział – z innym partnerem – w IO 92 i IO 96.

</doc>
<doc id="1491394" url="https://pl.wikipedia.org/wiki?curid=1491394" title="Francis Gary Powers">
Francis Gary Powers



</doc>
<doc id="1491398" url="https://pl.wikipedia.org/wiki?curid=1491398" title="Chris Timms">
Chris Timms

Christopher „Chris” Ian Timms (ur. 24 marca 1947 w Christchurch, zm. 19 marca 2004), nowozelandzki żeglarz sportowy. Dwukrotny medalista olimpijski.
Największe sukcesy odnosił w klasie Tornado wspólnie z Reksem Sellersem. W Los Angeles w 1984 zwyciężyli, cztery lata później zajęli drugie miejsce. Wcześniej, z innym partnerem, dwukrotnie nieskutecznie próbował awansować do kadry olimpijskiej.
Zginął w wypadku lotniczym w pobliżu miasta Kaiaka (na północy Nowej Zelandii).

</doc>
<doc id="1491399" url="https://pl.wikipedia.org/wiki?curid=1491399" title="Jürg Studer">
Jürg Studer

Jürg Studer (ur. 8 września 1966 w Rüttenen) – piłkarz szwajcarski grający na pozycji środkowego obrońcy lub defensywnego pomocnika.
Kariera klubowa.
Karierę piłkarską Studer rozpoczął w klubie FC Solothurn. W 1984 roku zadebiutował w jego barwach w szwajcarskiej drugiej lidze. W klubie tym grał dwa sezony i w 1986 roku odszedł do pierwszoligowego FC Zürich. W Zurychu na ogół był zawodnikiem wyjściowej jedenastki i rozegrał pełne trzy sezony. W sezonie 1989/1990 reprezentował barwy FC Aarau, któremu pomógł w utrzymaniu w lidze. Następnie odszedł do Lausanne Sports. Podstawowym obrońcą klubu z Lozanny był przez trzy sezony, ale nie osiągnął z nim większych sukcesów. W 1993 roku wrócił do FC Zürich i tym razem przez cztery lata grał w koszulce tego klubu. W 1997 roku przeszedł do stołecznego BSC Young Boys, a w 1999 roku ponownie został piłkarzem klubu FC Solothurn. W 2001 roku zakończył w jego barwach swoją sportową karierę. Liczył sobie wówczas 35 lat.
Kariera reprezentacyjna.
W reprezentacji Szwajcarii Studer zadebiutował 28 kwietnia 1992 roku w przegranym 0:2 towarzyskim meczu z Bułgarią. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam jednak był rezerwowym i rozegrał tylko jedno spotkanie (w 1/8 finału), przegrane 0:3 z Hiszpanią. Był to jego ostatni mecz w kadrze narodowej. Łącznie rozegrał w niej 5 spotkań.

</doc>
<doc id="1491400" url="https://pl.wikipedia.org/wiki?curid=1491400" title="Jurg Studer">
Jurg Studer



</doc>
<doc id="1491409" url="https://pl.wikipedia.org/wiki?curid=1491409" title="Aerosteon riocoloradensis">
Aerosteon riocoloradensis



</doc>
<doc id="1491415" url="https://pl.wikipedia.org/wiki?curid=1491415" title="Mercedes-Benz Citaro">
Mercedes-Benz Citaro



</doc>
<doc id="1491417" url="https://pl.wikipedia.org/wiki?curid=1491417" title="Warunki krytyczne">
Warunki krytyczne



</doc>
<doc id="1491419" url="https://pl.wikipedia.org/wiki?curid=1491419" title="Parametry krytyczne">
Parametry krytyczne



</doc>
<doc id="1491420" url="https://pl.wikipedia.org/wiki?curid=1491420" title="Dark Angels (album)">
Dark Angels (album)



</doc>
<doc id="1491421" url="https://pl.wikipedia.org/wiki?curid=1491421" title="Orthopnoë">
Orthopnoë

Orthopnoë, orthopnoe (z greki: "ortho" – prosto i "pnoia" – oddech) – objaw chorobowy polegający na nasilaniu się duszności w pozycji leżącej, zwłaszcza na wznak, a zmniejszaniu się jej przy przyjęciu pozycji siedzącej lub stojącej. Chory z powodu nasilonej duszności przyjmuje pozycję stojącą i opiera się rękami o jakiś przedmiot (np. parapet, mebel), co ułatwia mu oddychanie. Orthopnoë przebiega ze zwiększeniem częstości oddechów. 
Orthopnoe występuje najczęściej w zastoinowej niewydolności serca, może także być spowodowane astmą oskrzelową, przewlekłą obturacyjną chorobą płuc, niedowładem przepony, osłabieniem mięśni oddechowych, dużym wolem nietoksycznym, dużą otyłością.
Występuje często w postaci napadów duszności nocnej, którą określa się mianem dychawicy sercowej.

</doc>
<doc id="1491439" url="https://pl.wikipedia.org/wiki?curid=1491439" title="Cmentarz żydowski w Rejowcu">
Cmentarz żydowski w Rejowcu

Cmentarz żydowski w Rejowcu – znajduje się przy obecnej ul. Droga Krzywowolska. Data jego powstania pozostaje nieznana. Kirkut ma powierzchnię 1,44 ha. W czasie II wojny światowej został zdewastowany przez Niemców, proces ten był kontynuowany po wojnie. Przez lata teren cmentarza służył jako pole orne. Z inicjatywy Żydów pochodzących z Rejowca wzniesiono pomnik ku czci ofiar Holocaustu (do jego budowy użyto fragmentów zniszczonych macew).

</doc>
<doc id="1491442" url="https://pl.wikipedia.org/wiki?curid=1491442" title="Ratusz w Brześciu Kujawskim">
Ratusz w Brześciu Kujawskim

Ratusz w Brześciu Kujawskim – budynek mieszczący się na zachodniej pierzei dawnego rynku. Klasycystyczny ratusz został zbudowany w 1824 według projektu Henryka Marconiego. Dwukondygnacyjna budowla w wieżą i portykiem jest siedzibą władz miasta. 
Historia.
Pierwszy ratusz w Brześciu Kujawskim położony pośrodku rynku został wzniesiony około 1332 roku, w miejscu byłego książęcego grodu. W roku 1667 budowla została spalona przez wojska szwedzkie, a w roku 1820 rozebrano ją. Obecna siedziba władz miasta została wzniesiona w zachodniej pierzei rynku, w 1824 roku, według projektu Henryka Marconiego. W XIX i XX wieku budynek był kilkakrotnie remontowany, jednak do dnia dzisiejszego jego pierwotny charakter został zachowany.
Decyzją wojewódzkiego konserwatora zabytków z dnia 9 marca 1988 roku ratusz został wpisany do rejestru zabytków.
Architektura.
Ratusz jest klasycystyczną budowlą wzniesioną na planie prostokąta, ma dwie kondygnacje i jest nakryty dwuspadowym dachem, krytym czerwoną dachówką. Fasada jest boniowana i podzielona pilastrami, a główne wejście prowadzi przez portyk, wsparty na jońskich kolumnach i zwieńczony trójkątnym przyczółkiem z herbem miasta. Pomiędzy kondygnacjami przebiega gzyms opaskowy. Nad portykiem wznosi się dwukondygnacyjna wieża z boniowanymi narożnikami, zwieńczona obszernym tarasem z balustradą.
Ratusz jest siedzibą władz samorządowych i administracyjnych Brześcia Kujawskiego.

</doc>
<doc id="1491448" url="https://pl.wikipedia.org/wiki?curid=1491448" title="Władysław Niedźwiedzki">
Władysław Niedźwiedzki

Władysław Marcin Niedźwiedzki (ur. 11 października 1849 w Warszawie, zm. 6 lutego 1930 tamże) – polski językoznawca, pedagog, etnograf i leksykograf, autor rozpraw z etnografii słowiańskiej i polskiej.
Do szkoły powiatowej i gimnazjum uczęszczał do roku 1868 w Warszawie, po roku przerwy podjął studia w „sekcji słowiańskiej” Cesarskiego Uniwersytetu Warszawskiego; studia ukończył ze stopniem kandydata w 1873 i pozostał na uniwersytecie jako stypendysta z zamiarem uzyskania magisterium. Od 1878 był przez rok nauczycielem języka polskiego w II progimnazjum w Warszawie, a w następnych latach, do roku 1883, w V Gimnazjum. Później lektor języka polskiego na Uniwersytecie Warszawskim.
Od 1891 wraz z Janem Karłowiczem i Adamem Kryńskim współautor (a po śmierci Karłowicza w 1903, od tomu IV w 1908 – samodzielny redaktor) ośmiotomowego Słownika języka polskiego, zwanego warszawskim, wydanego przy wsparciu Kasy im. Józefa Mianowskiego na przełomie wieków XIX i XX w Warszawie, nagrodzonego przez Krakowską Akademię Umiejętności na konkursie im. Lindego.
Wraz z Antonim Krasnowolskim opracował wydany przez Michała Arcta podręczny „Słownik staropolski” w 2 tomach (1914).
Niedźwiedzki znany jest też jako autor ważnego słownika spolszczeń z roku 1917, a więc słownika wyrazów obcych o charakterze purystycznym. W słownikach spolszczeń/spolszczających w miejsce wyrazów pochodzenia obcego proponowane są rodzime ekwiwalenty, które mają zastąpić dany wyraz obcy. W słowniku Niedźwiedzkiego występuje wiele germanizmów.
Członek zarządu Kuchni Tanich w Warszawie, od 1896 był dyrektorem Kuchni Taniej nr 2.
Oprócz Słownika Języka Polskiego opublikował m.in.:
Ponadto w "Przeglądzie Tygodniowym" ogłosił pracę o rozprawie prof. Makuszewa „O wpływie języka rosyjskiego na piśmiennictwo staropolskie”; w "Dwutygodniku naukowym" o pisowni imienia „Marja”; w "Pracach filologicznych" – „O pochodzeniu ъ i ь”; w "Gazecie Warszawskiej" – „Ze wspomnień studenckich”.
Był także współautorem artykułów publikowanych na jubileusz Elizy Orzeszkowej i Aleksandra Świętochowskiego, a w pomnikowym wydaniu dzieł Jana Kochanowskiego opracował kilka utworów tego poety. Przez pewien czas był współpracownikiem czasopisma "Wisła".

</doc>
<doc id="1491450" url="https://pl.wikipedia.org/wiki?curid=1491450" title="Janusz Nosek">
Janusz Nosek

Janusz Piotr Nosek (ur. 1968 w Nowym Targu) – historyk, generał brygady, w latach 2008–2013 szef Służby Kontrwywiadu Wojskowego.
Życiorys.
Jest absolwentem Wydziału Nauk Humanistycznych Katolickiego Uniwersytetu Lubelskiego oraz podyplomowych studiów w Szkole Przedsiębiorczości i Zarządzania Akademii Ekonomicznej w Krakowie w zakresie racjonalizacji działania służb prewencyjnych i kontrolnych. W roku szkolnym 1991/1992 był nauczycielem historii w Liceum Ogólnokształcącym im. Seweryna Goszczyńskiego w Nowym Targu. W 1992 został funkcjonariuszem Urzędu Ochrony Państwa a następnie, w 2002, Agencji Bezpieczeństwa Wewnętrznego. W latach 1996–2006 zajmował szereg stanowisk kierowniczych średniego i wysokiego szczebla, m.in. był dyrektorem Zarządu Ochrony Ekonomicznych Interesów Państwa UOP oraz dyrektorem Delegatury ABW w Krakowie. Uczestniczył w wielu szkoleniach krajowych i zagranicznych, m.in. w Akademii FBI w Quantico. Jest autorem opublikowanej w 1999 pracy „Zarys biografii wojskowej gen. bryg. Mieczysława Boruty Spiechowicza (1894–1985)”. 20 lutego 2008 Prezes Rady Ministrów Donald Tusk powierzył mu pełnienie obowiązków szefa Służby Kontrwywiadu Wojskowego, zaś 20 maja 2008 powołał go na to stanowisko. 9 listopada 2010 Prezydent RP, Bronisław Komorowski, na wniosek Ministra Obrony Narodowej, mianował go generałem brygady.
20 września 2013, premier Donald Tusk, na wniosek o odwołanie generała złożony przez szefa Ministerstwa Obrony Narodowej Tomasza Siemoniaka, podjął decyzję o rozpoczęciu procedury odwołania szefa SKW, Janusza Noska. Informację opublikowało tego dnia Centrum Informacyjne Rządu. Formalne odwołanie nastąpiło 8 października 2013.
Kontrowersje.
6 grudnia 2017 został przesłuchany przez prokuraturę i charakterze podejrzanego w kwestii zarzutów o przekroczenie uprawnień lub niedopełnienia obowiązków jako szefa SKW oraz działania na rzecz obcego wywiadu.

</doc>
<doc id="1491451" url="https://pl.wikipedia.org/wiki?curid=1491451" title="Königsau">
Königsau

Königsau – miejscowość i gmina w Niemczech, w kraju związkowym Nadrenia-Palatynat, w powiecie Bad Kreuznach, wchodzi w skład gminy związkowej Kirner Land. Do 31 grudnia 2019 wchodziła w skład gminy związkowej Kirn-Land. Według danych z 31 grudnia 2009 roku liczyła 66 mieszkańców.
Pierwsze wzmianki o miejscowości pochodzą z 1325 roku.

</doc>
<doc id="1491453" url="https://pl.wikipedia.org/wiki?curid=1491453" title="Konigsau">
Konigsau



</doc>
<doc id="1491461" url="https://pl.wikipedia.org/wiki?curid=1491461" title="Stanisław Sudoł (ekonomista)">
Stanisław Sudoł (ekonomista)

Stanisław Sudoł (ur. 6 stycznia 1928 w Cholewianej Górze, zm. 29 stycznia 2020 w Warszawie) – polski ekonomista i teoretyk zarządzania.
Życiorys.
Do szkoły średniej uczęszczał w Tarnowie, gdzie został, wraz z rodzicami, przesiedlony w 1941 roku. Chodził do szkoły handlowej oraz brał udział w tajnych kompletach. W 1946 roku zdał maturę i rozpoczął studia w Wyższym Studium Nauk Społeczno-Gospodarczych w Katowicach. Studiował też na Akademii Handlowej w Poznaniu. W latach 1949–1951 roku był nauczycielem księgowości w Państwowym Koedukacyjnym Gimnazjum i Liceum Handlowym w Kole. W 1951 roku przeniósł się do Warszawy, gdzie pracował w Technikum Finansowym.
Tytuł magistra ekonomii uzyskał w 1954 roku na Wydziale Finansów SGPiS w Warszawie. Po studiach podjął pracę w Instytut Organizacji Przemysłu Maszynowego „Orgmasz” w Warszawie. W 1961 roku uzyskał stopień doktora w Wyższej Szkole Ekonomicznej w Katowicach, a w 1970 doktora habilitowanego w Wyższej Szkole Ekonomicznej w Poznaniu.
W 1970 roku podjął pracę jako adiunkt na Uniwersytecie Mikołaja Kopernika. W 1978 roku otrzymał tytuł profesora nadzwyczajnego, a w 1990 profesora zwyczajnego. Od roku 1976 przez dwie kadencje pełnił funkcję dziekana Wydziału Nauk Ekonomicznych UMK. W 1998 roku był promotorem doktoratu honoris causa UMK dla Leszka Balcerowicza. 19 lutego 2002 UMK przyznał mu tytuł doktora honoris causa. Wieloletni członek Komitetu Nauk o Organizacji i Zarządzaniu PAN.
Pochowany na cmentarzu w Radości.
Odznaczenia.
Został odznaczony m.in. Krzyżem Oficerskim i Krzyżem Kawalerskim Orderu Odrodzenia Polski.

</doc>
<doc id="1491463" url="https://pl.wikipedia.org/wiki?curid=1491463" title="CTAN">
CTAN

CTAN () – źródło dokumentacji, makr, plików czcionek oraz oprogramowania związanego z systemem TeX oraz pochodnymi (LaTeX, ConTeXt i BibTeX). Zgromadzone tam materiały stanowią podstawę wymiany rozwiązań TeX-owych pomiędzy użytkownikami. Prócz głównego serwera CTAN istnieje 75 serwerów lustrzanych (ang. "mirror").
CTAN został założony w 1992 przez Rainera Schöpfa, Joachima Schroda, Sebastiana Rahtza i George Greenwade. Ich działania były wspierane przez grupy użytkowników systemu TeX. Oficjalnie powstanie CTAN ogłoszono w 1993 roku na konferencji EuroTeX w Aston.
Materiały publikowane w ramach CTAN są udostępniane na wolnych licencjach.
Jeden z polskich mirrorów jest utrzymywany przez GUST.

</doc>
<doc id="1491470" url="https://pl.wikipedia.org/wiki?curid=1491470" title="11 Pułk Artylerii Lekkiej">
11 Pułk Artylerii Lekkiej



</doc>
<doc id="1491471" url="https://pl.wikipedia.org/wiki?curid=1491471" title="Gerardo Maiella">
Gerardo Maiella



</doc>
<doc id="1491472" url="https://pl.wikipedia.org/wiki?curid=1491472" title="Gerard Majella">
Gerard Majella

Gerard Majella (ur. 6 kwietnia 1726 w Muro Lucano, zm. 16 października 1755 r. w Caposele) – włoski redemptorysta, święty katolicki.
Życiorys.
Jego matką była Benita Galella, a ojcem krawiec Dominik Majella. Ojciec zmarł, gdy Gerard miał 12 lat, pozostawiając rodzinę w biedzie. Gerard wychowywał się wraz ze swymi siostrami: Anitą, Elżbietą i Brygidą. Pierwotnie Gerard próbował wstąpić do zakonu kapucynów, ale nie został przyjęty ze względu na słaby stan zdrowia.
W wieku 23 lat Gerard został przyjęty jako brat świecki do zakonu redemptorystów w Deliceto. Z początku pracował w przyklasztornym ogrodzie, potem jako zakrystianin, krawiec, furtian i opiekun chorych w infirmerii. Podczas Świąt Bożego Narodzenia 1749 roku otrzymał habit zakonny z rąk ojca Cafaro. W lipcu 1752 r. brat Gerard złożył śluby wieczyste. Po ślubach pozostawał w domu w Deliceto.
Gdy został fałszywie oskarżony przez ciężarną kobietę o bycie ojcem jej dziecka, milczał, nic nie powiedział na swoją obronę; kobieta później oczyściła go z zarzutów. 
Zmarł na gruźlicę w wieku niespełna 30 lat. W charakterze testamentu pozostawił karteczkę na drzwiach swojej celi: "Tutaj spełnia się Wolę Bożą, tak jak chce Bóg i jak długo będzie chciał".
Legendy.
Mówi się o nim, że umiał być w dwóch miejscach naraz, unosić się nad ziemią i czytać z sumień ludzkich.
Jedna z córek przyjaciół zwróciła mu uwagę, że zostawił w domu swoją chusteczkę do nosa. Natychmiast w swojej proroczej wizji Gerard mówi: "Zatrzymaj ją sobie. Któregoś dnia ci się przyda". Kilka lat później dziewczyna, której pozostawił tę chusteczkę, znalazła się w niebezpieczeństwie śmierci w czasie porodu. Przypomniała sobie słowa Gerarda i poprosiła o chusteczkę. Prawie natychmiast niebezpieczeństwo minęło i urodziła zdrowe dziecko. Chusteczka wciąż jest przechowywana jako miła pamiątka po Gerardzie.
Inne cudowne czyny:
Patronat.
Jest patronem dzieci (w szczególności nienarodzonych); porodu; matek (w szczególności w ciąży); macierzyństwa; braci świeckich i miejscowości Muro Lucano we Włoszech.
Dzień obchodów.
Kościół katolicki obchodzi wspomnienie liturgiczne św. Gerarda Majelli w dniu 16 października.
Proces beatyfikacyjny.
Beatyfikowany dnia 29 stycznia 1893 roku przez papieża Leona XIII.
Proces kanonizacyjny.
Papież Pius X kanonizował go 11 grudnia 1904 roku.

</doc>
<doc id="1491475" url="https://pl.wikipedia.org/wiki?curid=1491475" title="I Stay in Love">
I Stay in Love

I Stay in Love – piosenka skomponowana przez Mariah Carey, Bryan-Michael Cox, Kendrick „Wyldcard” Dean i Roderick Hollingsworth na jedenasty studyjny album Mariah Carey, E=MC². Produkcją zajęli się Mariah i Brian-Michael Cox. Piosenka została czwartym i zarazem ostatnim singlem promującym album.
Informacje.
„I Stay in Love” został wysłany do amerykańskiego radia Top40/Mainstream oraz Rhythm/Crossover w dniu 28 października 2008. Portal Amazon.com od 16 grudnia 2008 w sprzedaży miał wersję singla zatytułowaną „I Stay in Love – The Remixes”, zawierającą 4 remixy utworu. Tego samego dnia ukazała się również w sprzedaży podstawowa wersja singla.
Recenzje.
Krytyczne recenzje piosenki były przeważnie pozytywne. W recenzji albumu E=MC², internetowa edycja „The Republican” określiła, że „Carey lśni w tej piosence”, natomiast „Fox News Channel” opisał utwór jako „zabójczą balladę”.
Magazyn „People” uznał ją za najlepszą balladę albumu, nazywając ją „ładną”.
„Houston Chronicle” opisał singel jako „delikatnie bujającą balladę, którą powinna nagrać Janet Jackson” i że „Carey bez wysiłku trafia w dźwięki pod koniec piosenki”. Los Angeles Times dał piosence zróżnicowaną ocenę, twierdząc, że „I Stay in Love” jest „nieupiększone, jej głos jest prawie że szorstki przy niskich dźwiękach. Nie jest to pochlebne, ale brzmi emocjonalnie”. Entertainment Weekly stwierdził, że piosenka jest „wolniejszą, mniej uzależniającą wersją „We Belong Together”.
Szkocki tabloid „Daily Record” ocenił piosenkę jako „kolejną wybitną balladę”. „Digital Spy” napisał, że „z obowiązkowymi „oooh”, „na na na na” i „baby” udało jej się dokonać przeróbki jej hitu z 2005 roku – „We Belong Together”.
Promowanie.
Po raz pierwszy Carey wykonała utwór 8 listopada 2008 roku w Wielkiej Brytanii.
Była wówczas gościem programu The X Factor. Oprócz „I Stay in Love” wykonała również utwór „Hero” wspólnie z finalistami tego programu.
Po raz kolejny Mariah zaśpiewała ten utwór 28 listopada 2008 r., podczas gali American Music Awards.
Teledysk.
Reżyserem teledysku był mąż Mariah, Nick Cannon. Zdjęcia odbyły się 5 i 6 października 2008 r. w Las Vegas, Nevada.
Klip jest czarno-biały. Zaczyna się od momentu gdy Mariah, wychodzi z samochodu, który po chwili wybucha. W kolejnej scenie Carey, ukazana jest w garderobie, gdzie przygotowuje się do występu m.in. używa perfum, insygnowanych jej imieniem „Luscious Pink”. Pojawiają się również urywki podczas których pokazana jest restauracja w Las Vegas, gdzie ona występuje jako „Show Girl”, mając na sobie pióra.
Ukazany jest także elegancki, przystojny mężczyzna przyglądający się jej występowi. W kolejnej scenie ów mężczyzna, przytula się z inną kobietą, co widzi Carey i wychodzi zdenerwowana z klubu. Później Mariah jedzie samochodem wśród pustyni, przeplatane jest to scenami podczas, których obejmuje na łóżku z mężczyzną, który ją zranił. Następnie tak jak na początku teledysku, kobieta wysiada z samochodu, który po chwili wybucha. Mariah ubrana w koszulkę na ramiączka i krótkie spodenki, śpiewa na ulicy wśród pustkowia, po czym zatrzymuje czarnego „Jeppa” i odjeżdża.
Premiera teledysku odbyła się 27 października 2008 r. na kanale BET.
Na liście „Billboard Hot Videoclips Track” zajął najwyżej 16. miejsce oraz miejsce 19 na liście Yahoo! Music Top 100.
Lista i format utworów.
U.S. Promo CD
1. „I Stay in Love” – 3:32
2. „I Stay in Love” (wersja instrumentalna) – 3:30
Promo CD
1. „I Stay in Love” (Jody Den Broeder Radio Edit) – 4:11
2. „I Stay in Love” (Ralphi Rosario Melodic Radio Edit) – 3:52
3. „I Stay in Love” (Jody Den Broeder Club Mix) – 8:32
4. „I Stay in Love” (Ralphi Rosario Big Vocal) – 8:15
5. „I Stay in Love” (Jody Den Broeder House Mix) – 8:32
6. „I Stay in Love” (Ralphi’s Bar Dub Mix) – 8:16
7. „I Stay in Love” (Jody Den Broeder Dub) – 7:32
8. „I Stay in Love” (Jody Den Broeder House Dub) – 8:31
U.S. iTunes Single
1. „I Stay in Love” (Jody Den Broeder Radio Edit) – 4:08
2. „I Stay in Love” (Ralphi Rosario Melodic Radio Edit) – 3:50
3. „I Stay in Love” (Jody Den Broeder House Mix) – 8:29
4. „I Stay in Love” (Ralphi Rosario Big Vocal) – 8:12

</doc>
<doc id="1491477" url="https://pl.wikipedia.org/wiki?curid=1491477" title="Bad Kreuznach">
Bad Kreuznach

Bad Kreuznach (do 1924 "Kreuznach") – uzdrowiskowe miasto powiatowe w zachodnich Niemczech, w kraju związkowym Nadrenia-Palatynat, siedziba powiatu Bad Kreuznach, gmin związkowych Bad Kreuznach oraz Bad Münster am Stein-Ebernburg.
Według danych z 2009 roku miasto zamieszkiwało 47 337 mieszkańców. Leży nad rzeką Nahe. W pobliżu miasta znajduje się region winiarski.
Historia.
Miasto ma długą historię, sięgającą czasów antycznych – odkryto tutaj ruiny dużej rzymskiej willi-pałacu z III wieku. Przez następne stulecia dzieliło losy niespokojnego pogranicza niemiecko-francuskiego. W XVII wieku prężny ośrodek miejski został poważnie zniszczony przez wojska szwedzkie, francuskie i hiszpańskie w czasie wojny trzydziestoletniej – liczba mieszkańców spadła wówczas z 8 do 3,5 tys. W 1689 po raz kolejny miasto padło ofiarą działań wojennych w czasie wojny o Palatyn.
Na przełomie XVIII i XIX wieku przez kilkanaście lat tereny te przeszły w granice rewolucyjnej Francji, następnie Kongres wiedeński przyznał je Prusom, które włączyły je do prowincji reńskiej ("Rheinprovinz"). W granicach Prus miasto znajdowało się do zakończenia II wojny światowej, kiedy to znalazło się we francuskiej strefie okupacyjnej, po zdobyciu miasta przez Amerykanów, którzy stacjonowali w dawnych koszarach Wehrmachtu od początku lat 50. aż do 2001 roku. Obecnie koszary w większości przypadków stoją puste, część przebudowano na mieszkania lub biura. Specyficzną pamiątką jest synagoga miejska, znajdująca się w dawnej kaplicy wojskowej US Army.
1 lipca 2014 do miasta przyłączono miasto Bad Münster am Stein-Ebernburg, które stało się jego dzielnicą. Bad Kreuznach stało się zarazem siedzibą gminy związkowej Bad Münster am Stein-Ebernburg.
Współpraca.
Miejscowości partnerskie:

</doc>
<doc id="1491479" url="https://pl.wikipedia.org/wiki?curid=1491479" title="Gillingham">
Gillingham

Gillingham – miasto w Wielkiej Brytanii, w Anglii, w hrabstwie Kent, w dystrykcie (unitary authority) Medway, nad rzeką Medway. W 2001 roku miasto liczyło 98 403 mieszkańców.
W mieście rozwinął się przemysł lekki.

</doc>
<doc id="1491482" url="https://pl.wikipedia.org/wiki?curid=1491482" title="Nahe">
Nahe

Niemcy:
Inne:
Zobacz też:

</doc>
<doc id="1491486" url="https://pl.wikipedia.org/wiki?curid=1491486" title="Levanter">
Levanter



</doc>
<doc id="1491487" url="https://pl.wikipedia.org/wiki?curid=1491487" title="Mike Fincke">
Mike Fincke



</doc>
<doc id="1491488" url="https://pl.wikipedia.org/wiki?curid=1491488" title="Włodzimierz Missol">
Włodzimierz Missol

Włodzimierz Ryszard Missol (ur. 23 lutego 1904 w Rypinie, zm. 15 stycznia 1986 w Piasecznie) – polski duchowny luterański.
Życiorys.
Urodzony jako Waldemar Wilhelm Missol. Uzdolniony muzycznie, w młodości uczył się gry na fortepianie i na organach u prof. Lewickiego, następnie pracował jako kantor i organista na Lubelszczyźnie. Był ponadto poetą amatorem. Po studiach na Wydziale Teologii Ewangelickiej Uniwersytetu Warszawskiego został ordynowany na duchownego 13 marca 1932 r. i pracował jako prefekt w Państwowym Seminarium Nauczycielskim w Działdowie, przygotowującym polskich nauczycieli dla ludności mazurskiej w powiecie i jednocześnie jako administrator miejscowej parafii ewangelicko-augsburskiej. W 1938 r. został administratorem parafii ewangelickiej w Warszowicach koło Pszczyny. Podczas okupacji niemieckiej w 1939 r. został aresztowany i osadzony na 2 miesiące w obozie pod Norymbergą (według innej wersji był więziony w Raciborzu). Po zwolnieniu był pastorem polskiej parafii ewangelicko-augsburskiej w Radomiu, jednej z kilku dopuszczonych do istnienia przez okupanta, skupiającej również uchodźców i wysiedlonych z Polski zachodniej i północnej, także ewangelików reformowanych. Swoim parafianom w warunkach wojennych starał się nieść pomoc moralną w duchu chrześcijańskim i patriotycznym.
1 kwietnia 1949 r. objął administrację parafii w Poznaniu, 28 października 1951 r. został wybrany proboszczem. Mieszkał w domu Polskiego Towarzystwa Ewangelickiego przy ul. Kossaka 9. Wraz z radą parafialną starał się bezskutecznie o rewindykację jednego z przedwojennych kościołów poewangelickich. Mimo trudnych warunków lokalowych, ograniczonych do dawnej kaplicy cmentarnej, dbał o rozwój życia muzycznego zboru poprzez organizowanie koncertów. W 1949 r. wznowił odprawianie nabożeństw ewangelickich w Gnieźnie, w dzielonej z katolikami kaplicy szpitala Dziekanka. W 1955 r. odzyskał kaplicę cmentarną w Chodzieży, w której odbywają się nabożeństwa miejscowego filiału. Ponadto obsługiwał filiał w Lesznie. Za ofiarną pracę w sytuacji diaspory ks. Włodzimierz Missol był ceniony przez parafian. W 1960 r. złożył urząd duchownego i zamieszkał w Piasecznie koło Warszawy. 
Jego żoną i współpracowniczką była Alma Missol z d. Majhofer, lekarz stomatolog (zm. 1 lutego 1987 r.). Zostali pochowani na cmentarzu ewangelicko-augsburskim w Warszawie (aleja 11, grób 38a).

</doc>
<doc id="1491492" url="https://pl.wikipedia.org/wiki?curid=1491492" title="Ratusz w Skoczowie">
Ratusz w Skoczowie

Ratusz w Skoczowie – zabytkowy ratusz znajdujący się w zachodniej pierzei Rynku (pod numerem 1) w Skoczowie. Zbudowany w 1797 r. w stylu późnobarokowym, wieżę dobudowano w 1801 r. Przebudowany został w 1934 r. Na drugim piętrze, po bokach wejścia na balkon, znajdują się dwa medaliony z płaskorzeźbionymi herbami Skoczowa i księcia cieszyńskiego Alberta Kazimierza oraz data 1797. U nasady wieży od frontu, w owalnym, profilowanym obramieniu widoczny jest wizerunek św. Jana Sarkandra. W kamienicy przylegającej do ratusza, pod numerem 2, ma swoją siedzibę Muzeum Jana Sarkandra w Skoczowie.
Ratusz w Skoczowie został wpisany do rejestru zabytków 29 stycznia 1953 r. (obecny nr rejestru zabytków woj. śląskiego: A/1090/22).

</doc>
<doc id="1491501" url="https://pl.wikipedia.org/wiki?curid=1491501" title="Amico (opat S. Vincenzo)">
Amico (opat S. Vincenzo)

Amico (ur. ?, zm. 4 stycznia 1139) – włoski benedyktyn, kardynał.
Był mnichem i dziekanem klasztoru na Monte Cassino, a ok. 1115 roku został wybrany opatem klasztoru San Vincenzo al Volturno w archidiecezji Kapua. W 1117 roku papież Paschalis II mianował go kardynałem-prezbiterem SS. Nereo ed Achilleo. Jego podpis widnieje na bulli papieskiej z 20 kwietnia 1117. Uczestniczył w papieskiej elekcji 1118. W 1130 roku poparł antypapieża Anakleta II i przystąpił do jego obediencji. W lutym 1130 podpisał list kardynałów popierających Anakleta II skierowany do króla Niemiec Lotara III. Prawdopodobnie w maju 1138 pojednał się z Innocentym II.

</doc>
<doc id="1491504" url="https://pl.wikipedia.org/wiki?curid=1491504" title="Stefan Czarniecki (hetman)">
Stefan Czarniecki (hetman)



</doc>
<doc id="1491505" url="https://pl.wikipedia.org/wiki?curid=1491505" title="Okręg wyborczy Malton">
Okręg wyborczy Malton

Okręg wyborczy Malton powstał w 1295 i wysyłał do angielskiej, a następnie brytyjskiej, Izby Gmin dwóch deputowanych. Okręg ten był reprezentowany w parlamencie 1298 r., ale na stałe był reprezentowany od 1640 r. W 1868 r. liczbę mandatów przypadających na okręg zmniejszono do jednego. Okręg położony był w hrabstwie North Riding of Yorkshire. Został zlikwidowany w 1885 r.

</doc>
<doc id="1491517" url="https://pl.wikipedia.org/wiki?curid=1491517" title="Amiga HAM">
Amiga HAM

Amiga HAM (Amiga Hold-and-Modify) – sposób interpretacji pamięci ekranu w komputerach Amiga, pozwalający wyświetlić kolor 12-bitowy (4096 kolorów) przy rzeczywistej 6-bitowej głębokości ekranu. Można go interpretować jako stratną kompresję obrazu, dekompresja odbywa się w czasie rzeczywistym podczas wyświetlania (przenoszenia skompresowanej zawartości bufora ramki na ekran)
Tryb HAM był pierwotnie zaimplementowany w prototypach Amigi jako eksperyment, nie miał trafić do finalnego produktu. Pozostawiono go, ponieważ jego usunięcie wymagałoby zbyt radykalnego przekonstruowania układu.
Zasada działania.
W trybie HAM sześciobitowe dane piksela interpretowane są następująco:
Mając możliwość ustawienia poszczególnych składowych koloru dla danego piksela, uzyskujemy (2^4)*(2^4)*(2^4)=4096 kolorów na ekranie. Ponieważ jednak dla danego piksela możemy zmienić tylko jedną składową, przejście z jednego do drugiego koloru zajmuje tyle pikseli, iloma składowymi kolory się różnią (tzn. jeśli wszystkimi, to trzy) – efektywna rozdzielczość pozioma koloru jest trzykrotnie niższa niż rozdzielczość pozioma ekranu. Powoduje to powstanie smug pikseli w nieoczekiwanych barwach na granicy obszarów o kolorach, których przynajmniej dwie składowe się różnią (tzw. rampa).
HAM8.
W układach graficznych AGA dane piksela są ośmiobitowe. W trybie HAM, (tu nazwanym HAM8, od powstania AGA poprzedni tryb HAM określano jako HAM6) bity sterujące nadal są dwa, a składową koloru (o ile jest zmieniana) określa sześć pozostałych; jednak zmieniane nadal mogą być tylko cztery (najbardziej znaczące). Często określa się ten tryb jako wyświetlający 262 tys. kolorów, w praktyce trudno obliczyć rzeczywistą ich ilość na ekranie (zależy to od rozdzielczości wyświetlanego obrazu). 

</doc>
<doc id="1491529" url="https://pl.wikipedia.org/wiki?curid=1491529" title="Krwawy Trop">
Krwawy Trop



</doc>
<doc id="1491531" url="https://pl.wikipedia.org/wiki?curid=1491531" title="Shoah (film)">
Shoah (film)

Shoah – dziewięcioipółgodzinny film dokumentalny Claude’a Lanzmanna z 1985 roku o Holokauście (po hebrajsku Szoa).
Praca nad filmem trwała 11 lat. Dokumentacja była zbierana w 14 krajach, zdjęcia zajęły ok. 350 godzin, montaż 5 lat. W "Shoah" nie użyto żadnych zdjęć archiwalnych, żadnych fotografii ani kadrów z kronik niemieckich z okresu II wojny światowej. Reżyser przeprowadza wywiady ze świadkami Zagłady – Żydami, Polakami i Niemcami. Ukazane są miejsca związane z Holokaustem – tereny obozów koncentracyjnych i śmierci, tory kolejowe, miejsca, z których odbywały się deportacje. Za film ten Lanzmann otrzymał wiele nagród i 13 doktoratów honoris causa.
W Telewizji Polskiej w latach 80. film został wyemitowany w okrojonej wersji (trzygodzinnej), poddanej oficjalnej krytyce ze strony ówczesnej władzy, oskarżającej reżysera o antypolonizm. Lanzmann celowo pominął wywiady z Polakami, które problematyzowały kwestię antysemityzmu w okupowanej Polsce (w tym relację Jana Karskiego o nieskutecznej audiencji u Franklina Delano Roosevelta). Co więcej, Lanzmann uznawał "Shoah" za jedyny słuszny film poświęcony Zagładzie Żydów, toteż przypuszczał ataki na wszelkie późniejsze produkcje poświęcone zamordowanym Żydom (na przykład "Korczaka" Andrzeja Wajdy oraz "Listę Schindlera" Stevena Spielberga). Jerzy Turowicz na łamach „Tygodnika Powszechnego” pisał, że „film jest zdecydowanie nieobiektywny, tendencyjny i w ostatecznej wymowie – antypolski”.

</doc>
<doc id="1491532" url="https://pl.wikipedia.org/wiki?curid=1491532" title="Błękitny Zamek">
Błękitny Zamek



</doc>
<doc id="1491533" url="https://pl.wikipedia.org/wiki?curid=1491533" title="Książę Ciemności">
Książę Ciemności



</doc>
<doc id="1491535" url="https://pl.wikipedia.org/wiki?curid=1491535" title="The Ultra-Violence">
The Ultra-Violence

The Ultra-Violence – debiutancki album studyjny trashmetalowego zespołu Death Angel wydany 23 kwietnia 1987 roku przez wytwórnię Enigma Records. Członkowie zespołu nagrywając płytę, mieli średnio poniżej 20 lat.
Skład.
Death Angel
Personel

</doc>
<doc id="1491536" url="https://pl.wikipedia.org/wiki?curid=1491536" title="Przypływ Nocy">
Przypływ Nocy



</doc>
<doc id="1491538" url="https://pl.wikipedia.org/wiki?curid=1491538" title="Wspomnienie Lodu">
Wspomnienie Lodu



</doc>
<doc id="1491540" url="https://pl.wikipedia.org/wiki?curid=1491540" title="Nahe (gmina)">
Nahe (gmina)

Nahe – gmina w północnych Niemczech w kraju związkowym Szlezwik-Holsztyn, w powiecie Segeberg, wchodzi w skład urzędu Itzstedt. Według danych z 2008 r. liczyła ok. 2,4 tys. mieszkańców.

</doc>
<doc id="1491542" url="https://pl.wikipedia.org/wiki?curid=1491542" title="Bierbeek">
Bierbeek

Bierbeek – miejscowość i gmina w Belgii, w prowincji Brabancja Flamandzka, położone na południowy zachód od Louvain. Nazwa oznacza "iskrzące życie".
W styczniu 2006 populacja Bierbeek osiągnęła 9147 mieszkańców. Powierzchnia zajmuje 39.73 km². 
Został założony w 1977 r. poprzez połączenie wsi - Bierbeek, Korbeek-Lo, Lovenjoel en Opvelp.

</doc>
<doc id="1491543" url="https://pl.wikipedia.org/wiki?curid=1491543" title="Frank Pierson">
Frank Pierson

Frank Romer Pierson (ur. 12 maja 1925 w Nowym Jorku, zm. 22 lipca 2012 w Los Angeles) – amerykański scenarzysta i reżyser filmowy; laureat Oscara.
Od końca lat 50. pisał scenariusze na potrzeby telewizji. Pierwszym jego filmowym sukcesem był scenariusz do komediowego westernu "Kasia Ballou" (1965) z Jane Fondą w roli tytułowej. W 1976 otrzymał Oscara za scenariusz (oryginalny) filmu "Pieskie popołudnie" (1975); ponadto był do tej nagrody dwukrotnie nominowany, za scenariusze do filmów: "Kasia Ballou" (1965) i "Nieugięty Luke" (1967).
W 1969 debiutował także jako reżyser. Nakręcił 10 filmów, głównie produkcje telewizyjne. Jego nazwiskiem jest sygnowany m.in. dramat "Ostateczne rozwiązanie" (2001) traktujący o konferencji w Wannsee. Największy rozgłos zyskał remake filmu "Narodziny gwiazdy" (1976), w którym w rolach głównych wystąpili Barbra Streisand i Kris Kristofferson.
Pierson był absolwentem Uniwersytetu Harvarda. W latach 2001-05 był przewodniczącym Amerykańskiej Akademii Sztuki i Wiedzy Filmowej.
Filmografia.
Scenarzysta lub współscenarzysta:
Reżyser:

</doc>
<doc id="1491544" url="https://pl.wikipedia.org/wiki?curid=1491544" title="Frank R. Pierson">
Frank R. Pierson



</doc>
<doc id="1491546" url="https://pl.wikipedia.org/wiki?curid=1491546" title="Sarrasine">
Sarrasine

Sarrasine – opowiadanie Honoriusza Balzaka z 1830, stanowiąca część "Studiów filozoficznych" "Komedii ludzkiej".
Treść.
Na balu organizowanym przez bogatą rodzinę Lanty pojawia się nieznany nikomu starzec, którego wygląd przeraża zebrane kobiety. Beatrix de Rochefide prosi narratora opowiadania, by opowiedział jej, kim jest ten człowiek. Ten opowiada jej o młodym rzeźbiarzu nazwiskiem Sarrasine, który, buntując się przeciwko swojej rodzinie, wyjechał na naukę sztuki do Włoch. Tam zakochuje się w pięknej śpiewaczce operowej, Zambinelli, która jednak wyraźnie nie chciała nawiązać z nim bliższych relacji. Sarrasine, zdeterminowany, by zostać kochankiem młodej artystki, usiłował ją porwać. Wówczas dokonał niespodziewanego odkrycia: Zambinella była w rzeczywistości młodym kastratem. Tym naraził się mecenasowi sztuki, kardynałowi Circognarze, który doprowadził do jego zabójstwa. Natomiast nieznany człowiek przybyły na bal do Lantych to właśnie ten, którego rzeźbiarz wziął kiedyś za piękną kobietę.
Cechy utworu.
"Sarrasine" należy do cyklu opowiadań Balzaka o sztuce (podobnie jak "Nieznane arcydzieło" i "Gambara") i wpisuje się w ogólną refleksję o akcie tworzenia jako o ogromnym, niekiedy wręcz nieludzkim cierpieniu. Autor nie podejmuje jednak oceny tego rodzaju działania, nie wskazuje swojej oceny zarówno poczynań samych artystów, jak i osób, które tworząc sztukę przyczyniają się do nieszczęścia innych (jak Circognara, za sprawą którego doszło do kastracji rzekomej Zambinelli).
Przez wiele lat "Sarrasine" należał do rzadziej czytanych i interpretowanych dzieł Balzaka, uważany za młodzieńczy, romantyczny eksperyment zarówno pod względem treści, jak i formy (jedno z pierwszych opowiadań z zastosowaniem techniki "opowieści w opowieści", wielokrotnie potem powtarzanej, np. w "Honorynie", "Czerwonej oberży" lub "Banku Nucingena"). Nową interpretację dzieła przedstawił dopiero Roland Barthes, dla którego "Sarrasine" był przede wszystkim wyrazem niepokoju historii i skomplikowanych czasów, w jakich powstał – zdaniem krytyka utwór o takiej zawartości mógł powstać jedynie w epoce gwałtownych przemian i ogólnego braku stabilizacji, jak okres pierwszych miesięcy monarchii lipcowej. Interpretację tę Barthes przedstawił w książce "S/Z" z 1970.

</doc>
<doc id="1491548" url="https://pl.wikipedia.org/wiki?curid=1491548" title="Minerały wtórne">
Minerały wtórne

 Minerały wtórne – minerały tworzące się w skałach w wyniku wtórnych procesów, kosztem innych minerałów. Najczęściej są one rezultatem procesów pomagmowych oraz wietrzeniowych.
Minerały wtórne procesów pomagmowych.
Minerały powstające w tych procesach mogą być rezultatem przeobrażeń minerałów wcześniejszych, np. produkty zmian oliwinów, augitów, lub też tworzą się z resztkowych roztworów pomagmowych migrujących między wcześniej utworzonymi minerałami. Tego typu minerały wtórne tworzą najczęściej osobniki nie rozpoznawalne makroskopowo. Zmiany dostrzec można przy obserwacjach mikroskopowych (zob. → mikroskop polaryzacyjny). Większe osobniki mogą powstać tylko w sprzyjających warunkach, np. w lawach. Krystalizują tu przede wszystkim w pęcherzykach pogazowych. 
Charakterystyczne minerały wtórne tych procesów to: kwarc β, ametyst, chalcedon-agat, zeolity-heulandyt, stilbit, chabazyt, oraz seladonit, kalcyt i pimelit.
Minerały wtórne procesów metamorficznych.
W skałach metamorficznych najczęstszymi minerałami wtórnymi są reprezentanci grupy serpentynu – antygoryt, chryzotyl. Powstają one po oliwinach w wyniku serpentynizacji. jako inny przykład można podać grupę minerałów chlorytowych jako produkt przemian hydrotermalnych piroksenów, amfiboli i biotytu.
Minerały wtórne procesów wietrzeniowych.
Wietrzenie odgrywa znaczącą role w powstawaniu minerałów wtórnych. Powstają one poprzez rozpad innych, wyługowanie, utlenienie, hydratację itp... Jako przykład rozpadu można podać powstawanie minerałów ilastych grupy kaolinitu zastępujących skalenie. Klasycznym, przykładem jest powstawanie gōethytu po pirycie tzw. pseudomorfoza. Wiele minerałów wtórnych powstaje w wyniku utleniania wielu złóż, np. w złożach uranu często w wyniku utleniania uraninitu powstaje uranofan, autunit, torbernit.

</doc>
<doc id="1491550" url="https://pl.wikipedia.org/wiki?curid=1491550" title="Talent show">
Talent show

Talent show – typ programu rozrywkowego, w którym z reguły występują osoby wcześniej niezwiązane zawodowo z telewizją. Najczęściej programy takie polegają na tym, że uczestnicy po ich selekcji podczas przesłuchań przez pewien czas ćwiczą pod okiem specjalistów swoje talenty, aby pokazać je następnie w wersji udoskonalonej publiczności i telewidzom, którzy głosują na swoich faworytów (za pomocą SMS, Audiotele, przez internet). Programy takie mają postać konkursu. Najczęściej istotą programu jest postawienie widza w roli jurora. Z reguły odcinki z przesłuchań są odtwarzane, ale te z udziałem publiczności i głosowaniem SMS nadawane są na żywo. 
Pierwszym polskim talent show był program "Szansa na sukces" (1993–2012, 2019–) (TVP2).

</doc>
<doc id="1491552" url="https://pl.wikipedia.org/wiki?curid=1491552" title="Nahe (dopływ Renu)">
Nahe (dopływ Renu)

Nahe – rzeka w zachodnich Niemczech, przepływająca przez kraje związkowe Nadrenię-Palatynat i Saarę, lewy dopływ Renu. Jej długość wynosi 116 km, a powierzchnia dorzecza – ok. 4 tys. km². Wypływa w górach Hunsrück, a do Renu wpada w Bingen am Rhein. Główne miasta nad nią leżące to: Idar-Oberstein, Kirn, Bad Kreuznach i Bingen am Rhein.

</doc>
<doc id="1491553" url="https://pl.wikipedia.org/wiki?curid=1491553" title="Karol Fredro">
Karol Fredro

Jan Karol Fredro z Pleszewic herbu Bończa (ur. ok. 1618 roku – zabity w Warszawie 12 sierpnia 1669 roku) – starosta krośnieński w latach 1663-1669.
Życiorys.
Był synem Zygmunta Fredro z Pleszewic (zm. 1663), kasztelana sanockiego i Teresy Ślezanowskiej. Krewnym jego był Andrzej Maksymilian Fredro (ok. 1620-1679), starosta krośnieński (od 1669 do 1679 roku) – wojewoda podolski (od 1676), filozof, pisarz barokowy.
Miał swoją chorągiew w wojsku służącą ojczyźnie. Należał do niespokojnych obywateli województwa ruskiego. W roku 1664 lub 1669, starosta krośnieński Karol Fredro nasłał na Piotra Ożgę uzbrojoną grupę górali, którzy napadli na podkomorzego w kruchcie kościoła w Wiszni. Poseł sejmiku wiszeńskiego na sejm 1662, 1666 (II), 1667, sejm nadzwyczajny 1668 roku i sejm abdykacyjny 1668 roku. W 1667 rozważano na Sejmie pozbawienia go mandatu z przyczyn ciężkiej infamii. Odebrano mu starostwo krośnieńskie i inne przywileje. Został też posłem w następnym roku, jednak długo nie cieszył się tą funkcją. Wedle deklaracji sejmiku Karol Fredro padł ofiarą kancelarii.
Sędzia skarbowy ziemi sanockiej w 1666 roku, sędzia kapturowy ziemi sanockiej w 1668 roku, marszałek sejmiku 1669 roku.
Został zabity (być może w pojedynku), w Warszawie, 12 sierpnia 1669 roku, podczas sejmu elekcyjnego, przez starostę przemyskiego Marcina Kątskiego (1636-1710), (który został za ten czyn skazany na 6 miesięcy wieży i główszczyznę w wysokości 3000 grzywien oraz stracił piastowane dotychczas urzędy).

</doc>
<doc id="1491556" url="https://pl.wikipedia.org/wiki?curid=1491556" title="François-André Vincent">
François-André Vincent

François-André Vincent (30 grudnia 1746 w Paryżu, zm. 3 lub 4 sierpnia 1816 tamże) – francuski malarz neoklasycystyczny.
Jego pierwszym nauczycielem był ojciec, miniaturzysta François-Élie Vincent, profesor Académie de Saint-Luc, a następnie Joseph-Marie Vien. W 1768 został laureatem Prix de Rome i lata 1771–1775 spędził na stypendium we Włoszech. Po powrocie do Francji został nauczycielem rysunku na dworze Ludwika XVI, był profesorem w "Académie royale de peinture et de sculpture", od 1777 wystawiał w paryskim Salonie. W 1799 ożenił się z malarką Adelajdą Labille-Guiard, lecz ich małżeństwo po 4 latach przerwała śmierć żony.
Vincent był jednym z przywódców szkoły neoklasycznej obok swojego największego rywala Jacques'a-Louisa Davida. Był również jednym z pierwszych członków Académie des Beaux-Arts w Institut de France, który zastąpił Akademię Królewską. Prowadził studio artystyczne, wśród jego uczniów byli m.in. Pierre-Nolasque Bergeret, Charles Thévenin, François-Joseph Heim, Charles Paul Landon, Isabelle Pinson i Charles Meynier.

</doc>
<doc id="1491557" url="https://pl.wikipedia.org/wiki?curid=1491557" title="Droga ku chwale">
Droga ku chwale

Droga Ku Chwale – polska gra fabularna w konwencji wuxia, należąca do nurtu Nowej Fali, autorstwa Andrzeja Stója, wydana w 2002 r. przez Wydawnictwo Portal, inspirowana filmami "Przyczajony tygrys, ukryty smok" i "Pijany Mistrz". Świat gry luźno nawiązuje do średniowiecznych Chin w okresie dynastii Ming.
Świat gry.
Zgodnie z przedstawionymi przez autora założeniami, akcja gry ma miejsce w Tsiengtao – Mieście Tysiąca Wojowników, położonym w cesarstwie Zhongguo. Tsiengtao, niegdyś prowincjonalne miasto o niewielkim znaczeniu, stało się niezwykle sławne w Zhongguo z uwagi na to, że znajduje się w nim dwadzieścia trzy szkoły walki, najwięcej w całym Cesarstwie. 
Postać.
Gracze otrzymują do wyboru trzy rodzaje postaci:
Gracze losują ponadto przynależność do Rodziny (jednego z wpływowych klanów w Zhongguo) oraz Szkoły, określającej jakimi sztukami walki (Formami) włada postać, i częściowo jej umiejętności. Istotny wpływ na umiejętności postaci ma również wylosowany znak chińskiego zodiaku, określający cechy charakteru postaci. Do wyboru pozostają natomiast unikatowe cechy nadnaturalne, wynoszące postacie ponad przeciętnych mieszkańców Zhongguo.
Mechanika gry.
Mechanika "Drogi Ku Chwale" bazuje na popularnej kości k6. Spośród gier Nowej Fali, "Droga Ku Chwale" ma najbardziej rozbudowaną mechanikę, a to z uwagi na konieczność obsłużenia dwudziestu jeden Form (określonych rodzajów sztuk walki), z których każda zawiera średnio dziesięć technik (konkretnych ciosów i manewrów). "Droga Ku Chwale" zawiera również zasady pozwalające na określenie reputacji (sławy i szacunku) postaci. Mechanika co do zasady wspiera grę w konwencji wuxia, dzięki rozbudowanym i nierealistycznym sztukom walki pozwalając postaciom na dokonywanie nadludzkich wyczynów.

</doc>
<doc id="1491558" url="https://pl.wikipedia.org/wiki?curid=1491558" title="Said Boutahar">
Said Boutahar



</doc>
<doc id="1491560" url="https://pl.wikipedia.org/wiki?curid=1491560" title="Kirn (Nadrenia-Palatynat)">
Kirn (Nadrenia-Palatynat)

Kirn – miasto w zachodnich Niemczech, w kraju związkowym Nadrenia-Palatynat, w powiecie Bad Kreuznach, siedziba administracyjna gminy związkowej Kirner Land. Do 31 grudnia 2019 siedziba administracyjna gminy związkowej Kirn-Land. Leży nad rzeką Nahe. Według danych z 2009 roku liczyło 8 324 mieszkańców.
W mieście działa browar Kirner Privatbrauerei Ph. und C. Andres założony w 1798 roku.

</doc>
<doc id="1491561" url="https://pl.wikipedia.org/wiki?curid=1491561" title="Lewanter">
Lewanter

Lewanter – silny wiatr lokalny wiejący z kierunku Morza Śródziemnego do Oceanu Atlantyckiego. Spotykany na śródziemnomorskim wybrzeżu Hiszpanii, Francji, na Balearach i w północnej Algierii. Przynosi pogodę pochmurną i deszczową. Występuje po północnej stronie niżu z centrum nad południową częścią Morza Śródziemnego.

</doc>
<doc id="1491562" url="https://pl.wikipedia.org/wiki?curid=1491562" title="Loro Borici">
Loro Borici



</doc>
<doc id="1491565" url="https://pl.wikipedia.org/wiki?curid=1491565" title="Djamel Tlemcan">
Djamel Tlemcan



</doc>
<doc id="1491566" url="https://pl.wikipedia.org/wiki?curid=1491566" title="Idar-Oberstein">
Idar-Oberstein

Idar-Oberstein – miasto w zachodnich Niemczech, w kraju związkowym Nadrenia-Palatynat, w powiecie Birkenfeld. Według danych z 2008 roku liczyło ok. 31 tys. mieszkańców.
W mieście rozwinął się przemysł metalowy, skórzany oraz spożywczy.
W Idar-Oberstein urodził się znany amerykański aktor Bruce Willis.
Współpraca.
Miejscowości partnerskie:

</doc>
<doc id="1491567" url="https://pl.wikipedia.org/wiki?curid=1491567" title="Mehdi Meniri">
Mehdi Meniri



</doc>
<doc id="1491568" url="https://pl.wikipedia.org/wiki?curid=1491568" title="MicroC/OS-II">
MicroC/OS-II

MicroC/OS-II – prosty, niewielki system operacyjny czasu rzeczywistego.
System umożliwia uruchomienie do 64 procesów użytkownika, synchronizację i komunikację. Nie posiada graficznej powłoki, systemu plików ani obsługi sieci. Niewielkie rozmiary pozwalają uruchomić go nawet na procesorach 8 bit (np. Intel 8051) z niewielką pamięcią programu (dla 8051 wystarczy 14kB).
Największą zaletą systemu, oprócz małego rozmiaru kodu wykonywalnego, są certyfikaty, umożliwiające zastosowanie go w aparaturze medycznej, czy awionice wedle najsurowszych norm bezpieczeństwa (DO-178B Level A oraz EUROCAE ED-12B).

</doc>
<doc id="1491569" url="https://pl.wikipedia.org/wiki?curid=1491569" title="Neven Subotic">
Neven Subotic



</doc>
<doc id="1491571" url="https://pl.wikipedia.org/wiki?curid=1491571" title="Emiliano Gonzalez">
Emiliano Gonzalez



</doc>
<doc id="1491573" url="https://pl.wikipedia.org/wiki?curid=1491573" title="Jesus Lucendo">
Jesus Lucendo



</doc>
<doc id="1491574" url="https://pl.wikipedia.org/wiki?curid=1491574" title="Minerały główne">
Minerały główne

Minerały główne – minerały skałotwórcze będące głównymi składnikami danej grupy skał. Występują one w znacznych ilościach i decydują o przynależności skał według danej klasyfikacji opierającej się na składzie mineralnym np. w nazewnictwie skał magmowych w oparciu o minerały główne → kalcytowo-egirynowy karbonatyt. 
Przykładowymi minerałami głównymi są: kwarc, skalenie, pirokseny, oliwiny, amfibole, skaleniowce (foidy), miki.

</doc>
<doc id="1491578" url="https://pl.wikipedia.org/wiki?curid=1491578" title="Hunsrück">
Hunsrück

Hunsrück – niskie pasmo górskie w zachodnich Niemczech, na terenie landu Nadrenia-Palatynat. Rozciąga się pomiędzy rzekami Ren, Mozela i Nahe. Stanowi przedłużenie pasma Taunus. Wysokość większości gór nie przekracza 400 m n.p.m., a najwyższy szczyt Hunsrücku to Erbeskopf (816 m n.p.m.).

</doc>
<doc id="1491582" url="https://pl.wikipedia.org/wiki?curid=1491582" title="Jacek Kajtoch">
Jacek Kajtoch

Jacek Kajtoch (ur. 7 lipca 1933 w Wadowicach, zm. 13 stycznia 2019 w Krakowie) – polski eseista i krytyk literacki, doktor nauk humanistycznych.
Ukończył filologię polską na Uniwersytecie Jagiellońskim. W 1967 r. uzyskał stopień doktora filologii polskiej za rozprawę pt. "Studia nad poezją polską na Śląsku w XIX wieku (Norbert Bonczyk i Konstanty Damrot)" obronioną na dzisiejszej Akademii Pedagogicznej w Krakowie. Był członkiem Kolegium „Zebry” w latach 1957–1958. W latach 1955-1961 był pracownikiem naukowym na Uniwersytecie Jagiellońskim. W latach 1955-1998 był sekretarzem redakcji miesięcznika "Ruch Literacki". W latach 1961-1972 pracował naukowo w IBL PAN w Krakowie. W 1972 r. powrócił na Uniwersytet Jagielloński, gdzie był kierownikiem Podyplomowego Studium Dziennikarskiego. Pełnił ponadto rolę sekretarza Komitetu Redakcyjnego serii PAN „Nauka Dla Wszystkich”.
Debiutował w 1956 r. na łamach tygodnika „Życie Literackie” jako krytyk. Jest autorem bądź współautorem licznych antologii poetyckich i prozatorskich. Recenzował utwory literackie, zwłaszcza debiutantów, oraz brał czynny udział w życiu literackim Krakowa (zorganizował m.in. „Krakowskie Dni Poezji” czy „Krakowską Noc Poetów"). Współpracował z „Głosem Młodzieży” w latach 1964–1972. W latach 1972–1973 był jednym z jurorów Nagrody im. Stanisława Piętaka.
Od 1970 członek Związku Literatów Polskich. Pełnił funkcję wiceprezesa Zarządu Głównego. W latach 1981-1988 należał do grupy literackiej Nadskawie, której był współzałożycielem.
Mąż poetki Anny Kajtochowej, ojciec prasoznawcy Wojciecha Kajtocha.
Odznaczenia.
Jacek Kajtoch otrzymał:

</doc>
<doc id="1491585" url="https://pl.wikipedia.org/wiki?curid=1491585" title="Mor ve Ötesi">
Mor ve Ötesi

Mor ve Ötesi – turecki zespół pochodzący ze Stambułu, utworzony w 1995 r. z inicjatywy Haruna Tekina, wykonujący muzykę rockową. 
Nazwa zespołu.
Razem oznacza to "Fiolet i tamta strona". Czyli składanka tureckiego wyrazu "morötesi", mogłoby to oznaczać "ultrafioletowy" lub "druga strona fioletu".
Historia.
Na początku 1995 roku, Kerem Kabadayı, Harun Tekin, Derin Esmer i Alper Tekin założyli zespół 'Mor ve Ötesi' i nagrali swój pierwszy album w sierpniu tego samego roku. Album wyszedł w 1996 roku pod nazwą "Şehir". Swój pierwszy koncert poza Stambułem zagrali w "Orta Doğu Teknik Üniversitesi" (ODTÜ; tłum. Uniwersytet Techniczny Bliskiego Wschodu),w Ankarze 1997. W tym samym roku grupę opuścił Alper Tekin ,a jego miejsce zajął Burak Güven. Po 1999 roku, w którym nagrali swój drugi album pt: "Bırak Zaman Aksın", w zespole nastąpiły kolejne zmiany, miejsce Derina Esmera zajął Kerem Özyeğen. 
16 grudnia 2000 roku zagrali jako support przed zespołem Placebo w "Hilton Convention &amp; Exhibition Center". Ich trzeci album "Gül Kendine" wyszedł pod koniec 2001 roku na rynek. Ich pierwszym hitem został "Yaz, Yaz, Yaz". Zespół zapisał się na tureckiej scenie muzyki alternatywnej swoją piosenką "Güneye giderken" (tłum. W drodze na południe) która stała się wielkim hitem.
W 2003 roku, nagrali pieśń protestu z innymi wielkim gwiazdami tureckiej sceny muzycznej (m.in. Athena i Aylin Aslim) przeciwko amerykańskiemu atakowi na Irak. Pieśń nosiła nazwę "Savaşa Hiç Gerek Yok" (tłum. Wojna Nie Jest Nam Potrzebna). Rok 2004 był rokiem Mor ve Ötesi - dzięki przedwczesnemu wydaniu albumu ("Dünya Yalan Söylüyor"). Na płycie tej, znalazły się takie hity jak "Cambaz" (tłum. Akrobata), "Bir Derdim Var" (tłum. Mam Problem) czy "Sevda Çiçeği" (tłum. Kwiat Miłości). Wszystko zostało nagrodzone nagrodą muzyczną "Kral".
Album "Büyük Düşler" (tłum. Wielkie Marzenia) wyszedł w 2006 roku. Pierwszym dużym hitem został "Şirket" (tłum. Przedsiębiorstwo).
10 grudnia 2007 zostali wybrani na reprezentanta Turcji na Konkurs Piosenki Eurowizji 2008. 15 lutego 2008, turecka telewizja TRT zaprezentowała piosenkę "Deli" (tłum. Obłąkany), z którą zespół reprezentował Turcję na Konkursie Piosenki Eurowizji 2008. Grupa z kompozycją zdobyła 7. miejsce, zdobywając 173 punkty (w tym maksymalną notę 12 punktów od Azerbejdżanu).
Linki zewnętrzne.
Oficjalna strona zespołu

</doc>
<doc id="1491589" url="https://pl.wikipedia.org/wiki?curid=1491589" title="Turmalin">
Turmalin



</doc>
<doc id="1491595" url="https://pl.wikipedia.org/wiki?curid=1491595" title="Teatr la M.ort">
Teatr la M.ort

Teatr la M.ort – polska grupa teatralna działająca w Warszawie, założona w 1999 roku przez Ewelinę Góral. Teatr ma na swoim koncie 10 premier oraz występy na wielu scenach w kraju i za granicą. Z teatrem współpracuje grupa aktorów młodego pokolenia, m.in. Anna Buczek, Ilona Chojnowska, Anna Grycewicz, Milena Suszyńska, Piotr Bajtlik, Paweł Ciołkosz, Arkadiusz Detmer, Marcin Hycnar, Klaudiusz Kaufmann, Rafał Szałajko, Arkadiusz Smoleński, Adam Pater. Z teatrem współpracowali również: Justyna Hernik, Dominika Krzywotulska oraz Mateusz Grydlik.

</doc>
<doc id="1491597" url="https://pl.wikipedia.org/wiki?curid=1491597" title="Promieniotwórcze skażenie terenu">
Promieniotwórcze skażenie terenu



</doc>
<doc id="1491600" url="https://pl.wikipedia.org/wiki?curid=1491600" title="Leopold Berchtold">
Leopold Berchtold

Leopold Anton Zygmunt Józef Korsinus Ferdynand Graf Berchtold, niem."Graf Leopold Anton Johann Sigismund Josef Korsinus Ferdinand Berchtold von und zu Ungarschitz, Frättling, und Püllütz", węg. "Gróf Berchtold Lipót" (ur. 18 kwietnia 1863 w Wiedniu, zm. 21 listopada 1942 w Peresznye w komitacie Vas) – austriacki dyplomata i polityk, minister spraw zagranicznych Austro-Węgier w latach 1912–1915.
Zarys biografii.
Urodzony w 1863, był uważany za jednego z najbogatszych arystokratów austriackich. Posiadał wielkie obszary ziemskie na Węgrzech i Morawach. Dołączył do korpusu dyplomatycznego monarchii austro-węgierskiej w 1893. Bardzo szybko piął się po szczeblach kariery. Już w 1906 został ambasadorem w Petersburgu, gdzie pełnił obowiązki do 1911.
Po powrocie do Wiednia został powołany w 1912 przez cesarza Franciszka Józefa I na urząd ministra spraw zagranicznych. W czasie wojen bałkańskich był gorącym zwolennikiem konfliktu z Serbią. . Zmarł na Węgrzech i został pochowany w grobie rodzinnym na zamku Buchlov (Buchlovice) na Morawach.

</doc>
<doc id="1491601" url="https://pl.wikipedia.org/wiki?curid=1491601" title="Minerały poboczne">
Minerały poboczne

Minerały poboczne – minerały skałotwórcze dość powszechnie występujące we wszystkich typach skał, lecz przeważnie w niewielkich ilościach. Nie są podstawą klasyfikacji skał. Mogą natomiast wpływać na niektóre cechy skał, np. na barwę. (zob. → minerały jasne, minerały ciemne). Minerały poboczne są przede wszystkim wyróżniane w skałach krystalicznych, a w szczególności w magmowych.
Do najczęstszych minerałów pobocznych należą: hematyt, pirotyn, cyrkon, rutyl, apatyt, ilmenit, korund i beryl.
Zobacz też.
Literatura uzupełniająca

</doc>
<doc id="1491607" url="https://pl.wikipedia.org/wiki?curid=1491607" title="Batalion Saperów Księstwa Warszawskiego">
Batalion Saperów Księstwa Warszawskiego

Batalion Saperów Księstwa Warszawskiego – oddział inżynieryjno-saperski Armii Księstwa Warszawskiego.
Powołany został do życia dekretem z dnia 30 marca 1810. Utworzono go na bazie dotychczas samodzielnych kompanii saperów funkcjonujących przy dywizjach Piechoty (Legiach).
Skład batalionu.
Batalion składał się z 6 kompanii, w tym jednej pontonierów. Dowódcą batalionu mianowano majora Macieja Kubickiego. W kolejnych latach liczba kompanii saperów wzrosła do siedmiu.
Po zakończeniu działań wojennych w 1814 z Francji, z korpusem gen. Krasińskiego do Polski powróciło 3 oficerów, 48 żołnierzy, 7 koni oficerskich.
Stan ogólny saperów 14 listopada 1814 przedstawiał się następująco: 1 major, 1 podpułkownik, 7 kapitanów, 12 poruczników, 46 podoficerów, 196 saperów; ogółem 21 oficerów i 243 podoficerów i żołnierzy, ponadto: 2 kapitanów pontonierów i 11 pontonierów.
Ubiór.
"Według przepisów ubiorczych z 3 września 1810"
Mundur galowy oficerski: frak sukienny koloru ciemnozielonego; wyłogi, kołnierz i łapki czarne aksamitne z wypustką pąsową; "guziki żółte z kirysem pośrodku, a chorągwie i armaty po bokach";
Krój munduru, liczba guzików, zapinanie, chustka na szyję, kapelusz, kokarda tak jak w piechocie. Wyszywanie na rogach – pół była bomba złota z ogniem, kamizelka i spodnie sukienne białe. Buty do munduru wielkie, do munduru małego zwyczajne węgierskie; ostrogi srebrne; sprzączki do trzewików pozłacane.
Mundur mały oficerski: frak sukienny ciemnozielony bez wyłogów, kołnierz i łapki czarne aksamitne z wypustką pąsową. Spodnie sukienne czarne lub zielone; Krój munduru tak jak mundur mały dla piechoty. Surdut z takiego sukna jak frak, zapinany na dwie strony, z każdej na 7 wielkich guzików. W lecie kamizelka i spodnie mogły być białe lub nankinowe.
Podoficerowie i żołnierze nosili mundury identycznego koloru jak oficerowie, lecz nie fraki, a kurtki z rabatami jak u fraków oficerskich, spod których widać było kamizelkę. Na ramionach szlify pąsowe niciane. Spodnie sukienne zielone lub białe płócienne czechczery; kamasze czarne lub białe. Lederwerki białe. Kaszkiet z podpinkami, okuciem daszka z żółtego metalu; guz od łuszczek z wyobrażeniem lwiej głowy. Na nim orzeł biały blaszany, pod orłem dwie armaty żółte na krzyż złożone; bomba zapalona. Kordony pąsowe; nad kokardą białą pompon pąsowy, a nad nim pióro. Broń składała się z krótkiego dragońskiego karabinka i pałasza piechotnego z czerwonym temblakiem. Ładownica czarna skórzana.
Lejbik biały sukienny z kołnierzem, łapkami i wypustką przy kieszeniach zielonymi. Furażerka sukienna ciemnozielona obszyta żółtą taśmą.

</doc>
<doc id="1491609" url="https://pl.wikipedia.org/wiki?curid=1491609" title="Skrytouszka">
Skrytouszka

Skrytouszka ("Cryptotis") – rodzaj ssaka z podrodziny ryjówek (Soricinae) w obrębie rodziny ryjówkowatych (Soricidae).
Występowanie.
Rodzaj obejmuje gatunki występujące głównie w Ameryce Środkowej, jednak zasięg ich obejmuje Amerykę Północną (Meksyk), jak i Amerykę Południową (Peru, Wenezuela).
Morfologia.
Długość ciała (bez ogona) 48–102 mm, długość ogona 13–53 mm, długość ucha 2–3 mm, długość tylnej stopy 10–18 mm; masa ciała 3–19 g. Ssaki te charakteryzują się mało widocznymi uszami i krótkimi ogonami. 
Systematyka.
Podział systematyczny.
Do rodzaju należą następujące występujące współcześnie gatunki&gt;:
Opisano również gatunki wymarłe na obszarze dzisiejszych Stanów Zjednoczonych:

</doc>
<doc id="1491612" url="https://pl.wikipedia.org/wiki?curid=1491612" title="George Robertson Dennis">
George Robertson Dennis

George Robertson Dennis (ur. 8 kwietnia 1822, zm. 13 sierpnia 1882) – amerykański polityk związany z Partią Demokratyczną.
W latach 1873–1879 był przedstawicielem stanu Maryland w Senacie Stanów Zjednoczonych.

</doc>
<doc id="1491613" url="https://pl.wikipedia.org/wiki?curid=1491613" title="Before the Dawn">
Before the Dawn

Before the Dawn - fiński zespół grający melodic death metal. Założony został w 1999 przez Tuomasa Saukonnena.
Zespół powstał w 1999 roku jako solowy projekt Tuomasa Saukonnena. Pierwsze demo muzyk nagrał samodzielnie. Po wydaniu pierwszej EP-ki "Gehenna", Tuomas dostaje dużo ofert współpracy, ale żadna nie jest na tyle poważna by artysta się zaangażował.
Następna płyta "My Darkness" spotyka się z przychylnymi recenzjami. Wtedy to Saukonnen otrzymuje propozycję nagrania płyty pod skrzydłami Locomotive Music. Do artysty dołączają Panu Willman, Mike Ojala, i Kimmo Nurmi i tak uformowany zespół wydaje pierwszy album zatytułowany "My Darkness" w 2003 r. Następny album zatytułowany "4:17 am" został wydany w 2004 r. Before the Dawn supportował zespół Katatonia na skandynawskiej i europejskiej trasie koncertowej w 2003 r.

</doc>
<doc id="1491616" url="https://pl.wikipedia.org/wiki?curid=1491616" title="Linia kolejowa nr 209">
Linia kolejowa nr 209

Linia kolejowa nr 209 Kowalewo Pomorskie – Bydgoszcz Wschód – drugorzędna, częściowo zelektryfikowana, jednotorowa linia kolejowa (od km 69,509 znaczenia państwowego) w województwie kujawsko-pomorskim. Ruch pasażerski i towarowy odbywa się głównie na odcinku Bydgoszcz – Chełmża.
Historia linii (XIX i XX wiek) i zawieszenie przewozów.
Początki linii (między Fordonem a bydgoskim Dworcem Wschód) datuje się na 1 listopada 1885 r. Linię od Kowalewa Pomorskiego do Chełmży otwarto 1 lipca 1894 r., pomiędzy Chełmżą a Fordonem 25 października 1895 r., zaś między Brodnicą a Kowalewem Pomorskim 1 listopada 1900 r.
31 maja 1984 roku zelektryfikowano odcinek Bydgoszcz Wschód – Bydgoszcz Fordon.
Dawniej linia kolejowa rozpoczynała się na stacji Brodnica. W piątek 1 października 1999 zawieszono przewozy pasażerskie na odcinku od Brodnicy do Chełmży. Dzień wcześniej, w czwartek 30 września 1999, na odcinek Chełmża-Brodnica w pożegnalną trasę wyruszył skład z lokomotywą SM41.
Odcinek Brodnica – Kowalewo Pomorskie został zlikwidowany decyzją Ministra Infrastruktury z 7 września 2005, zaś w 2006 usunięty z ewidencji PKP PLK. Dodatkowo, trasa Kowalewo Pomorskie – Chełmża stała się wówczas nieprzejezdna ze względu na kradzież szyn.
W poniedziałek, 3 kwietnia 2000, zawieszono przewozy pasażerskie na odcinku od Bydgoszczy do Chełmży. Ostatni pociąg z Chełmży do Bydgoszczy ruszył wówczas w trasę w niedzielę 2 kwietnia 2000 o godzinie 17:42.
Wydarzenia w czasie zawieszenia przewozów.
Od 3 kwietnia 2000 do 14 grudnia 2003, a następnie od 5 stycznia do 1 maja 2004, na trasie od Bydgoszczy Głównej do stacji Bydgoszcz Fordon kursowały pociągi pasażerskie obsługiwane składami EN57 – elektryfikacja odcinka miała miejsce w maju 1984 r..
W maju 2001 trasą z Płocka do Unisławia (przez Brodnicę i Golub-Dobrzyń), w ramach imprezy „1000 km liniami towarowymi w Polsce”, przejechał pociąg prowadzony przez SM42. 15 lipca 2003 między Bydgoszczą a Brodnicą (przez Chełmżę) odbył się kurs szynobusu 215M-001 z cyklu „Szynobus dla gmin”. Z kolei 11 stycznia 2004 podczas 12. Finału WOŚP odbył się kurs szynobusu SA106 pomiędzy Kowalewem Pomorskim a Brodnicą.
Po nieco ponad 7 latach od likwidacji linii kolejowej do Chełmży, w sobotę 26 maja 2007, odbył się przejazd specjalny na trasie Bydgoszcz Główna – Chełmża – Toruń Wschodni, zorganizowany przez Urząd Marszałkowski w Toruniu przy współpracy z zakładami linii kolejowych w Bydgoszczy i Toruniu oraz Kujawsko-Pomorskim Zakładem Przewozów Regionalnych w Bydgoszczy.
W dniu 26 września 2009 roku odcinkiem Kowalewo Pomorskie – Golub-Dobrzyń przejechał pociąg turystyczny. Był to ostatni pociąg uruchomiony na tym odcinku.
Reaktywacja linii na odcinku Bydgoszcz – Chełmża i pociągi turystyczne.
W czwartek 13 listopada 2008 Przewozy Regionalne wznowiły ruch pociągów pasażerskich na trasie Bydgoszcz – Chełmża. Na całej wznowionej trasie cena biletów obliczana była według specjalnej taryfy relacyjnej. Dnia 12 grudnia 2010 linię kolejową do Chełmży przejęła Arriva RP i użytkuje ją do dnia dzisiejszego.
Począwszy od kwietnia 2012 corocznie (wyjątkiem są lata 2018 i 2020) organizowany jest przejazd zabytkowym parowozem Ol49, Pt47 lub Pm36 pod nazwą „KO-PIERNIK” na trasie od dworca Toruń Miasto przez Chełmżę, Unisław i Bydgoszcz Główną z powrotem do Torunia (przez Solec Kujawski). Przejazd odbył się dotychczas kilkukrotnie: 14 kwietnia 2012, 13 kwietnia 2013, 12 kwietnia 2014, 18 kwietnia 2015, 16 kwietnia 2016, 8 kwietnia 2017 i 12 kwietnia 2019.
W związku z planowanym przez Urząd Marszałkowski w Toruniu wznowieniem ruchu pasażerskiego (turystycznego i planowego) w sobotę 26 września 2009 odcinkiem Kowalewo Pomorskie – Golub-Dobrzyń (tam i z powrotem) przejechał pociąg turystyczny relacji Toruń Główny – Golub-Dobrzyń – Toruń Główny. W tej wycieczce wzięło udział łącznie 400 pasażerów.
W sobotę 17 kwietnia 2010 nieużywanym w ruchu pasażerskim odcinkiem Chełmża – Kowalewo Pomorskie (przez Mirakowo i Mlewiec) przejechał pociąg turystyczny relacji Toruń Główny – Chełmża – Kowalewo Pomorskie – Jabłonowo Pomorskie – Brodnica – Sierpc – Toruń Główny uruchomiony przez Stowarzyszenie Sympatyków Komunikacji Szynowej (SSKS) pod nazwą „Wokół Doliny Drwęcy”.
W 2019 przeprowadzono remont wiaduktów znajdujących się w Bydgoszczy nad ul. Kaliskiego i Brzechwy.
Między 13 grudnia 2020 a 17 stycznia 2021 ruch pociągów na trasie Bydgoszcz – Chełmża został zawieszony z powodu obostrzeń pandemicznych związanych z COVID-19 (od 3 stycznia 2021 kursowała autobusowa komunikacja zastępcza; autobusy początkowo nie zatrzymywały się na wysokości przystanków umiejscowionych na terenie Bydgoszczy). Dnia 18 stycznia 2021 pociągi wróciły na trasę.
Plany rewitalizacji.
W ciągu kilku kolejnych lat planowano rewitalizację linii kolejowej Toruń-Brodnica (jako linii turystycznej pod nazwą „Kujawsko-Pomorska Kolej Turystyczna”). W tym celu sprowadzono do lokomotywowni przy stacji PKP Toruń Kluczyki lokomotywy SM41-111 i Ol49-3 oraz cztery zabytkowe wagony. W następnej kolejności planowano odnowić dworce i zabudowania stacyjne na trasie od Torunia do Brodnicy (w tym m.in. zaadaptować na kawiarnię dworzec w Kowalewie Pomorskim, na hotel i restaurację dworzec w Golubiu-Dobrzyniu oraz na muzeum kolei dworzec we Wrockach). Prace nad rewitalizacją zawieszono w listopadzie 2012.
Rozbiórka nieczynnego odcinka Brodnica – Kowalewo Pomorskie.
Plany zostały zaniechane, a linia została przeznaczona do likwidacji. Zgodę na rozbiórkę torów pomiędzy Kowalewem Pomorskim a Brodnicą (50 kilometrów – przez Chełmoniec, Ostrowite, Golub-Dobrzyń, Gałczewko, Tokary, Wrocki, Kawki, Małki, Niewierz i Drużyny) wyraził 20 grudnia 2016 zarząd PKP SA. 30 stycznia 2017 PKP SA ogłosiły przetarg na sprzedaż złomu pochodzącego z rozbiórki linii na odcinku Kowalewo Pomorskie – Brodnica (przetarg wygrała firma RWS Cetus).
Głównym powodem takiej decyzji był nie najlepszy stan torów, ramp i peronów na tej trasie (tory miały dużo ubytków (w tym podkładek), były zdewastowane, zarośnięte i zniszczone), zaś infrastruktura wymagałaby dużych nakładów finansowych. Sama rozbiórka rozpoczęła się pod koniec marca 2017 i trwała 4 miesiące (do lipca 2017). 
Jeszcze w maju 2018 było możliwe przywrócenie przejezdności od Chełmży do Kowalewa Pomorskiego, jednakże żaden przewoźnik nie był wówczas zainteresowany obsługą tego odcinka.

</doc>
<doc id="1491617" url="https://pl.wikipedia.org/wiki?curid=1491617" title="George Vickers">
George Vickers

George Vickers (ur. 19 listopada 1801 w Chestertown, Maryland, zm. 8 października 1879 w Chestertown, Maryland) – amerykański polityk związany z Partią Demokratyczną.
W latach 1868–1873 był przedstawicielem stanu Maryland w Senacie Stanów Zjednoczonych.

</doc>
<doc id="1491626" url="https://pl.wikipedia.org/wiki?curid=1491626" title="Flaga Sycylii">
Flaga Sycylii

Flaga Sycylii została przyjęta po raz pierwszy w 1282 roku, po powstaniu zwanym nieszporami sycylijskimi w Palermo. Przedstawia centralnie umieszczony triskelion, pośrodku którego widnieje głowa Meduzy, otoczona trzema kłosami pszenicy. Trzy nogi są tutaj symbolem szczęścia i pomyślności.
Flaga Sycylii podzielona jest na dwa równej wielkości trójkąty wzdłuż przekątnej biegnącej od górnego końca po stronie przy drzewcu do dolnego po stronie swobodnej. Górny trójkąt jest barwy czerwonej, a dolny żółtej. Są to barwy dwóch sycylijskich miast, które jako pierwsze zawiązały konfederację by przeciwstawić się władzy Andegawenów: Palermo i Corleone. 
Triskelion, zwany na Sycylii "trinacria", jest oficjalnym symbolem Sycylii. Flaga w obecnej formie została przyjęta w roku 2000 jako flaga regionu autonomicznego Sycylia.

</doc>
<doc id="1491631" url="https://pl.wikipedia.org/wiki?curid=1491631" title="Interferencja procesów">
Interferencja procesów

Interferencja procesów – szkodliwe zjawisko spotykane w środowiskach wielozadaniowych systemów operacyjnych. Jest skutkiem przypadkowego dostępu poszczególnych procesów (zadań) do tych samych zasobów (plików, urządzeń IO) komputera. 
Generalna uwaga na temat wielozadaniowych środowisk wykonawczych.
W środowisku wielozadaniowego systemu operacyjnego nie można nic powiedzieć o kolejności wykonywania poszczególnych zadań, o ile taka kolejność nie została narzucona przy pomocy odpowiednich narzędzi.
Wyjaśnienie przez przykład.
Dwa procesy planują na przemian wydrukować na drukarce dwa różne napisy. Pierwszy próbuje wydrukować „Processing task 1”, a drugi „Processing task 2”. System operacyjny przełącza procesor pomiędzy kolejnymi zadaniami, może się tak zdarzyć, że pierwszy proces tuż po rozpoczęciu drukowania zostanie na chwilę wstrzymany a zacznie być wykonywany drugi proces. W tym przypadku części napisu wydrukowanego przez pierwszy proces zostanie pomieszana z częścią napisu wydrukowanego przez drugi proces.

</doc>
<doc id="1491634" url="https://pl.wikipedia.org/wiki?curid=1491634" title="Pałac w Borowej Oleśnickiej">
Pałac w Borowej Oleśnickiej

Pałac Borowa – XVIII wieczny pałac rodziny von Schwerin, a następnie Jabłonowskich, zmodernizowany w XIX wieku w stylu klasycystyczno-modernistycznym, znajdujący się w Borowej Oleśnickiej.
Historia.
Pałac wzniesiono w XVI wieku w stylu renesansowym jako położony na wyspie otoczonej fosą. Zapewne w końcu XVIII w. przebudowano go w stylu barokowym i zasypano fosę. Został rozbudowany na przełomie XIX i XX w. po pożarze, gdy wzniesiono wieżę i przybudówki. Do 1945 roku jego właścicielem była rodzina von Schwerin. Po wojnie stacjonowało w nim wojsko sowieckie. W 1969 roku pałac przeszedł w ręce PGR-u, a w jego wnętrzu urządzono biura, świetlice i szkołę. Następnie utworzono tam szkołę, która funkcjonowała do 2005 roku. 
W 2005 roku Gmina Długołęka sprzedała pałac. W roku 2007 rodzina Jabłonowskich rozpoczęła gruntowny remont zrujnowanego obiektu z zamiarem przebudowy go na hotel i centrum konferencyjne. Remont zakończył się 5 lutego 2009 roku wraz z udostępnieniem budowli.
Architektura.
Powierzchnia pałacu wynosi 2500 m2 włącznie z piwnicami. Charakterystycznymi elementami budynku są ryzality znajdujące się w osi północ-południe oraz w części środkowej. W południowym ryzalicie zwieńczonym trójkątnym frontonem znajduje się herb rodowy Schwerinów i dekoracja stiukowa. Podobnie wygląda ryzalit północny podzielony pilastrami jońskimi. Po zachodniej stronie ryzalit ma zwieńczenie tympanonu łukowego ozdobionego elementami sztukatorskimi. Dodatkowymi elementami są balkony z kamiennymi balustradami. 
W południowo-wschodnim narożniku umieszczona została pięciokondygnacyjna wieża (o wysokości 40 m) z zegarem i dzwonem. Ostatnia kondygnacja posiada galeryjkę również z kamiennymi balustradami. Szczyt wieży zakończony jest zwężającym się faliście hełmem z kulą. Cały budynek zwieńczony jest gzymsem wieńczącym. 
W pałacu znajduje się wysoki hol z ozdobionym sztukaterią sufitem. We wnętrzu budynku większość sal posiadała własne kominki powstałe przed 1945 rokiem. Wyjątkiem jest Sala Balowa o powierzchni 90 m2, gdzie kominek pochodzi z wcześniejszego okresu, oraz sala myśliwska z kominkiem renesansowym. Kominek w Sali Balowej całości pokryty jest boazerią w kolorze czarnym oraz brązowymi żłobieniami w kształcie zawijasów u góry i z jasno-brązowymi ściankami po bokach, ozdobiony herbami Hohenzollernów i Schwerinów.
Wszystkie drzwi prowadzące do pomieszczeń są dwuskrzydłowe o wysokości 3 metrów. W pałacu istniała biblioteka, a jej katalogi znajdują się obecnie w Muzeum Narodowym w Warszawie. 
Do pałacu prowadzi brama z oculusami znajdującymi się między czterema filarami wieńczonymi obdaszkami. Dwa środkowe filary stanowią bazę dla wyższych metalowych skrzydeł, a na ich szczycie znajdują się kamienne wazony. Nad wejściem jest balkon wsparty na dwóch kolumnach toskańskich. Wokół pałacu znajduje się odrestaurowywany właśnie park położony na wyspach pomiędzy rzekami i kanałami.
Skrytka Grundmanna.
Z pałacem w Borowej związanych jest wiele legend i sensacyjnych historii, z których na uwagę zasługuje jego wykorzystanie przez Günthera Grundmanna jako jednej z najważniejszych skrytek skarbów Dolnego Śląska. W 1943 roku zaczęto tam zwozić setki skrzyń z najcenniejszymi eksponatami Staatsarchiv Breslau i z Muzeum Śląskiego oraz zbiory prywatne. W grudniu 1944 roku część zbiorów została wywieziona do skrytek w pałacach położonych na zachód od Odry. Większość zbiorów pozostała jednak i została rozproszona, rozkradziona lub zniszczona przez przesiedleńców z Polski. Po latach poszukiwań obecnemu właścicielowi udało się odnaleźć kilkadziesiąt eksponatów ze zbiorów Grundmanna. Będą one wystawione w pałacu wraz z zachowanymi dokumentami dotyczącymi skarbu z Borowej.

</doc>
<doc id="1491636" url="https://pl.wikipedia.org/wiki?curid=1491636" title="Chestertown">
Chestertown

Chestertown – miasto w stanie Maryland, w Stanach Zjednoczonych, siedziba administracyjna hrabstwa Kent. Według spisu ludności w roku 2000 miasto liczyło 4746 mieszkańców.

</doc>
<doc id="1491638" url="https://pl.wikipedia.org/wiki?curid=1491638" title="Hotel Pałac Borowa">
Hotel Pałac Borowa



</doc>
<doc id="1491642" url="https://pl.wikipedia.org/wiki?curid=1491642" title="Mięsak maziówkowy">
Mięsak maziówkowy

Mięsak maziówkowy, maziówczak złośliwy (łac. "sarcoma synoviale, synovioma malignum") – rzadki nowotwór złośliwy należący do grupy mięsaków tkanek miękkich o nieznanym kierunku różnicowania i wysokiej złośliwości histologicznej. Jest to jeden z najczęściej występujących mięsaków tkanek miękkich u ludzi stanowiąc 5–10% wszystkich mięsaków tkanek miękkich. Występuje głównie u osób młodych, przede wszystkim przed 30. rokiem życia, nierzadko dotykając również młodzież. Nowotwór lokalizuje się głównie w obrębie kończyn, przede wszystkim kończyn dolnych, czasem również górnych, a rzadziej pojawia się w dowolnej lokalizacji anatomicznej. Głównym objawem choroby jest obecność wyczuwalnego guza. Wyróżnia się dwa warianty histopatologiczne mięsaka maziówkowego – częstszy jednofazowy, złożony z komórek wrzecionowatych lub bardzo rzadko z komórek nabłonkopodobnych, oraz rzadszy dwufazowy zawierający oba te elementy komórkowe w różnych proporcjach.
Badania obrazowe pozwalają na postawienie podejrzenia obecności mięsaka tkanek miękkich. W diagnostyce podstawowe znaczenie ma starannie zaplanowana biopsja gruboigłowa pozwalająca pobrać materiał do badania histopatologicznego ustalającego ostateczne rozpoznanie choroby. Podstawową metodą leczenia choroby bez przerzutów jest szerokie wycięcie w granicach zdrowych tkanek z adiuwantową radioterapią. W chorobie z przerzutami lub chorobie nieoperacyjnej w pierwszej linii leczenia stosuje się doksorubicynę w monoterapii lub w połączeniu z ifosfamidem, w kolejnych liniach leczenia wykorzystuje się trabektedynę i pazopanib. Odsetek przeżyć pięcioletnich jest oceniany na 64–76%.
Epidemiologia.
Ocenia się, że mięsak maziówkowy stanowi około 5–10% wszystkich mięsaków tkanek miękkich u ludzi. W pracy przeglądowej na 6000 chorych na mięsaka tkanek miękkich mięsak maziówkowy występował u 6% chorych. Mięsak maziówkowy stanowi 12–15% przypadków mięsaków tkanek miękkich kończyn u dorosłych.
Nowotwór może występować w każdym wieku, jednak najczęściej pojawia się u młodzieży i młodych dorosłych w przedziale wiekowym pomiędzy 15. a 40. rokiem życia. Mediana wieku zachorowania wynosi 35 lat. W 45% przypadków pojawia się przed 30. rokiem życia, a 30% przypadków tego mięsaka dotyka osób przed 20. rokiem życia. Nowotwór może występować u dzieci przed 10. rokiem życia, w tym także noworodków. Mięsak maziówkowy częściej występuje u mężczyzn (1,2:1), nie stwierdza się różnic etnicznych i rasowych w występowaniu tego mięsaka.
Obraz kliniczny.
Klinicznie mięsak maziówkowy manifestuje się jako wyczuwalny w badaniu palpacyjnym guz lub obrzęk w obrębie głębokich tkanek. Może występować ból lub bolesność palpacyjna. Guz może być przyczyną upośledzenia ruchomości kończyny.
Guz rośnie powoli i podstępnie, zwykle stwierdza się 2–4 letni wywiad występowania zmiany. Nowotwór często rozwija się w okolicy stawów, przy czym samo zajęcie stawu jest rzadkie. Guz jest związany ze ścięgnami, pochewkami ścięgien, kaletkami maziowymi, rzadziej pojawia się w obrębie więzadeł, rozcięgien, powięzi i błon międzykostnych. Faktyczne zajęcie stawu jest obserwowane w 5% przypadków mięsaka maziówkowego.
Mięsak maziówkowy może występować w dowolnej lokalizacji, jednak 85–95% guzów występuje w obrębie kończyn, znacznie częściej w obrębie kończyny dolnej – w około 60% przypadków, kończyna górna jest umiejscowieniem guza w 25% przypadków. W zakresie kończyny dolnej guz pojawia się zwykle w okolicy kolana, rzadziej stopy, stawu skokowego i biodrowego. W obrębie kończyny górnej mięsak bywa obecny w przedramieniu, łopatce, stawie łokciowym i w zakresie ręki. W 5–10% przypadków mięsak maziówkowy jest obecny w zakresie głowy i szyi oraz tułowia. Większość z tych guzów stwierdza się w tkance łącznej okołokręgosłupowej jako guz przestrzeni zagardłowej lub przygardłowej.
Historia naturalna.
Nowotwór cechuje się znacznym zróżnicowaniem naturalnego przebiegu, który może przebierać formę od niemal indolentnej do wysoce agresywnej. Początkowo nowotwór rośnie powoli, często stwierdza się kilkuletni wywiad obecności powoli rosnącej zmiany. Większość mięsaków tkanek miękkich szerzy się drogą krwionośną, jednak mięsak maziówkowy cechuje się możliwością dawania przerzutów również drogą naczyń limfatycznych. Typowo mięsaki tkanek miękkich wykazują tendencję do wczesnego dawania przerzutów, w mięsaku maziówkowym przerzuty w momencie rozpoznania dotyczą tylko 6% chorych, przy czym ostatecznie rozpoznaje się je później u około 50% chorych. Przerzuty najczęściej pojawiają się w płucach, które stanowią lokalizację około 85% zmian wtórnych. Kolejnymi lokalizacjami anatomicznymi pod względem częstości obserwowanych zmian przerzutowych są węzły chłonne i kości. Przerzuty w węzłach chłonnych dotyczą 3–23% chorych, a przerzuty do kości pojawiają się u 10–20% chorych. Lokalne węzły chłonne rzadko są zajęte i przerzuty do lokalnych węzłów chłonnych stwierdza się do 3% chorych. Mięsak maziówkowy cechuje się wysokim odsetkiem nawrotów, które manifestują się głównie poprzez pojawienie się przerzutów odległych, a w mniejszym stopniu jako wznowa miejscowa.
Histopatologia.
Mięsak maziówkowy jest definiowany jako guz zbudowany z wrzecionowatych komórek wykazujących różnego stopnia zróżnicowanie w kierunku tkanki nabłonkowej wykazując typową translokację t(X;18)(p11;q11). Nowotwór wbrew swojej nazwie nie jest związany z błoną maziową. Mimo że mikroskopowo przypomina błonę maziową, to nie ma dowodów na wywodzenie się z błony maziowej czy różnicowanie się w jej kierunku.
Mięsak maziówkowy składa się z dwóch komponentów odmiennych morfologicznie komórek – komórek wrzecionowatych przypominających włókniakomięsak oraz komórek nabłonkopodobnych podobnych do raka. Na podstawie udziału obu komponentów oraz stopnia zróżnicowania wyróżnia się dwa warianty histopatologiczne mięsaka maziówkowego – dwufazowy ("biphasic") oraz jednofazowy ("monophasic"). Dwufazowy mięsak maziówkowy zawiera komponent z komórek wrzecionowatych (jednofazowy włóknisty) oraz komponent zbudowany z komórek nabłonkopodobnych wymieszanych w różnych proporcjach. W jednofazowym mięsaku maziówkowym wyróżnia się warianty z komórek wrzecionowatych i z komórek nabłonkopodobnych. Wariant niskozróżnicowany właściwie nie jest uważany za osobny podtyp mięsaka maziówkowego, a raczej za następstwo progresji wariantu dwufazowego lub jednofazowego.
Warianty histopatologiczne mięsaka maziówkowego:
Makroskopowo wygląd mięsaka maziówkowego różni się w zależności od lokalizacji guza i tempa jego wzrostu. Guzy są związane ze ścięgnami lub pochewkami ścięgien, czasem makroskopowo są związane z torebką stawową. Nowotwór o wolnym tempie wzrostu bywa ostro odgraniczony, okrągły, zrazikowy, rosnąc w sposób ekspansywny uciska sąsiednie struktury i może zostać częściowo lub rzadziej całkowicie otoczony pseudotorebką. Na przekroju jest żółty do szarobiałego, zwykle osiąga średnicę 3–5 cm, ale bywają większe zmiany o wielkości 15 cm. Możliwa jest obecność torbielowatych przestrzeni, jednak rzadko mięsak jest makroskopowo wielotorbielowaty. Zwapnienia zwykle nie są widoczne makroskopowo, mimo że często są obecne w obrazie mikroskopowym. Guzy szybko rosnące oraz wysokiej złośliwości histologicznej są znacznie słabiej odgraniczone, przyjmują bardziej pstry wygląd, mogą być kruche z widocznymi ogniskami martwicy, krwotoków i obecnością torbieli.
Mikroskopowo mięsak maziówkowy dwufazowy zawiera współistniejące dwie morfologicznie odmienne komponenty z komórek wrzecionowatych i nabłonkopodobnych o różnych wzajemnych proporcjach w tworzeniu utkania mięsaka.
Komponenta z komórek nabłonkopodobnych jest zbudowana z komórek od sześciennego do walcowatego kształtu, o dużym owalnym lub okrągłym jądrze z bogatą bladą cytoplazmą. Komórki tworzą gniazda, sznury lub struktury gruczołowe. Czasem komórki o płaskim lub sześciennym kształcie pokrywają struktury brodawkowate lub kosmkowate z rdzeniem z komórek wrzecionowatych. Możliwa jest metaplazja płaskonabłonkowa.
Komponentę z komórek wrzecionowatych budują jednolite komórki o wrzecionowatym kształcie z ubogą cytoplazmą, z małym, okrągłym jądrem komórkowym, granice komórek są niewyraźne, komórki są ułożone w gęste, równoległe arkusze, które przypominają utkanie włókniakomięsaka, zrąb zwykle jest skąpy. Mogą występować obszary ubogokomórkowe wykazujące obszary hialinizacji, zwyrodnienia śluzowego oraz ogniskowe zwapnienia. Guzy wykazują różny stopień unaczynienia, u części chorych mogą występować poszerzenia przestrzeni naczyniowych przypominające obłoniaka ("hemangiopericytoma"). Może występować naciek z mastocytów, który jest bardziej nasilony w komponencie z komórek wrzecionowatych. Zarówno w komponencie z komórek nabłonkopodobnych, jak i wrzecionowatych występują figury mitotyczne, przy czym liczne figury mitotyczne towarzyszą wariantowi niskozróżnicowanemu. Zwapnienia z lub bez tworzenia osteoidu mogą występować w 20–33% przypadków, zwapnienia mogą być niewielkie jako liczne, drobne, sferyczne konkrecje, ale również mogą zajmować znaczną objętość guza. W części przypadków osteoid może naśladować kostniakomięsaka.
Wariant z komórek wrzecionowatych monofazowego mięsaka maziówkowego jest częstszy od dwufazowego. Ze względu na ścisły związek podtypu jednofazowego z dwufazowym wariant z komórek wrzecionowatych monofazowego mięsaka maziówkowego reprezentuje typowe cechy morfologiczne komponenty z komórek wrzecionowatych podtypu dwufazowego, w tym również cechy morfologiczne komórek, utkania, obecności ogniskowych zwapnień, zwyrodnienia szklistego, śluzowego, naczyń przypominających obłoniaka oraz nacieku mastocytów. W dużych próbkach tkankowych może być stwierdzone ognisko ewidentnej komponenty z komórek nabłonkopodobnych, wówczas nowotwór określa się mianem podtypu dwufazowego.
Wariant z komórek nabłonkopodobnych monofazowego mięsaka maziówkowego jest bardzo rzadki, jego odróżnienie od gruczolakoraka bez badań cytogenetycznych jest trudne. Składa się on z komórek analogicznych do komórek nabłonkopodobnych podtypu dwufazowego mięsaka maziówkowego, komórki układają się w gniazda i struktury przypominające gruczoły.
Wariant niskozróżnicowany jest następstwem progresji innych podtypów mięsaka maziówkowego. Klinicznie nowotwór cechuje się bardziej agresywnym przebiegiem i większą tendencją do tworzenia przerzutów. W utkaniu guza występują obszary o wysokiej komórkowości, są obecne liczne figury mitotyczne, a martwica jest wyraźnie widoczna. Ocenia się, że w około 60% przypadków mięsaka maziówkowego występują ogniska niskiego zróżnicowania, a u 20% wzór niskiego zróżnicowania dominuje w utkaniu guza.
Etiologia.
Etiologia choroby jest nieznana. Kluczowa dla powstawania mięsaka maziówkowego jest translokacja t(X;18)(p11;q11), jednak nie jest jasne, w jaki sposób translokacja prowadzi do transformacji nowotworowej.
Mięsak maziówkowy jest silnie związany ze zrównoważoną translokacją t(X;18)(p11;q11). Mutacja występuje w ponad 95% przypadków mięsaka maziówkowego i jednocześnie nie występuje w innych typach histopatologicznych nowotworów u ludzi. Prawdopodobnie w przypadku mięsaków maziówkowych o typowym obrazie histologicznym z niestwierdzalnymi transkryptami genów fuzyjnych SS18-SSX występują one w nietypowych wariantach niewykrywanych podczas rutynowej diagnostyki. W wyniku translokacji dochodzi do fuzji genu SS18 położonego na chromosomie 18 z genem SSX1 albo SSX2 położonymi na chromosomie X. Geny SSX kodują białka wiążące histony, gen SS18 koduje białko będące elementem kompleksu SWI/SNF remodulującego chromatynę biorącego udział w rozwoju embrionalnym poprzez wpływ na migrację komórek i organizację cytoszkieletu.
Powstały gen fuzyjny ulega konstytutywnej ekspresji, a powstała onkoproteina posiada domeny zarówno aktywujące, jak i hamujące ekspresję, ostatecznie zaburzając regulację wielu genów. Lokalizacja translokacji koreluje z podtypem histopatologicznym mięsaka maziówkowego, gen fuzyjny SYT-SSX1 wiąże się z podtypem dwufazowym, a SYT-SSX2 z jednofazowym. W badaniach "in vitro" SYT-SSX1 promował wzrost nowotworu podobnego do mięsaka maziówkowego.
Mięsak maziówkowy jest zaliczany do mięsaków o nieznanym kierunku różnicowania. Obecność w utkaniu podtypu dwufazowego komórek wrzecionowatych i nabłonkopodobnych sugeruje potencjał do pluripotencjalnego różnicowania. Ekspresja genu SS18-SSX w większości typów komórek ostatecznie prowadzi do ich śmierci, jednak mezenchymalne komórki macierzyste tolerują białko fuzyjne, które prowadzi do modyfikacji ekspresji wielu genów. Ekspresja białek należących do szlaku wnt, Notch, hedgehog, FGF i BMP biorących udział w embriogenezie również przemawia za pochodzeniem mięsaka maziówkowego od wczesnych komórek prekursorowych lub komórek macierzystych.
Niektóre badania sugerują, że mięsak maziówkowy może być efektem transformacji nowotworowej niezróżnicowanych komórek prekursorowych mięśni szkieletowych. We wczesnych prekursorach komórek mięśniowych mioblastach linii Myf5 ekspresja genu fuzyjnego SS18-SSX2 powoduje powstanie nowotworu podobnego do mięsaka maziówkowego. Za takim pochodzeniem tego mięsaka może również przemawiać fakt jego występowania w pobliżu lub w obrębie mięśni szkieletowych. Ekspresja genu fuzyjnego SS18-SSX2 w późniejszych stadiach różnicowania mioblastów (Myf 6) nie indukowała powstawania nowotworu. Z drugiej strony w mięsaku maziówkowym nie obserwuje się markerów różnicowania w kierunku komórek mięśniowych.
Mięsak maziówkowy w porównaniu do innych nowotworów złośliwych cechuje się stosunkowo niewielką różnorodnością cytogenetyczną. W niemal połowie tych nowotworów nie stwierdza się żadnych aberracji chromosomalnych poza translokacją t(X;18). Zmiany genu supresorowego p53 nie są częste w mięsaku maziówkowym, choć jego funkcja może być zaburzona przez dysregulację innych genów biorących udział w kontroli p53. Obserwuje się mutacje onkogenów PTEN, APC i CTNNB1 (β-katenina) prowadzące do zaburzenia szlaków PI3K/AKT/mTOR oraz szlaku Wnt/β-katenina.
Rozpoznanie.
Podejrzenie mięsaka tkanek miękkich jest stawiane na podstawie obrazu klinicznego oraz wyników badań obrazowych. Kluczowe dla postawienia rozpoznania jest badanie histopatologiczne materiału uzyskanego drogą biopsji gruboigłowej.
Badania obrazowe.
Badania obrazowe pozwalają na postawienie klinicznego podejrzenia mięsaka tkanek miękkich i staranne zaplanowanie biopsji, która z kolei umożliwia wykonanie badania histopatologicznego umożliwiającego ostateczne rozpoznanie. Rezonans magnetyczny (MRI) preferuje się w diagnostyce guzów w lokalizacji kończynowej, w obrębie powłok tułowia oraz miednicy. Mięsak maziówkowy nie posiada radiologicznych cech jednoznacznie wyróżniających go od innych mięsaków tkanek miękkich.
W zdjęciu rentgenowskim (RTG) może być widoczny okrągły lub owalny guz z obecnymi płacikami, czasem bywają widoczne zwapnienia w masie guza. W 15–20% przypadków pojawiają się cechy inwazji kości z obecnością odczynu okostnowego, erozji lub nacieczenia kości. Intensywna inwazja kości jest rzadka, zwykle dotyczy podtypu niskozróżnicowanego albo długiej obecności guzów o dużej masie. Na radiogramach bywa obserwowalne samoistne kontrastowanie się guza związane z obecnością drobnych zwapnień, co może sprawiać pewne trudności z różnicowaniem z pozaszkieletowym kostniakomięsakiem.
W ocenie punktu wyjścia oraz zaawansowania wykorzystuje się rezonans magnetyczny (MRI) i tomografię komputerową (TK). Rezonans magnetyczny pozwala na ocenę inwazji mięśni, kości i kluczowych struktur naczyniowo-nerwowych. W MRI mięsak maziówkowy jest heterogennym guzem, w obrazach T2-zależnych widoczne są torbiele, obszary krwotoczne i obszary lite o sygnale wyższym niż mięśnie, a niższym niż tkanka tłuszczowa. Tomografia komputerowa (TK) jest metodą o podobnej skuteczności co rezonans magnetyczny w ocenie zmian w przestrzeni pozaotrzewnowej i śródotrzewnowej.
Biopsja.
Po postawieniu radiologicznego podejrzenia mięsaka tkanek miękkich konieczne jest uzyskanie materiału tkankowego do badania histopatologicznego. W tym celu wykonuje się biopsję gruboigłową. Zaleca się wykonywanie biopsji w ośrodku posiadającym doświadczenie w leczeniu mięsaków tkanek miękkich, który będzie dalej prowadził leczenie chorego. Zabieg jest planowany w taki sposób, aby nie utrudniać wykonania radykalnej onkologicznie operacji, a blizna po zabiegu mogła być usunięta wraz z guzem.
Badanie histopatologiczne.
Rozpoznanie mięsaków tkanek miękkich jest stawiane na podstawie obrazu histopatologicznego materiału uzyskanego drogą biopsji w którym ocenia się morfologię guza oraz cechy immunohistochemiczne. Badanie histopatologiczne pozwala dostarczyć istotnych rokowniczo informacji, w tym ostateczne ustalenie zaawansowania choroby, podtyp histologiczny, stopień złośliwości histologicznej i ocenę marginesów chirurgicznych.
W około 90% przypadków mięsaka maziówkowego komórki komponentu nabłonkopodobnego wykazują ekspresję cytokeratyn, ale są rzadkie w komponencie z komórek wrzecionowatych. Klinicznie istotna jest ekspresja cytokeratyn 7 i 19, które nie są obecne w złośliwym nowotworze osłonek nerwów obwodowych oraz mięsaku Ewinga. Ekspresja cytokeratyn może być wyłącznie ogniskowa i nie występować w każdym ocenianym bloczku. Ekspresja EMA jest częściej i szerzej obecna w porównaniu do cytokeratyn, szczególnie w postaci niskozróżnicowanej. W postaci niskozróżnicowanej stwierdzono ekspresję EMA w 95% przypadków tego guza, a cytokeratyn w około 40%. Ekspresja białka S100 może być obecna w 30% guzów. CD99 stwierdza się w 60% przypadków, co może naśladować mięsaka Ewinga/PNET. Tylko w 1% przypadków mięsaków maziówkowych nie stwierdzono ekspresji ani cytokeratyn, ani EMA. Często stwierdza się rozlaną ekspresję białka blc-2, zwykle przy jednoczesnej nieobecności CD34. Możliwa jest ekspresja CD56 i CD57.
Zrównoważoną translokację t(X;18)(p11;q11) stwierdza się w niemal wszystkich przypadkach tego nowotworu i jest ona charakterystyczna dla mięsaka maziówkowego. Zmiana cytogenetyczna występuje zarówno w podtypie histologicznym dwufazowym, jak i jednofazowym. Translokacja występuje w ponad 90% przypadków w t(X;18)(p11.2;q11.2), inne translokacje t(X;18) są znacznie rzadsze. W praktyce klinicznej do wykrywania mutacji stosuje się metody FISH lub RT-PCR. Opisywano uzyskanie dodatkowej kopii lub utraty innych chromosomów, w tym zyskanie chromosomu 7, 8 i 12 oraz utratę chromosomu 3.
Leczenie.
Leczenie mięsaka maziówkowego jest prowadzone na podobnych zasadach jak w przypadku innych mięsaków tkanek miękkich. Leczenie w chorobie ograniczonej miejscowo bez przerzutów polega na chirurgicznym wycięciu guza w marginesie zdrowych tkanek z adiuwantową radioterapią z lub bez adiuwantowej chemioterapii. W chorobie zaawansowanej miejscowo lub z przerzutami stosuje się chemioterapię. U niektórych chorych bywa stosowana chemioterapia lub radioterapia neoadiuwantowa. Mięsak maziówkowy cechuje się większą wrażliwością na chemioterapię niż inne mięsaki tkanek miękkich. W leczeniu choroby rozsianej lub nieoperacyjnej wykorzystuje się doksorubicynę z lub bez ifosfamidu. W kolejnych liniach leczenia znajdują zastosowanie trabektedyna i pazopanib.
Leczenie choroby bez przerzutów.
Podstawową metodą leczenia mięsaka maziówkowego bez przerzutów jest szerokie wycięcie w granicach zdrowych tkanek z adiuwantową lub neoadiuwantową radioterapią. Rola chemioterapii adiuwantowej jest niejasna, raczej jest zalecana u chorych w grupie wysokiego ryzyka lub u chorych z obecnymi przerzutami już w momencie rozpoznania.
Podstawową metodą leczenia mięsaka maziówkowego jest szerokie wycięcie guza w granicach zdrowych tkanek z zachowaniem odpowiedniego marginesu chirurgicznego tkanek wolnych od nacieku nowotworowego (resekcja R0). Uzyskanie wolnych od nacieku nowotworowego marginesów chirurgicznych jest kluczowe dla miejscowej kontroli choroby. Zaleca się uzyskanie przynajmniej 1 cm marginesu zdrowych tkanek. W celu zaoszczędzenia kończyny w pobliżu krytycznych struktur naczyniowo-nerwowych mogą być konieczne węższe marginesy resekcji. Leczenie skojarzone często pozwala na zaoszczędzenie kończyny, gdy guz występuje w jej obrębie. Warunkiem zachowania kończyny jest możliwość wykonania radykalnego zabiegu przy zachowaniu funkcjonalnej kończyny. Jeśli guz jest w bliskim sąsiedztwie lub przemieszcza ważne naczynia lub nerwy, to jeśli nie są bezpośrednio nacieczone, mogą być zaoszczędzone przy wycięciu przydanki naczynia lub onerwia nerwu. Czasem konieczne jest wykonanie ponownego zabiegu mającego na celu uzyskanie ujemnych marginesów chirurgicznych i lokalnej kontroli choroby.
W leczeniu choroby ograniczonej miejscowo leczenie chirurgiczne może być uzupełnione lub poprzedzone radioterapią, chemioterapią lub jednoczesną radioterapią i chemioterapią w ramach odpowiednio leczenia adiuwantowego lub neoadiuwantowego. W stopniu I i II zaawansowania klinicznego według TNM zwykle stosuje się samodzielne leczenie chirurgiczne lub zabieg chirurgiczny uzupełnia się radioterapią. W stopniu III operację łączy się z radioterapią i chemioterapią.
U chorych z guzem powyżej 5 cm leczenie chirurgiczne jest uzupełniane adiuwantową radioterapią. W celu poprawy lokalnej kontroli choroby radioterapię stosuje się również w przypadku guza poniżej 5 cm w niektórych lokalizacjach anatomicznych, szczególnie w obrębie głowy i szyi, trudnych do kontroli miejscowej za pomocą samodzielnej operacji. Uzupełniająca radioterapia znajduje również zastosowanie w przypadku uzyskania niewielkiego marginesu zdrowych tkanek oraz nieuzyskania marginesu chirurgicznych wolnych od nacieku nowotworowego.
Skuteczność uzupełniającej radioterapii oceniono w kilku badaniach klinicznych. W badaniu na 103 chorych po przeprowadzonej radykalnej resekcji mięsaka maziówkowego oceniono skuteczność adiuwantowej radioterapii w porównaniu do samodzielnego zabiegu chirurgicznego. Zaobserwowano poprawę mediany przeżycia wolnego od progresji choroby (PFS) i przeżycia wolnego od wznowy miejscowej (LRFS). Nie zaobserwowano różnicy skuteczności niskiej dawki radioterapii wynoszącej poniżej 63 Gy i wysokiej dawki powyżej 63 Gy. W analizie bazy SEER obejmującej łącznie 1189 chorych na mięsaka maziówkowego radioterapia okołooperacyjna poprawiała przeżycie całkowite (OS) i przeżycie specyficzne dla choroby (DSS). Również w badaniu na 213 dzieciach chorych na mięsaka maziówkowego radioterapia poprawiała przeżycie całkowite. Z kolei w badaniu na 150 chorych leczonych, po uwzględnieniu wielkości guza, nie wykazano poprawy lokalnej kontroli choroby i ryzyka rozwoju przerzutów odległych.
Mimo że mięsak maziówkowy jest chemiowrażliwym mięsakiem, to rola chemioterapii adiuwantowej jest niejasna. Chemioterapia neoadiuwantowa może być przydatna w leczeniu chorych z miejscowo zaawansowanym guzem wymagających okaleczającej operacji.
W nierandomizowanym badaniu Ferrari i współpracowników na chorych poniżej 21. roku życia z nieprzerzutowym mięsakiem maziówkowym oceniono skuteczność chemioterapii adiuwantowej i neoadiuwantowej. Chemioterapię neoadiuwantową otrzymali chorzy o wysokim ryzyku, chemioterapię neoadiuwantową chorzy o ryzyku pośrednim lub wysokim, a chorzy o niskim ryzyku byli leczeni wyłącznie samodzielnym zabiegiem chirurgicznym. Ze względu na nielosowy charakter badania głównym wnioskiem badania było zaobserwowanie wyższych odsetków przeżyć całkowitych przy zastosowaniu tej strategii leczenia. Z kolei badanie Brennan i współpracowników sugeruje, że u chorych z niewielkim guzem pierwotnym usuniętym radykalnie wystarczającym postępowaniem jest sam zabieg operacyjny bez chemioterapii. W badaniu obejmującym dzieci i dorosłych na 271 chorych na mięsaka maziówkowego wyciętym makroskopowo zaobserwowano wyższy odsetek przeżyć pięcioletnich u chorych otrzymujących adiuwantową chemioterapię od chorych, który nie byli leczeni w ten sposób. Większą korzyść z chemioterapii uzyskały dzieci i młodzież oraz chorzy z dużym guzem. Z kolei w badaniu francuskim na 237 chorych nie zaobserwowano korzyści ani z chemioterapii neoadiuwantowej, ani adiuwantowej w osiąganym odsetku przeżycia całkowitego oraz przeżycia wolnego od wznowy miejscowej ani przeżycia wolnego od przerzutów odległych, a zaobserwowano poprawę przeżycia całkowitego i przeżycia wolne od nawrotu bez poprawy przeżycia wolnego od przerzutów odległych. W innym badaniu na 101 chorych z mięsakiem maziówkowym w obrębie kończyn oceniono skuteczność chemioterapii adiuwantowej u leczonych chirurgicznie lub chemioterapii neoadiuwantowej przed zabiegiem operacyjnym i zaobserwowano poprawę przeżycia specyficznego dla choroby (DSS) u leczonych chemioterapią.
Leczenie choroby z przerzutami odległymi lub zaawansowanej miejscowo.
W chorobie z przerzutami w pierwszej linii leczenia stosuje się doksorubicynę w monoterapii lub w połączeniu z ifosfamidem. Badania retrospektywne sugerują wyższy odsetek odpowiedzi dla ifosfamidu oraz połączeń innych leków z ifosfamidem. Ocenia się, że doksorubicyna i ifosfamid wywołują częściową odpowiedź (PR) lub całkowitą odpowiedź (CR) u 50% leczonych. Inne schematy chemioterapii nie wpływają znacząco na poprawę przeżycia całkowitego. W przeciwieństwie do niezróżnicowanego mięsaka pleomorficznego i mięśniakomięsaka gładkokomórkowego połączenie gemcytabiny i docetakselu nie ma istotnej aktywności. W retrospektywnym przeglądzie 15 badań klinicznych obejmujących łącznie 313 chorych nie zaobserwowano przewagi jakiegokolwiek z ocenianych schematów (monoterapia antracyklinami, monoterapia ifosfamidem, doksorubicyna z ifosfamidem, CYVADIC – cyklofosfamid, winkrystyna, doksorubicyna, dakarbazyna), a ifosfamid wykazał nieznacznie większą, nieistotną statystycznie, aktywność w porównaniu do antracyklin.
W drugiej linii leczenia stosuje się trabektedynę. W badaniu na 45 chorych z mięsakiem maziówkowym 47% osiągnęło stabilizację choroby (SD), a 7% częściową remisję (PR).
W trzeciej linii leczenia wykorzystywany jest pazopanib. Jest to celowany lek przeciwnowotworowy hamujący wiele kinaz tyrozynowych. W badaniu II fazy oceniającym skuteczność leku u chorych z mięsakami tkanek miękkich w grupie chorych na mięsaka maziówkowego pazopanibem uzyskano najwyższy odsetek przeżyć wolnych od progresji po 12 tygodniach, który wynosił 49%, a częściową odpowiedź uzyskało 13,5% leczonych. W badaniu III fazy PALETTE na 369 chorych z zaawansowanym mięsakiem tkanek miękkich porównano leczenie pazopanibem w dawce 800 mg z placebo. W grupie chorych leczonych pazopanibem zaobserwowano znacząco dłuższą medianę przeżycia wolnego od progresji (PFS), ale liczba chorych z mięsakiem maziówkowym była zbyt mała, by w tym badaniu można było ocenić korzyści ze stosowania pazopanibu w stosunku do innych typów ocenianych mięsaków.
W przypadku guza pierwotnie nieoperacyjnego położonego w obrębie kończyn opcją leczniczą może być izolowana perfuzja kończyny w hipertermii z zastosowaniem melfalanu z lub bez TNF-α.
U części chorych z ograniczoną ilością przerzutów do pojedynczego narządu możliwe jest chirurgiczne wycięcie przerzutów, o ile jest możliwa kontrola guza pierwotnego poprzez leczenie operacyjne. Na decyzję o wykonaniu metastazektomii wpływa operacyjność guza pierwotnego, operacyjność i ilość przerzutów oraz stan sprawności chorego. W przypadku pojedynczych przerzutów w płucach leczenie rozpoczyna się od chemioterapii, po uzyskaniu odpowiedzi na chemioterapię może być wykonywana resekcja pierwotnej zmiany i resekcja przerzutów oszczędzająca miąższ płucny. Rola metastazektomii w leczeniu rozsianych mięsaków tkanek miękkich pozostaje niejasna. Część badań wskazuje na korzyści w przeżyciu całkowitym chorych poddanych metastazektomii, z kolei inne nie wykazują takiej korzyści.
Leczenie nawrotu choroby.
W przypadku nawrotu mięsaka maziówkowego jako uogólnienie choroby konieczne jest leczenie ogólnoustrojowe na podobnych zasadach jak w przypadku choroby pierwotnie rozsianej. W przypadku wznowy miejscowej leczenie może wymagać ponownego zabiegu operacyjnego, który jest trudniejszy technicznie i często wymaga amputacji kończyny. Decyzja odnośnie do radioterapii w leczeniu lokalnego nawrotu podejmowana jest indywidualnie. Powtórne napromieniowanie często jest niemożliwe ze względu na wielkość wcześniej otrzymanej dawki. W radioterapii nawrotowych mięsaków tkanek miękkich może być wykorzystywana brachyterapia z lub bez radioterapii z modulacją intensywności wiązki (IMRT).
Zaawansowanie kliniczne.
Zaawansowanie mięsaka maziówkowego jest oceniane w klasyfikacji TNM dla mięsaków tkanek miękkich.
Czynniki rokownicze.
Rokowanie chorego jest powiązane z zaawansowaniem choroby, cechami histopatologicznymi nowotworu oraz stanem chorego. Kluczowym czynnikiem rokowniczym jest osiągnięcie wolnych od nacieku nowotworowego marginesów chirurgicznych podczas zabiegu. Na rokowanie niekorzystnie wpływa kliniczne wysokie zaawansowanie kliniczne choroby, obecność przerzutów odległych i wielkość guza pierwotnego powyżej 5 cm. Nie wykazano, by podtyp histologiczny był istotnym czynnikiem rokowniczym, choć część autorów sugeruje, że podtyp dwufazowy przebiega w sposób bardziej indolentny w stosunku do podtypu jednofazowego. Do innych histologicznych niekorzystnych czynników rokowniczych należy obecność martwicy, wysoki indeks mitotyczny i wysoki stopień złośliwości guza. Również zajęcie kości oraz struktur naczyniowo-nerwowych są niekorzystnymi czynnikami rokowniczymi. Do korzystnych czynników rokowniczych należy młody wiek zachorowania (&lt;15. roku życia), wielkość guza poniżej 5 cm, niskie zaawansowanie kliniczne i lokalizacja w obrębie kończyn dolnych.
Rokowanie.
Mięsak maziówkowy charakteryzuje się wysokim odsetkiem miejscowych nawrotów oraz często daje przerzuty odległe. Obecność przerzutów już w momencie rozpoznania dotyczy około 6% chorych. Nowotwór cechuje się wysokim ryzykiem nawrotu, po pięciu latach od leczenia u 12% chorych stwierdza się wznowę miejscową, a przerzuty odległe u 39% chorych. U większości chorych nawroty miejscowe lub pod postacią przerzutów odległych pojawiają się w ciągu dwóch lat od początkowego leczenia, ale możliwe jest występowanie późnych przerzutów pojawiających się po długim okresie od leczenia. W przypadku nieradykalnego usunięcia guza bez leczenia adiuwantowego do klinicznego nawrotu dochodzi u 80% chorych. W przypadku radykalnego usunięcia mięsaka maziówkowego z zastosowaniem leczenia uzupełniającego nawrót obserwuje się u poniżej 40% leczonych.
Odsetek przeżyć pięcioletnich jest oceniany na 64–76%. W analizie danych z National Cancer Data Base z lat 1998–2010 mięsak maziówkowy ("Synovial Sarcoma, NOS") cechował się odsetkiem 71% przeżyć dwuletnich oraz odsetkiem 65% przeżyć pięcioletnich. Lepsze przeżycie osiągali chorzy z postacią dwufazową, w którym obserwuje się 65% odsetek przeżyć pięcioletnich. W postaci jednofazowej z komórek wrzecionowatych zaobserwowano 56% odsetek przeżyć pięcioletnich. W badaniu Krieg i współpracowników 74,2% chorych osiągnęło przeżycie pięcioletnie, a 61,2% chorych osiągnęło przeżycie dziesięcioletnie, a 46,5% przeżycie piętnastoletnie. W porównaniu do innych typów mięsaków tkanek miękkich mięsak maziówkowy cechuje się lepszym odsetkiem odpowiedzi obiektywnych na chemioterapię, dłuższym przeżyciem wolnym od progresji choroby oraz wyższą medianą przeżycia całkowitego. Mięsak maziówkowy u dzieci i młodzieży cechuje się lepszym rokowaniem, w badaniu Sultan i współpracowników zaobserwowano 83% odsetek przeżyć pięcioletnich.
Weterynaria.
U zwierząt domowych jest to rzadki nowotwór. Mięsak maziówkowy wywodzi się z prymitywnych prekursorowych komórek mezynchymalnych błony maziowej. W utkaniu nowotworu obecne są komórki wrzecionowate oraz nabłonkopodobne. Ze względu na brak typowej translokacji oraz brak typowych antygenów nabłonkowych część z tych guzów bywa klasyfikowana jako inne nowotwory (niezróżnicowany mięsak pleomorficzny), rezerwując termin mięsaka maziówkowego dla guzów wykazujących ekspresję i ultrastrukturę typową dla komórek nabłonkowych. Guz zwykle rośnie powoli w okolicy dużych stawów. Głównym objawem jest pojawienie się guza w okolicy stawu oraz upośledzenie ruchomości zajętego stawu. W zdjęciu rentgenowskim widoczny jest guz w różnym stopniu zajmujący staw oraz sąsiednie kości. Rozpoznanie jest stawiane na podstawie badania histopatologicznego. Leczenie polega na resekcji guza w zakresie zdrowych tkanek, co zwykle wymaga amputacji kończyny. Czasem w leczeniu wykorzystuje się chemioterapię i radioterapię.
Historia.
Nowotwór po raz pierwszy opisał G. Simon w 1865 roku, nazwę mięsak maziówkowy wprowadził Sabrazes w 1934 roku.

</doc>
<doc id="1491647" url="https://pl.wikipedia.org/wiki?curid=1491647" title="MS Ziemia Zamojska">
MS Ziemia Zamojska

MS Ziemia Zamojska – statek typu masowiec, zbudowany w Argentynie.
Armatorem jest PŻM, ale obecnie pływa pod banderą liberyjską.
Nazwa statku związana jest z Zamościem – miastem, które sprawuje nad nim patronat oraz jego matką chrzestną, mieszkanką Zamościa (na dziobie ma herb miasta).
W sierpniu 2003 roku statek zmienił banderę polską na „tanią banderę” Wysp Marshalla.
Podstawowe dane jednostki:

</doc>
<doc id="1491649" url="https://pl.wikipedia.org/wiki?curid=1491649" title="Anna Torv">
Anna Torv

Anna Torv (ur. 7 czerwca 1979 w Melbourne) – australijska aktorka, która grała m.in. Olivię Dunham w serialu "". 
W 2001 ukończyła szkołę aktorską National Institute of Dramatic Art (NIDA), uzyskując dyplom Performing Arts.
Linki zewnętrzne.
 

</doc>
<doc id="1491652" url="https://pl.wikipedia.org/wiki?curid=1491652" title="Qiriako Bullano">
Qiriako Bullano

Qiriako Bullano (ur. 9 marca 1952 w Tiranie) – albański ekonomista i producent filmowy.
Ukończył studia na Wydziale Ekonomicznym Uniwersytetu w Tiranie. W 1980 związał się z przemysłem filmowym. Najbardziej znany z pracy nad albańskim filmem Apasionata w roku 1983. Do 1990 kierował realizacją kolejnych 10 filmów.

</doc>
<doc id="1491655" url="https://pl.wikipedia.org/wiki?curid=1491655" title="Fortunacjan z Akwilei">
Fortunacjan z Akwilei

Fortunacjan z Akwilei (zm. przed 368) – biskup Akwilei za czasów cesarza Konstancjusza II. Uznawany był za obrońcę Atanazego podczas synodu w Sardyce w 342 roku. Podczas konfliktu Konstancjusza z papieżem Liberiuszem stanął po stronie arian. Z pism Fortunacjana zachowały się trzy fragmenty komentarza do Ewangelii. Ponadto przypisuje się mu autorstwo krótkich cytatów (tzw. "expositiones") zawartych w pismach Hieronima.

</doc>
<doc id="1491657" url="https://pl.wikipedia.org/wiki?curid=1491657" title="Staverden">
Staverden

Staverden – najmniejsze miasto w Holandii, położone w Geldrii. Otrzymało prawa miejskie w 1298 roku.

</doc>
<doc id="1491665" url="https://pl.wikipedia.org/wiki?curid=1491665" title="Patrick Sylvestre">
Patrick Sylvestre

Patrick Sylvestre (ur. 1 września 1968 w Bure) – szwajcarski piłkarz grający na pozycji defensywnego pomocnika.
Kariera klubowa.
Karierę piłkarską Sylvestre rozpoczął w klubie FC La Chaux-de-Fonds. W 1986 roku zadebiutował w jego barwach w pierwszej lidze szwajcarskiej, ale na koniec sezonu 1986/1987 spadł z nią do drugiej ligi. Po kolejnym roku gry w La Chaux-de Fonds odszedł do AC Lugano. W 1989 roku awansował w z nim do pierwszej ligi, ale największym sukcesem Patricka za czasów gry w tym klubie było zdobycie Pucharu Szwajcarii w 1993 roku. Po tym sukcesie Sylvestre przeszedł do drużyny Lausanne Sports i w niej grał przez dwa lata. W 1995 roku został piłkarzem zespołu FC Sion. W 1996 roku zdobył z nim krajowy puchar, a w 1997 roku powtórzył to osiągnięcie. Został wtedy też mistrzem Szwajcarii, ale po sezonie zdecydował się zakończyć sportową karierę. Liczył sobie wówczas niespełna 29 lat.
Kariera reprezentacyjna.
W reprezentacji Szwajcarii Sylvestre zadebiutował 13 grudnia 1989 roku w przegranym 1:2 towarzyskim meczu z Hiszpanią. W 1994 roku został powołany przez selekcjonera Roya Hodgsona do kadry na Mistrzostwa Świata w Stanach Zjednoczonych. Tam jednak był rezerwowym i rozegrał tylko jedno spotkanie grupowe, wygrane 4:1 z Rumunią. We wrześniu tamego roku rozegrał swoje ostatnie spotkanie w kadrze narodowej – ze Zjednoczonymi Emiratami Arabskimi (1:0). Potem w 1996 roku był w kadrze Szwajcarii na Euro 96, ale nie rozegrał tam ani minuty. Łącznie w reprezentacji Helwetów rozegrał 11 spotkań.

</doc>
<doc id="1491671" url="https://pl.wikipedia.org/wiki?curid=1491671" title="Batalion Saperów (Królestwo Kongresowe)">
Batalion Saperów (Królestwo Kongresowe)

Batalion Saperów – jednostka inżynieryjno-saperska Wojska Polskiego Królestwa Kongresowego.
Formowanie i zmiany organizacyjne.
Powstał w 1819 na bazie Półbatalionu Inżynierów powstałego w 1815. Kwaterował w Warszawie w koszarach Ordynackich. W 1830 wybudowano dla niego specjalne koszary (Mikołajewskie).
W szkoleniu batalionu główny wysiłek skupiony był na służbie garnizonowej (parady, musztry itp). Było to typowe dla oddziałów garnizonu warszawskiego. Negatywnie odbijało się to na specjalistycznym wyszkoleniu saperów i pontonierów.
1 września 1830 batalion liczył 1047 żołnierzy, z tego do służby zdolnych było 1002. Po wybuchu powstania listopadowego rozwinięty w pułk i rozesłany po dywizjach.
Dowódcy.
Batalion stoczył bitwy i potyczki pod Warszawa (29 listopada 1830), Zegrzem (19 lutego 1831), Pragą (2 marca 1831), Długosiodłem (16 maja 1831), Ostrołęka (26 maja 1831), Rajgrodem (29 maja 1831), Nasielskiem (26 czerwca 1831), Warszawa (24 sierpnia, 6 i 7 września 1831).
Za udział w walkach otrzymał 11 krzyży złotych i 12 srebrnych.
Umundurowanie.
Mundur jak w artylerii pieszej - ciemnozielony, kołnierz, wyłogi i łapki czarne, wypustki pąsowe. Naramienniki czarne, a guziki żółte z armaturą. Broń i oporządzenie jak w piechocie liniowej. Zamiast pałasza żołnierze nosili nóż faszynowy.
W 1825 roku zmieniono żółte guziki na białe. Patka rękawów wykonana była z czarnego sukna. Od 1819 roku naramienniki pąsowe z literą S wyciętą i podszytą żółtym suknem. Na patrontaszach granat o trzech płomieniach. Każda kompania saperów posiadała do prac czarne żelazne kaski i czarne kirasy dla jednego oficera, jednego podoficera i trzech szeregowców.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami – karmazynowe, a w rogach płata inicjały królewskie z koroną, otoczone wieńcami laurowymi. Chorągiew poświęcono 17 czerwca 1827 roku w obozie powązkowskim

</doc>
<doc id="1491672" url="https://pl.wikipedia.org/wiki?curid=1491672" title="Namiętność na pustyni">
Namiętność na pustyni

Namiętność na pustyni (oryg. fr. "La passion dans le désert") – opowiadanie Honoriusza Balzaka z cyklu "Komedia ludzka", opublikowane po raz pierwszy w 1830 w czasopiśmie "Revue de Paris". Stanowi część "Scen z życia wojskowego".
Treść.
Nieznani z nazwiska mężczyzna i kobieta oglądają spektakl cyrkowy, w którym występują sztukmistrz Martin i jego oswojona hiena. Zdumiona tym zjawiskiem kobieta pyta swojego towarzysza o to, jak możliwe było nawiązanie bliskiego kontaktu z dzikim zwierzęciem. Ten opowiada jej wówczas historię o żołnierzu napoleońskim, uczestniku wyprawy do Egiptu, który, schwytany przez Arabów, zdołał uciec i skryć się w odludnej grocie w pobliżu źródła wody. Tam z przerażeniem odkrywa dziką panterę. Okazuje się jednak, że zwierzę nie tylko toleruje niespodziewanego przybysza, ale i zaczyna traktować go z nieoczekiwaną czułością i delikatnością. Dni mijają, a żołnierz coraz bardziej przywiązuje się do pięknej pantery. Któregoś dnia jednak, źle zinterpretowawszy jej gwałtowny ruch, zabija ją sztyletem. Wkrótce potem zostaje odnaleziony i uratowany przez swoich towarzyszy, nie jest jednak w stanie zapomnieć o zwierzęciu.
Cechy utworu.
"Namiętność na pustyni" należy do tych części "Komedii ludzkiej", w których najwyraźniej ujawnia się wpływ tradycji romantycznej na twórczość Balzaka, co wyraża się w egzotyce i dramatyzmie wątku miłosnego dzieła. Jest to zarazem jedyny utwór, w którym pisarz umieścił w centrum akcji zwierzę, w dodatku dokonując jego opisu tak, jakby pisał o człowieku, w tym przypadku pięknej, pociągającej kobiecie. Przez ten nieoczekiwany dla czytelnika zabieg Balzak opisywał zderzenie naturalnej namiętności z konwencjonalnym, ustalonym przez cywilizację zachowaniem, i nieuchronną zagładę opartej na pierwotnych odruchach relacji (śmierć pantery następuje w momencie, gdy żołnierz źle rozumie jej spontaniczny gest, dla niej zupełnie zwyczajny). Niektórzy krytycy podkreślali zadziwiające podobieństwo pomiędzy opisem pantery a opisem postaci Paquity, tytułowej bohaterki "Dziewczyny o złotych oczach". Za najcenniejsze literacko fragmenty dzieła uważa się jednak opisy pustyni.
"Namiętność na pustyni" miała stanowić część nigdy nienapisanego tryptyku opowiadań poświęconych kampanii egipskiej. W związku z niezrealizowaniem tego zamiaru przez pisarza stanowi w "Komedii ludzkiej" utwór całkowicie izolowany, niezwiązany z żadnym innym dziełem, co więcej – mimo zaliczenia do "Scen z życia wojskowego" (poprzez postać żołnierza), jest on o wiele bliższy estetyce i klimatowi "Studiów filozoficznych".

</doc>
<doc id="1491673" url="https://pl.wikipedia.org/wiki?curid=1491673" title="AlWasl Club">
AlWasl Club



</doc>
<doc id="1491678" url="https://pl.wikipedia.org/wiki?curid=1491678" title="WASP-12b">
WASP-12b

WASP-12b – planeta pozasłoneczna typu gorący jowisz odkryta w 2008 w ramach programu WASP, znajdująca się w odległości ok. 1400 lat świetlnych od Ziemi. Orbituje wokół gwiazdy macierzystej w odległości zaledwie 0,023 j.a. (1/44 odległości Ziemi od Słońca). Jeden „rok” (okres orbitalny) wynosi 1,09 ziemskiego dnia. Temperatura na powierzchni planety wynosi ok. 2500 K. Tak mała odległość planety od jej gwiazdy powoduje, że jest ona zniekształcana i niszczona przez swoją gwiazdę. Planeta ta ma masę wynoszącą 1,4 masy Jowisza i średnicę 1,74 średnicy Jowisza. Objętość WASP-12b jest ponad pięciokrotnie większa od Jowisza. Mechanizmem prowadzącym do „nadęcia” planety do tak nieoczekiwanych wymiarów są siły pływowe wywołane grawitacją gwiazdy macierzystej.
Badania prowadzone przy użyciu spektrografu "Cosmic Origins" znajdującego się na teleskopie Hubble’a wykazały, że w układzie WASP-12 dochodzi do wymiany materii pomiędzy planetą a gwiazdą. Skutkiem tego mechanizmu jest wychwytywanie atmosfery planety przez jej gwiazdę. Wykazano również, że znaczna część jej materii znajduje się poza jej powierzchnią Roche’a. Doprowadzi to do całkowitego pochłonięcia planety przez gwiazdę w całości w ciągu ok. 10 milionów lat. W chmurze materii wyrwanej z planety przez przyciąganie grawitacyjne gwiazdy, udało się zidentyfikować glin, cynę i mangan, pierwiastki chemiczne wcześniej nie obserwowane na planetach pozasłonecznych.
Planeta posiada magnetosferę, która przynajmniej częściowo chroni planetę przed omiatającym ją gęstym wiatrem gwiazdowym.
Atmosfera planety posiada bardzo dużą zawartość węgla, w atmosferze znajduje się go więcej niż tlenu. Odkrycie to sugeruje, że planetozymale, z których powstała planeta musiały być bardzo bogate w węgiel, w odróżnieniu od lodowych planetozymali, z których powstały planety Układu Słonecznego.

</doc>
<doc id="1491685" url="https://pl.wikipedia.org/wiki?curid=1491685" title="Marshall Davidson Hatch">
Marshall Davidson Hatch

Marshall Davidson Hatch (ur. 24 grudnia 1932 w Perth, Australia Zachodnia) – australijski biochemik i fizjolog roślin.
Znany z odkrycia procesu fotosyntezy C4. Członek wielu towarzystw oraz laureat wielu nagród i odznaczeń.

</doc>
<doc id="1491688" url="https://pl.wikipedia.org/wiki?curid=1491688" title="Półbatalion Inżynierów (Królestwo Kongresowe)">
Półbatalion Inżynierów (Królestwo Kongresowe)

Półbatalion Inżynierów - pododdział saperów Wojska Polskiego Królestwa Kongresowego.
Historia półbatalionu.
Jednostka stacjonowała w Warszawie. W 1819 roku przeformowana w Batalion Saperów Królestwa Kongresowego.
Noszono mundur ciemnozielony, kołnierz, wyłogi i łapki czarne, wypustki pąsowe. Naramienniki były czarne, guziki żółte z armaturą.
Struktura organizacyjna i obsada personalna.
dowództwo
Kompania minerów
Kompania pontonierów
Kompania saperów

</doc>
<doc id="1491691" url="https://pl.wikipedia.org/wiki?curid=1491691" title="Parafia Trójcy Przenajświętszej w Grajewie">
Parafia Trójcy Przenajświętszej w Grajewie

Parafia pw. Trójcy Przenajświętszej w Grajewie – rzymskokatolicka parafia, należąca do dekanatu Grajewo, diecezji łomżyńskiej, metropolii białostockiej.
Historia.
Parafia pw. Trójcy Przenajświętszej powstała z fundacji Jana Deryatowicza z Białowieży z terytorium parafii Wąsosz. Została erygowana w roku 1479 przez biskupa płockiego Kazimierza.
Obok kościoła znajduje się zabytkowa murowana dzwonnica z roku 1837.
Miejsca święte.
W historii parafii Grajewo istniało kilka kościołów drewnianych. Obecny kościół murowany pw. Trójcy Przenajświętszej został wybudowany w latach 1879 – 1882 staraniem ks. prob. Karola Wyrzykowskiego.
Kościół został konsekrowany w roku 1898 przez Antoniego Baranowskiego.
Na terenie parafii znajduje się cmentarz grzebalny o powierzchni 3,5 ha w odległości 1,5 km od kościoła.
Obszar parafii.
Do roku 1818 parafia należała do diecezji płockiej, natomiast w latach 1818 – 1925 do diecezji augustowskiej ze stolicą biskupią w Sejnach. Od 1925 r. do chwili obecnej należy do diecezji łomżyńskiej.
Na terytorium parafii Trójcy Przenajświętszej w roku 1989 został utworzony samodzielny ośrodek duszpasterski, a w jego granicach została erygowana parafia pw. MB Nieustającej Pomocy z siedzibą w Grajewie.

</doc>
<doc id="1491692" url="https://pl.wikipedia.org/wiki?curid=1491692" title="Jurij Biezmienow">
Jurij Biezmienow

Jurij Aleksandrowicz Biezmienow, ros. Юрий Александрович Безменов, znany też pod nazwiskiem Tomas David Schuman oraz Jurij Makiejew, ros. Юрий Александрович Макеев (ur. 1939 w Mytiszczi, zm. 7 stycznia 1993 w Windsor) – radziecki tajny współpracownik działający pod przykryciem dziennikarza na zlecenie I Zarządu Głównego KGB (wywiad zagraniczny), w 1970 zbiegł do Ameryki Północnej.
Życiorys.
Urodzony w rodzinie oficera radzieckiego, członka Sztabu Generalnego SZ ZSRR, inspektora oddziałów w państwach satelickich ZSRR – bloku wschodnim. Wykształcony w Instytucie Języków Wschodu w Moskwie, potem w szkołach szpiegowskich, specjalizował się w kulturze i językach narodów Indii. Jeden z wyróżniających się pracowników agencji informacyjnej Novosti.
W 1967 roku z polecenia komórki wywiadowczej KGB związał się z pismem (tłumacząc na ang.) „Russia Today”. Ekspert w dziedzinie technik dezinformacji i dywersji ideologicznej (ros. активные мероприятия).
W 1970 roku zbiegł do Kanady z Indii, gdzie pracował jako oficer prasowy ambasady radzieckiej w New Delhi.
Przekazał USA wiele cennych informacji na temat działalności Związku Radzieckiego, a następnie Rosji w zakresie dezinformacji, przewrotu ideologicznego oraz technik wykorzystywanych do przejęcia kontroli nad atakowanym państwem. Swoje doświadczenia opisał w tekście pt. "Love Letter to America".

</doc>
