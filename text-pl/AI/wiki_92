<doc id="1499756" url="https://pl.wikipedia.org/wiki?curid=1499756" title="Nobuo Nashiro">
Nobuo Nashiro

 – japoński bokser, były zawodowy mistrz świata organizacji WBA w kategorii supermuszej (do 115 funtów).
Karierę zawodową rozpoczął w lipcu 2003. Do końca 2004 stoczył pięć zwycięskich walk. 3 kwietnia 2005 zmierzył się z Seiji Tanaką w walce o tytuł zawodowego mistrza Japonii w kategorii junior koguciej. Nashiro wygrał przez techniczny nokaut w ostatniej, dziesiątej rundzie. Tanaka w wyniku urazu po pojedynku zapadł w śpiączkę i zmarł dwanaście dni później na skutek powstałego po uderzeniu krwiaka śródczaszkowego.
W listopadzie 2005 Nashiro obronił swój tytuł, a następnie 22 lipca 2006, w swojej ósmej walce, pokonał przez techniczny nokaut Martína Castillo i zdobył tytuł mistrza świata WBA. W grudniu tego samego roku obronił swój pas mistrzowski, pokonując na punkty Eduardo Garcię.
3 maja 2007 przegrał na punkty z Alexandrem Muñozem i stracił tytuł mistrzowski. Po wygraniu dwóch kolejnych walk, 15 września 2008 zmierzył się z Kohei Kono, a stawką pojedynku był wakujący tytuł mistrzowski WBA (dotychczasowy mistrz – Muñoz, przegrał z Cristianem Mijaresem, który otrzymał status "Super Championa", ponieważ posiadał już wcześniej pas mistrzowski WBC). Nashiro pokonał rodaka na punkty po niejednogłośnej decyzji sędziów i odzyskał utracony rok wcześniej tytuł.
11 kwietnia 2009 roku, w pierwszej obronie mistrzowskiego tytułu, pokonał przez techniczny nokaut w ósmej rundzie Konosuke Tomiyamę, mimo że w szóstej rundzie dwukrotnie leżał na deskach i był bliski porażki. 30 września tego samego roku zaledwie zremisował z Hugo Fidelem Cázaresem, wystarczyło to jednak do obronienia pasa mistrzowskiego.

</doc>
<doc id="1499759" url="https://pl.wikipedia.org/wiki?curid=1499759" title="ADAP/Galo Maringá FC">
ADAP/Galo Maringá FC

ADAP/Galo Maringá Futebol Clube – brazylijski klub piłkarski z siedzibą w mieście Maringá leżącym w stanie Paraná.
Historia.
Klub założony został 7 lipca 1961 pod nazwą "Grêmio Esportivo Maringá". W 1963 "Grêmio" po raz pierwszy zdobył mistrzostwo stanu Paraná, a sukces ten powtórzył w następnym roku. W 1972 oddano do użytku stadion klubu - Estádio Willie Davids. Od 21 marca 2005 klub występował jako "Galo Maringá".
Na skutek fuzji, do jakiej doszło 25 listopada 2006 roku między klubami stanu Paraná - ADAP z miasta Campo Mourão i "Galo Maringá Futebol Clube" powstał klub "ADAP Galo Maringá Football Club".
Pierwszy mecz po fuzji klub rozegrał 14 stycznia 2007 - w ramach I ligi stanowej przeciwnikiem był zespół Nacional Rolândia, który "ADAP Galo" pokonał u siebie 3:1. W tym samym roku klub przystąpił do rozgrywek III ligi brazylijskiej (Campeonato Brasileiro Série C), jednak odpadł już w pierwszym etapie.

</doc>
<doc id="1499761" url="https://pl.wikipedia.org/wiki?curid=1499761" title="Prowincja Quảng Nam">
Prowincja Quảng Nam

Quảng Nam – prowincja Wietnamu, znajdująca się w środkowej części kraju, w Regionie Wybrzeża Południowo-Środkowego. Na zachodzie prowincja graniczy z Laosem.
Podział administracyjny.
W skład prowincji Quảng Nam wchodzi piętnaście dystryktów oraz dwa miasta.

</doc>
<doc id="1499764" url="https://pl.wikipedia.org/wiki?curid=1499764" title="Ihor Kril">
Ihor Kril

Ihor Iwanowycz Kril, ukr. Ігор Іванович Кріль (ur. 10 maja 1961 w Czerwonogrodzie w obwodzie lwowskim) – ukraiński polityk, przedsiębiorca, poseł do Rady Najwyższej.
Życiorys.
Ukończył w 1985 fakultet mechaniczno-technologiczny w Lwowskim Instytucie Politechnicznym. Do 1993 pracował jako inżynier programista w zakładach przemysłowych. Następnie zajął się działalnością biznesową, obejmując kierownicze stanowiskach w różnych przedsiębiorstwach. Był m.in. zastępcą dyrektora firm Kiper-Soft i TranSoftGrup w Mukaczewie.
W 2005 krótko pełnił obowiązki zastępcy szefa administracji obwodu dniepropietrowskiego, następnie od marca do listopada tego roku stał na czele regionalnej administracji podatkowej.
W 2006 został deputowanym V kadencji z ramienia Bloku Nasza Ukraina. W 2007 po raz drugi uzyskał mandat poselski z listy Naszej Ukrainy-Ludowej Samoobrony. Należał do Ludowego Związku "NU", w którym był m.in. zastępcą przewodniczącego.
W 2008 objął kierownictwo nowego ugrupowania – Zjednoczonego Centrum. W 2012 nie ubiegał się o poselską reelekcję.

</doc>
<doc id="1499765" url="https://pl.wikipedia.org/wiki?curid=1499765" title="Quang Nam">
Quang Nam



</doc>
<doc id="1499770" url="https://pl.wikipedia.org/wiki?curid=1499770" title="Szlak pentozofosforanowy">
Szlak pentozofosforanowy

Szlak pentozofosforanowy (szlak heksozomonofosforanowy, szlak fosfoglukonianowy, cykl pentozofosforanowy) – ciąg reakcji biochemicznych, podczas których glukozo-6-fosforan jest utleniany do rybulozo-5-fosforanu oraz wytwarzany jest NADPH. Głównym celem jest dostarczanie komórce NADPH niezbędnego do przeprowadzania reakcji redukcji w cytoplazmie oraz synteza pentoz.
Reakcje szlaku zachodzą w cytozolu, przede wszystkim tkanki tłuszczowej, gruczołów mlekowych, wątroby, erytrocytów, jąder i kory nadnerczy oraz cytoplazmie i plastydach komórek roślinnych. Opisane poniżej reakcje nazywane są oksydacyjnym szlakiem pentozofosforanowym. Te same enzymy wykorzystywane są w szlaku określanym jako redukcyjny szlak pentozofosforanowy, służącym do odtworzenia z aldehydu fosfoglicerynowego rybulozo-1,5-bisfosforanu w fazie regeneracyjnej cyklu Calvina, zachodzącej w fotosyntetyzujących komórkach roślinnych. Wykorzystanie tych samych enzymów w cyklach reakcji o różnym efekcie końcowym pokazuje swoistą oszczędność ewolucji.
Sumaryczna reakcja szlaku:
Przebieg szlaku.
W przebiegu szlaku pentozofosforanowego można wyróżnić dwie fazy. Pierwsza – faza oksydacyjna, podczas której powstaje NADPH oraz druga – faza nieoksydacyjna, podczas której powstają pentozy oraz cukry o 3, 4 i 7 atomach węgla.
Faza oksydacyjna.
Podczas tej fazy glukozo-6-fosforan zostaje przekształcony w rybulozo-5-fosforan. Jednocześnie dwie cząsteczki NADP+ zostają zredukowanie do NADPH+H+.
Faza nieoksydacyjna.
Podczas tej fazy rybulozo-5-fosforan zostaje przekształcony w rybozo-5-fosforan lub ulega wieloetapowym przekształceniom w metabolity glikolizy.
Reakcje tego etapu są odwracalne. Jeśli zapotrzebowanie w komórce na NADPH jest większe niż na rybozo-5-fosforan, zostaje on przekształcony we fruktozo-6-fosforan i aldehyd 3-fosfoglicerynowy, które są metabolitami glikolizy, zgodnie z przedstawionymi reakcjami.
Jeśli natomiast zapotrzebowanie na rybozo-5-fosforan jest znacznie większe niż na NADPH, transketolaza i transaldolaza przekształcają fruktozo-6-fosforan i aldehyd 3-fosfoglicerynowy, pobrane z glikolizy, w rybozo-5-fosforan.
Funkcje w metabolizmie.
Szlak pentozofosforanowy spełnia kilka funkcji w metabolizmie komórek:
Szlak pentozofosforanowy a malaria.
Zauważono, że genetycznie uwarunkowany niedobór dehydrogenazy glukozo-6-fosforanowej występuje znacznie częściej u Amerykanów pochodzenia afrykańskiego (11%) niż Amerykanów pochodzących z innych kontynentów. Zostało wykazane, że niedobór enzymu szlaku pentozofosforanowego jest czynnikiem chroniącym przed malarią. Pasożyt – "Plasmodium falciparum" – wywołujący chorobę do rozwoju potrzebuje glutationu, będącego metabolitem opisanego powyżej szlaku.

</doc>
<doc id="1499773" url="https://pl.wikipedia.org/wiki?curid=1499773" title="Herb Winsen">
Herb Winsen

Herb Winsen przedstawia stojącego na dwóch tylnych łapach, zwróconego w prawo złotego (żółtego) lwa, z czerwonymi pazurami i czerwonym językiem na niebieskim polu, który jest otoczony ośmioma czerwonymi sercami.

</doc>
<doc id="1499777" url="https://pl.wikipedia.org/wiki?curid=1499777" title="ADAP Galo Maringá Football Club">
ADAP Galo Maringá Football Club



</doc>
<doc id="1499783" url="https://pl.wikipedia.org/wiki?curid=1499783" title="Rak błony śluzowej trzonu macicy">
Rak błony śluzowej trzonu macicy



</doc>
<doc id="1499784" url="https://pl.wikipedia.org/wiki?curid=1499784" title="ADAP Galo Maringa">
ADAP Galo Maringa



</doc>
<doc id="1499785" url="https://pl.wikipedia.org/wiki?curid=1499785" title="Szlak heksozomonofosforanowy">
Szlak heksozomonofosforanowy



</doc>
<doc id="1499787" url="https://pl.wikipedia.org/wiki?curid=1499787" title="Herbert Olivecrona">
Herbert Olivecrona

Herbert Axel Olivecrona (ur. 11 lipca 1891 w Visby, zm. 18 stycznia 1980 w Sztokholmie) – szwedzki lekarz neurochirurg. Brat Karla Olivecrony.

</doc>
<doc id="1499788" url="https://pl.wikipedia.org/wiki?curid=1499788" title="Bitwa pod Moho (1782)">
Bitwa pod Moho (1782)

Bitwa pod Moho – starcie zbrojne, które miało miejsce 30 marca 1782 r. w trakcie powstania Tupaca Amaru II (1780–1783). Bitwa była jednym z ostatnich większych starć tego powstania.
Po śmierci Tomasa Katari oraz jego braci walki kontynuował kolejny przywódca indiański z Górnego Peru – Tupac Katari (Julian Apaza). Po pierwszych sukcesach w styczniu i lutym 1781 r. Tupac Katari wzmocnił swoje siły, oblegając La Paz. Trwające kilka miesięcy oblężenie miasta, zakończyło się niepowodzeniem, pociągając za sobą tysiące ofiar po obu stronach. W listopadzie 1781 r. Tupac Katari został podstępem wydany w ręce Hiszpanów z rąk Inki Tomasa Lipe. Dnia 14 listopada Tupac Katari został stracony na głównym placu w La Paz przez rozerwanie końmi. Głowę i tułów Tupaca wystawiono na widok publiczny. Równie surowo rozprawili się Hiszpanie z członkami rodziny Tupaca Katari, skazując ich na śmierć.
Śmierć Tupaca Katari była ciosem dla powstańców. Dnia 27 stycznia Diego Cristobal podpisał z Hiszpanami układ pokojowy w Sicuani. Nie wszyscy przywódcy powstańczy pogodzili się jednak z klęską. Lojalny Ince Pedro Vilca Apaza wznowił walki. Jego siły liczące 8 tys. ludzi starły się z Hiszpanami pod wodzą Jose del Valle w potyczce pod Huayacho. Dnia 30 marca w bitwie pod Moho siły powstańcze poniosły klęskę z wojskami del Valle, tracąc 2 tys. zabitych. Po klęsce Apaza podobnie jak jego poprzednicy w wyniku zdrady został wydany w ręce Hiszpanów. Po krótkim procesie dnia 8 kwietnia przywódca indiański został stracony w Azangaro, przez rozerwanie końmi. Poćwiartowane ciało rozesłano do okolicznych miejscowości. Wraz z Apazą stracono 60 jeńców indiańskich.

</doc>
<doc id="1499789" url="https://pl.wikipedia.org/wiki?curid=1499789" title="Szlak fosfoglukonianowy">
Szlak fosfoglukonianowy



</doc>
<doc id="1499791" url="https://pl.wikipedia.org/wiki?curid=1499791" title="Galo Maringá FC">
Galo Maringá FC



</doc>
<doc id="1499793" url="https://pl.wikipedia.org/wiki?curid=1499793" title="Klasyfikacja TAS">
Klasyfikacja TAS

Klasyfikacja TAS ("Total Alkali Silica") – jest to klasyfikacja skał wulkanicznych, według której klasyfikacja skał wulkanicznych jest sporządzona na podstawie ich składu chemicznego. Została zaproponowana ze względu na fakt, iż skały wulkaniczne często zawierają szkliwo, oraz mogą być tak wykształcone strukturalnie, że rozpoznanie na podstawie ilościowego ustalenia składu mineralnego jest niemożliwe. Jeśli jednak ustalenie ilościowego składu mineralnego jest możliwe, należy klasyfikować skały wulkaniczne zgodnie z klasyfikacją A. Streckeisena opartą na podwójnym trójkącie QAPF dla skał wylewnych.
Klasyfikacja TAS polega na klasyfikowaniu skał na podstawie diagramu skonstruowanego na podstawie całkowitej zawartości krzemionki SiO2 i alkaliów Na2O + K2O (% wagowy). System ten został zatwierdzony na kongresie w Moskwie. Zasady klasyfikacji zostały przedstawione w pracy Le Maitre'a w 1984 roku:
Diagram TAS.
Diagram klasyfikacyjny (dwie wersje) zawiera 14 pól, w których w pierwszej wersji naniesione są główne nazwy skał, druga wersja natomiast zawiera symbole literowe obrazujące stopień nasycenia krzemionką w ramach norm CIPW. Litera O oznacza skały przesycone ("oversaturated"), litera S oznacza skały nasycone ("saturated"), litera U oznacza skały niedosycone ("undersaturated"). Litery F, Ph, T, R, B i Pc to nazwy podstawowe, np. B – bazalty, Pc – pikrobazalty.
Niektóre pola np. U1 zawierają po dwie nazwy. W przypadku pola U1 dodatkowa nazwa jest bazanit. Użyć tego określenia można gdy obliczony stosunek oliwinu przekroczy 10%. Gdy warunek ten nie zostanie spełniony skałę określa się mianem tefryt.

</doc>
<doc id="1499799" url="https://pl.wikipedia.org/wiki?curid=1499799" title="Heliand">
Heliand

Heliand (stsaks. "Zbawiciel") – anonimowy epos napisany przed 840 roku w języku starosaksońskim, jednym z dialektów języka starodolnoniemieckiego. Utwór zachował się we fragmentach w kilku rękopisach (brak końca), liczy 6 tysięcy wierszy aliteracyjnych i stosuje mowę zależną.
Składa się z dwóch części: tekstu pisanego prozą i wierszem.
Z pierwszej części dowiadujemy się, że Ludwik I Pobożny zlecił napisanie tego dzieła, pragnąc, aby historię Zbawiciela mógł poznać również lud niewładający językiem łacińskim.
Druga część opowiada o tym, jak Bóg zobowiązał prostego wieśniaka do napisania w języku ojczystym żywota Chrystusa i dziejów zbawienia ludzkości od powstania świata do śmierci Jezusa.
Autor dostosował w nim treść Nowego Testamentu do dawnych wierzeń germańskich. Dlatego Chrystus został przedstawiony jako bohater germański i król plemienny, apostołowie jako jego dzielna drużyna, a Galilea jako germańska kraina. Górę Oliwną określa się w utworze mianem Holm, koniec świata – Muspilli, śmierć – Norna, zaś diabeł przypomina złego karła z dawnych sag, posługującego się czapką niewidką. Utwór zawiera opisy pięknych zbroi, uczt, złota i bogactw. Twórca "Helianda" oscylował między dwiema kulturami, łącząc biblijne treści z duchem germańskości poezji heroicznej, operował wariacjami, przekazując w kilku wersach tę samą lub podobną informację, przytaczał wypowiedzi bohaterów, ze swobodą posługując się mową zależną i niezależną.
Anonimowy autor dzieła opuścił te epizody Pisma Świętego, które nie pasowały do wyobrażeń jeszcze na półpogańskiego saskiego wojownika: szczególnie pojęcie pokory, którą Germanie uważali za dowód tchórzostwa.

</doc>
<doc id="1499800" url="https://pl.wikipedia.org/wiki?curid=1499800" title="Galo Maringá">
Galo Maringá



</doc>
<doc id="1499801" url="https://pl.wikipedia.org/wiki?curid=1499801" title="Mgławica Grota">
Mgławica Grota

Mgławica Grota (znana też jako Sharpless 155) – obszar H II (również mgławica emisyjna) znajdujący się w konstelacji Cefeusza. Została skatalogowana przez Stewarta Sharplessa w jego katalogu pod numerem 155. Mgławica ta posiada jasną obwódkę, od której pochodzi jej nazwa. Znajduje się w odległości około 2400 lat świetlnych od Ziemi.
Mgławica Grota jest miejscem formowania się nowych gwiazd o małej masie. Gwiazdy powstające w tej mgławicy należą do asocjacji gwiezdnej Cefeusz OB3. Jest to jedna z najbliższych asocjacji OB. Gwiazdy mgławicy są bardzo młode, gdyż większość z nich ma nie więcej niż 100 000 lat. W mgławicy można też znaleźć małe gniazdo nowo narodzonych gwiazd, które nie należą jeszcze do ciągu głównego i których światło emituje z pełnej pyłu Mgławicy Grota.

</doc>
<doc id="1499803" url="https://pl.wikipedia.org/wiki?curid=1499803" title="Pieśń o Ludwiku">
Pieśń o Ludwiku

Pieśń o Ludwiku (niem. "Ludwigslied") – niemiecki wiersz rymowany, opiewający zwycięstwo króla Państwa Zachodniofrankijskiego Ludwika III odniesione nad Normanami w bitwie pod Saucourt-en-Vimeu w 881 r.
Jego autorem był zapewne duchowny. Napad Normanów na Rzeszę tłumaczy jako karę za popełnione grzechy. Ludwik wyrusza do boju z pobożną pieśnią na ustach, a jego wojowie śpiewają refren „Kyrie eleyson”. Dzięki pomocy boskiej i świętych król zwycięża.
Utwór wyraża ideologię feudalną: Ludwik jest lennikiem Boga, tak jak lennikami są jego rycerze. Pobrzmiewają w nim też dawne germańskie poglądy na problem wierności rycerskiej. 
Ponieważ mówi o Ludwiku jako o osobie żyjącej, musiał powstać niedługo po opisywanym wydarzeniu.

</doc>
<doc id="1499804" url="https://pl.wikipedia.org/wiki?curid=1499804" title="Galo Maringa">
Galo Maringa



</doc>
<doc id="1499806" url="https://pl.wikipedia.org/wiki?curid=1499806" title="Grêmio Maringá">
Grêmio Maringá



</doc>
<doc id="1499809" url="https://pl.wikipedia.org/wiki?curid=1499809" title="Gremio Maringa">
Gremio Maringa



</doc>
<doc id="1499810" url="https://pl.wikipedia.org/wiki?curid=1499810" title="Instancjusz">
Instancjusz

Instancjusz (IV wiek) – biskup, zwolennik Pryscyliana. Prawdopodobnie jest autorem pisma pod tytułem "Księga o wierze i apokryfach", która mogła być przedstawiona na synodzie zwołanym przeciw Pryscylianowi w 380 roku w Saragossie. Po potępieniu Pryscyliana Instancjusz usiłował usprawiedliwiać swoje poglądy w dziele "Księga do biskupa Damazego". Napisał też "Księgę obrony". Przypisuje mu się także jedną modlitwę oraz siedem homilii:
Inni badacze przypisują te utwory samemu Pryscylianowi.

</doc>
<doc id="1499812" url="https://pl.wikipedia.org/wiki?curid=1499812" title="ADAP Galo Maringá FC">
ADAP Galo Maringá FC



</doc>
<doc id="1499815" url="https://pl.wikipedia.org/wiki?curid=1499815" title="Estádio Willie Davids">
Estádio Willie Davids



</doc>
<doc id="1499821" url="https://pl.wikipedia.org/wiki?curid=1499821" title="Adap Galo Maringá Football Club Ltda">
Adap Galo Maringá Football Club Ltda



</doc>
<doc id="1499822" url="https://pl.wikipedia.org/wiki?curid=1499822" title="Czyfu">
Czyfu



</doc>
<doc id="1499823" url="https://pl.wikipedia.org/wiki?curid=1499823" title="Kościoły ewangelickie w II Rzeczypospolitej">
Kościoły ewangelickie w II Rzeczypospolitej

Kościoły ewangelickie w II Rzeczypospolitej – w okresie istnienia II Rzeczypospolitej do działających na jej terytorium Kościołów ewangelickich należało około 800 tys. wiernych, z których 70% stanowili etniczni Niemcy. Największy odsetek ewangelików zamieszkiwał województwa zachodnie, gdzie stanowili oni 5,9–9,7% całej ludności. Stosunkowo duży procent społeczeństwa tworzyli także w województwie łódzkim (7,1%) i warszawskim (3,7%).
Geneza.
Po odzyskaniu niepodległości przez Polskę, nastąpiła reorganizacja działania Kościołów protestanckich znajdujących się na terenie nowego państwa. Tylko Kościoły z terenu byłego zaboru rosyjskiego mogły zachować poprzedni ustrój, gdyż wszystkie parafie im podległe znalazły się na terenie II Rzeczypospolitej, a siedzibami ich władz zwierzchnich pozostawały Warszawa lub Wilno.
W odmiennej sytuacji znalazły się parafie z terenu zaborów austriackiego i pruskiego, odcięte od swoich macierzystych Kościołów. Parafie z ich terenu w dużej mierze tworzone były przez niemieckich wiernych, którzy dążyli do zachowania ich niezmienionego charakteru etnicznego. Postanowiono o oddzieleniu ich od dawnych Kościołów z siedzibami w Wiedniu i Berlinie oraz utworzeniu niezależnych związków wyznaniowych działających w granicach Polski.
Z parafii dawnego Ewangelickiego Kościoła Unii Staropruskiej powstał Ewangelicki Kościół Unijny w Polsce, a zbory z terenu Górnego Śląska utworzyły Ewangelicki Kościół Unijny na polskim Górnym Śląsku. Staroluterańskie parafie powołały Kościół Ewangelicko-Luterski w Polsce Zachodniej. W 1922 r. zbory dawnej Superintendentury Galicji i Bukowiny Kościoła ewangelickiego austriackiej Przedlitawii zerwały związek z kościołem austriackim – został założony Kościół Ewangelicki Augsburskiego i Helweckiego Wyznania w Małopolsce.
Zbory z terenu Śląska Cieszyńskiego wyraziły chęć dołączenia do Konsystorza Ewangelicko-Augsburskiego w Warszawie, co uczyniono poprzez podpisanie odpowiedniego aktu 20 grudnia 1918 r. Przeciwne temu były trzy niemieckojęzyczne zbory w Bielsku, Starym Bielsku i Międzyrzeczu Górnym, które wolały stać się częścią Ewangelickiego Kościoła Unijnego na polskim Górnym Śląsku. Ich przedstawiciele wyrażali taką chęć jeszcze w 1922 roku celem "zachowania charakteru niemiecko-ewangelickiego"', do czego jednak nie doszło, a parafie te pozostały w strukturach Kościoła ewangelicko-agsburskiego.

</doc>
<doc id="1499824" url="https://pl.wikipedia.org/wiki?curid=1499824" title="Neonesthes capensis">
Neonesthes capensis

Neonesthes capensis – gatunek głębinowej ryby z rodziny wężorowatych (Stomiidae). Występuje we wszystkich oceanach z wyjątkiem północnego Pacyfiku, pomiędzy 40° N, a 55° S, na głębokościach od 70 do 1500 m. Długość tej ryby wynosi od 10 do 17 cm.

</doc>
<doc id="1499827" url="https://pl.wikipedia.org/wiki?curid=1499827" title="Grêmio de Esportes Maringá">
Grêmio de Esportes Maringá



</doc>
<doc id="1499831" url="https://pl.wikipedia.org/wiki?curid=1499831" title="AA Portuguesa Santos">
AA Portuguesa Santos



</doc>
<doc id="1499832" url="https://pl.wikipedia.org/wiki?curid=1499832" title="Luhe (dopływ Ilmenau)">
Luhe (dopływ Ilmenau)

Luhe – rzeka w Niemczech w północno-wschodniej Dolnej Saksonii stanowiąca lewy dopływ rzeki Ilmenau.
Przebieg.
Rzeka znajduje się w dorzeczu Łaby.
Początek jej biegu znajduje się koło Bispingen na Pustaci Lüneburskiej i uchodzi w Winsen (Luhe) do Ilmenau, która już po trzech kilometrach wpływa z lewej strony do Łaby.
Całkowita długość rzeki wynosi 58 kilometrów a różnica poziomów źródła (80 m) i ujścia (7 m) 73 m.
Zasobność w ryby.
Luhe jest jedną z najzasobniejszych w ryby łososiowate i troć wędrowną rzeką w Niemczech. W ostatnich czasach daje się zauważyć wzmożony wzrost populacji krabów wełnistoszczypcych.
Żegluga.
Rzeka była żeglowna do Winsen (Luhe) jeszcze do początków XX wieku, ale teraz jest już tylko ulubioną trasą dla amatorów pływania łódkami „kanu”.
Miejscowości nad Luhe.
Nazwa rzeki dodawana jest do nazwy miasta Winsen (największej miejscowości nad Luhe) dla odróżnienia od innego Winsen nad rzeką Aller również w Dolnej Saksonii.
Inne miejscowości nad Luhe to Bispingen, Salzhausen, Soderstorf i Oldendorf (Luhe).

</doc>
<doc id="1499833" url="https://pl.wikipedia.org/wiki?curid=1499833" title="CA Juventus São Paulo">
CA Juventus São Paulo



</doc>
<doc id="1499834" url="https://pl.wikipedia.org/wiki?curid=1499834" title="Tadeusz Puszczyński">
Tadeusz Puszczyński

Tadeusz Puszczyński, ps. „"Zapała"”, „"Konrad"”, „"Konrad Wawelberg"” (ur. 2 lutego 1895 w Piotrkowie Trybunalskim, zm. 24 lutego 1939 w Warszawie) – podpułkownik dyplomowany piechoty Wojska Polskiego, uczestnik III powstania śląskiego, dowódca „Grupy Wawelberga” prowadzącej działania specjalne.
Życiorys.
Syn dzierżawcy majątków ziemskich Władysława i Pelagii z Ochlewskich. Początkowo uczył się w gimnazjum rządowym, a po strajku szkolnym w prywatnym gimnazjum polskim w Piotrkowie Trybunalskim, gdzie był przyjacielem Zygmunta Zaremby, Tadeusza Żarskiego i Stefana Roweckiego. Od 1910 był członkiem Związku Młodzieży Postępowo-Niepodległościowej „Filarecja”. Był jednym z kierowników organizacji pod pseudonimem „Zapała”. W 1912 w związku z nielegalną działalnością był aresztowany i osadzony w więzieniu na dziewięć miesięcy. Po uwolnieniu za kaucją przeniósł się do Białej Cerkwi, gdzie złożył egzamin maturalny, a stamtąd zagrożony ponownym aresztowaniem wyjechał w 1914 do Krakowa na dalsze studia. Od 1913 był członkiem Polskiej Partii Socjalistycznej. Równocześnie wstąpił do „Strzelca”, gdzie ukończył kurs podoficerski.
Od sierpnia 1914 był żołnierzem IV batalionu I Brygady Legionów Polskich pod dowództwem Tadeusza Furgalskiego „Wyrwa”. Dowodził plutonem w bitwach pod Brzegami, Ksanami, Czarnkową i Winiarami. w Jakubowicach został mianowany sierżantem. Od maja 1915 z powodu stanu zdrowia został przydzielony do Departamentu Wojskowego Naczelnego Komitetu Narodowego, działając w powiecie radomszczańskim jako zastępca oficera werbunkowego.
W tym samym czasie, od listopada 1915 został komendantem obwodu Polskiej Organizacji Wojskowej w Okręgu Kieleckim. Po przejściu do działalności nielegalnej w grudniu 1915 jako „Konrad” był do marca 1916 zastępcą komendanta Okręgu Piotrkowskiego, i od maja 1916 do marca 1917 zastępcą komendanta Okręgu Kieleckiego POW. Kierował m.in. wyszkoleniem bojowym prowadząc kursy i szkoły wojskowe w Kielcach, Busku Zdroju i Miechowie. Jednocześnie wspomagał tworzenie struktur lewicy niepodległościowej.
Od marca 1917 został dowódcą Okręgu Radomskiego. W maju 1918 został komendantem lotnych oddziałów bojowych na okupacje austriacką, zaś od 8 października 1918 szefem sztabu Komendy Naczelnej IV POW w Lublinie, zaś 4 listopada 1918 objął po ppłk. Stanisławie Burhardt-Bukackim Komendę Naczelną POW na okupację austriacką.
Od 7 listopada 1918 w Wojsku Polskim, podlegając bezpośrednio ministrowi spraw wojskowych Tymczasowego Rządu Ludowego Republiki Polskiej gen. por. Edwardowi Śmigłemu-Rydzowi. W listopadzie otrzymał awans na porucznika.
Od stycznia 1919 dowodził Okręgiem Radomskim Milicji Ludowej, a następnie od kwietnia 1919 był dowódcą kompanii i VIII batalionu strzelców Milicji Ludowej, wcielony w lipcu 1919 do Białostockiego Pułku Piechoty (późniejszy 79 pułk piechoty). Był ranny w bitwie pod Rzuchowicami.
W czasie I powstania śląskiego był obserwatorem z ramienia Ministerstwa Spraw Wojskowych. Od kwietnia 1920 kierował Wydziałem Plebiscytowym dla Górnego Śląska. Od sierpnia 1920 był członkiem Polskiej Organizacji Wojskowej Górnego Śląska. Jednocześnie od 1921 kierował referatem I (Techniki wywiadu) Oddziału II Sztabu Generalnego WP. 19 stycznia 1921 został zatwierdzony w stopniu kapitana z dniem 1 kwietnia 1920, w piechocie, w grupie oficerów byłych Legionów Polskich.
Dowodził grupą dywersyjną (Grupa Destrukcyjna Wawelberga) zorganizowanej przez II Oddział Sztabu Generalnego Wojska Polskiego, działającej na rzecz III powstania śląskiego. 1 kwietnia 1921 Puszczyński zameldował się hotelu „Deutsche Haus” w Strzelcach Opolskich jako kupiec drzewny Konrad Wawelberg. W jego apartamencie często przebywali ludzie podający się za pośredników handlowych. W rzeczywistości byli to łącznicy oddziałów komandosów, które po wcześniejszym przeszkoleniu zostały rozlokowane w zakonspirowanych placówkach od Praszki i Kluczborka, po Opawę, Prudnik i Rybnik. 1 maja do hotelu przybył łącznik z rozkazem wykonania akcji „Mosty”. Następnego dnia Puszczyński wyjechał do Opola, by osobiście nadzorować akcję wysadzania mostów kolejowych w Szczepanowicach i Czarnowąsach. Wysadzenie mostów było sygnałem do rozpoczęcia powstania.
W czasach II Rzeczypospolitej w okresie 1922–1927 był oficerem Sztabu Generalnego WP. W 1929 ukończył Wyższą Szkołę Wojenną, następnie był wykładowcą w szkole i dowódcą batalionu w 65 pułku piechoty. 20 września 1930 roku ogłoszono jego przeniesienie do Dowództwa 12 Dywizji Piechoty w Tarnopolu na stanowisko szefa sztabu.
23 marca 1932 został przeniesiony do Korpusu Ochrony Pogranicza na stanowisko szefa sztabu. 17 września 1936 został mianowany dowódcą Pułku KOP „Sarny”. 4 października 1936 objął obowiązki dowódcy pułku. Od 1 listopada 1936 do 15 marca 1937 dowodził w zastępstwie Brygadą KOP „Polesie”. 16 marca 1937 został dowódcą Pułku KOP „Snów”. 14 listopada 1938 powrócił do Dowództwa KOP w Warszawie na stanowisko szefa sztabu. Ciężko chory ostatni rok spędził w szpitalu. Zmarł 24 lutego 1939 w Warszawie na nowotwór mózgu. Pośmiertnie awansowany do stopnia pułkownika. Pochowany 27 lutego 1939 na Cmentarzu Wojskowym na Powązkach (kwatera B5-1-4).
Upamiętnienie.
Od 2019 roku Tadeusz Puszczyński jest patronem 13 Śląskiej Brygady Obrony Terytorialnej.

</doc>
<doc id="1499835" url="https://pl.wikipedia.org/wiki?curid=1499835" title="Jonas Šimėnas">
Jonas Šimėnas

Jonas Šimėnas (ur. 31 lipca 1953 w Papiliai w rejonie oniksztyńskim, zm. 15 marca 2023 w Wilnie) – litewski polityk, geolog, poseł na Sejm.
Życiorys.
W 1978 uzyskał specjalizację z zakresu hydrogeologii, studiował na Uniwersytecie Wileńskim. Pracował w ekspedycjach geologicznych organizowanych przez Litewską Geologiczną Administrację. Od 1981 był zatrudniony w Gorżdach przy odwiertach na Morzu Bałtyckim.
W 1988 zaangażował się w działalność polityczną w ramach niepodległościowego Sąjūdisu, kierując jego lokalnymi strukturami. 24 lutego 1990 wybrano go deputowanym Rady Najwyższej Litewskiej SRR. Należał do sygnatariuszy Aktu Przywrócenia Państwa Litewskiego z 11 marca 1990.
Po zakończeniu kadencji parlamentu od 1992 był doradcą parlamentarnej frakcji Litewskiej Partii Chrześcijańskich Demokratów i asystentem lidera tego ugrupowania, Algirdasa Saudargasa. W 1996 krótko pracował w ministerstwie ochrony środowiska jako główny specjalista. W tym samym roku z ramienia chadeków uzyskał ponownie mandat posła na Sejm, który sprawował do 2000. Bez powodzenia kandydował w kolejnych wyborach parlamentarnych. Zajął się działalnością naukową, opublikował prace poświęcone m.in. biopaliwom. Pozostawał jednocześnie członkiem chadeków, a po zjednoczeniu w 2008 przystąpił do Związku Ojczyzny.
Na skutek wyborów do Sejmu w tym samym roku powrócił do parlamentu, uzyskując mandat z listy partyjnej TS-LKD. W 2012 nie został ponownie wybrany. W 2020 dołączył do nowego ugrupowania pod nazwą Związek Chrześcijański, był w 2020 jego kandydatem do Sejmu.

</doc>
<doc id="1499836" url="https://pl.wikipedia.org/wiki?curid=1499836" title="Ethelwynn Trewavas">
Ethelwynn Trewavas

Ethelwynn Trewavas (ur. 5 listopada 1900 w Penzance, zm. 16 sierpnia 1993 w Reading) – brytyjska ichtiolożka, związana z Muzeum Historii Naturalnej w Londynie. Pamiętana jest głównie za prace nad rybami z rodzin Cichlidae i Sciaenidae. Współpracowała m.in. z Charlesem Tatem Reganem.

</doc>
<doc id="1499837" url="https://pl.wikipedia.org/wiki?curid=1499837" title="Jonas Simenas">
Jonas Simenas



</doc>
<doc id="1499844" url="https://pl.wikipedia.org/wiki?curid=1499844" title="Ewangelicki Kościół Unijny">
Ewangelicki Kościół Unijny



</doc>
<doc id="1499845" url="https://pl.wikipedia.org/wiki?curid=1499845" title="Michał Racoviță">
Michał Racoviță

Michał Racoviţă (rum. "Mihai Racoviţă"; zm. 1744) – hospodar Mołdawii, w latach 1703–1705, 1707–1709 i 1716–1726, oraz hospodar Wołoszczyzny, w latach 1730–1731 i 1741–1744, w obu krajach jako Michał III.
Biografia.
Pochodził z rodu Racoviţă - był jego pierwszym przedstawicielem na tronach księstw rumuńskich. Jego matka pochodziła z bojarskiego rodu Cantacuzino, którego przedstawiciele zasiadali na tronach hospodarskich na przełomie XVII i XVIII w. Kilkakrotnie obejmował trony wołoski i mołdawski. W czasie swych rządów w Mołdawii, które przypadły na okres wojny północnej, Michał nawiązał kontakty z Rosją - planował zamach na króla szwedzkiego Karola XII, gdy ten po bitwie pod Połtawą schronił się pod opiekę sułtana w Benderach nad Dniestrem, w pobliżu granicy Mołdawii. Takie zaangażowanie po stronie cara Piotra Wielkiego spowodowało usunięcie Michała z tronu. Gdy powrócił na niego siedem lat później, jego kraj ponownie został zaangażowany w wojnę między mocarstwami - podczas VI wojna austriacko-turecka wojny austriacko-tureckiej wojska Habsburgów wkroczyły do Mołdawii, tym razem jednak Michał jednoznacznie opowiedział się po stronie tureckiej, z pomocą tatarską pokonując Austriaków podczas podjętej przez nich próby zdobycia Jass. Później brał udział w walkach przeciw Austriakom na terenie Siedmiogrodu.
Synami Michała byli przyszli hospodarowie Mołdawii i Wołoszczyzny: Konstantyn Racoviță i Stefan Racoviță, po godności te sięgnął także jego zięć Scarlat Ghica.

</doc>
<doc id="1499848" url="https://pl.wikipedia.org/wiki?curid=1499848" title="Eustomias trewavasae">
Eustomias trewavasae

Eustomias trewavasae – gatunek niewielkiej głębinowej ryby z rodziny wężorowatych (Stomiidae). Nazwa gatunkowa honoruje brytyjską ichtiolog Ethelwynn Trewavas.
Charakterystyka.
"Eustomias trewavasae" jest niewielką rybą, maksymalna długość wynosi 26 cm. Nie posiada płetwy grzbietowej. Samce posiadają duży narząd świetlny (fotofor) za okiem, nieobecny lub niewielki u samic. Mniejsze punkcikowate fotofory rozmieszczone są wzdłuż całego ciała u obu płci.

</doc>
<doc id="1499850" url="https://pl.wikipedia.org/wiki?curid=1499850" title="Reinhold Buettner">
Reinhold Buettner



</doc>
<doc id="1499851" url="https://pl.wikipedia.org/wiki?curid=1499851" title="Maria Przemyślidka">
Maria Przemyślidka

Maria Przemyślidka (XII w.) – córka księcia czeskiego Sobiesława I.
Podczas Zielonych Świąt 1138 książę Sobiesław I przebywał w Bambergu na spotkaniu z nowo obranym królem niemieckim Konradem III. Wówczas zapewne z inicjatywy Sobiesława powstały dwa projekty małżeńskie. Jego córka Maria miała poślubić margrabiego Austrii Leopolda IV, który był przyrodnim bratem władcy Niemiec. Henryk syn Konrada III miał poślubić Zofię, córkę króla Węgier Beli II.
28 września 1138 (dzień świętego Wacława) Maria poślubiła Leopolda IV. Ślub odbył się w Ołomuńcu. Posag panny młodej wynosił 500 grzywien srebra. W święto Zesłania Świętego Ducha 11 czerwca 1139 nastąpiły formalne zaręczyny Henryka z Zofią węgierską.
Leopold IV zmarł w 1141. Małżeństwo było bezdzietne. Maria wyszła powtórnie za władcę Badenii Hermana III. Z drugiego małżeństwa miała córkę Gertrudę.

</doc>
<doc id="1499854" url="https://pl.wikipedia.org/wiki?curid=1499854" title="Bovo (kardynał)">
Bovo (kardynał)

Bovo z Lavicum (zm. 1099 lub 1100) – włoski duchowny katolicki, kardynał-biskup Tusculum z nominacji papieża Urbana II. Uczestnik papieskiej elekcji 1099 i współkonsekrator papieża Paschalisa II. Nie występuje jako sygnatariusz bulli papieskich.

</doc>
<doc id="1499856" url="https://pl.wikipedia.org/wiki?curid=1499856" title="Jednota Wileńska">
Jednota Wileńska



</doc>
<doc id="1499857" url="https://pl.wikipedia.org/wiki?curid=1499857" title="Gambelia">
Gambelia



</doc>
<doc id="1499859" url="https://pl.wikipedia.org/wiki?curid=1499859" title="Jednota wileńska">
Jednota wileńska



</doc>
<doc id="1499861" url="https://pl.wikipedia.org/wiki?curid=1499861" title="Jekaterina Kowalewska">
Jekaterina Kowalewska



</doc>
<doc id="1499868" url="https://pl.wikipedia.org/wiki?curid=1499868" title="Jurgis Razma">
Jurgis Razma

Jurgis Razma (ur. 14 marca 1958 w miejscowości Žvirblaičiai w rejonie płungiańskim) – litewski polityk i inżynier, poseł na Sejm.
Życiorys.
Ukończył szkołę średnią w Płungianach, a w 1981 studia na Wydziale Fizyki Uniwersytetu Wileńskiego. Następnie do 1991 pracował na tej uczelni.
W 1988 zaangażował się w działalność polityczną w ramach niepodległościowego Sąjūdisu, w latach 1994–1995 pełnił funkcję sekretarza wykonawczego tej organizacji. W 1991 zajmował stanowisko doradcy premiera Litwy, następnie do 1993 był asystentem posła i profesora Tautvydasa Lideikisa. Od 1995 przez rok zasiadał w radzie miejskiej Wilna.
W 1993 znalazł się wśród założycieli Związku Ojczyzny. W 1996 został przedstawicielem tej partii w Sejmie litewskim, uzyskiwał reelekcję w 2000, 2004 i 2008. Był wiceprzewodniczącym i przewodniczącym frakcji konserwatystów. W 2012, 2016 i 2020 był wybierany na kolejne kadencje litewskiego parlamentu. W 2020 objął funkcję pierwszego wiceprzewodniczącego Sejmu.

</doc>
<doc id="1499869" url="https://pl.wikipedia.org/wiki?curid=1499869" title="Jekaterina Korbut">
Jekaterina Korbut



</doc>
<doc id="1499872" url="https://pl.wikipedia.org/wiki?curid=1499872" title="Cyrla Hanulowa">
Cyrla Hanulowa

Cyrla Hanulowa lub Cerla Hanulowa – polana w Gorcach, znajdująca się na grzbiecie odchodzącym od Kudłonia w północno-zachodnim kierunku. Jest nieduża, znajduje się w zakończeniu tego grzbietu, obejmując kulminację wierzchołkową i część grzbietu. W jej północno-zachodnim narożu znajduje się szałas z dużym okapem nad wejściem, boczną szopą i, nietypowo dla gorczańskich szałasów, przykryty dachówką. Nazwa polany pochodzi od słowa "cyrhlenie" (w wymowie ludowej także "cerhlenie"), oznaczającego dawny sposób tworzenia polan poprzez wypalanie.
Polana znajduje się w administracyjnym obszarze wsi Konina w województwie małopolskim, w powiecie limanowskim, w gminie Niedźwiedź. Była intensywnie użytkowana do końca lat 70. XX wieku. Od 1981 włączona została w obszar Gorczańskiego Parku Narodowego, który obejmuje również dawny las gminny wsi Konina na zboczach poniżej polany. W lesie tym na południowo-zachodnich i zachodnich stromych zboczach rośnie największa w Gorcach liczba drzew pomnikowych. Są to dorodne jodły o wysokości sięgającej 35–40 m, przy średnicy powyżej 100 cm w pierśnicy. Największa z tych jodeł miała w 2004 wysokość 41 m i średnicę 138 cm w pierśnicy i jest to największa jodła w Gorczańskim Parku Narodowym i najwyższa w całej Polsce.
Szlaki turystyki pieszej.
 Konina – Cyrla Hanulowa – Kopa – Figurki Niżne – Figurki Średnie – Figurki – Pustak – Kudłoń. Odległość 4,5 km, suma podejść 610 m, czas przejścia 2 godz., z powrotem 1 godz. 10 min.

</doc>
<doc id="1499873" url="https://pl.wikipedia.org/wiki?curid=1499873" title="SC Internacional Porto Alegre">
SC Internacional Porto Alegre



</doc>
<doc id="1499874" url="https://pl.wikipedia.org/wiki?curid=1499874" title="Synagoga w Novým Bydžovie">
Synagoga w Novým Bydžovie

Synagoga w Novým Bydžovie () – synagoga znajdująca się w Novým Bydžovie, w Czechach.
Synagoga znajduje się 100 metrów na południe od rynku w miejskim parku. Niegdyś w tym miejscu znajdował się środek getta. Budowlę wzniesiono roku 1719 na miejscu starszej drwnianej. Była przebudowana w 1838 roku. W 1902 roku nadano jej cechy secesyjne. Była użytkowana do II wojny światowej. Po wojnie została adaptowana na Ewangelicki Kościół Czeskobraterski.

</doc>
<doc id="1499878" url="https://pl.wikipedia.org/wiki?curid=1499878" title="AA Internacional Limeira">
AA Internacional Limeira



</doc>
<doc id="1499879" url="https://pl.wikipedia.org/wiki?curid=1499879" title="União Agrícola Barbarense FC de Santa Bárbara d'Oeste">
União Agrícola Barbarense FC de Santa Bárbara d'Oeste



</doc>
<doc id="1499881" url="https://pl.wikipedia.org/wiki?curid=1499881" title="Krasnoturinsk">
Krasnoturinsk



</doc>
<doc id="1499883" url="https://pl.wikipedia.org/wiki?curid=1499883" title="U-107">
U-107



</doc>
<doc id="1499885" url="https://pl.wikipedia.org/wiki?curid=1499885" title="U-108">
U-108



</doc>
<doc id="1499886" url="https://pl.wikipedia.org/wiki?curid=1499886" title="Juan de Camargo">
Juan de Camargo

Juan de Camargo Angulo (ur. 30 czerwca 1663 - zm. 24 maja 1733) – hiszpański duchowny katolicki. Biskup Pampeluny od 1716 roku do 1725, kiedy zrezygnował. 18 lipca 1720 został mianowany Wielkim Inkwizytorem Hiszpanii i sprawował ten urząd aż do śmierci. W czasie kierowania przez niego Hiszpańską Inkwizycją doszło do ostatniej w jej dziejach fali krwawych prześladowań żydowskich konwertytów – w 66 "autos da fe" jakie odbyły się w latach 1721-1725 dziewięćdziesiąt trzy osoby zostały stracone, a setki innych skazano na inne kary.

</doc>
<doc id="1499888" url="https://pl.wikipedia.org/wiki?curid=1499888" title="U-109">
U-109



</doc>
<doc id="1499891" url="https://pl.wikipedia.org/wiki?curid=1499891" title="Nacional AC São Paulo">
Nacional AC São Paulo



</doc>
<doc id="1499893" url="https://pl.wikipedia.org/wiki?curid=1499893" title="U-110">
U-110



</doc>
<doc id="1499895" url="https://pl.wikipedia.org/wiki?curid=1499895" title="U-111">
U-111



</doc>
<doc id="1499896" url="https://pl.wikipedia.org/wiki?curid=1499896" title="Jochen Mass">
Jochen Mass

Jochen Mass (ur. 30 września 1946 w Dorfen) – niemiecki kierowca wyścigowy.
Kariera wyścigowa.
Początki.
Mass, marynarz z zawodu, przeszedł w 1972 z wyścigów aut turystycznych do Formuły 2. Rok później ukończył te mistrzostwa na 2. miejscu (za Jean-Pierre Jarierem). Wygrywając dwa wyścigi: w szwedzkiej Kinnekulle i na niemieckim Hockenheimringu oraz zdobywając trzy razy 2. miejsca pokazał swojemu szefowi, Johnowi Surteesowi, że nadaje się do startów w zespole F1.
Formuła 1.
Debiut.
Jeszcze w tym samym roku Mass debiutował w F1 14 czerwca 1973 w GP Wielkiej Brytanii. Na torze Silverstone wystartował Surteesem-Fordem. Masowa kolizja pod koniec 1. okrążenia zmusiła Niemca, podobnie jak 8 innych kierowców, do wycofania się. Do drugiego swojego wyścigu, GP Niemiec rozgrywanego na legendarnym torze Nürburgring, Mass startował z 15. miejsca, jednak wyścig ukończył na porządnym 7. miejscu (tuż za strefą punktową). W 3. swoim wyścigu i jednocześnie finale sezonu Mass miał awarię silnika.
Niemiec zapewnił sobie stałe starty na sezon 1974, a jego kolegą z zespołu był Carlos Pace. Rok ten był jednak bardzo rozczarowujący dla perspektywicznego kierowcy. Po tym jak w połowie sezonu Pace przeszedł do Brabhama, dochodziło między Surteesem i Massem do nieporozumień. Na ostatnie dwa wyścigi roku Niemiec pojawił się w McLarenie, jednak cały czas nie mógł zdobyć debiutanckiego punktu. Mimo to szef McLarena, Teddy Mayer, po obejrzeniu GP USA uznał go za wartościowego zawodnika i zatrudnił go na kolejny rok startów.
Zwycięstwo w Barcelonie.
W latach 1975-1977 Mass znalazł w McLarenie pewną posadę, jednak pozostawał w cieniu zespołowych kolegów: 2-krotnego mistrza świata Emersona Fittipaldiego (1975) i Jamesa Hunta (1976, 1977). Obaj ci kierowcy w danych latach wygrali dla zespołu 11 wyścigów, a Niemiec mógł pochwalić się tylko jednym triumfem. Sukces ten osiągnął w nietypowych i tragicznych okolicznościach. 27 kwietnia 1975 odbywało się GP Hiszpanii na torze Montjuïc pod Barceloną. Trasa już przed wyścigiem uważana była za bardzo niebezpieczną; zawodnicy protestowali, jednak nie przyniosło to skutku. Wyścig został rozegrany. Po kilku poważnych incydentach na 25. okrążeniu od samochodu Rolfa Stommelena urwał się tylny spojler. Awaria posłała Stommelena na bandę od której się odbił i przeleciał w poprzek trasy nad bandą z drugiej strony toru. W wypadku zginęły 4 osoby (strażak, fotograf i 2 widzów), a sam kierowca złamał nogę, nadgarstek i pękły mu dwa żebra. Wyścig trwał jeszcze 4 okrążenia, podczas których Mass wyprzedził prowadzącego Jackiego Ickxa. Następnie zawody zakończono i przyznano połowę kompletu punktów. Było to jedyne zwycięstwo Jochena Massa w F1.
Śmierć Gilles'a Villeneuve'a.
Po średnio udanym sezonie 1977, Mass musiał szukać nowego pracodawcy. Nie miał szans na angaż w dobrym zespole, więc brał pod uwagę wszystkie proponowane oferty. Na sezon 1978 zatrudnił się w nowo założonym i bardzo słabym ATS. W latach 1979-1980 Mass jeździł dla przyzwoitego zespołu Arrows. Po przerwie w 1981, Niemiec powrócił w 1982, kiedy to był członkiem zespołu March. Jego najlepszą pozycją było 7. miejsce w GP USA – Zachód. Tego sezonu na Massa zwrócono jednak uwagę głównie za sprawą niezawinionego wypadku, w którym uczestniczył. W trakcie kwalifikacji przed GP Belgii na torze Zolder zginął Kanadyjczyk Gilles Villeneuve. 10 minut przed końcem kwalifikacji Villeneuve zaczął doganiać znajdującego się przed nim na okrążeniu zjazdowym Massa. Obaj kierowcy wjechali w bardzo szybki lewy zakręt. Zaraz po przejechaniu zakrętu Niemiec chciał ułatwić wyprzedzenie i zaczął zjeżdżać na bok. Kanadyjczyk zaczął już wyprzedzać Massa, co doprowadziło do zderzenia przy dużej prędkości. Bolid Villeneuve'a wystrzelił w górę i zaczął koziołkować. Kanadyjczyk został wyrzucony z samochodu i zmarł po kilku godzinach w szpitalu.
Sezon 1982 był ostatnim w F1 Niemca. Uczestniczył on w 105 wyścigach (w 114 weekendach wyścigowych). Zdobył 71 punktów i 8 razy stanął na podium.
Sukcesy po Formule 1.
W latach 80. Mass jeździł autami sportowymi Porsche i Sauber-Mercedes. W 1983 był w zespole Fitzpatrick-Team, jednak jego miejsce zajął Rolf Stommelen. Stommelen zginął po wypadku na torze Riverside.
W 1989 Mass wygrał razem z Manuelem Reuterem i Stanleyem Dickensem w Sauberze-Mercedesie legendarny 24-godzinny wyścig Le Mans.
Po zakończeniu kariery.
W latach 1993-1997 Mass był komentatorem wyścigów Formuły 1 w RTL. Obecnie prowadzi muzealne modele wyścigowe Mercedesa-Benza.

</doc>
<doc id="1499899" url="https://pl.wikipedia.org/wiki?curid=1499899" title="U-135">
U-135



</doc>
<doc id="1499900" url="https://pl.wikipedia.org/wiki?curid=1499900" title="Wskaz">
Wskaz



</doc>
<doc id="1499903" url="https://pl.wikipedia.org/wiki?curid=1499903" title="U-136">
U-136



</doc>
<doc id="1499904" url="https://pl.wikipedia.org/wiki?curid=1499904" title="U-137">
U-137



</doc>
<doc id="1499905" url="https://pl.wikipedia.org/wiki?curid=1499905" title="U-138">
U-138



</doc>
<doc id="1499906" url="https://pl.wikipedia.org/wiki?curid=1499906" title="U-139">
U-139



</doc>
<doc id="1499907" url="https://pl.wikipedia.org/wiki?curid=1499907" title="U-140">
U-140



</doc>
<doc id="1499908" url="https://pl.wikipedia.org/wiki?curid=1499908" title="Alonso Fernández de Córdoba y Aguilar">
Alonso Fernández de Córdoba y Aguilar

Alonso Fernández de Córdoba y Aguilar (ur. 21 września 1653 w Montilla, zm. 19 września 1699 w Madrycie) – hiszpański duchowny, kardynał i inkwizytor. 
Życiorys.
Pochodził z rodziny książąt Feria i markizów Priega. Przyjął święcenia kapłańskie i został kanonikiem kapituł katedralnych w Kordobie i Toledo. Kilkakrotnie odrzucał propozycje objęcia którejś ze stolic biskupich w Hiszpanii. 22 lipca 1697 papież Innocenty XII mianował go kardynałem, nigdy nie otrzymał jednak kapelusza kardynalskiego ani kościoła tytularnego. 5 września 1699 został mianowany wielkim inkwizytorem Hiszpanii, nie zdążył jednak objąć tej funkcji. Zmarł w Madrycie.

</doc>
<doc id="1499909" url="https://pl.wikipedia.org/wiki?curid=1499909" title="U-141">
U-141



</doc>
<doc id="1499910" url="https://pl.wikipedia.org/wiki?curid=1499910" title="U-142">
U-142



</doc>
<doc id="1499913" url="https://pl.wikipedia.org/wiki?curid=1499913" title="SC Corinthians Paulista São Paulo">
SC Corinthians Paulista São Paulo



</doc>
<doc id="1499919" url="https://pl.wikipedia.org/wiki?curid=1499919" title="EC XV de Novembro Piracicaba">
EC XV de Novembro Piracicaba



</doc>
<doc id="1499920" url="https://pl.wikipedia.org/wiki?curid=1499920" title="Cwibak">
Cwibak



</doc>
<doc id="1499921" url="https://pl.wikipedia.org/wiki?curid=1499921" title="Kościół Ewangelicko-Unijny na Polskim Górnym Śląsku">
Kościół Ewangelicko-Unijny na Polskim Górnym Śląsku



</doc>
<doc id="1499922" url="https://pl.wikipedia.org/wiki?curid=1499922" title="Kościół Ewangelicko-Unijny">
Kościół Ewangelicko-Unijny



</doc>
<doc id="1499923" url="https://pl.wikipedia.org/wiki?curid=1499923" title="Romualdas Ozolas">
Romualdas Ozolas

Romualdas Ozolas (ur. 31 stycznia 1939 w miejscowości Johaniszkiele, zm. 6 kwietnia 2015 w Wilnie) – litewski polityk, filolog, filozof, w latach 1990–1991 wicepremier, poseł na Sejm.
Życiorys.
W 1962 ukończył studia na wydziale historyczno-filologicznym Uniwersytetu Wileńskiego. W latach 1965–1968 pracował jako sekretarz wykonawczy i następnie redaktor magazynu kulturalnego „Kultūros barai”. Od 1973 do 1989, po odbyciu studiów podyplomowych, był zatrudniony jako wykładowca filozofii na Uniwersytecie Wileńskim. Od 1975 pracował jednocześnie w sekretariacie Rady Ministrów Litewskiej SRR, a od 1980 jako zastępca redaktora naczelnego w wydawnictwie „Mintis”.
Od 1973 do 1990 należał do Komunistycznej Partii Litwy. W 1988 był jednocześnie jednym z założycieli Sąjūdisu, następnie został wiceprzewodniczącym powołanego przez tę organizację Sejmu. Był również założycielem i pierwszym redaktorem naczelnym wydawanej przez Sąjūdis gazety „Atgimimas”. Był jednym z kandydatów do roli przywódcy ruchu, ale jesienią 1988 ustąpił na rzecz Vytautasa Landsbergisa.
W 1989 w pierwszych częściowo wolnych wyborach został wybrany na Zjazd Deputowanych Ludowych ZSRR, w latach 1989–1990 był również deputowanym Rady Najwyższej LSRR. Sprawował mandat poselski w Radzie Najwyższej LSRR kadencji 1990–1992, znajdując się wśród sygnatariuszy aktu niepodległości z 11 marca 1990. Od marca 1990 do stycznia 1991 pełnił funkcję wicepremiera w pierwszym po odzyskaniu przez Litwę niepodległości rządzie kierowanym przez Kazimirę Prunskienė. Wchodził w skład komisji ds. przygotowania Konstytucji Republiki Litewskiej oraz delegacji ds. negocjacji z władzami ZSRR, a następnie Federacji Rosyjskiej.
Zasiadał w Sejmie przez dwie kolejne kadencje (do 2000), w latach 1996–1999 był wiceprzewodniczącym izby. Na przełomie 1994 i 1995 kierował misją dobrej woli litewskiego Sejmu do spraw konfliktu w Czeczenii. W 1993 stanął na czele nowej partii – Litewskiego Związku Centrum, którą kierował do 2000. W 2003 sprzeciwił się połączeniu tego zmarginalizowanego wówczas ugrupowania ze Związkiem Nowoczesnych Chrześcijańskich Demokratów i Litewskim Związkiem Liberałów, powołując własną formację pod nazwą Narodowa Partia Centrum (od 2005 działającą jako Litewska Partia Centrum). Z jej list bez powodzenia kandydował m.in. w wyborach parlamentarnych w 2008.
Był autorem książek z zakresu filozofii i publikacji poświęconych okresowi odzyskiwania niepodległości. Uhonorowano go Nagrodą im. Stasysa Šalkauskisa.

</doc>
<doc id="1499924" url="https://pl.wikipedia.org/wiki?curid=1499924" title="Hu Jia">
Hu Jia

Hu Jia (; ur. 25 lipca 1973 w Pekinie) – chiński działacz społeczny i dysydent w Chińskiej Republice Ludowej. Pracuje na rzecz ruchu demokratycznego, ochrony środowiska i praw osób zarażonych HIV. Jego żona, Zeng Jinyan, jest również aktywistką na rzecz praw człowieka i znaną chińską blogerką.
Od 17 lipca 2006 roku Hu Jia przebywał de facto w areszcie domowym w swoim pekińskim mieszkaniu. Areszt polegał na tym, że przez całą dobę przed budynkiem albo w mieszkaniu na parterze przebywali ubrani po cywilnemu agenci policji, którzy uniemożliwiali Hu Jia opuszczanie mieszkania i śledzili jego żonę.
W grudniu 2007 roku Hu Jia został aresztowany. W kwietniu 2008 roku skazany został na 3 lata i sześć miesięcy więzienia pod zarzutem podżegania do obalenia władzy państwowej.
Hu Jia jest autorem i jednocześnie bohaterem filmu "Prisoners in Freedom City" ("Więźniowie w Mieście Wolności"). Jest to dokument nakręcony z ukrycia w czasie, gdy Hu Jia przebywał w areszcie domowym (w swoim mieszkaniu na osiedlu Miasto Wolności w Pekinie, stąd ironiczny tytuł), a jego żona była nieustannie śledzona przez agentów. W Polsce można go obejrzeć na pokazach organizowanych przez Amnesty International.
21 kwietnia 2008 roku rada miasta Paryża przyznała Hu Jia honorowe obywatelstwo. 23 października 2008 Parlament Europejski uhonorował go Nagrodą Sacharowa.
26 czerwca 2011 roku został zwolniony z więzienia.

</doc>
<doc id="1499925" url="https://pl.wikipedia.org/wiki?curid=1499925" title="América FC de Rio de Janeiro">
América FC de Rio de Janeiro



</doc>
<doc id="1499928" url="https://pl.wikipedia.org/wiki?curid=1499928" title="Angiogenina">
Angiogenina

Angiogenina – białko zwierzęce posiadające zdolność do stymulowania tworzenia nowych naczyń krwionośnych. Angiogenina pod względem strukturalnym podobna jest do rybonukleazy i na tej podstawie postuluje się istnienie wspólnego przodka tych protein. Około 35 procent pozycji aminokwasowych jest identycznych u obu białek.

</doc>
<doc id="1499929" url="https://pl.wikipedia.org/wiki?curid=1499929" title="Ulica Jana III Sobieskiego w Wejherowie">
Ulica Jana III Sobieskiego w Wejherowie

Ulica Jana III Sobieskiego – reprezentacyjna ulica Wejherowa, biegnąca przez środek Śródmieścia i Dzielnicy Zachodniej.

</doc>
<doc id="1499931" url="https://pl.wikipedia.org/wiki?curid=1499931" title="Obróżkogwanowate">
Obróżkogwanowate

Obróżkogwanowate (Crotaphytidae) – rodzina jaszczurek z infrarzędu Iguania, wcześniej zaliczana w randze podrodziny Crotaphytinae do legwanowatych (Iguanidae).
Występowanie i biotop.
Zamieszkują suche, kamieniste obszary południowych i centralnych Stanów Zjednoczonych oraz północny Meksyk.
Charakterystyka.
Rodzina obejmuje jaszczurki średnich rozmiarów (100–145 mm długości), o dużej głowie, długich nogach i długim ogonie. Prowadzą dzienny tryb życia. Żywią się bezkręgowcami i małymi kręgowcami. Wśród skał potrafią się poruszać na tylnych nogach. W obliczu zagrożenia wydają piskliwe dźwięki. Jajorodne. Samice składają jednorazowo 3–8 jaj.
Systematyka.
Do rodziny należą następujące rodzaje:

</doc>
<doc id="1499935" url="https://pl.wikipedia.org/wiki?curid=1499935" title="Bojan">
Bojan



</doc>
<doc id="1499936" url="https://pl.wikipedia.org/wiki?curid=1499936" title="Cmentarz wojenny we Fricourt">
Cmentarz wojenny we Fricourt

Cmentarz wojenny we Fricourt – cmentarz wojenny z czasów I wojny światowej położony w miejscowości Fricourt we Francji. Cmentarz stanowi miejsce pochówku ponad 17 000 żołnierzy niemieckich poległych w trakcie ofensywy roku 1914 a także bitwy nad Sommą oraz ofensywy roku 1918. Większość żołnierzy służyła w 2 armii niemieckiej.
Cmentarz został zbudowany w 1920 roku przez francuskie władze wojskowe w celu pochowania żołnierzy niemieckich poległych w 79 miejscowościach w regionie Albert, Combles, Bapaume oraz Villers-Bretonneux. Cmentarz zawiera łącznie ponad 5 000 grobów, z czego większość stanowią groby grupowe składające się z czterech poległych.
Na cmentarzu pochowany był Manfred von Richthofen, niemiecki pilot a także as myśliwski z czasów I wojny światowej zestrzelony 21 kwietnia 1918 roku. Ciało "Czerwonego Barona" zostało pochowane przez Brytyjczyków z pełnymi honorami wojskowymi. Później ciało Richthofena zostało przeniesione na Cmentarz Inwalidów w Berlinie, a ostatecznie zostało złożone na cmentarzu w rodzinnym mieście pilota, Wiesbaden.
Od 1929 roku cmentarz podlega administracji Niemieckiej Komisji Cmentarzy Wojennych (niem. "Volksbund Deutsche Kriegsgräberfürsorge"). Komisja dokonała renowacji cmentarza odnowiła groby, a także ufundowała główną bramę cmentarza wykonaną z żelaza. Na cmentarzu sadzono również drzewa oraz inną roślinność w celu poprawienia względów estetycznych cmentarza. W 1939 roku wraz z wybuchem II wojny światowej prace renowacyjne na cmentarzu zostały wstrzymane.
W 1966 podpisano francusko-niemieckie porozumienie dotyczące statusu cmentarzy wojennych. Dzięki temu cmentarz we Fricourt został oficjalnie zarejestrowany jako niemiecki cmentarz we Francji, dzięki czemu Niemiecka Komisja Cmentarzy Wojennych może oficjalnie nadzorować cmentarz bez problemów stawianych przez stronę francuską. W 1977 roku rozpoczęto wymianę krzyży cmentarnych, a także odnowiono informację na temat poległych.
Na cmentarzu łącznie pochowano ponad 17 000 żołnierzy, z czego około 12 000 żołnierzy zidentyfikowano. Spośród wszystkich grobów, 14 mogił stanowią groby żołnierzy pochodzenia żydowskiego poległych po stronie Niemiec.

</doc>
<doc id="1499937" url="https://pl.wikipedia.org/wiki?curid=1499937" title="Country soul">
Country soul

Country soul – gatunek muzyczny, łączący southern soul z muzyką country. Za pioniera tego stylu uznawany jest przede wszystkim Ray Charles. Do innych artystów country soulowych należą m.in. Solomon Burke i Percy Sledge.
Country soulowi artyści.
Najsłynniejsi artyści wykonujący muzykę country soulową:

</doc>
<doc id="1499938" url="https://pl.wikipedia.org/wiki?curid=1499938" title="ANG">
ANG



</doc>
<doc id="1499940" url="https://pl.wikipedia.org/wiki?curid=1499940" title="Crotaphytidae">
Crotaphytidae



</doc>
<doc id="1499941" url="https://pl.wikipedia.org/wiki?curid=1499941" title="Władisław Tiernawski">
Władisław Tiernawski

Władisław Michajłowicz Tiernawski, ros. Владислав Михайлович Тернавский, ukr. Владислав Михайлович Тернавський, "Władysław Mychajłowicz Ternawski" (ur. 2 maja 1969 w Kijowie, Ukraińska SRR) – rosyjski piłkarz pochodzenia ukraińskiego, grający na pozycji środkowego lub lewego obrońcy, reprezentant Rosji. W końcu 1996 zmienił obywatelstwo ukraińskie na rosyjskie.
Kariera piłkarska.
Kariera klubowa.
Wychowanek SDJuSzOR Dynamo Kijów. Karierę piłkarską rozpoczął w ukraińskim klubie Dynamo Irpień. W 1988 roku został piłkarzem Dynama Kijów, jednak przez cztery lata nie potrafił przebić się do pierwszego składu tego klubu i występował głównie w rezerwach, a potem w Dynamo-2 Kijów. W latach 1993-1994 grał w Nywie Tarnopol.
Latem 1994 Tiernawski trafił do Rosji i przez pół sezonu występował w Spartaku Moskwa, z którym wywalczył mistrzostwo Rosji. Na początku 1995 roku znów grał w ukraińskiej lidze, w zespole Czornomorca Odessa. W 1996 roku powrócił do Rosji, gdzie został piłkarzem Tekstilszczyka Kamyszyn, ale już w 1997 roku ponownie zmienił barwy klubowe i podpisał kontrakt z Saturnem Ramienskoje. Następnie przeszedł do Rostselmaszu Rostów, ale po pobycie w rezerwach tego klubu odszedł do Dinama Stawropol. W tym samym roku grał jeszcze w Szynniku Jarosław. Od 2000 roku co sezon zmieniał kluby. Najpierw grał w Wołgarze-Gazprom Astrachań, następnie w Lokomotiw-NN Niżny Nowogród, a w 2002 roku w kazachskim Irtyszu Pawłodar, w barwach którego zakończył karierę.
Kariera reprezentacyjna.
W reprezentacji Rosji Tiernawski zadebiutował 20 kwietnia 1994 roku w wygranym 1:0 towarzyskim meczu z Turcją. W tym samym roku został powołany przez selekcjonera Pawła Sadyrina do kadry na Mistrzostwa Świata w USA. Tam wystąpił we dwóch grupowych spotkaniach: przegranym 0:2 z Brazylią i wygranym 6:1 z Kamerunem. Ostatni mecz w kadrze narodowej rozegrał we wrześniu 1996 przeciwko Cyprowi (4:0). Łącznie wystąpił w niej 7 razy.
Kariera trenerska.
Po zakończeniu kariery piłkarskiej rozpoczął pracę szkoleniową. W 2004 pomagał trenować Żemczużyna Budionowsk, a od 2007 do 18 kwietnia 2008 Witiaź Podolsk. W 2010 prowadził podolski klub.

</doc>
<doc id="1499943" url="https://pl.wikipedia.org/wiki?curid=1499943" title="Maiasaura">
Maiasaura



</doc>
<doc id="1499947" url="https://pl.wikipedia.org/wiki?curid=1499947" title="Masiakasaurus">
Masiakasaurus



</doc>
<doc id="1499949" url="https://pl.wikipedia.org/wiki?curid=1499949" title="Jesus Of Suburbia">
Jesus Of Suburbia



</doc>
<doc id="1499950" url="https://pl.wikipedia.org/wiki?curid=1499950" title="Đồng Xoài">
Đồng Xoài

Đồng Xoài – miasto w południowym Wietnamie, stolica prowincji Bình Phước. W 2008 roku ludność miasta wynosiła 27 842 mieszkańców.

</doc>
<doc id="1499951" url="https://pl.wikipedia.org/wiki?curid=1499951" title="Bojan (postać)">
Bojan (postać)

Bojan (Bajan) – wzmiankowany jedynie w "Słowie o wyprawie Igora" wieszczy gęślarz i poeta ruski, a także drużynnik Jarosława Mądrego. Poświęcono mu dziesiątą część tekstu utworu.
Życie Bojana datuje się na koniec XI i początek XII wieku. W utworze Bojan nazywany jest "wnukiem Welesowym", co wskazuje że prawdopodobnie był wołchwem.
Pomimo iż autentyczność postaci nie została udowodniona, stał się popularnym bohaterem późniejszych utworów literackich, m.in. Puszkina.
Z polskich autorów postać wieszcza Bojana wykorzystał Ryszard Berwiński, wprowadzając go do swojego poematu „Bogunka na Gople”.

</doc>
<doc id="1499958" url="https://pl.wikipedia.org/wiki?curid=1499958" title="Parafiza (mózg)">
Parafiza (mózg)

Parafiza (ang. paraphysis) – niewielki narząd, umownie rozdzielający międzymózgowie i kresomózgowie. Należy do narządów okołokomorowych. U ludzi występuje jedynie w okresie zarodkowym, następnie zanika.

</doc>
<doc id="1499959" url="https://pl.wikipedia.org/wiki?curid=1499959" title="DTS-1">
DTS-1

Dynamiczna tablica synoptyczna DTS-1 – system wizualizacji przebiegu procesu technologicznego i stanu bezpieczeństwa kopalni, opracowany w połowie lat 80. XX w. w Zakładzie Systemów Dyspozytorskich (ZB-7) z Centrum Naukowo-Produkcyjnego Elektrotechniki i Automatyki Górniczej EMAG w Katowicach.
Urządzenie doświadczalne dynamicznej tablicy synoptycznej przebadano w kopalni Murcki w 1986, natomiast prototyp zastosowano w kopalni Moszczenica w 1988. Pozytywne rezultaty doświadczalnej eksploatacji spowodowały instalację systemu w następnych kopalniach.
Przeznaczenie.
Dynamiczną tablicę synoptyczną DTS-1 tworzył zestaw 6 monitorów semigraficznych kolorowych typu TWMC-63 o przekątnej 23" i rozdzielczości 25 linii po 80 znaków. Monitory sterowane były przez mikrokomputer wyposażony ponadto w monitor monochromatyczny do prezentacji komunikatów i zestawień oraz drukarkę do sporządzania raportów.
Na planszach technologicznych (obrazach) przedstawiających poziomy, rejony, ściany itp. umieszczano symbole urządzeń technologicznych i czujników zainstalowanych na dole i powierzchni kopalni. Za pomocą atrybutów koloru, inwersji i migotania prezentowano stan kontrolowanych procesów, maszyn, urządzeń i agregatów oraz parametry charakteryzujące stan bezpieczeństwa.
Każdy z monitorów mógł prezentować inną planszę, co pozwalało dyspozytorowi swobodnie dobierać zestaw informacji aktualnie najpotrzebniejszy.
Graficzna prezentacja ułatwiała percepcję informacji powodując stopniowe zastępowanie rozwiązań poprzedniej generacji.
Historia powstania.
Od czasu pojawienia się, w połowie lat 50. XX wieku, pierwszych urządzeń dyspozytorskich do odwzorowania stanu pracy najważniejszych obiektów kopalni: kombajnów, odstawy, maszyn wyciągowych, wentylatorów głównych, rozdzielni WN, pomp głównego odwadniania itp. stosowano statyczne tablice synoptyczne z sygnalizatorami, indykacjami i wielokanałowymi rejestratorami.
Rok 1970 przyniósł godną odnotowania zmianę jakościową – statyczne tablice synoptyczne uzupełniono komputerowym systemem wspomagania dyspozytora, zwiększając zarówno zakres przetwarzania informacji jak i krąg jej odbiorców.
Komunikaty tekstowe, dostarczane przez komputerowy system wspomagania dyspozytora, ułatwiały monitorowanie procesu technologicznego i stanu bezpieczeństwa, skracając czas reakcji na istotne zmiany zachodzące w kopalni. Rosnąca liczba zdarzeń wymagających reakcji dyspozytora zwiększała liczbę komunikatów tekstowych prezentowanych na ekranach monitorów. Ograniczone pole obrazowe monitorów nie pozwalało na wyświetlenie wszystkich niezbędnych informacji, szczególnie w sytuacjach awaryjnych, kiedy istotne zdarzenia występowały jednocześnie.
Ilość informacji i sposób jej wprowadzania do świadomości powodowały szybkie zmęczenie dyspozytora. Ponieważ percepcja obrazów jest łatwiejszym sposobem przyjmowania informacji postanowiono zastąpić komunikaty tekstowe obrazami (planszami graficznymi). Zasada ta legła u podstaw przedstawionej w 1984 koncepcji dynamicznej tablicy synoptycznej, czyli zestawu barwnych monitorów graficznych pozwalających na wyświetlanie informacji technologicznych w postaci plansz (obrazów).
Opracowanie dynamicznej tablicy synoptycznej poprzedzono eksperymentami przeprowadzonymi w kopalni Murcki w 1986. Wyposażono pracujący tam system HADES w monitor semigraficzny (właściwie kolorowy odbiornik telewizyjny z wbudowanym detektorem teletekstu) z 4 planszami technologicznymi. Wprowadzona zmiana prezentowana informacji spotkała się z przychylnym przyjęciem dyspozytorów, potwierdzając trafność wybranej koncepcji oraz celowość prowadzenia dalszych prac.

</doc>
<doc id="1499960" url="https://pl.wikipedia.org/wiki?curid=1499960" title="Bündnis Zukunft Österreich">
Bündnis Zukunft Österreich



</doc>
<doc id="1499963" url="https://pl.wikipedia.org/wiki?curid=1499963" title="Bhama Srinivasan">
Bhama Srinivasan

Bhama Srinivasan – amerykańska matematyczka pracująca w teorii grup. Profesor matematyki, pracuje na University of Illinois at Chicago. Za swoją pracę została uhonorowano w 1990 roku nagrodą Noether Lecture. Pełniła również funkcję przewodniczącego "Association for Women in Mathematics".

</doc>
<doc id="1499967" url="https://pl.wikipedia.org/wiki?curid=1499967" title="Harpymimus">
Harpymimus



</doc>
<doc id="1499969" url="https://pl.wikipedia.org/wiki?curid=1499969" title="Chiazma">
Chiazma



</doc>
<doc id="1499972" url="https://pl.wikipedia.org/wiki?curid=1499972" title="Bitwa o Jazdów">
Bitwa o Jazdów



</doc>
<doc id="1499976" url="https://pl.wikipedia.org/wiki?curid=1499976" title="Kęstutis Glaveckas">
Kęstutis Glaveckas

Kęstutis Glaveckas (ur. 30 kwietnia 1949 w Wilnie, zm. 30 kwietnia 2021 tamże) – litewski polityk, ekonomista, wykładowca akademicki, profesor, poseł na Sejm (1990–1992, 1996–2021).
Życiorys.
Ukończył w 1973 studia ekonomiczne na Uniwersytecie Wileńskim. Od tego czasu pozostawał zawodowo związany z tą uczelnią jako pracownik naukowy. W 1976 został kandydatem nauk ekonomicznych, od 1975 do 1984 zajmował stanowisko docenta. W 1987 habilitował się na Uniwersytecie Tallińskim. W drugiej połowie lat 80. kształcił się na uniwersytetach we Frankfurcie nad Menem i Nowym Jorku. W 1989 otrzymał profesurę. Był autorem około 300 artykułów i publikacji zwartych z zakresu ekonomii. W latach 90. kierował Litewskim Instytutem Wolnego Rynku.
Był działaczem Komunistycznej Partii Litwy. W grudniu 1989 na wybrano go sekretarzem komitetu centralnego. 24 lutego 1990 uzyskał mandat deputowanego Rady Najwyższej Litewskiej SRR. Należał do sygnatariuszy Aktu Przywrócenia Państwa Litewskiego z 11 marca 1990, w tym samym miesiącu zrezygnował z funkcji w partii komunistycznej.
W parlamencie zasiadał do 1992. W 1996 powrócił do Sejmu z ramienia Litewskiego Związku Centrum (przewodniczył tej partii w latach 2000–2003), ponownie wybierany w 2000 z własnego komitetu oraz w 2004 z listy Związku Liberałów i Centrum. Po rozłamie w LiCS został jednym z liderów Ruchu Liberalnego Republiki Litewskiej, w wyborach w 2008 jako kandydat tej partii po raz piąty został posłem, wygrywając w okręgu jednomandatowym. W 2012, 2016 i 2020 uzyskiwał poselską reelekcję. W 2020, wkrótce po rozpoczęciu kolejnej kadencji Sejmu, wystąpił z frakcji Ruchu Liberalnego Republiki Litewskiej.
Był mężem Rūty Rutkelytė, litewskiej filolog i polityk.

</doc>
<doc id="1499977" url="https://pl.wikipedia.org/wiki?curid=1499977" title="Chiazma (anatomia)">
Chiazma (anatomia)



</doc>
<doc id="1499978" url="https://pl.wikipedia.org/wiki?curid=1499978" title="Kestutis Glaveckas">
Kestutis Glaveckas



</doc>
<doc id="1499981" url="https://pl.wikipedia.org/wiki?curid=1499981" title="Rejon perwomajski">
Rejon perwomajski



</doc>
<doc id="1499984" url="https://pl.wikipedia.org/wiki?curid=1499984" title="A Fool for You">
A Fool for You

A Fool for You – piosenka amerykańskiego muzyka Raya Charlesa, pochodząca z jego debiutanckiego albumu, "Ray Charles (Hallelujah, I Love Her So)". W 1955 roku została wydana jako singel.
Utwór był prekursorem podobnych ballad Charlesa, w tym m.in. „Drown in My Own Tears”.
„A Fool for You” uplasowała się na szczycie notowania "Billboard" R&amp;B/Hip-Hop Songs

</doc>
<doc id="1499985" url="https://pl.wikipedia.org/wiki?curid=1499985" title="Feasibility study">
Feasibility study



</doc>
<doc id="1499986" url="https://pl.wikipedia.org/wiki?curid=1499986" title="Więzadło tętnicze">
Więzadło tętnicze

Więzadło tętnicze, więzadło Botalla () – zarośnięte naczynie krwionośne łączące łuk aorty z pniem płucnym. Jest pozostałością przewodu tętniczego, który fizjologicznie i anatomicznie zamyka się po urodzeniu. Nazwa odwołuje się do Leonarda Botalla, włoskiego anatoma, który jako jeden z pierwszych opisał tę strukturę anatomiczną.

</doc>
<doc id="1499988" url="https://pl.wikipedia.org/wiki?curid=1499988" title="Parafia św. Michała Archanioła w Dworszowicach Kościelnych">
Parafia św. Michała Archanioła w Dworszowicach Kościelnych

Parafia św. Michała Archanioła w Dworszowicach Kościelnych – rzymskokatolicka parafia, położona w dekanacie Brzeźnica nad Wartą w archidiecezji częstochowskiej.
Historia.
Powstanie parafii.
Parafia jako ośrodek duszpasterski według źródeł istniał już w roku 1401, a oficjalnie erygowana została w 1436. Pierwszy drewniany kościół dotrwał do roku 1830, posiadał 4 ołtarze. Budowę nowego kościoła murowanego – istniejącego do dziś – ukończono w 1834 r. Konsekracji świątyni dokonał biskup kujawsko-kaliski Walenty Tomaszewski w 1838.
Cmentarz parafialny.
Na terenie parafii znajduje się zabytkowy cmentarz grzebalny w odległości 0,4 km od kościoła w kierunku Nowej Brzeźnicy po lewej stronie DK 92. Cmentarz jest wpisany do rejestru zabytków pod nr rej.: 498/89 w dniu 21 listopada 1989 r. w KOBiDZ. Cmentarz ten jest zamknięty. Drugi cmentarz znajduje się w kierunku zachodnim od kościoła w odległości 0,3 km. Za czasów ks. proboszcza Stanisława Fita (po 1990) został on powiększony o 2.500 m².
Kościół parafialny.
Ojcowie Paulini z Jasnej Góry, którzy otrzymali wieś wraz ze starostwem brzeźnickim od króla Augusta II byli kolatorami nowego murowanego kościoła – istniejącego do dziś.
Duszpasterstwo.
Księża.
Z parafii św. Michała Archanioła w Dworszowicach Kościelnych pochodzą księża;
Zasięg parafii.
Do parafii należą wierni z miejscowości: Dworszowice Kościelne, Dworszowice Kościelne-Kolonia (1,5 km), Grabiec – (3), Konstantynów – (2), Łążek – (4), Orczuchy – (5), Pieńki – (6), Płaczki – (6), Płaszczyzna – (3,5), Stoczki – (3,5), Wola Jankowska – (6), Zimna Woda – (2).
Proboszczowie.
Dotychczasowi proboszczowie parafii św. Michała Archanioła w Dworszowicach Kościelnych od 1925 r;
Aktualnie:

</doc>
<doc id="1499989" url="https://pl.wikipedia.org/wiki?curid=1499989" title="Ahmed IV Nihad">
Ahmed IV Nihad

Ahmed IV Nihad (Ahmet IV Nihat, ur. 5 lipca 1883, zm. 4 czerwca 1954) – pochodzący z dynastii Osmanów, po śmierci Abdülmecida II w roku 1944 został głową domu osmańskiego. Syn Selahaddina Efendiego (zm. 1915), wnuk sułtana Murada V.

</doc>
<doc id="1499995" url="https://pl.wikipedia.org/wiki?curid=1499995" title="Ryszard Obrączka">
Ryszard Obrączka

Ryszard Obrączka (ur. 17 stycznia 1910 w Częstochowie, zm. 28 października 1983 w Warszawie) – polski polityk, członek Centralnego Komitetu Wykonawczego Polskiej Partii Socjalistycznej, przewodniczący Organizacji Młodzieży Towarzystwa Uniwersytetu Robotniczego, poseł do Krajowej Rady Narodowej oraz do Sejmu Ustawodawczego.
Życiorys.
Był absolwentem IV Liceum Ogólnokształcącego im. H. Sienkiewicza w Częstochowie, a następnie ukończył Państwową Szkołę Mierniczo-Melioracyjną w Poznaniu. W 1940 został zesłany na Syberię, a później do Kazachstanu. W 1945 powrócił do kraju i objął funkcję sekretarza Centralnego Komitetu Wykonawczego PPS. 15 października 1948 usunięty z Rady Naczelnej PPS.
W latach 1945–1947 był przewodniczącym Komitetu Centralnego Organizacji Młodzieży TUR. Był posłem do Krajowej Rady Narodowej oraz do Sejmu Ustawodawczego. Należał do organizatorów Instytutu Melioracji i Użytków Zielonych oraz pełnił funkcję redaktora "Wiadomości Melioracyjnych i Łąkarskich".
Ryszard Obrączka spoczywa na warszawskim cmentarzu Powązkowskim (kwatera 143-2-3).
Ryszard Obrączka zasłynął oskarżeniami pod adresem gen. Władysława Andersa na łamach Gazety Robotniczej:
Uchwałą KRN z 3 stycznia 1945 odznaczony Krzyżem Oficerskim Orderu Odrodzenia Polski.

</doc>
<doc id="1500000" url="https://pl.wikipedia.org/wiki?curid=1500000" title="Rejon arbuzyński">
Rejon arbuzyński

 
Rejon arbuzyński – jednostka administracyjna wchodząca w skład obwodu mikołajowskiego Ukrainy.
Rejon utworzony w 1940, ma powierzchnię 969 km² i liczy 20649 mieszkańców. Siedzibą władz rejonu jest Arbuzynka.
Na terenie rejonu znajdują się 2 osiedlowe rady i 12 silskich rad, obejmujących w sumie 26 wsi i 2 osady.

</doc>
<doc id="1500006" url="https://pl.wikipedia.org/wiki?curid=1500006" title="Åkeshov (stacja metra)">
Åkeshov (stacja metra)

Åkeshov – powierzchniowa stacja sztokholmskiego metra, leży w Sztokholmie, w dzielnicy Västerort (Bromma), w Norra Ängby. Na zielonej linii (T17 i T19), między Ängbyplan i Brommaplan, stacja początkowa linii T17. Dziennie korzysta z niej około 2 400 osób.
Stacja znajduje się równolegle do Bergslagsvägen, tam również zlokalizowano jedyne wyjście. Stację otworzono 26 października 1952 jako 28. w systemie, składy jeździły wówczas na linii Hötorget-Vällingby. Posiada dwa perony z 3 krawędziami.
Otoczenie.
W najbliższym otoczeniu stacji znajdują się:

</doc>
<doc id="1500007" url="https://pl.wikipedia.org/wiki?curid=1500007" title="Adam Benis">
Adam Benis

Adam Jerzy Benis (ur. 9 marca 1898 w Krakowie, zm. 24 stycznia 1936 w Warszawie) – polski dyplomata, historyk, badacz stosunków polsko-egipskich.
Życiorys.
Był synem Artura Benisa. Uczył się w szkołach średnich w Neuchâtel i Genewie. Odbył studia na wydziałach prawnym i humanistycznym na uniwersytetach w Genewie, Fryburgu, Paryżu, Wiedniu i Warszawie. Od 1917 pracował w polskim biurze prasowym i misji Rady Regencyjnej w Bernie. Był delegatem i doradcą w sprawie zagadnień gospodarczych na konferencji pokojowej w Paryżu w 1919 roku. W tym samym roku pracował jako referent w Departamencie Politycznym Komitetu Narodowego Polskiego.
Zatrudniony był przez wiele lat w służbie dyplomatycznej, m.in. do 1923 był sekretarzem w Poselstwie RP w Paryżu. Z dniem 1 października 1931 został mianowany attaché honorowym Poselstwa RP w Kairze, z dniem 1 czerwca 1932 sekretarzem Poselstwa. Z funkcji tej został odwołany z dniem 28 lutego 1934 i z dniem 1 marca 1934 został mianowany radcą ministerialnym i przydzielony do Biura Radcy Ekonomicznego w MSZ. Jesienią 1934 udzielono mu w MSZ urlopu bezpłatnego, a z dniem 1 sierpnia 1935 został przeniesiony w stan nieczynny. Wielokrotnie pełnił funkcję delegata do Ligi Narodów w Genewie.
Pracę dyplomatyczną w Kairze łączył z badaniami naukowymi z dziejów polskiej emigracji polistopadowej, kontaktów polsko-egipskich oraz stosunków Polski z krajami Lewantu. Publikował również artykuły w czasopismach. Był członkiem Polskiego Towarzystwa Geograficznego oraz Królewskiego Towarzystwa Geograficznego Egiptu; w siedzibie tej instytucji wygłosił w 1934 odczyt na temat Muhammada Alego. Publikował artykuły w czasopismach. Zgromadził również materiał badawczy z interesujących go zagadnień poprzez kwerendy archiwalne w Polsce, Francji, Austrii i krajach arabskich, ale los tych notatek nie jest znany. Pośmiertnie wydana została jedynie jego praca "Une mission militaire polonaise en Egypte" (Kair 1938).
Był współzałożycielem Polskiego Towarzystwa Dobroczynnego w Kairze.

</doc>
<doc id="1500010" url="https://pl.wikipedia.org/wiki?curid=1500010" title="Józef Flach">
Józef Flach

Józef Flach, ps. "Józef Faleński" (ur. 9 września 1873 w Krakowie, zm. 12 maja 1944 tamże) – polski krytyk literacki i teatralny, publicysta, profesor, germanista.
Życiorys.
Syn Karola i Aleksandry Horak (ur. 1846). Ukończył gimnazjum w Krakowie, a następnie studia z zakresu germanistyki na Uniwersytecie Jagiellońskim. Tutaj też pracował jako nauczyciel w I szkole realnej. W 1908 roku Wydział Krajowy mianował go na miejsce zmarłego Karola Estreichera na członka komisji artystycznej krakowskiego teatru. W czasie I wojny światowej wykładał pod obcym nazwiskiem w Gimnazjum im. M. Reya w Warszawie, w latach 1915–1916 był inspektorem polskiej szkoły powszechnej w Riazaniu, w latach 1916–1918 w Kijowie organizował teatr polski. Od 1935 był prezesem Syndykatu Dziennikarzy w Krakowie.
Redaktor tygodnika „Światowid”. Swoje recenzje, eseje i publicystykę polityczną drukował w „Dzienniku Petersburskim”, „Kłosach Ukraińskich”, „Przeglądzie Polskim”, „Przeglądzie Powszechnym”, „Gazecie Lwowskiej”, „Nowej Gazecie”. Interesował się literaturą niemiecką, był m.in., autorem pierwszej pracy o G. Hauptmannie. Z końcem sierpnia 1939 z częścią zespołu "IKC-a" udał się do Lwowa. Liczono się z wybuchem wojny i ewentualnym zajęciem Krakowa przez Niemców; "IKC" miał wychodzić nadal we Lwowie. Flach wrócił do Krakowa, do okupacyjnej rzeczywistości. Schorowany, żył w nędzy; trafił do przytułku, do zakładu Helclów, gdzie zmarł w maju 1944 roku.
Od 1898 żonaty z Kazimierą Soświńską (1876–1958).
Pochowany na Cmentarzu Rakowickim w Krakowie (kwatera PAS 55-płd-po lewej Jaklińskich).

</doc>
<doc id="1500012" url="https://pl.wikipedia.org/wiki?curid=1500012" title="Cmentarz karmelitanek w Clermont-Ferrand">
Cmentarz karmelitanek w Clermont-Ferrand

Cmentarz karmelitanek w Clermont-Ferrand (fr.: "Cimetière des Carmes à Clermont-Ferrand") – najstarszy cmentarz w mieście, powstały w 1816.
Historia.
Cmentarz położony jest na dawnych gruntach opactwa Chantoin, założonego w VIII wieku i należącego od 1637 do karmelitanek bosych. W 1791 opactwo, podobnie jak wiele innych majątków zakonnych we Francji, zostało znacjonalizowane i sprzedane jako dobro narodowe ("bien national"), a następnie rozebrane. W 1816 z inicjatywy Antoine'a Blatina, członka rady miejskiej Clermont-Ferrand, teren po opactwie wykupiły wspólnie miasto i diecezja (w udziałach 60% i 40%) za łączną sumę 36 tys. franków. Na zakupionych gruntach powstał cmentarz, który zastąpił istniejące wcześniej nekropolie zamknięte ze względów higienicznych.
Cmentarz był kilkakrotnie powiększany (w 1846, 1885, 1908). W 1999 część jego zabytkowego drzewostanu oraz nagrobków została uszkodzona przez wichurę. Jest nadal czynny i od momentu założenia stanowi najbardziej "prestiżową" nekropolię w Clermont-Ferrand
Architektura.
Cmentarz położony jest na terenie 11 hektarów przeciętych rzeką Tiretaine (do 1908 tylko na jednym z brzegów rzeki). Większość zachowanych na cmentarzu nagrobków reprezentuje II połowę XIX wieku. Cechą charakterystyczną wyglądu cmentarza jest budowa większości nagrobków (wszystkich powstałych przed 1940 rokiem) ze specyficznego, szarego tzw. kamienia z Volvic.
Poza głównym teren cmentarza znajdują się ponadto trzy pomniki poświęcone ofiarom wojen: francusko-pruskiej, I wojny światowej oraz bojowników francuskiego ruchu oporu. Poza cmentarzem znajduje się również zbiorowy grób 22 lotników kanadyjskich, nowozelandzkich i brytyjskich.

</doc>
<doc id="1500013" url="https://pl.wikipedia.org/wiki?curid=1500013" title="Rejon jampolski">
Rejon jampolski



</doc>
<doc id="1500014" url="https://pl.wikipedia.org/wiki?curid=1500014" title="My Melancholy Baby">
My Melancholy Baby

"My Melancholy Baby" to popularna piosenka, napisana przez Erniego Burnetta i George'a A. Nortona, opublikowana w 1912 roku.
W 1912 roku William Frawley, późniejsza gwiazda serialu "I Love Lucy", wykonał piosenkę na żywo w Mozart Cafe w Denver. Był on tym samym pierwszą osobą, która wykonała utwór publicznie.
"My Melancholy Baby" wykonywana była przez bardzo wielu artystów, w tym m.in. Ala Bowlly'ego (1935), Colemana Hawkinsina (1938), Charliego Parkera z Dizzym Gillespiem i Theloniousem Monkiem (1950), a także Raya Charlesa (1957).

</doc>
<doc id="1500015" url="https://pl.wikipedia.org/wiki?curid=1500015" title="Rejon trościański">
Rejon trościański



</doc>
<doc id="1500017" url="https://pl.wikipedia.org/wiki?curid=1500017" title="Krystian Żymełka">
Krystian Żymełka

Krystian Kazimierz Andrzej Żymełka (ur. 1946 w Rybniku) - mgr inż. elektryk-automatyk (1970 - Wydział Automatyki Politechniki Śląskiej, specjalność Systemy Kompleksowego Sterowania), dr nauk technicznych - informatyka (1987 - Wydział Automatyki, Elektroniki i Informatyki Politechniki Śląskiej). 
Praca.
W latach 1970-2005 pracownik naukowy Zakładów Konstrukcyjno-Mechanizacyjnych Przemysłu Węglowego, Ośrodka Badawczo-Rozwojowego Systemów Mechanizacji, Elektrotechniki i Automatyki Górniczej SMEAG, Centrum Naukowo-Produkcyjnego Elektrotechniki i Automatyki Górniczej EMAG, Centrum Elektryfikacji i Automatyzacji Górnictwa EMAG oraz Instytutu Systemów Sterowania. 
Obszar działania.
Komputerowe systemy monitorowania przebiegu procesu technologicznego i stanu bezpieczeństwa oraz systemy sterowania PLC. 
Autor i współautor 12 patentów oraz ponad 70 publikacji z tego zakresu. 
Najważniejsze konstrukcje.
Współkonstruktor urządzenia sprzężenia maszyny cyfrowej z obiektem przemysłowym UZO-4 (1972 - prototyp). 
Konstruktor minikomputera MKJ-28 (1973 – prototyp)/ SMC-3 (1974/1977 - seria informacyjna)/ PRS-4 (1978/1987 – produkcja seryjna), w pełni zgodnego logicznie z minikomputerami HP2100 firmy Hewlett Packard. Minikomputer umożliwił informatyzację dyspozytorni polskich kopalni węgla kamiennego.
Autor systemu dyspozytorskiego MSD-80, bazującego na minikomputerze PRS-4 i współautor jego modułów: CMC1/2, HADES, SAK i SYLOK. 
Współautor systemu kontroli parametrów produkcji i stanu bezpieczeństwa kopalni mikroHADES i dynamicznej tablicy synoptycznej DTS-1.
Autor koncepcji wizualizacji przebiegu procesu technologicznego i stanu bezpieczeństwa kopalni w warunkach niepełnej informacji o stanie kontrolowanego obiektu oraz projekcyjnej tablicy synoptycznej PTS-1.

</doc>
<doc id="1500024" url="https://pl.wikipedia.org/wiki?curid=1500024" title="Kazimierz Kunicki">
Kazimierz Kunicki

Kazimierz Kunicki (ur. w Stawropolu na Kaukazie, zginął 28 czerwca 1920 w okolicach Berdyczowa) – podporucznik pilot Wojska Polskiego. 
Życiorys.
Syn Romana i Marii z Bończa-Snarskich. Po ukończeniu szkoły średniej w Stawropolu został przyjęty, w wieku 17 lat, na Wydział Mechaniczny Politechniki Kijowskiej. Przed ukończeniem studiów został powołany do Armii Carskiej i skierowany do Szkoły Artylerii w Odessie. W lipcu 1917 po ukończeniu szkoły w stopniu chorążego został przydzielony do 2 baterii 121 dywizjonu artylerii lekkiej i wysłany na front północny. 
W końcu stycznia 1918 roku porzucił służbę w armii rosyjskiej i przedostał się do Mińska, gdzie wstąpił do I Korpusu Polskiego. Po rozformowaniu Korpusu w maju 1918 roku udał się do Kijowa skąd w końcu tego roku wyjechał do Warszawy. Tutaj zgłosił się do Wojska Polskiego i z dniem 1 lutego 1919 roku został skierowany do Szkoły Lotniczej w Warszawie. Po ukończeniu kursu podstawowego został skierowany w maju 1919 roku do Szkoły Pilotów najpierw w Krakowie, a następnie w Poznaniu. Po powrocie do Warszawy został przydzielony do 2 eskadry wywiadowczej. Razem z eskadrą przechodzi szlak bojowy w czasie walk z bolszewikami. 
28 czerwca 1920 roku z podchorążym obserwatorem Michałem Franciszkiem Bochenkiem dostał rozkaz zniszczenia mostu na linii kolejowej Miropol-Berdyczów. Po wykonaniu zadania samolot Albatros C.X został trafiony i zmuszony do przymusowego lądowania w pobliżu toru kolejowego. Tutaj zaatakowani przez Kozaków bronili się do ostatniego pocisku. Później zostali zamordowani i pochowani w miejscu rozbicia samolotu.
Pośmiertnie za wybitne zasługi dla został pośmiertnie odznaczony Polową Odznaką Pilota.

</doc>
<doc id="1500025" url="https://pl.wikipedia.org/wiki?curid=1500025" title="Rejon baryszowski">
Rejon baryszowski

Rejon baryszowski – jednostka administracyjna w składzie obwodu kijowskiego Ukrainy.
Powstał w 1965. Ma powierzchnię 958 km2 i liczy około 35 tysięcy mieszkańców. Siedzibą władz rejonu jest Baryszówka.
W skład rejonu wchodzą 1 osiedlowa rada oraz 25 silskich rad, obejmujących 37 wsi.

</doc>
<doc id="1500027" url="https://pl.wikipedia.org/wiki?curid=1500027" title="Otto Henryk Wittelsbach">
Otto Henryk Wittelsbach

Otto Henryk Wittelsbach (ur. 10 kwietnia 1502 w Ambergu, zm. 12 lutego 1559 w Heidelbergu) – książę Palatynatu-Neuburg, elektor Palatynatu Reńskiego.
Syn Rupperta Wittelsbacha i Elżbiety Wittelsbach. Jego dziadkami byli elektor Palatynatu Filip Wittelsbach i Małgorzata Wittelsbach oraz książę Bawarii-Landshut Jerzy Bogaty i Jadwiga Jagiellonka, najstarsza córka Kazimierza Jagiellończyka.
Po śmierci jego dziadka Jerzego Wittelsbacha wybuchła wojna o sukcesję Bawarii-Landshut. Elektor Palatynatu Filip Wittelsbach wystąpił w imieniu niepełnoletnich wnuków Ottona Henryka i Filipa, którzy byli jedynymi żyjącymi wnukami Jerzego. Przeciwko tym roszczeniom wystąpił książę Bawarii Albrecht IV Mądry. Spór rozstrzygnął cesarz Maksymilian I Habsburg w 1505 r. Cesarz przyznał Ottonowi Henrykowi i Filipowi część terenów Bawarii-Landshut od linii Dunaju przez Frankonię do Górnego Palatynatu, ze stolicą w Neuburg an der Donau. Tereny te stały się Palatynatem-Neuburg, pozostała część Bawarii-Landshut została włączona do Bawarii. Opiekunem młodych książąt został ich stryj Fryderyk II Wittelsbach.
W 1519 r. wraz z Fryderykiem podróżował po Kastylii, Aragonii, Burgundii. W 1521 udał się do Wenecji, skąd popłynął do Jafy. Zwiedził Palestynę, Jerozolimę.
2 czerwca 1522 odbyła się uroczystość przekazania władzy obu braciom. W 1529 r. ożenił się z Zuzanną Wittelsbach (1502–1543), córką Albrechta IV, wdową po Kazimierzu margrabim Brandenburgii-Bayreuth. Para nie miała dzieci.
Bracia podzielili tereny Palatynatu-Neuburg pomiędzy siebie w 1535 r.
Otto Henryk żył bardzo rozrzutnie. Kilka lat po objęciu władzy pojawiły się pierwsze problemy finansowe. Postanowił upomnieć się o posag swojej babki Jadwigi Jagiellonki. Miał go wypłacić brat Jadwigi, król Polski Zygmunt I Stary. Otto udał się więc pod koniec 1536 roku do Krakowa, gdzie król uznał dług i ustalił jego spłatę w 7 ratach. W czasie tej podróży towarzyszący palatynowi rysownik Matthias Gerung wykonał ok. 50 wedut napotkanych miejscowości, które są niekiedy jedynymi obrazami ówczesnych miast.
W 1548 r. zmarł brat Ottona Henryka – Filip. Palatynat-Neuburg ponownie został połączony. Ponieważ obaj bracia byli bardzo rozrzutni i całe księstwo było poważnie zadłużone, pomocy finansowej udzielał stryj Fryderyk, który został wcześniej elektorem Palatynatu.
Fryderyk II zmarł w 1556 r., Otto Henryk został elektorem Palatynatu. Aby objąć władzę udał się do Heidelbergu, co stanowił dla niego duży wysiłek ze względu na jego tuszę (około 200 kg).

</doc>
<doc id="1500033" url="https://pl.wikipedia.org/wiki?curid=1500033" title="Błotniarka">
Błotniarka



</doc>
<doc id="1500034" url="https://pl.wikipedia.org/wiki?curid=1500034" title="Charles Henry Burke">
Charles Henry Burke

Charles Henry Burke (ur. 1 kwietnia 1861 w Batavii, zm. 7 kwietnia 1944 w Waszyngtonie) – amerykański polityk związany z Partią Republikańską.
Życiorys.
W latach 1899–1907 przez cztery dwuletnie kadencje Kongresu Stanów Zjednoczonych był przedstawicielem pierwszego okręgu wyborczego w stanie Dakota Południowa w Izbie Reprezentantów Stanów Zjednoczonych. W 1906 roku nieskutecznie ubiegał się o reelekcję na to stanowisko, jednak ostatecznie powrócił na nie w latach 1909–1913 na kolejne dwie dwuletnie kadencje. W latach 1913–1915, ponownie zasiadał w Izbie Reprezentantów Stanów Zjednoczonych, tym razem jako przedstawiciel drugiego okręgu wyborczego w Dakocie Południowej.

</doc>
<doc id="1500037" url="https://pl.wikipedia.org/wiki?curid=1500037" title="Rejon antracytowski">
Rejon antracytowski

Rejon antracytowski – jednostka administracyjna w składzie obwodu ługańskiego Ukrainy.
Powstał w 1938. Ma powierzchnię 1700 km2 i liczy około 37 tysięcy mieszkańców. Siedzibą władz rejonu jest Antracyt.
W skład rejonu wchodzą 6 osiedlowych rad oraz 8 silskich rad, obejmujących w sumie 42 miejscowości.

</doc>
<doc id="1500042" url="https://pl.wikipedia.org/wiki?curid=1500042" title="Rejon chorolski">
Rejon chorolski

Rejon chorolski – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 1000 km2 i liczy około 42 tysięcy mieszkańców. Siedzibą władz rejonu jest Choroł.
W skład rejonu wchodzą 1 miejska rada oraz 18 silskich rad, obejmujących 92 wsie.

</doc>
<doc id="1500044" url="https://pl.wikipedia.org/wiki?curid=1500044" title="Philo Hall">
Philo Hall

Philo Hall (ur. 31 grudnia 1865, zm. 7 października 1938 w Brookings, Dakota Południowa) – amerykański polityk związany z Partią Republikańską.
W latach 1907–1909 przez jedną dwuletnią kadencję Kongresu Stanów Zjednoczonych był przedstawicielem pierwszego okręgu wyborczego w stanie Dakota Południowa w Izbie Reprezentantów Stanów Zjednoczonych.

</doc>
<doc id="1500048" url="https://pl.wikipedia.org/wiki?curid=1500048" title="Neva Masquarade">
Neva Masquarade

Neva Masquerade – rasa kota domowego, zaliczana do ras półdługowłosych, pochodząca z Rosji. Uznana przez FIFe w 2008.
Historia rasy.
Historia rasy jest ściśle związana z rasą kotów syberyjskich. Legenda głosi, że pierwsze koty z oznaczeniami pojawiły się w okolicach Petersburga w XVII wieku. Był to efekt samoistnych krzyżówek kotów syberyjskich z niezwykle popularnymi wówczas na arystokratycznych salonach kotami syjamskimi.
Nazwa kotów Neva Masquerade pochodzi od przepływającej przez Petersburg rzeki Newy i od wystawnych balów maskowych, jakie wydawali rosyjscy władcy. Neva ma na pyszczku oryginalną „maseczkę”, która odróżnia ją od innych kotów syberyjskich.
Moda na syjamy przeminęła, ale ślad ich obecności pozostał – co jakiś czas w miotach dziko umaszczonych i wolno żyjących syberyjczyków rodziły się i rodzą do dziś koty o charakterystycznym, syjamskim ubarwieniu.
Pierwszy standard nevy został przygotowany w 1987, w Związku Radzieckim, w klubie „Kofofiej”, któremu przypisywane jest również autorstwo nazwy – Neva Masquerade. 
Charakter.
Nevy charakteryzuje żywy temperament i bogata psychika. 
Błyskotliwie inteligentne, ciekawskie, przyjacielskie i lojalne, bardzo silnie przywiązują się do opiekuna.
Stosunkowo łatwo adaptują się do nowych warunków i dobrze znoszą podróże, tak więc nadają się również na towarzyszy osób lubiących wyjazdy. Są komunikatywne i nieco bardziej głośne niż ich dziko ubarwieni kuzyni (koty syberyjskie). Głos nevy jest bogaty w barwy i dźwięki.
Chętne do zabawy, wspinaczki i skoków, potrzebują wysokobodźcowego otoczenia, stąd też doskonale radzą sobie w licznej (także wielogatunkowej) gromadzie. Nie ma w nich cienia agresji; raczej unikają bójek i domowych konfliktów.
Kolory.
Obecnie dopuszczalne są wszystkie odmiany barwne oprócz koloru czekoladowego, liliowego, cynamonowego i płowego. Dopuszczalna jest każda ilość bieli. Kocięta rodzą się całkiem białe, bez barwnych znaczeń.
Barwa oczu: Wyłącznie w kolorze niebieskim.

</doc>
<doc id="1500050" url="https://pl.wikipedia.org/wiki?curid=1500050" title="Wyłczi doł">
Wyłczi doł

Wyłczi doł (bułg. Вълчи дол) – miasto i gmina w północno-wschodniej Bułgarii w obwodzie warneńskim na południowym skraju Dobrudży.
Nazwa miasta bywa tłumaczona jako "Wilczy jar", znajdując odzwierciedlenie w dawnej nazwie tureckiej "Kurdere". W historiografii miejscowość ta znana jest pod nazwą Kurtepe w związku z przegraną przez Rosjan bitwą ich wojsk z Turkami, która miała tutaj miejsce jesienią 1828 w ramach wojny 1828-29 r.
Miejscowość obecnie liczy ponad 3 600 mieszkańców - prawa miejskie uzyskało w 1974.

</doc>
<doc id="1500051" url="https://pl.wikipedia.org/wiki?curid=1500051" title="Golden Delicious">
Golden Delicious

Jabłoń domowa ‘Golden Delicious’ – odmiana uprawna (kultywar) jabłoni domowej ("Malus domestica" ‘Golden Delicious’), należąca do grupy odmian zimowych. Odmiana została wyselekcjonowana przez A.H. Mullinsa w USA w roku 1890 w Hrabstwie Clay w Wirginii Zachodniej. Lokalnie była uprawiana pod nazwą Mullin’s Yellow Seedling i Annit. Prawa do rozmnażania odmiany właściciel sprzedał w 1914 roku szkółkom Stark’a, które wówczas były znane z praw do odmiany Red Delicious i jej sportów popularnych w uprawie na całym świecie do chwili obecnej. Nie ma pewności co do odmian matecznych Golden Deliciousa, lecz najprawdopodobniej jest to siewka starej, lokalnej odmiany Golden Grimes. Współczesne badania wskazują, że jest to najprawdopodobniej hybryd Golden Reinette i Grimes Golden
Rozwój.
Zarówno odmiana podstawowa, jak i wszystkie jej sporty w okres owocowania wchodzą bardzo wcześnie, na ogół już w drugim roku po posadzeniu. Plonują bardzo obficie i corocznie.
Uprawa.
Odmiana uprawiana jest głównie na podkładkach słabo rosnących. Nie należy jej uprawiać na stanowiskach zimnych i słabych glebach bo znacząco pogarsza to smak owoców.
Zdrowotność.
Golden Delicious jest całkowicie odporna na bliznowatość skórki jabłek. Jest odmianą wrażliwą na mróz w zimie i na przymrozki wiosenne. Jest średnio odporna na zarazę ogniową, parcha i mączniaka. Niekiedy porażana jest przez wirusy: mozaikę jabłoni i guzowatość korzeni.
Zastosowanie.
W Europie Zachodniej jest najczęściej uprawianą odmianą pod względem powierzchni uprawy i wielkości produkcji. W Polsce nadaje się do uprawy w najcieplejszych rejonach kraju i na najlepszych stanowiskach i dlatego mało przydatna do uprawy amatorskiej. W handlu jest ceniona ze względu na wysoką jakość, wygląd i smak owoców. W Polsce klienci preferują owoce intensywnie żółto wybarwione, z lekkim rumieńcem, natomiast w krajach Europy Południowej (Włochy, Francja, Hiszpania), tylko owoce zielone uznawane są za atrakcyjne. Znane są dość liczne mutanty tej odmiany. Najważniejszymi są:

</doc>
<doc id="1500053" url="https://pl.wikipedia.org/wiki?curid=1500053" title="Roman Wawrzonek">
Roman Wawrzonek



</doc>
<doc id="1500058" url="https://pl.wikipedia.org/wiki?curid=1500058" title="Biała Rosja">
Biała Rosja



</doc>
<doc id="1500060" url="https://pl.wikipedia.org/wiki?curid=1500060" title="Charles Paul Landon">
Charles Paul Landon

Charles Paul Landon (ur. 12 października 1760 w Nonant-le-pin, departament Calvados, zm. 5 marca 1826 w Paryżu) francuski malarz neoklasycystyczny, pisarz i historyk sztuki.
Studiował u François-André Vincent i Jean-Baptiste Regnaulta, w 1792 zdobył nagrodę i stypendium Grand Prix de Rome i kontynuował naukę w Rzymie. Wystawiał w paryskim Salonie w latach 1791-1812. Był malarzem Karola Ferdynanda księcia de Berry, członkiem Institut de France i konserwatorem malarstwa w Luwrze. Malował głównie sceny mitologiczne i portrety.
Landon był autorem licznych publikacji na temat sztuki przełomu XVIII i XIX w., opisów muzeów, zbiorów i wystaw. Wydawał katalogi reprodukcji, współpracował z "Journal des arts" i "Sciences et de la Littérature". Jego najważniejsza praca "Annales du Musée et de l'école moderne des Beaux-Arts", była wydawana w latach 1808-1835 i składała się z 33 tomów. Pomimo licznych błędów stanowi nadal wszechstronne źródło informacji na temat sztuki i artystów europejskich.

</doc>
<doc id="1500065" url="https://pl.wikipedia.org/wiki?curid=1500065" title="Światowy Dzień Konsumenta">
Światowy Dzień Konsumenta

Światowy Dzień Konsumenta, znany też jako Światowy Dzień Praw Konsumenta, ang. "World Consumer Rights Day", WCRD – międzynarodowe święto obchodzone corocznie 15 marca.
Po raz pierwszy obchody odbyły się w 1983 roku w rocznicę przemówienia prezydenta Johna F. Kennedy’ego, wygłoszonego w roku 1962 w Kongresie Stanów Zjednoczonych. Dotyczyło ono projektu ustawy o ochronie praw konsumenta.
Wówczas prezydent USA sformułował cztery podstawowe prawa konsumentów: 
Z jego ust padło też stwierdzenie: „"Konsumenci to my wszyscy"”. 
W Polsce Światowy Dzień Konsumenta obchodzony jest oficjalnie od roku 2000. Do obchodów włącza się Urząd Ochrony Konkurencji i Konsumentów i organizacje pozarządowe.

</doc>
<doc id="1500066" url="https://pl.wikipedia.org/wiki?curid=1500066" title="Pteranodontidae">
Pteranodontidae



</doc>
<doc id="1500067" url="https://pl.wikipedia.org/wiki?curid=1500067" title="Pterospondylus">
Pterospondylus



</doc>
<doc id="1500068" url="https://pl.wikipedia.org/wiki?curid=1500068" title="Sinocoelurus">
Sinocoelurus



</doc>
<doc id="1500070" url="https://pl.wikipedia.org/wiki?curid=1500070" title="Ornithocheiroidea">
Ornithocheiroidea



</doc>
<doc id="1500071" url="https://pl.wikipedia.org/wiki?curid=1500071" title="Gigantophis">
Gigantophis



</doc>
<doc id="1500072" url="https://pl.wikipedia.org/wiki?curid=1500072" title="Milan Lukesz">
Milan Lukesz



</doc>
<doc id="1500074" url="https://pl.wikipedia.org/wiki?curid=1500074" title="Gilmoreosaurus">
Gilmoreosaurus



</doc>
<doc id="1500075" url="https://pl.wikipedia.org/wiki?curid=1500075" title="Dilong paradoxus">
Dilong paradoxus



</doc>
<doc id="1500076" url="https://pl.wikipedia.org/wiki?curid=1500076" title="Nipponosaurus">
Nipponosaurus



</doc>
<doc id="1500077" url="https://pl.wikipedia.org/wiki?curid=1500077" title="Pararhabdodon">
Pararhabdodon



</doc>
<doc id="1500079" url="https://pl.wikipedia.org/wiki?curid=1500079" title="Arstanosaurus">
Arstanosaurus



</doc>
<doc id="1500080" url="https://pl.wikipedia.org/wiki?curid=1500080" title="Parafia Najświętszego Ciała i Krwi Chrystusa w Warszawie">
Parafia Najświętszego Ciała i Krwi Chrystusa w Warszawie

Parafia Najświętszego Ciała i Krwi Chrystusa – parafia w Warszawie, należąca do dekanatu ursuskiego w archidiecezji warszawskiej.
Opis.
4 września 1999 kard. Józef Glemp poświęcił plac pod świątynię. Prace przy fundamentach rozpoczęły się 4 maja 2000, a 24 września kard. Józef Glemp wmurował kamień węgielny w ścianę budującej się świątyni. Parafia została erygowana 30 maja 2002, a kościół został poświęcony w Wielkanoc 2003.

</doc>
<doc id="1500081" url="https://pl.wikipedia.org/wiki?curid=1500081" title="Jutta Lau">
Jutta Lau

Jutta Lau (ur. 28 września 1955 w Wustermark) – niemiecka wioślarka, dwukrotna złota medalistka olimpijska.
Reprezentowała barwy NRD. W Montrealu oraz Moskwie zwyciężyła w czwórce podwójnej ze sternikiem. Stawała na podium mistrzostw świata (złoto w 1974, 1975, 1978 i 1979).

</doc>
<doc id="1500085" url="https://pl.wikipedia.org/wiki?curid=1500085" title="Christiane Knetsch">
Christiane Knetsch

Christiane Knetsch-Köpke (ur. 24 sierpnia 1956 w Brandenburgu) – niemiecka wioślarka, dwukrotna złota medalistka olimpijska.
Reprezentowała barwy NRD. W Montrealu oraz Moskwie z koleżankami zwyciężyła w ósemce. Stawała na najwyższym podium mistrzostw świata.

</doc>
<doc id="1500086" url="https://pl.wikipedia.org/wiki?curid=1500086" title="Światowy Dzień Sprawiedliwości Społecznej">
Światowy Dzień Sprawiedliwości Społecznej

Światowy Dzień Sprawiedliwości Społecznej (ang. "World Day of Social Justice") – ogłoszony przez Zgromadzenie Ogólne ONZ i obchodzony corocznie 20 lutego. Pierwsze obchody odbyły się w roku 2009. Decyzja została podjęta 26 listopada 2007 na 62. sesji Zgromadzenia.
Ideą tego dnia jest promowanie wysiłków na rzecz zmniejszenia ubóstwa, wykluczenia społecznego i bezrobocia.
Liczące 192 członków Zgromadzenie przyjęło jednogłośnie rezolucję, w której wzywa kraje członkowskie, by poświęciły ten dzień promocji inicjatyw, które na poziomie krajowym wspierają realizację celów i założeń przyjętych na Światowym Szczycie na rzecz Rozwoju Społecznego (Kopenhaga, 6-12.03.1995) oraz na 24. sesji specjalnej Zgromadzenia Ogólnego w Genewie, zatytułowanej „Światowy Szczyt na rzecz Rozwoju Społecznego i przyszłe lata: osiągnięcie rozwoju społecznego przez wszystkich ludzi na świecie ulegającym globalizacji” (Szczyt Społeczny + 5).
Rządy, które spotkały się w ramach Szczytu, zobowiązały się wspierać walkę z ubóstwem, dążenie do pełnego zatrudnienia i integracji społecznej poprzez realizację nadrzędnych celów rozwojowych.
Podczas prac nad koncepcją Światowego Dnia Sprawiedliwości Społecznej Zgromadzenie "uznało potrzebę konsolidacji dalszych działań podejmowanych przez społeczność międzynarodową w zakresie walki z ubóstwem, promocji pełnego i godnego zatrudnienia, równości płci, dostępu do świadczeń socjalnych i sprawiedliwości dla wszystkich obywateli".

</doc>
<doc id="1500089" url="https://pl.wikipedia.org/wiki?curid=1500089" title="Parafia św. Jana Apostoła i Ewangelisty w Warszawie">
Parafia św. Jana Apostoła i Ewangelisty w Warszawie

Parafia św. Jana Apostoła i Ewangelisty – parafia rzymskokatolicka należąca do dekanatu ursuskiego w archidiecezji warszawskiej.
Została erygowana 7 sierpnia 1945 przez bp. Antoniego Szlagowskiego z części parafii Piastów i Stare Babice. Dekret erekcyjny wszedł w życie 8 września 1945. Rok później na placu ofiarowanym przez Władysława Jana Grabskiego, bp Wacław Majewski poświęcił kaplicę. Kościół św. Jana Apostoła i Ewangelisty, zbudowany przez ks. Bogdana Sotkiewicza, konsekrowany w 1982 przez arcybiskupa Józefa Glempa. Plebania ofiarowana 12 marca 1945 przez Helenę z Grobelnych Mazurkiewiczową.

</doc>
<doc id="1500090" url="https://pl.wikipedia.org/wiki?curid=1500090" title="Jana Sorgers">
Jana Sorgers

Jana Sorgers (ur. 4 sierpnia 1967 w Neubrandenburgu) – niemiecka wioślarka, dwukrotna złota medalistka olimpijska.
Urodziła się w NRD i do zjednoczenia Niemiec startowała w barwach tego kraju. W Seulu zwyciężyła w czwórce podwójnej. W tej samej konkurencji - już jako reprezentantka zjednoczonych Niemiec - triumfowała również osiem lat później, w Atlancie. Stawała na podium mistrzostw świata (złoto w 1986, 1987, 1989, 1990, 1991, 1994, 1995).

</doc>
<doc id="1500092" url="https://pl.wikipedia.org/wiki?curid=1500092" title="Wydział Chemiczny Politechniki Łódzkiej">
Wydział Chemiczny Politechniki Łódzkiej

Wydział Chemiczny Politechniki Łódzkiej – jeden z wydziałów Politechniki Łódzkiej, kształcący w zakresie nauk i technologii chemicznych. Istnieje od początku funkcjonowania Politechniki Łódzkiej, czyli od czerwca 1945.
Historia Wydziału.
Jako założycieli Wydziału wymienia się troje profesorów chemii: Osmana Achmatowicza, Alicję Dorabialską i Tadeusza Wojno. Wzięli oni udział w wydziałowym posiedzeniu organizacyjnym 26 czerwca 1945, podczas którego prof. Wojno mianowano dziekanem, a prof. Achmatowicza – prodziekanem wydziału.
W pierwszym roku akademickim 1945/46 na wydziale utworzono 9 katedr:
W kolejnych latach utworzono siedem dalszych katedr i jeden instytut. Były to:
Struktura Wydziału.
Obecnie w skład Wydział Chemiczny wchodzi pięć instytutów i jedna katedra:
Kadra naukowo-dydaktyczna liczy obecnie ok. 130 nauczycieli akademickich, a wśród nich 44 profesorów (profesorów tytularnych i doktorów habilitowanych). Do 2013 r. Wydział ukończyło ok. 6000 studentów, uzyskując tytuł zawodowy inżyniera lub magistra inżyniera. Przeciętnie na Wydziale studiuje około 1200 osób. Wydział posiada uprawnienia do nadawania stopnia doktora habilitowanego.
Kierunki kształcenia.
Wydział prowadzi sześć kierunków studiów w trybie stacjonarnym:
Czasopismo Eliksir.
Od 2015 roku Wydział wydaje czasopismo naukowo-dydaktyczne „Eliksir”, w którym publikowane są artykuły naukowe i popularnonaukowe dotyczące tematyki realizowanych prac badawczych.
Koła naukowe.
Na Wydziale działają trzy studenckie koła naukowe: Koło Chemików „Trotyl”, Studenckie i Doktoranckie Koło Naukowe „NANO” oraz Koło Naukowe „Polimer”. Wydział prowadzi również zajęcia laboratoryjne z chemii dla młodzieży ze szkół ponadpodstawowych w ramach Międzyszkolnego Koła Młodych Chemików.

</doc>
<doc id="1500095" url="https://pl.wikipedia.org/wiki?curid=1500095" title="I najazd mongolski na Polskę">
I najazd mongolski na Polskę

I najazd mongolski na Polskę – atak Mongołów na Polskę pod dowództwem Bajdara w 1241 roku.
Geneza.
Najazd stanowił część dużo większych podbojów Mongołów, które rozpoczęły się w XIII wieku pod wodzą Czyngis-chana. Ostatecznym celem najazdu na Europę miało stać się opanowanie Węgier oraz Bułgarii, a przez to stworzenie sobie dogodnej sytuacji polityczno-militarnej do ataku na Cesarstwo Bizantyńskie. Atak mongolski na Polskę był jednym z elementów szeroko zakrojonych działań wojsk Batu-chana w Europie Środkowo-Wschodniej.
Plan ataku.
Po krwawym opanowaniu Rusi Kijowskiej na przełomie lat 1240/1241 siły mongolskie rozłożyły się dwoma obozami: pierwszy liczący około trzy tümeny w okolicach Włodzimierza, drugi w liczebności siedmiu tümenów nad Dniestrem pomiędzy Przemyślem a Lwowem. Plan dowództwa mongolskiego zakładał uderzenie w dwóch kierunkach. 
Z rejonu Dniestru miało pójść główne uderzenie w kierunku Węgier. Na czele tych sił stał sam Batu-chan, a armia uderzająca bezpośrednio na Węgry podzielona została na trzy grupy: 
Drugie uderzenie – pomocnicze, z rejonu Włodzimierza Wołyńskiego, którego bezpośrednim dowódcą był Bajdar, miało pójść w kierunku Polski. Mongołowie poprzez atak na Polskę chcieli uniemożliwić pomoc Polski oraz Czech podczas planowanego najazdu na państwo króla Węgier Beli IV. Węgry, Polska oraz Czechy były w tym czasie połączone sojuszami, o czym świadczą bliskie więzi rodzinne pomiędzy przywódcami tych państw.
Sytuacja polityczna w Polsce w przeddzień najazdu.
Sytuacja polityczna Polski w przeddzień najazdu była stabilna. Zwycięstwa księcia śląskiego Henryka Brodatego nad Władysławem Odonicem i Konradem mazowieckim pozwoliły książętom śląskim na opanowanie Wielkopolski, Małopolski i Ziemi sandomierskiej. 
Jednak stan posiadania syna Henryka Brodatego – Henryka II Pobożnego nie odzwierciedlał potęgi tworzonej tzw. "Monarchii Henryków Śląskich". Tworzone państwo powstało na bazie zręcznej polityki, nie faktycznej siły militarnej pozwalającej uchronić państwo przed nadchodzącą katastrofą. Brak mu było ekonomicznych, a przede wszystkim społecznych podstaw, których książęta śląscy nie zdążyli stworzyć.
Wrogość pomiędzy polskimi książętami dzielnicowymi oraz wewnętrzne tarcia polityczne w poszczególnych dzielnicach były z pewnością wykorzystane w mongolskich planach ataku na Polskę.
Przebieg.
Etap I.
W styczniu 1241 r. przed głównym uderzeniem rozpoczęły się na ziemiach polskich działania rozpoznawcze. Jeden z zagonów, pod wodzą Bajdara, dotarł przez Lublin do Zawichostu, a drugi przez Brześć nad Bugiem aż do Drohiczyna. Na początku lutego 1241 wojska mongolskie ponownie ruszyły na zachód. Tym razem część wojsk mongolskich dotarła pod Nowogródek na Litwie, natomiast trzon tej kolejnej rozpoznawczej wyprawy utartym już szlakiem przez Lublin i Zawichost dotarł do Sandomierza, zdobywając go 13 lutego. 
Dalej rozpoznanie poprowadzono w kierunku Koprzywnicy, Wiślicy i Skalbmierza. Szlak przemarszu oddziałów mongolskich znaczony był zniszczeniem i krwią miejscowej ludności.
W odpowiedzi na działania zaczepne, które oddziały Bajdara przeprowadzały w styczniu, książęta polscy zarządzili mobilizację. Najsprawniej i najszybciej została ona przeprowadzona w ziemi sandomierskiej i krakowskiej. Pozwoliło to polskiemu rycerstwu w czasie lutowej akcji Mongołów, na skoncentrowanie sił pod wodzą wojewody krakowskiego Włodzimierza w rejonie Miechowa. Obecność sił polskich zmusiła zagony mongolskie do odwrotu w kierunku Sandomierza. Wojewoda krakowski udał się w pogoń za siłami mongolskimi, doprowadzając do walnej bitwy pod Turskiem, która jednak skończyła się klęską Polaków. Po tym zwycięstwie oddziały mongolskie wycofały się wzdłuż lewego brzegu Wisły do Sandomierza. Linię Wisły siły mongolskie przekroczyły na wysokości Sieciechowa, skąd nie niepokojone powróciły w rejon pierwotnej koncentracji.
Etap II.
Właściwy najazd rozpoczął się w pierwszych dniach marca. Mongołowie dotarli pod Sandomierz, w którego rejonie podzielili armię na dwie części. Większa w sile około 15 tys. ludzi, pod przywództwem Bajdara i Ordy (brat Batu-chana) udała się do Krakowa, natomiast mniejsza w sile około 10 tys. pod przywództwem Kajdana udała się na ziemię łęczycką i Kujawy, jednak w pobliżu granicy z Kujawami zawrócili w stronę Łęczycy i Sieradza, niszcząc te miasta i skierowali się na Kraków.
Grupa dowodzona przez Bajdara natrafiła w rejonie Gór Świętokrzyskich na zgromadzone tam siły małopolskie, złożone z wojsk ziemi sandomierskiej i krakowskiej, a dowodzone przez wojewodę krakowskiego Włodzimierza, wojewodę sandomierskiego Pakosława oraz kasztelanów: krakowskiego Klemensa z Brzeźnicy i sandomierskiego Jakuba Raciborowica. W dniach 18–19 marca 1241 r. doszło do starć pod Chmielnikiem, a następnie pod Tarczkiem. Oddziały polskie po początkowych sukcesach uległy przeważającym siłom mongolskim. W walkach stoczonych w okolicach Chmielnika, Szydłowa i Tarczka poległ m.in. wojewoda krakowski Włodzimierz oraz kasztelani Klemens i Jakub.
Pomimo dotkliwej klęski wojska polskie spełniły swoje zadanie. Nie tylko zdołały one zadać straty siłom mongolskim bezpośrednio w walce, ale przede wszystkim opóźniły marsz nieprzyjaciela, dając cenny czas na zorganizowanie obrony w miastach oraz koncentrację sił na Śląsku. 
Z opisu Jana Długosza wynika, że gród wawelski i Okół obroniły się przed oblężeniem tatarskim. 1 kwietnia siły mongolskie odstąpiły od oblężenia i przez Olkusz, Bytom udały się na Wrocław. Podczas przeprawy przez Odrę oddziały rozpoznawcze Bajdara zostały rozbite pod Raciborzem przez rycerstwo raciborskie dowodzone przez księcia opolskiego Mieszka II Otyłego. Główne siły mongolskie po dotarciu do Raciborza nie podjęły próby zdobycia grodu, tylko podążyły w kierunku Opola.
Pod Opolem doszło do kolejnego starcia. Tym razem siłami polskimi dowodzili książę opolski Władysław oraz małoletni Bolesław V Wstydliwy. Wobec przewagi nieprzyjaciela, słabsi liczebnie Polacy po krótkiej walce wycofali się w kierunku Wrocławia. Bajdar w ślad za księciem opolskim ruszył do stolicy Dolnego Śląska. Wrocławianie sami podpalili miasto i uciekli do warownego grodu.
Mongołowie spod Wrocławia udali się do Legnicy, by zapobiec połączeniu wojsk Henryka II Pobożnego i Wacława I czeskiego. 8 kwietnia nastąpiło połączenie sił Bajdara z armią dowodzoną przez Kajdana. Siły prowadzone przez Kajdana idące spod Wrocławia, przemierzyły szlak od Gór Świętokrzyskich, przez Radom, Opoczno, Inowłódz, ziemię sieradzko-łęczycką w drodze do Krakowa i tam się połączyły.
Bitwa pod Legnicą.
Działania wojsk krakowsko-sandomierskich pod Chmielnikiem, a później pod Raciborzem i Opolem, pozwoliły Henrykowi Pobożnemu na zgromadzenie pod Legnicą pokaźnych sił, zabrakło jednak idącej od południa armii czeskiej. 
9 kwietnia rozegrała się bitwa pod Legnicą. Henryk II wystawił 4 hufce: 
Łącznie siły Henryka Pobożnego liczyły około 7,5 – 8 tysięcy zbrojnych. Mongołowie również wystawili 4 hufce. 
Pierwsza faza walki była pomyślna dla rycerstwa księcia śląskiego. Szybko jednak sytuacja się zmieniła, ponieważ z pola bitwy uciekł oddział dowodzony przez Mieszka II opolskiego. Ucieczka tego księcia została spowodowana dywersyjnym działaniem wysłannika mongolskiego, który zbliżył się do szyku rycerzy, nawołując ich po polsku: „Bieżajcie, bieżajcie” do odwrotu. 
Armia Henryka Pobożnego poszła w rozsypkę dopiero po zastosowaniu przez Mongołów bojowych gazów trujących i wprowadzeniu do walki odwodu. Sam Henryk Pobożny został pojmany, doprowadzony do obozowiska Mongołów, gdzie zmuszono go do ukorzenia się nad zwłokami poległego jeszcze pod Sandomierzem Moksza, dowódcy mordwińskich posiłków, a następnie zabito go przez ścięcie.
Epilog działań mongolskich.
W tym czasie siły czeskie znajdowały się w rejonie Kamiennej Góry i na wieść o polskiej klęsce pod Legnicą wycofały się ku Kotlinie Kłodzkiej. 
Po bitwie legnickiej przed armią mongolską stanął problem jakim było osłonięcie oddziałów walczących bezpośrednio na Węgrzech przed siłami czeskimi. Dlatego też Bajdar szachując króla czeskiego dokonał w końcu kwietnia krótkiego wypadu dywersyjnego na Łużyce. Manewr ten zupełnie zmylił Wacława czeskiego, co oddziałom mongolskim pozwoliło na bezpieczne wtargnięcie trzema kolumnami na Morawy. Teren Moraw był systematycznie pustoszony przez siły mongolskie. Dopiero w końcu maja Wacław wzmocniony resztkami polskiego rycerstwa i posiłkami niemieckimi postawił na kontruderzenie. W tym czasie jednak Bajdar wraz z całą armią biorącą udział w udanym najeździe na Polskę wycofał się z Moraw na Węgry. 
Wykorzystując perfekcyjne działania Bajdara w Małopolsce i na Śląsku główna armia mongolska Batu-chana dokonała planowej koncentracji podzielonych sił pod Pesztem. W dniu 11 kwietnia na równinie Mohi siły mongolskie pod wodzą Batu-chana i Subedeja pokonały wojska węgierskie króla Beli IV.
Z opanowanych na północ od Dunaju terytoriów Mongołowie urządzili bazę wypadową do następnych wypraw. W grudniu 1241 roku przeprowadzili silny atak na południowe Węgry. Zdobyli Budę, Ostrzyhom, zaatakowali Chorwację i Slawonię oraz spustoszyli Bułgarię. 
Kiedy wszystko wskazywało na to, że następnym celem uderzenia Mongołów będzie Europa Zachodnia, nastąpił odwrót. Duże straty sięgające około jednej trzeciej stanu pierwotnego, oddalenie od koczowisk, bunty w ujarzmionej Rusi i w Azji, wreszcie wieść o śmierci władcy imperium mongolskiego chana Ugedeja skłoniły Batu-chana i towarzyszących mu wodzów do odwrotu.
Skutki najazdu.
Najazd mongolski doprowadził do dużych zniszczeń na ziemiach polskich, ale nie doprowadził, jak to się stało w przypadku Rusi, do uzależnienia kraju od najeźdźcy. 
Dewastacja kraju i straty ludności nie były najtragiczniejszym następstwem najazdu z 1241 r. Zadania Bajdara, jakie narzuciło mu dowództwo mongolskie, a więc związanie sił polskich i zabezpieczenie głównych sił działających na Węgrzech oraz stosunkowo mała ilość sił (tylko trzy tümeny) spowodowały, że najazd ten nie miał charakteru czysto grabieżczego. W tych warunkach trudno było przeprowadzić Mongołom systematyczną i zorganizowaną akcję łupienia ziem polskich. Trudno oszacować straty w ludności, przyjmuje się, że sięgały one w dużym przybliżeniu 22 tys., w tym około 10 tys. poległych bezpośrednio w bitwach, 10 tys. wymordowanej ludności cywilnej i do 2 tys. wziętych w jasyr. 
Największe znaczenie miały skutki polityczne. Wydarzenia z 1241 wstrząsnęły młodym krajem tworzonym przez Henryka Brodatego i jego syna. Rządy Henryków śląskich w Małopolsce po wycofaniu się Bajdara przetrwały zaledwie kilka miesięcy, a tron krakowski został przejęty przez Konrada Mazowieckiego. Taka sama sytuacja nastąpiła w Wielkopolsce, gdzie władzę odzyskali książęta wielkopolscy Przemysł I i Bolesław Pobożny. Natomiast Śląsk po śmierci Henryka Pobożnego został podzielony pomiędzy jego synów, co spowodowało pomniejszenie jego znaczenia, a co za tym idzie książęta śląscy stracili realny wpływ na politykę ówczesnej Polski. 
Klęska pod Legnicą wstrzymała na długie lata proces jednoczenia państwa polskiego. W latach po najeździe utrwaliły się czynniki decentralizujące, prowadzące do jeszcze większego rozdrobnienia dzielnicowego. Sytuacja taka osłabiła możliwości obronne ziem polskich, a także pozycję polityczną Polski w tej części Europy.
Bibliografia.
Opracowania:

</doc>
<doc id="1500096" url="https://pl.wikipedia.org/wiki?curid=1500096" title="Najazd mongolski na Polskę">
Najazd mongolski na Polskę



</doc>
<doc id="1500099" url="https://pl.wikipedia.org/wiki?curid=1500099" title="Medal Thomasa Kellera">
Medal Thomasa Kellera

Medal Thomasa Kellera – wyróżnienie przyznawane wioślarzom przez Międzynarodową Federację Wioślarską (FISA) w uznaniu wybitnych zasług sportowych.
Medal jest przyznawany wyłącznie wioślarzom, którzy już zakończyli karierę. Nazwany został od imienia Thomasa Kellera, prezesa FISA w latach 1958-1989.

</doc>
<doc id="1500100" url="https://pl.wikipedia.org/wiki?curid=1500100" title="Nowoberezowo (gmina)">
Nowoberezowo (gmina)

Nowoberezowo (do 1953 i od 1973 "Hajnówka") – dawna efemeryczna gmina wiejska istniejąca w 1954 roku w woj. białostockim (dzisiejsze woj. podlaskie). Siedzibą gminy było Nowoberezowo.
Gmina Nowoberezowo została utworzona 1 stycznia 1954 roku w nowo utworzonym powiecie hajnowskim w województwie białostockim, po przeniesieniu siedziby gminy Hajnówka z Hajnówki do Nowoberezowa wraz ze zmianą nazwy gminy na "gmina Nowoberezowo". Jednocześnie ze znoszonej gminy Hajnówka wyłączono gromady Orzeszkowo, Jagodniki i Pasieczniki Duże i włączono je do gminy Dubicze Cerkiewne oraz gromady Kotówka i Nowosady, które włączono do gminy Łosinka.
Gmina została zniesiona po 9 miesiącach wraz ze zlikwidowaniem gmin i wprowadzeniem gromad 29 września 1954 roku. Jednostka została przywrócona 1 stycznia 1973 roku po reaktywowaniu gmin w miejsce gromad, lecz już pod pierwotną nazwą "gmina Hajnówka" i z siedzibą w Hajnówce.

</doc>
<doc id="1500101" url="https://pl.wikipedia.org/wiki?curid=1500101" title="Kerstin Koeppen">
Kerstin Koeppen



</doc>
<doc id="1500102" url="https://pl.wikipedia.org/wiki?curid=1500102" title="Kerstin Köppen">
Kerstin Köppen

Kerstin Köppen (ur. 24 listopada 1967 w Rathenow) – niemiecka wioślarka, dwukrotna złota medalistka olimpijska.
Urodziła się w NRD i do zjednoczenia Niemiec startowała w barwach tego kraju. W 1992 w Barcelonie - już jako reprezentantka zjednoczonych Niemiec - zwyciężyła w dwójce podwójnej (wspólnie z Kathrin Boron), cztery lata później obie znalazły się w składzie złotej czwórki podwójnej. Stawała na podium mistrzostw świata (pięć razy złoto). W 1998 została uhonorowana Medalem Thomasa Kellera.

</doc>
<doc id="1500103" url="https://pl.wikipedia.org/wiki?curid=1500103" title="Okręty podwodne projektu 667A">
Okręty podwodne projektu 667A

Okręty podwodne projektu 667A (NATO: "Yankee I") – radzieckie okręty podwodne o napędzie jądrowym, przenoszące szesnaście pocisków balistycznych R-27. Okręty te były pierwszymi jednostkami drugiej generacji radzieckich jednostek wyposażonych w pociski klasy SLBM, których konstrukcję i budowę rozpoczęto w celu zniwelowania amerykańskiej przewagi ilościowej i jakościowej osiągniętej dzięki powstałym w ramach programu 41 for Freedom okrętom pierwszej generacji "Polaris".
Pierwszym projektem II generacji był projekt okrętów "667", mających przenosić osiem pocisków R-21 (SS-N-5), jednakże z uwagi na stopień komplikacji konstrukcji spowodowanej koniecznością końcowego montowania pocisków dopiero na pokładzie okrętów oraz pomysłem obrotowej wyrzutni, projekt ten nie doczekał się realizacji. W międzyczasie dobiegały końca prace nad nowymi mniejszymi pociskami RT-15M na paliwo stałe, będącymi morską wersją pocisku lądowego, który wszedł do testów na pokładzie okrętu projektu "613D7" (NATO: "Whiskey") (S-229). Biuro SKB-385 zaproponowało wprowadzenie do służby mniejszych pocisków R-27) na paliwo ciekłe (NATO: SS-N-6, Serb), działających w systemie D-5, wraz z okrętami nowego projektu "667A". Projekt ten został skierowany do produkcji w Siewierodwińsku oraz w Komsomolsku nad Amurem.
Podobnie do amerykańskich okrętów "Polaris", okręty projektu "667A" wyposażone zostały w 16 pionowych wyrzutni, umieszczonych w dwóch rzędach tuż za kioskiem. Okręty te dysponowały jednak lepszą od amerykańskich jednostek głębokością zanurzenia, krótszym czasem pomiędzy odpaleniem poszczególnych pocisków, a także większa prędkością. "667A" mogły odpalać pociski z głębokości 50 metrów - dwukrotnie większej niż jednostki typów "Polaris". Zgodnie jednak z opiniami nawet radzieckich konstruktorów (Szef projektu 667A biura CKB-18 - Kowalew), okręty radzieckie były znacząco głośniejsze od jednostek "Polaris".

</doc>
<doc id="1500105" url="https://pl.wikipedia.org/wiki?curid=1500105" title="Eben Wever Martin">
Eben Wever Martin

Eben Wever Martin (ur. 12 kwietnia 1855 w Maquoketa, Iowa, zm. 22 maja 1932 w Hot Springs, Dakota Południowa) – amerykański polityk związany z Partią Republikańską.
W latach 1901–1907 przez trzy dwuletnie kadencje Kongresu Stanów Zjednoczonych był przedstawicielem drugiego okręgu wyborczego w stanie Dakota Południowa w Izbie Reprezentantów Stanów Zjednoczonych. W 1906 roku zamiast ubiegać się o kolejną reelekcję nieskutecznie wystartował w wyborach do Senat Stanów Zjednoczonych. Jednak już w 1907 roku powrócił do Izby Reprezentantów jako przedstawiciel drugiego okręgu wyborczego, gdy zmarł wybrany wcześniej na jego miejsce William Henry Parker. W latach 1908–1913 reprezentował w niej drugi okręg wyborczy, a w latach 1913–1915 był przedstawicielem nowo utworzonego trzeciego okręgu wyborczego w stanie Dakota Południowa.

</doc>
<doc id="1500106" url="https://pl.wikipedia.org/wiki?curid=1500106" title="Lewkowo Stare (gmina)">
Lewkowo Stare (gmina)

Lewkowo Stare (1921–39 "Tarnopol") – dawna gmina wiejska istniejąca przez krótki czas w 1954 roku w woj. białostockim (dzisiejsze woj. podlaskie). Siedzibą gminy było Lewkowo Stare (przez pewien czas "Stare Lewkowo").
Gmina Lewkowo Stare została utworzona 1 stycznia 1954 roku w nowo powołanym powiecie hajnowskim w województwie białostockim, z części obszaru gminy Narewka. W skład nowej gminy weszło 7 gromad: Eliaszuki, Lewkowo Nowe, Lewkowo Stare, Łuka, Michnówka, Ochrymy i Tarnopol.
Gmina została zniesiona wraz ze zlikwidowaniem gmin i wprowadzeniem gromad 29 września 1954 roku. Jednostki nie przywrócono w 1973 roku wraz z likwidacją gromad i reaktywowaniem gmin.
Obszar gminy Lewkowo Stare odpowiadał obszarowi przedwojennej gminy Tarnopol.

</doc>
<doc id="1500107" url="https://pl.wikipedia.org/wiki?curid=1500107" title="William Henry Parker">
William Henry Parker

William Henry Parker (ur. 5 maja 1847 w Keene, New Hampshire, zm. 26 czerwca 1908 w Deadwood, Dakota Południowa) – amerykański polityk związany z Partią Republikańską.
W 1906 roku został wybrany przedstawicielem drugiego okręgu wyborczego w stanie Dakota Południowa w Izbie Reprezentantów Stanów Zjednoczonych, gdzie zasiadał od 1907 roku aż do śmierci 26 czerwca 1908 roku.

</doc>
<doc id="1500108" url="https://pl.wikipedia.org/wiki?curid=1500108" title="Veriton">
Veriton

Veriton – polska wytwórnia płyt gramofonowych, założona w 1959 r. i prowadzona przez Stowarzyszenie „Pax”.
W pierwszych latach działalności wytwórnia nie miała opracowanego profilu artystycznego. Wtedy ukazały się m.in. pierwsze nagrania Steni Kozłowskiej, Piotra Szczepanika, Alibabek i Partity. W 1968 r. zgodnie ze stanowiskiem Stowarzyszenia PAX i kierownictwa Zjednoczonych Zespołów Gospodarczych (bazy gospodarczej PAX-u) zdecydowano, że "Veriton" specjalizować się będzie w muzyce poważnej, przede wszystkim religijnej.
Redaktorem, reżyserem i dyrektorem artystycznym "Veritonu" w latach 1967-88 był muzykolog Jan Węcowski (w latach 1988-90 dyrektor artystyczny i zastępca pełnomocnika w wytwórni płytowej Arston). Veriton wydawał głównie dawną i współczesną muzykę sakralną, kościelną i religijną. Były to zarówno muzyczne "zabytki", utwory pisane na zamówienie wytwórni czy też wykonywane na festiwalach (np. Wratislavia Cantans, Starosądecki Festiwal Muzyki Dawnej). W późniejszych latach działalności "Veritonu" ukazało się również wiele płyt z muzyką popularną.
Katalog nagrań "Veritonu" - do roku 1985 - obejmuje 923 pozycje.
Płyty winylowe 12" (LP).
XV- płyta w wersji monofonicznej
SXV- płyta w wersji stereofonicznej

</doc>
<doc id="1500109" url="https://pl.wikipedia.org/wiki?curid=1500109" title="Kmiecin (gmina)">
Kmiecin (gmina)

Kmiecin – dawna gmina wiejska istniejąca przejściowo w 1954 roku w woj. gdańskim (dzisiejsze woj. pomorskie). Siedzibą władz gminy był Kmiecin.
Gmina Kmiecin powstała 1 stycznia 1954 roku w nowo utworzonym powiecie nowodworsko-gdańskim w województwie gdańskim z kilkunastu obrębów katastralnych, wyodrębnionych z:
Gmina została zniesiona wraz ze zlikwidowaniem gmin i wprowadzeniem gromad 29 września 1954 roku. Jednostki nie przywrócono w 1973 roku po reaktywowaniu gmin.

</doc>
<doc id="1500110" url="https://pl.wikipedia.org/wiki?curid=1500110" title="Lubieszewo (gmina)">
Lubieszewo (gmina)

Lubieszewo – dawna gmina wiejska istniejąca przejściowo w 1954 roku w woj. gdańskim (dzisiejsze woj. pomorskie). Siedzibą władz gminy było Lubieszewo.
Gmina Lubieszewo powstała 1 stycznia 1954 w nowo utworzonym powiecie nowodworsko-gdańskim w województwie gdańskim z kilku obrębów katastralnych, wyodrębnionych z:
Gmina została zniesiona wraz ze zlikwidowaniem gmin i wprowadzeniem gromad 29 września 1954. Jednostki nie przywrócono w 1973 roku po reaktywowaniu gmin.

</doc>
<doc id="1500111" url="https://pl.wikipedia.org/wiki?curid=1500111" title="Trzeci okręg wyborczy w Dakocie Południowej">
Trzeci okręg wyborczy w Dakocie Południowej

Trzeci okręg wyborczy w Dakocie Południowej - były jednomandatowy okręg wyborczy do Izby Reprezentantów Stanów Zjednoczonych w Dakocie Południowej. Okręg został utworzony po spisie ludności w 1910 roku, gdy Dakota Południowa zyskała trzeciego przedstawiciela w Izbie Reprezentantów i zlikwidowany po spisie ludności w 1930 roku, gdy Dakota Południowa utraciła swojego trzeciego przedstawiciela w Izbie Reprezentantów.

</doc>
<doc id="1500112" url="https://pl.wikipedia.org/wiki?curid=1500112" title="Alma-Press">
Alma-Press

Alma-Press – warszawska oficyna wydawnicza założona przez Jarosława Pachowskiego w 1985, specjalizująca się w publikacjach albumowych, poradnikach, a także w tematyce związanej między innymi z historią, militariami, motoryzacją, wędkarstwem, nurkowaniem i żeglarstwem.
Jednym z jego dyrektorów był Krzysztof Bęgowski.
W serii żeglarskiej wydawnictwo wydało 250 tytułów w nakładzie blisko egzemplarzy.
Książki wydawane przez wydawnictwo kilkukrotnie zdobywały nagrodę im. Leonida Teligi przyznawaną przez miesięcznik „Żagle”.

</doc>
<doc id="1500114" url="https://pl.wikipedia.org/wiki?curid=1500114" title="Saint-Hilaire-St-Mesmin">
Saint-Hilaire-St-Mesmin



</doc>
<doc id="1500115" url="https://pl.wikipedia.org/wiki?curid=1500115" title="Saint-Pryvé-St-Mesmin">
Saint-Pryvé-St-Mesmin



</doc>
<doc id="1500116" url="https://pl.wikipedia.org/wiki?curid=1500116" title="Wydział Wojskowy Missisipi">
Wydział Wojskowy Missisipi

Wydział Wojskowy Missisipi () – administracyjna jednostka US Army w czasie trwania wojny secesyjnej, odpowiedzialna za prowadzenie operacji na zachodnim teatrze działań.
Historia.
Wydział został powołany do życia przez prezydenta Abrahama Lincolna w celu reorganizacji sił Unii zachodniego teatru działań po poważnej ich porażce w bitwie pod Chickamauga. Jego pierwszym przełożonym, „z kwaterą główną w polu”, został generał major Ulysses S. Grant.
Wydział powstał 16 października 1863 roku przez połączenie departamentów wojskowych Ohio, Tennessee i (doliny rzeki) Cumberland, obejmując swym zasięgiem wszystkie jednostki armii Unii stacjonujące pomiędzy rzeką Missisipi a pasmem Appalachów. 31 stycznia 1865 dodany został departament Karoliny Północnej, a 10 lutego departament Kentucky. 19 kwietnia 1865 roku ta część departamentu Karoliny Północnej, która nie została zajęta przez armię gen. Shermana, weszła w skład Wydziału Wojskowego (doliny rzeki) James. Wydział Missisipi został zrekonstruowany 27 czerwca 1865 roku poprzez zaliczenie doń departamentów Ohio, Missouri i Arkansas. Departament (doliny rzeki) Platte został dodany 26 marca roku 1866.
Wydział Wojskowy Missisipi zaliczył jako swój sukces zwycięstwo w bitwie pod Chattanooga w listopadzie 1863 roku, w wyniku której armie konfederackie na obszarze Tennessee przestały istnieć.
Gdy generał Grant został wezwany przez Lincolna do objęcia naczelnego dowództwa wszystkich armii Unii, jego miejsce – jako przełożony wydziału – zajął gen. mjr Sherman, pod którego dowództwem armie Zachodu dokonały inwazji stanu Georgia, zdobywając we wrześniu 1864 roku Atlantę i następnie w czasie marszu Shermana portowe miasto Savannah. Po zdobyciu Savannah Sherman poprowadził swe wojska przez południową i północną Karolinę, która to kampania została zakończona zwycięską bitwą pod Bentonville i kapitulacją wojsk generała Johnstona w obu Karolinach, Georgii i na Florydzie.
Wydział Wojskowy Missisipi został rozwiązany 6 sierpnia 1866 roku.

</doc>
<doc id="1500117" url="https://pl.wikipedia.org/wiki?curid=1500117" title="NGC 2174">
NGC 2174

NGC 2174 – obszar H II (również mgławica emisyjna) znajdujący się w konstelacji Oriona. Został odkryty 6 lutego 1877 przez Édouarda Stephana. Znajduje się w odległości około 6400 lat świetlnych od Ziemi.
NGC 2174 otacza gromadę otwartą młodych gwiazd NGC 2175. Mgławica ta zajmuje obszar nieba większy od Księżyca w pełni. Kosmiczny Teleskop Hubble'a wykonał wąskopasmowe zdjęcie mgławicy, gdzie pod kanał zielony zdjęcia przypisana jest emisja wodoru (w rzeczywistości czerwień), pod kanał czerwony emisja siarki (daleka czerwień), a pod kanał niebieski - tlenu (zieleń). Natomiast w świetle widzialnym obraz NGC 2174 jest zdominowany przez czerwone świecenie wodoru.

</doc>
<doc id="1500123" url="https://pl.wikipedia.org/wiki?curid=1500123" title="Rejon korosteński">
Rejon korosteński

Rejon korosteński () – jednostka administracyjna wchodząca w skład obwodu żytomierskiego Ukrainy.
Rejon został utworzony w 1926 roku. Jego powierzchnia wynosi 1735 km², a ludność liczy około 27 tysięcy mieszkańców. Siedzibą władz rejonowych jest Korosteń. Przez rejon płynie rzeka Uż.
Na terenie rejonu znajduje się 1 miejska rada i 37 silskich rad, obejmujących 105 wsi.
Demografia.
Skład narodowościowy rejonu w 2001 roku według ukraińskiego spisu powszechnego:

</doc>
<doc id="1500124" url="https://pl.wikipedia.org/wiki?curid=1500124" title="Rejon korosteszowski">
Rejon korosteszowski

Rejon korosteszowski – jednostka administracyjna wchodząca w skład obwodu żytomierskiego Ukrainy.
Rejon został utworzony w 1926 roku. Jego powierzchnia wynosi 974 km2. Siedzibą władz rejonowych jest Korosteszów.
Na terenie rejonu znajduje się 1 miejska rada i 22 silskie rady, obejmujące 63 wsie.

</doc>
<doc id="1500125" url="https://pl.wikipedia.org/wiki?curid=1500125" title="Rejon lubarski">
Rejon lubarski

Rejon lubarski – jednostka administracyjna wchodząca w skład obwodu żytomierskiego Ukrainy.
Rejon został utworzony w 1923 roku z części powiatu żytomierskiego oraz nowogradwołyńskiego, należących do guberni wołyńskiej. Jego powierzchnia wynosi 757 km2, a ludność liczy około 27 tysięcy mieszkańców. Siedzibą władz rejonowych jest Lubar.
Na terenie rejonu znajduje się 1 osiedlowa rada i 24 silskie rady, obejmujące 47 wsi.

</doc>
<doc id="1500126" url="https://pl.wikipedia.org/wiki?curid=1500126" title="Rejon łuhyński">
Rejon łuhyński

Rejon łuhyński – jednostka administracyjna wchodząca w skład obwodu żytomierskiego Ukrainy.
Rejon został utworzony w 1923 roku. Jego powierzchnia wynosi 994 km2, a ludność liczy około 17 tysięcy mieszkańców. Siedzibą władz rejonowych są Łuhyny.
Na terenie rejonu znajduje się 1 osiedlowa rada i 16 silskich rad, obejmujących 47 wsi.

</doc>
<doc id="1500127" url="https://pl.wikipedia.org/wiki?curid=1500127" title="Paweł Ossowski">
Paweł Ossowski

Paweł Ossowski (ur. 1878 w Śliwicach, zm. 28 października 1939) – filomata pomorski, doktor prawa, działacz narodowy ziemi pomorskiej z ramienia Stronnictwa Narodowego, senator RP, adwokat i notariusz osiadły w Toruniu.
Urodzony na Pomorzu należał do organizacji filomatów pomorskich w latach 1897-1900, zaś od 1910 roku zamieszkując w Chełmnie przechowywał bibliotekę filomacką. 
Odbył studia prawnicze w Berlinie, Monachium i Bonn. W czasie I wojny światowej walczył jako oficer w armii niemieckiej, ciężko ranny. Wicepatron na Prusy Zachodnie. Prezes Powiatowej Rady Ludowej w 1918 roku. Wicemarszałek Tymczasowego Pomorskiego Wydziału Krajowego, członek rady Aprowizacyjnej i Rady Ustawodawczej przy Ministerstwie byłej Dzielnicy Pruskiej. 
Ossowski obok mec. Stefana Michałka należał do grona najbardziej znanych - nie tylko na Pomorzu - adwokatów, praktykujących m.in. w Toruniu. W latach 1920-22 sprawował urząd starosty chełmińskiego. Od 1922 był członkiem Sądu Dyscyplinarnego przy Naczelnej Radzie Adwokackiej w Warszawie. 
W latach 1928-29 wykonywał funkcję Przewodniczącego Rady Wojewódzkiej Stronnictwa Narodowego na Pomorzu oraz współpracował z Romanem Dmowskim. 
2 maja 1923 został odznaczony Krzyżem Oficerskim Orderu Odrodzenia Polski oraz Krzyżem Tajnej Organizacji Wojskowej na Pomorzu i Krzyżem Górnośląskim.
Senator II kadencji wybrany w 1928 roku z województwa pomorskiego z Listy Katolicko-Narodowej.
Bardzo aktywny w pracy społecznej oraz z młodzieżą akademicką Pomorza został w 1921 roku przyjęty w poczet filistrów honoris causa Korporacji Akademickiej Baltia w Poznaniu. Aresztowany przez Niemców na początku wojny i zmuszony do przymusowych robót. 28 października 1939 roku został rozstrzelany w Barbarce k. Torunia.

</doc>
<doc id="1500128" url="https://pl.wikipedia.org/wiki?curid=1500128" title="Rejon maliński">
Rejon maliński

Rejon maliński – jednostka administracyjna wchodząca w skład obwodu żytomierskiego Ukrainy.
Rejon został utworzony w 1923 roku. Jego powierzchnia wynosi 1406 km2, a ludność liczy około 19 tysięcy mieszkańców. Siedzibą władz rejonowych jest Malin.
Na terenie rejonu znajduje się 1 miejska rada, 2 osiedlowe rady i 25 silskich rad, obejmujących 101 wsi.

</doc>
<doc id="1500129" url="https://pl.wikipedia.org/wiki?curid=1500129" title="Pilker">
Pilker

Pilker – przynęta stosowana głównie w wędkarstwie morskim.
Przypomina kształtem małe rybki. Obecnie w wielu kształtach i barwach. Pilker uzbrojony jest zazwyczaj w jedną, lub dwie kotwice, często zakończone kolorowymi nitkami, lub sztuczną muchą. Gramatura w przedziale od 40 g do 1 kg.
Połów odbywa się poprzez opuszczanie pilkera do dna i gwałtownym podrywaniu do góry na odległość ok. 1 m od dna, a następnie pozwala się na ponowne opadanie. Większość ryb atakuje w fazie tonięcia, ponieważ pilker kształtem i ruchem imituje chorą rybę. Schwycenie pzynęty w fazie tonięcia można rozpoznać po zwiotczeniu linki. To jest czas na naciągnięcie żyłki, linki i mocne zacięcie. Uderzenie pilkra o twarde dno morskie również przyciąga ryby z powodu hałasu i generowanej fali ciśnienia.
Główną zdobyczą podczas łowienia na pilker są dorsze, ale także czarniaki, makrele. Około 80% wszystkich dorszy w Morzu Bałtyckim poławia się metodą pilkingu, reszta na naturalną przynętę.

</doc>
<doc id="1500132" url="https://pl.wikipedia.org/wiki?curid=1500132" title="Rejon arcyski">
Rejon arcyski

Rejon arcyski – była jednostka administracyjna wchodząca w skład obwodu odeskiego Ukrainy.
Rejon utworzony w 1967, ma powierzchnię 1379 km² i liczy około 44 tysięcy mieszkańców. Siedzibą władz rejonu jest Arcyz.
Na terenie rejonu znajdują się 1 miejska rada i 77 silskich rad, obejmujących w sumie 25 wsi i 1 osadę.

</doc>
<doc id="1500133" url="https://pl.wikipedia.org/wiki?curid=1500133" title="Rejon bałcki">
Rejon bałcki

Rejon bałcki – była jednostka administracyjna wchodząca w skład obwodu odeskiego Ukrainy.
Rejon utworzony w 1944, ma powierzchnię 1317 km² i liczy około 49 tysięcy mieszkańców. Siedzibą władz rejonu jest Bałta.
Na terenie rejonu znajdują się 1 miejska rada i 24 silskie rady, obejmujące w sumie 41 wsi.

</doc>
<doc id="1500134" url="https://pl.wikipedia.org/wiki?curid=1500134" title="Icek Demba">
Icek Demba



</doc>
<doc id="1500135" url="https://pl.wikipedia.org/wiki?curid=1500135" title="Rejon berezowski (Ukraina)">
Rejon berezowski (Ukraina)

Rejon berezowski – jednostka administracyjna wchodząca w skład obwodu odeskiego Ukrainy.
Rejon utworzony w 1962, ma powierzchnię 1637 km² i liczy około 33 tysięcy mieszkańców. Siedzibą władz rejonu jest Berezówka.
Na terenie rejonu znajdują się 1 miejska rada i 16 silskich rad, obejmujących w sumie 63 wsie.

</doc>
<doc id="1500136" url="https://pl.wikipedia.org/wiki?curid=1500136" title="Guo Yue">
Guo Yue

Guo Yue (; ur. 17 lipca 1988 w Anshan) – chińska tenisistka stołowa, trzykrotna medalistka igrzysk olimpijskich, wielokrotna medalistka mistrzostw świata.
Trzy razy zdobywała medale igrzysk olimpijskich. W Atenach podczas Letnich Igrzysk Olimpijskich 2004 w parze z Niu Jianfeng zdobyła brązowy medal w grze podwójnej kobiet, natomiast cztery lata później podczas Letnich Igrzysk Olimpijskich 2008 w Pekinie zdobyła dwa medale: złoty w turnieju drużynowym kobiet oraz brązowy indywidualnie.
Jest 14-krotną medalistką mistrzostw świata, w tym osiem razy zdobywała złoto - trzykrotnie drużynowo, dwa razy w grze mieszanej (w parze z Wang Liqin), dwa razy w grze podwójnej (w parze z Li Xiaoxia) i jeden raz indywidualnie. Jest mistrzynią Igrzysk Azjatyckich 2006 w grze pojedynczej, podwójnej i drużynowo oraz zdobywczynią Pucharu Azji 2008 w singlu.
Jest zawodniczką leworęczną.

</doc>
<doc id="1500138" url="https://pl.wikipedia.org/wiki?curid=1500138" title="Berezówka (Ukraina)">
Berezówka (Ukraina)

Berezówka (ukr. Березівка) – miasto w obwodzie odeskim Ukrainy, siedziba władz rejonu berezowskiego.
Miejscowość powstała w 1802, prawa miejskie uzyskała w 1962. Liczy około 9 tysięcy mieszkańców.
Urodził się tu Jerzy Bichniewicz – podporucznik saperów, cichociemny.

</doc>
<doc id="1500141" url="https://pl.wikipedia.org/wiki?curid=1500141" title="U-112">
U-112



</doc>
<doc id="1500142" url="https://pl.wikipedia.org/wiki?curid=1500142" title="Mindaugas Murza">
Mindaugas Murza

Mindaugas Gervaldas - do 2012 roku - Mindaugas Murza (ur. 16 grudnia 1973 w Szawlach) – litewski polityk i samorządowiec, przewodniczący Zjednoczonego Nacjonalistyczno-Robotniczego Ruchu Litwinów.
W 1990 roku został członkiem Litewskiego Związku Strzeleckiego (Lietuvos šaulių sąjunga). Przez krótki okres studiował w Litewskiej Szkole Wojennej, pracował również jako sprzedawca.
W 1996 roku założył Narodowo-Socjalistyczny Związek Jedności, który jednak nie został zarejestrowany przez sąd. Przystąpił do Litewskiej Partii Narodowo-Demokratycznej, 1 maja 2002 roku wybrano go jej przewodniczącym.
W 2002 roku wszedł w skład Rady Miejskiej w Szawlach. Od 25 lutego 2007 roku jest liderem niezarejestrowanego przez sąd Litewskiego Zjednoczonego Narodowego Związku Robotników.
Był wielokrotnie sądzony za antysemityzm i nawoływanie do waśni narodowych.

</doc>
<doc id="1500143" url="https://pl.wikipedia.org/wiki?curid=1500143" title="U-113">
U-113



</doc>
<doc id="1500144" url="https://pl.wikipedia.org/wiki?curid=1500144" title="U-114">
U-114



</doc>
<doc id="1500145" url="https://pl.wikipedia.org/wiki?curid=1500145" title="U-115">
U-115



</doc>
<doc id="1500146" url="https://pl.wikipedia.org/wiki?curid=1500146" title="Hyun Jung-hwa">
Hyun Jung-hwa

Hyun Jung-hwa (ur. 6 października 1969) – południowokoreańska tenisistka stołowa, trzykrotna medalistka olimpijska, wielokrotna medalistka mistrzostw świata.
Trzy razy zdobywała medale igrzysk olimpijskich. W Seulu podczas Letnich Igrzysk Olimpijskich 1988 w parze z Yang Young-ja została złotą medalistką, natomiast cztery lata później podczas Letnich Igrzysk Olimpijskich 1992 w Barcelonie dwukrotnie (w grze pojedynczej i podwójnej) zdobyła brązowy medal.
Jest 9-krotną medalistką mistrzostw świata, w tym cztery razy zdobywała złoto – po jednym razie w grze pojedynczej, podwójnej (z Yang Young-ja), mieszanej (z Yoo Nam-kyu) i drużynowo.

</doc>
<doc id="1500149" url="https://pl.wikipedia.org/wiki?curid=1500149" title="U-16 (1936)">
U-16 (1936)

U-16 – niemiecki okręt podwodny typu "IIB" z okresu międzywojennego i II wojny światowej, o wyporności podwodnej 328 ton. Wszedł do służby w 1936 roku, gdy został przydzielony do 1. Flotylli U-Bootów „Weddingen”, a następnie do 3. Flotylli „Lohs”. Po wybuchu wojny przeprowadził trzy patrole bojowe, zaś na postawionych przez U-16 minach zatonęły dwie jednostki o łącznej pojemności 3435 BRT. Zatonął 25 października 1939 roku w pobliżu Dover, w wyniku uszkodzeń po ataku brytyjskich okrętów, bądź na brytyjskiej minie.
Geneza.
Okręt został zaprojektowany w tajnym biurze projektowym Ingenieurskantoor voor Scheepsbouw (IvS) w Holandii, gdzie nosił oznaczenie projektowe MVBIIB w wersji 1110C. Wśród przewidywanych zadań okrętów tego typu było przede wszystkim zabezpieczenie Bałtyku oraz żywotnych dla Niemiec linii żeglugowych między Niemcami i Szwecją, którymi transportowana była do Rzeszy ruda żelaza.
Kontrakt na budowę okrętu ze stocznią Deutsche Werke został zawarty 2 lutego 1935 roku. Stępka pod jednostkę została położona 5 sierpnia 1935 roku, po czym 28 kwietnia 1936 roku okręt został zwodowany w Kilonii. 16 maja 1936 roku U-16 został przyjęty do służby w Kriegsmarine pod dowództwem "kapitänleutnant" Heinza Beduhna rozpoczynając swoje działania w składzie 1. Flotylli U-Bootów „Weddingen”.
Konstrukcja jednostki.
U-16 był przybrzeżnym jednokadłubowym okrętem podwodnym typu "IIB" w wersji 1110C, wypierającym 279 ton na powierzchni, w zanurzeniu zaś 329 ton. Od oryginalnej konstrukcji 1110B jednostek typu "IIB" różnił się przedłużonym kioskiem z umieszczonymi na jego szczycie urządzeniami umożliwiającymi bezpośrednie sterowanie okrętem.
U-16 był jednostką o długości 42,7 metra, szerokości 4,08 metra i zanurzeniu 3,9 metra. Napęd zapewniały dwa 6-cylindrowe czterosuwowe silniki Diesla Motorenwerke Mannheim MWM RS127S o łącznej mocy 700 KM przy 1000 obrotów na minutę oraz dwa silniki elektryczne SSW PG W322/26 o mocy 300 kW. Układ napędowy zapewniał mu możliwość osiągnięcia prędkości 13 węzłów na powierzchni oraz 7 węzłów w zanurzeniu. Okręt miał stosunkowo niewielki zasięg 3100 mil morskich przy prędkości 8 węzłów na powierzchni oraz 35–45 mil w zanurzeniu, przy prędkości podwodnej 4 węzłów. Znaczącą zaletą okrętu był bardzo krótki czas zanurzania awaryjnego, nieprzekraczający 25 sekund. Architektura i konstrukcja tych okrętów zapewniała im głębokość zanurzenia testowego wynoszącą 100 metrów. Stery głębokości umieszczone były na śródokręciu, zaś stery kierunku za dwoma śrubami.
Okręt wyposażony był w trzy wyrzutnie torpedowe kalibru 53,3 cm na dziobie, z dwiema torpedami G7a lub G7e w zapasie. U-16 nie miał na wyposażeniu klasycznego działa okrętowego – jego uzbrojenie uzupełniało jedynie jedno działko przeciwlotnicze kalibru 2 cm. Zamiennie z torpedami okręt mógł przenosić do 18 wystrzeliwanych z wyrzutni torpedowych min.
Służba okrętu.
Po wejściu do służby został przyjęty w skład najpierw 1., a od października 1937 roku 3. Flotylli U-Bootów. 2 września 1939 roku wyszedł z Willhelmshaven na swój pierwszy patrol wojenny, celem postawienia min na północno-wschodnim wybrzeżu Wielkiej Brytanii. 5 września postawił miny w Zatoce Tees w pobliżu Hartlepool, brak jednak informacji o zatonięciu na nich jakiejkolwiek jednostki. Powrócił do Kilonii 8 września 1939 roku. Pięć dni później wyszedł na kolejny patrol, w rejonie operacyjnym u brzegów Norwegii i niedaleko Skudesnes. 28 września, w pobliżu Stavanger przeprowadził skuteczny atak torpedowy na szwedzki statek „Nyland” (3378 BRT), po czym 5 października 1939 roku powrócił do Kilonii.
18 października 1939 roku U-16 wyszedł na swój trzeci patrol, celem przeprowadzenia operacji minowej na południowo-wschodnich wybrzeżach Anglii. 22 października postawił miny u brzegu Dungeness, na których 20 listopada tego samego roku zatonął kuter rybacki „Sainte Clair” (57 ton). Podczas powrotu do bazy, 24 października U-16 został wykryty i zaatakowany za pomocą bomb głębinowych przez slup HMS „Puffin” oraz przez trawler przeciwpodwodny „Cayton Wyke”. Zaatakowany U-Boot zdołał przetrwać atak, zaraportował jednak przez radio ciężkie uszkodzenia okrętu. Tego samego dnia wrak okrętu z ciężko uszkodzonym kioskiem i dziobem został odnaleziony na mieliźnie Goodwin Sands niedaleko Deal w hrabstwie Kent, i poddany oględzinom przez brytyjskich nurków. Z uwagi na rozmiary uszkodzeń jednostki, przyczyną ostatecznego zniszczenia jednostki było prawdopodobnie wpadnięcie na minę.

</doc>
<doc id="1500150" url="https://pl.wikipedia.org/wiki?curid=1500150" title="Bitwa pod Płowdiw">
Bitwa pod Płowdiw



</doc>
<doc id="1500152" url="https://pl.wikipedia.org/wiki?curid=1500152" title="Ängbyplan">
Ängbyplan

Ängbyplan – powierzchniowa stacja sztokholmskiego metra, leży w Sztokholmie, w dzielnicy Västerort (Bromma), w Södra Ängby. Na zielonej linii (T19), między Islandstorget i Åkeshovem. Dziennie korzysta z niej około 1 500 osób.
Stacja znajduje się równolegle do Bergslagsvägen. Posiada jedno wyjście, zlokalizowane jest przy Färjestadsvägen 3. Stację otworzono 26 października 1952 jako 29. w systemie, składy jeździły wówczas na linii Hötorget-Vällingby. Początkowo stacja nosiła nazwę "Färjestadsvägen" zmieniono ją w 1962. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1500154" url="https://pl.wikipedia.org/wiki?curid=1500154" title="U-17 (1935)">
U-17 (1935)

U-17 – niemiecki okręt podwodny (U-Boot) typu "II B" z okresu II wojny światowej. Okręt wszedł do służby w 1935 roku. 
Historia.
Okręt wziął udział w czterech patrolach bojowych, podczas których zatopił 3 niewielkie jednostki handlowe (w tym jedną za pomocą min) o łącznej pojemności 1825 BRT. Od maja 1940 roku wykorzystywany w roli jednostki szkolnej.
Wycofany z czynnej służby 6 lutego 1945 roku; zatopiony przez własną załogę 2 maja 1945 roku w Wilhelmshaven (operacja Regenbogen).

</doc>
<doc id="1500156" url="https://pl.wikipedia.org/wiki?curid=1500156" title="Przyrodnik">
Przyrodnik



</doc>
<doc id="1500157" url="https://pl.wikipedia.org/wiki?curid=1500157" title="Karabin przeciwpancerny PTRS-41">
Karabin przeciwpancerny PTRS-41



</doc>
<doc id="1500164" url="https://pl.wikipedia.org/wiki?curid=1500164" title="Emanuel Alvarez">
Emanuel Alvarez

Emmanuel Alvarez (ur. ok. 1526 w Ribeira Brava na Maderze, zm. 30 grudnia 1583 w Eworze) – portugalski jezuita i językoznawca, rektor kolegium w Coimbrze i Eworze, autor znanego podręcznika gramatyki łacińskiej "De institutione grammatica" (tzw. „alwar”) – wydany w 1572 roku w Lizbonie, a w 1577 również w Poznaniu. Alwar był w powszechnym użyciu – również w Polsce – i miał wiele wydań. Z podręcznika zrezgnowali dopiero pijarzy.

</doc>
<doc id="1500165" url="https://pl.wikipedia.org/wiki?curid=1500165" title="Jean-Philippe Gatien">
Jean-Philippe Gatien

Jean-Philippe Gatien (ur. 16 października 1968 w Alès) – francuski tenisista stołowy, dwukrotny medalista igrzysk olimpijskich, mistrz świata w grze pojedynczej.
Na Letnich Igrzyskach Olimpijskich w Barcelonie zdobył srebrny medal w kategorii gry pojedynczej mężczyzn. Francuz jest jednym z dwóch Europejczyków, który grał w finale gry pojedynczej na Igrzyskach olimpijskich. Osiem lat później na Letnich Igrzyskach Olimpijskich w Sydney grając w parze z Patrickiem Chilą wywalczył brązowy medal w grze podwójnej.
Największy sukces w swojej karierze odniósł w 1993 roku. Podczas mistrzostw świata w Göteborgu został mistrzem świata w grze pojedynczej pokonując w finałowym pojedynku Belga Jeana-Michela Saive'a. W 1994 wygrał w Tajpej Puchar Świata, natomiast w 1997 w Eindhoven wygrał prestiżowy turniej Europa Top 12.
Sukcesy zanotował również startując w mistrzostwach Europy. Dziesięciokrotnie zdobywał medale podczas mistrzostw Starego Kontynentu. Nie zdobył wprawdzie tytułu indywidualnie (trzykrotnie przegrał w półfinale), ale mistrzostwo zdobywał w 2000 w Bremie w deblu (w parze z Patrickiem Chilą), 1990 w mikście (z naturalizowaną we Francji Chinką Yiaoming Wang) i dwukrotnie drużynowo (1994, 1998).

</doc>
<doc id="1500166" url="https://pl.wikipedia.org/wiki?curid=1500166" title="Betaglikan">
Betaglikan

Betaglikan – zakotwiczony w błonie komórkowej proteoglikan siarczanu chondroityny/siarczanu heparanu o masie 280–330 kDa. Jest receptorem typu III transformującego czynnika wzrostu beta (TGF-β). Jego rola polega na prezentacji TGF-β receptorowi typu II (kinaza serynowo-treoninowa).

</doc>
<doc id="1500167" url="https://pl.wikipedia.org/wiki?curid=1500167" title="Józef Wasiołek">
Józef Wasiołek

Józef Wasiołek (ur. 1921 w Smarglinie, zm. 19 października 2008 w Łodzi) – polski malarz postimpresjonista i kolorysta.
Studiował malarstwo u prof. Adama Rychtarskiego w Łodzi i w krakowskiej ASP w pracowniach Zbigniewa Pronaszki i Wacława Taranczewskiego. Uprawiał malarstwo sztalugowe, rysunek, litografię a także malarstwo ścienne w budynkach sakralnych. Większość prac w jego oeuvre stanowią pejzaże. Jego obrazy znajdują się w wielu kolekcjach i zbiorach m.in. w zbiorach Ministerstwa Kultury i Sztuki, Muzeum Tradycji Niepodległościowych w Łodzi, Miejskiej Galerii Sztuki w Łodzi, Muzeum w Bydgoszczy, Muzeum w Sieradzu oraz wielu kolekcjach prywatnych. Od 1957 roku artysta mieszkał w Łodzi.

</doc>
<doc id="1500170" url="https://pl.wikipedia.org/wiki?curid=1500170" title="U-18 (1935)">
U-18 (1935)

U-18 – niemiecki okręt podwodny typu "IIB" z okresu II wojny światowej. Zamówienie na budowę złożono 2 lutego 1935 roku w stoczni Germaniawerft w Kilonii. Stępkę położono 10 lipca. Okręt został zwodowany 7 grudnia 1935 roku, a wcielony do służby 4 stycznia 1936 roku pod dowództwem "Kptlt." Hansa Pauckstadta. Do połowy 1942 roku okręt pływał na patrole na Bałtyku oraz Morzu Północnym, później przetransportowany nad Morze Czarne, w maju 1943 roku włączony w skład 30. Flotylli w Konstancy w Rumunii. Jednostka przeprowadziła 14 patroli bojowych, przebywając w morzu 287 dni. 25 sierpnia 1944 roku został zatopiony przez własną załogę niedaleko Konstancy.
Historia.
U-Boot przydzielony został do 1. Flotylli U-Bootów „Weddigen” w Kilonii. 20 listopada 1936 roku, w wyniku kolizji torpedowcem T-156 okręt zatonął w Zatoce Lubeckiej – 8 marynarzy zginęło, 12 uratowano. 28 listopada okręt podniesiono i skierowano do remontu. Okręt ponownie wszedł do służby 30 września 1937 roku, a jego dowódcą został "Kptlt." Heinz Beduhn. 4 października 1937 roku U-18 został przeniesiony do 3. Flotylli U-Bootów „Lohs” w Kilonii.
W trakcie kampanii wrześniowej U-18 pod dowództwem "Kptlt." Bauera wraz z okrętami U-14 oraz U-22 został wykorzystany do blokowania Zatoki Gdańskiej. 22 sierpnia U-18 wypłynął z Kilonii i na środkowym Bałtyku pojawił się dzień później w ramach przygotowań do planu „Fall Weiß”, gdzie razem z U-14 i U-22 miał uczestniczyć w operacji „Transportübungen Lübeck” – opanowania Zatoki Gdańskiej. Ponieważ rozpoczęcie wojny przełożono z 26 sierpnia (z powodu podpisania 25 sierpnia polsko-brytyjskiego układu sojuszniczego) okręty zostały odwołane – wieczorem 25 sierpnia U-14, U-18 i U-22 otrzymały rozkaz wejścia do Kłajpedy.
30 sierpnia U-18 wypłynął z Kłajpedy w kierunku Zatoki Gdańskiej. 2 września, o godzinie 1.52 z pokładu U-Boota dostrzeżono polski okręt podwodny idący kursem północnym. Był to ORP „Żbik” który prowadził ładowanie akumulatorów. "Kptlt." Bauer postanowił zaczekać z atakiem do świtu, jednak polski okręt zanurzył się alarmowo po tym, gdy obserwatorzy na pomoście Żbika wykryli U-18 (który został przez nich błędnie zidentyfikowany jako trałowiec).
3 września, o godzinie 3.55 ponownie dostrzeżono polski okręt podwodny idący kursem wschodnim – najprawdopodobniej był to ORP „Sęp”. "Kptlt." Bauer zanurzył U-Boota do ataku, jednak przez peryskop nie był w stanie dostrzec celu. Tego samego dnia – o godzinie 19.30 – po raz kolejny dostrzeżono polski okręt podwodny – idący kursem zachodnim. Był to najprawdopodobniej ORP „Sęp” (Często podaje się, że był to ORP „Ryś” – jednak w chwili kontaktu ORP „Ryś” szedł kursem wschodnim w zanurzeniu – wynurzył się dopiero o 19.57 – w przeciwieństwie do Sępa, który szedł kursem zachodnim, wynurzywszy się o godzinie 19.15). U-18 wykonał zanurzenie alarmowe i o godzinie 19.51 wystrzelił pojedynczą torpedę, która jednak nie trafiła. U-18 wynurzył się o godzinie 20.15, jednak polskiego okrętu już nie dostrzeżono. "Kptlt." Bauer zaniechał poszukiwań z uwagi na konieczność naładowania rozładowanej baterii akumulatorów. Ponadto na zachód od pozycji U-18 znajdował się U-14 i istniała duża szansa, że to on przechwyci polski okręt. 6 września U 18 otrzymał rozkaz powrotu do Świnoujścia, dokąd wszedł 7 września.
Następnie U-18 przeszedł do Kilonii. W trakcie przechodzenia przez Mały Bełt, 8 września, o godzinie 8.00 doszło do spotkania z powracającym do Kilonii U-14.
14 września 1939 roku okręt wyszedł z Kilonii na patrol z zadaniem blokady Wielkiego Bełtu, gdzie miał atakować brytyjskie okręty podwodne mające próbować przedrzeć się na Bałtyk. Nie odnosząc żadnych sukcesów w rejonie operacyjnym, 24 września powrócił do Kilonii.
2 października 1939 roku U-18 wyszedł z Kilonii z zadaniem atakowania brytyjskich okrętów w rejonie Orkadów. Na Morze Północne okręt przedostał się przez Kanał Kiloński. 12 października, w kwadracie AN45 doszło do spotkania z U-23. 19 października 1939 roku okręt powrócił do Kilonii.
Z końcem października 1938 roku U-18 został przydzielony do nowo utworzonej 24. Flotylli Szkoleniowej U-Bootów w Gdańsku, która prowadziła kursy dla przyszłych dowódców okrętów. Jednak z powodu niedostatecznej ilości frontowych okrętów podwodnych, U-18 do końca lutego 1940 roku wychodził na patrole bojowe.
15 listopada 1939 roku U-18 wypłynął z portu z zadaniem patrolowania północnych wybrzeży Szkocji.
16 listopada, o godzinie 14.24, w kwadracie AN 65 dostrzeżono nieprzyjacielski okręt podwodny idący na powierzchni (najprawdopodobniej był to HMS Sealion, patrolujący na Dogger Bank zachodnie podejście do wytrałowanego przejścia przez niemieckie pole minowe. W tym samym miejscu, na poprzednim patrolu, 6 listopada HMS Sealion wystrzelił salwę sześciu torped do U-21).
Wieczorem 18 listopada na pozycji 58°07′N 02°18′W (kwadrat AN 1864) natrafiono na niewielki parowiec. Był to brytyjski statek Parkhill, przewożący ładunek węgla z Blyth na Orkady. Wystrzelona o godzinie 20.45 torpeda G7e chybiła. Atak ponowiono pół godziny później – o godzinie 21.16 torpeda trafiła. Statek natychmiast zatonął, cała załoga (9 osób) zginęła (niektóre źródła podają, że ofiarą U-18 padł parowiec Wigmore, jednak analiza KTB, jak i raportów Admiralicji wykazuje, że Wigmore został storpedowany przez U-22).
20 listopada, o godzinie 1.09, w kwadracie AN 18, U-18 dostrzegł i zaatakował dwoma torpedami brytyjski tankowiec MV Athelking, który szedł z Invergordon do Methil w eskorcie niszczycieli HMS Isis i HMS Inglefield. Według zapisów KTB U-Boota obydwie torpedy trafiły w tankowiec, natomiast według relacji brytyjskich eksplodowała tylko jedna z torped – w śladzie torowym niszczyciela HMS Inglefield. 22 listopada okręt wszedł do Wilhelmshaven, natomiast dzień później przeszedł przez Kanał Kiloński do Kilonii.
Z końcem listopada doszło do zmiany na stanowisku dowódcy okrętu, które objął "Oblt." Ernst Mengersen, natomiast "Kptlt." Bauer objął dowództwo U-50. Na początku 1940 roku na U-18 został zaokrętowany "Oblt." Ottokar Paulshen, który mając pełnić funkcję oficera wachtowego przygotowywał się do roli dowódcy okrętu.
18 stycznia 1940 roku U-18 wypłynął z Kilonii z zadaniem patrolowania rejonu pomiędzy Orkadami i wybrzeżem Norwegii. 23 stycznia, na północny zachód od Kinnairds Head (kwadrat AN 42) dostrzeżono norweski (wówczas jeszcze neutralny) parowiec Bisp. O godzinie 6.49 wystrzelono pierwszą torpedę G7e która chybiła. Wystrzelona o godzinie 7.01 druga torpeda trafiła statek, który w pół minuty zatonął. Cała załoga – 14 osób – zginęła (niektóre źródła – m.in. niemiecki historyk Jürgen Rohwer przypisują zatopienie statku Bisp U-23, natomiast U-18 miał zatopić norweski parowiec Varild, jednak w wyniku analizy KTB okrętów oraz raportów Admiralicji wydaje się dużo bardziej prawdopodobne, że Bisp został zatopiony przez U-18 natomiast Varild przez U-23).
O godzinie 7.25, w kwadracie AN 42 dostrzeżono kolejny samotny statek – tankowiec, w kierunku którego wystrzelono torpedę, która chybiła.
O godzinie 22.10, w kwadracie AN 41 dostrzeżono samotny frachtowiec – wystrzelona w jego kierunku torpeda również chybiła.
Ponieważ na pokładzie U-18 została tylko jedna torpeda, "Oblt." Mengersen postanowił zakończyć patrol. 26 stycznia okręt wszedł do Wilhemshaven.
11 lutego 1940 roku, U-18 wyszedł z Wilhelmshaven z zadaniem patrolowania obszaru w rejonie Szetlandów i Orkadów. Wraz z okrętami U-13, U-14, U-19, U-22, U-23, U-57, U-60, U-61, U-62 i U-63 – w ramach operacji „Nordmark” tworzył linię rozpoznawczą – miały one powiadomić o wyjściu z baz na Orkadach brytyjskich okrętów wojennych. Operacja „Nordmark” była wypadem niemieckich ciężkich okrętów – pancerników Scharnhorst i Gneisenau oraz ciężkiego krążownika Admiral Hipper, a także trzech niszczycieli Wilhelm Heidkamp, Karl Galster i Wolfgang Zenker – przeciwko brytyjskiej żegludze pomiędzy Wielką Brytanią a Norwegią.
16 lutego, o godzinie 13.22 w kwadracie AN 41 okręt został zaatakowany przez samolot Hudson z 224 eskadry RAF, który zrzucił 4 bomby.
19 lutego, o godzinie 6.21, w kwadracie AN 16 dostrzeżono i zaatakowano przy użyciu jednej torpedy uzbrojony trawler. Torpeda chybiła.
20 lutego, o godzinie 0.21 dostrzeżono i zaatakowano przy użyciu jednej torpedy frachtowiec. Torpeda nie trafiła w cel.
23 lutego U-18 wszedł do bazy w Helgolandzie a 24 lutego przeszedł do Wilhelmshaven. 27 lutego U 18 wyruszył do Kilonii, do której wszedł dzień później.
Z dniem 28 lutego U-18 został przydzielony do 22. Flotylli Szkolnej, która mieściła się w Gdyni. W lipcu 1940 roku U-18 został przydzielony ponownie do 24. Flotylli Szkolnej, która w międzyczasie przeniosła się z Gdańska do Kłajpedy. 18 grudnia 1940 roku ponownie został przeniesiony do 22. Flotylli Szkolnej w Gdyni. Tam, w roli okrętu szkolnego pływał do sierpnia 1942 roku. W międzyczasie, 25 maja 1940 roku, niedaleko Kłajpedy, idący na głębokości peryskopowej U-18 został staranowany przez torpedowiec T-123 – uszkodzeniu uległ peryskop.
7 czerwca z pokładu schodzi "Oblt." Ottokar Paulshen, by objąć samodzielne dowództwo na U-20.
3 września następuje zmiana dowódcy – "Oblt." Ernst Mengersen przechodzi na U-143, natomiast na jego miejsce przychodzi "Kptlt." Hans-Heinz Linder. 17 grudnia "Kptlt." Linder schodzi z okrętu by przejść na U-96 znajdujący się pod dowództwem "Kptlt." Heinricha Lehmann-Willenbrocka, gdzie uczestniczy w trzecim patrolu przygotowując się do samodzielnego objęcia okrętu. Natomiast na U-18 dowództwo obejmuje "Kptlt." Ernst Vogelsang, który zajmował to stanowisko do 6 maja 1941 roku, kiedy to przeszedł na U-132. Na jego miejsce przyszedł "Oblt." Hans-Achim von Rosenberg-Gruszcynski, który był dowódcą U-18 przez przeszło rok – do 31 maja 1942 roku, po czym objął samodzielne dowództwo na U-384.
1 czerwca, na U-18 dowódcą został "Oblt." Friedrich-Wilhelm Wissmann, który pełnił tę funkcję do 18 sierpnia 1942 roku. Po zejściu z U-18 "Oblt." Wissmann otrzymał dowództwo na U-518.
W połowie roku 1942 postanowiono skierować U-18 do służby na Morzu Czarnym. Okręt został przeniesiony z 22. Flotylli Szkolnej do 30. Flotylli Bojowej w Konstancy, która została utworzona w październiku 1942 roku. Pierwszym okrętem który do niej trafił (w październiku 1942 roku) był U-24. Ostatecznie składała się ona z sześciu U-Bootów typu IIB: U-9, U-18, U-19, U-20, U-23 i U-24. Znajdujący się w Kilonii U-18 został wycofany ze służby 18 sierpnia 1942 roku, a następnie w stoczni Deutsche Werke AG rozpoczęto demontaż części wyposażenia okrętu w ramach przygotowań do transportu nad Morze Czarne. Okręt przetransportowano na specjalnych pontonach Kanałem Kilońskim z Kilonii do Brunsbüttel, a następnie Łabą do Drezna. Stamtąd specjalnymi ciągnikami kadłub okrętu przewieziono autostradami do Ingolstadt. Stamtąd przy użyciu pontonów, przetransportowano okręt Dunajem do Galați w Rumunii, dokąd dotarł wiosną 1943 roku. W tamtejszej stoczni rzecznej zainstalowano zdemontowane w Kilonii wyposażenie. 6 maja 1943 roku okręt pod dowództwem Oblt. Karla Fleige ponownie został wcielony do służby i przydzielony do 30. Flotylli Bojowej w Konstancy.
7 maja okręt przeszedł do ujścia Dunaju i w Sulinie oczekiwał na okręty eskorty, które miały zabezpieczać jego przejście do Konstancy. Eskorta ostatecznie pojawiła się 11 maja.
Czarnomorskie U-Booty 30. Flotylli były wysyłane na patrole u wschodniego wybrzeża Morza Czarnego, w rejonie od Gelendżyku do Batumi.
26 maja 1943 roku U-18 wyszedł na swój pierwszy czarnomorski patrol w rejon pomiędzy Poti a Suchumi.
30 maja o godzinie 8.13 w kwadracie CL 9683 dostrzeżono i zaatakowano pojedynczą torpedą samotny radziecki parowiec. Torpeda chybiła celu a U-18 został zmuszony do odejścia przez ścigacze okrętów podwodnych.
31 maja o godzinie 16.34 w kwadracie CL 9316 doszło do spotkania z U-9.
3 czerwca, o godzinie 17.30 w kwadracie CL 9650 U-18 został zaatakowany przez dwa samoloty, które zrzuciły 4 bomby lotnicze. Okręt nie odniósł uszkodzeń.
4 czerwca, o godzinie 19.02 w kwadracie CL 96 U-18 został zaatakowany przez ścigacz okrętów podwodnych, który obrzucił okręt pięcioma bombami głębinowymi uszkadzając peryskop bojowy. W tej sytuacji dowódca zarządził powrót do Konstancy.
5 czerwca, pomiędzy 16.07 a 16.40 w kwadracie CL 9650 U-18 został zaatakowany przez naprowadzane przez samolot ścigacze okrętów podwodnych, które obrzuciły okręt 24 bombami głębinowymi.
7 czerwca, w kwadracie CL 8240 rozstrzelano z karabinu maszynowego dryfującą minę kotwiczną.
Okręt wszedł do Konstancy 9 czerwca o godzinie 16.05.
Na ponowny patrol – pomiędzy Tuapse a Lazarevskiy – okręt wyszedł 16 czerwca 1943 roku.
18 czerwca, o godzinie 16.12, w kwadracie CL 6476, dostrzeżono radziecki okręt podwodny, który ścigano do godziny 21.33, jednak nie udało się zająć pozycji do ataku.
23 czerwca, o godzinie 15.38, w kwadracie CL 9179 dostrzeżono i zaatakowano dwoma torpedami radziecki statek zidentyfikowany jako parowiec Leningrad. Według KTB zaobserwowano i zgłoszono zatopienie parowca. W rzeczywistości torpedy chybiły celu, a atakowaną jednostką był holownik Petrash. Parowiec Leningrad został zatopiony bombami lotniczymi 17 października 1941 roku niedaleko Eupatorii, po czym został podniesiony i skierowany na remont do stoczni w Batumi, gdzie nadal przebywał w czerwcu 1943 roku.
Tego samego dnia, o godzinie 20.34, w kwadracie CL 9176 wystrzelono pojedynczą torpedę w kierunku parowca Józef Stalin eskortowanego przez radziecki ścigacz okrętów podwodnych SKA-015 (prawdopodobnie typu Mалый Охотник), która chybiła celu (w KTB zanotowano trafienie).
25 czerwca U-18 próbował wejść na redę portu Suchumi, która okazała się pusta.
27 czerwca, o godzinie 18.26, w kwadracie CL 96 dostrzeżono radziecki okręt podwodny. Był to prawdopodobnie wychodzący z Oczamczyry na patrol u południowych wybrzeży Krymu M-111 – okręt podwodny typu Malutka.
28 czerwca, o godzinie 1.03, w kwadracie CL 9473 wykonano niecelny atak torpedowy na radziecki holownik Kafa (dwie torpedy chybiły). Ponieważ U-18 wystrzelił wszystkie znajdujące się na pokładzie torpedy, został skierowany do Sewastopola, gdzie miał zostać zaopatrzony w nowe torpedy, prowiant i paliwo. W czasie marszu do Sewastopola, o godzinie 4.51 został zaatakowany przez dwa samoloty, które zrzuciły po sześć bomb lotniczych. Okręt nie odniósł żadnych uszkodzeń. Wieczorem, 29 czerwca U-18 wszedł do Sewastopola. Po pobraniu zaopatrzenia, wyszedł z portu 3 lipca i skierował się ponownie ku wschodniemu wybrzeżu Morza Czarnego, pomiędzy Tuapse a Gelendżyk.
17 lipca, o godzinie 19.36, w kwadracie CL 9329 zaatakował dwiema torpedami radziecki parowiec rozpoznany jako Voroshilov. W KTB zapisano zatopienie. W rzeczywistości U 18 wykonał atak na statek Traktorist, a torpedy chybiły celu (Voroshilov w chwili ataku znajdował się w remoncie w stoczni w Suchumi po tym, jak został uszkodzony bombami lotniczymi niedaleko Ozerejki). Dowódca podjął decyzję o powrocie do Konstancy.
18 lipca, o godzinie 22.53, w kwadracie CL 6483, dostrzeżono i zaatakowano salwą trzech torped radziecki okręt podwodny. Był to M-111 – okręt typu Malutka – wracający do Oczamczyry z patrolu pod Teodozją. Wszystkie torpedy chybiły celu, a M-111 popłynął dalej nieświadomy ataku. U-18 został skierowany do Teodozji w celu pobrania paliwa, dokąd przybył 19 lipca rano. 20 lipca U-18 opuścił Teodozję i rozpoczął powrót do Konstancy, dokąd dotarł 22 lipca.
W trakcie miesięcznego pobytu w Konstancy, na U-18 (podobnie jak na pozostałych pięciu czarnomorskich U-Bootach) dobudowano platformę w tylnej części pomostu (tzw. Wintergarten), na której zainstalowano dodatkowy karabin MG C/30. Jednocześnie zdemontowano wodoszczelny pojemnik na karabin maszynowy MG C/30 znajdujący się na pokładzie przed kioskiem, w jego miejsce instalując karabin MG C/30 na lawecie LC 30/37.
Na trzeci, czarnomorski patrol, U-18 wyszedł 21 sierpnia 1943 roku. Ponownie został skierowany ku wschodniemu wybrzeżu Morza Czarnego, w rejon pomiędzy Adler a Poti.
25 sierpnia, podczas przechodzenia przez zatokę Kodori (kwadrat CL 9636), U-18 został ostrzelany przez artylerię nabrzeżną.
27 sierpnia, o godzinie 2.35 doszło do spotkania z U-23 w kwadracie CL 9480.
29 sierpnia, o godzinie 21.51 w kwadracie CL 9664 dostrzeżono i zaatakowano pojedynczą torpedą radziecki trawler TSC-11 Dzhalita. Trafiony torpedą okręt zatonął, zginęło 15 członków z 38 osobowej załogi.
30 sierpnia, o godzinie 19.32, w kwadracie CS 1642 dostrzeżono radziecki patrolowiec SKA-0132 (typ MO), który ostrzelano z karabinu maszynowego. Ostrzał został przerwany po tym, jak miejsce walki zostało oświetlone reflektorami z brzegu.
Na początku września U-18 otrzymał rozkaz udania się do Teodozji, dokąd dotarł 15 września. Tam wysadzono chorego członka załogi oraz pobrano zaopatrzenie (paliwo i prowiant). Okręt wyszedł z portu 16 września po czym ponownie skierował się w rejon Adler.
18 września, o 5.39 w kwadracie CL 6653 wystrzelono dwie torpedy w kierunku radzieckiego holownika Adjarets – obydwie torpedy chybiły.
21 września, o godzinie 9.03, w kwadracie CL 9175, U-18 natknął się na niewielki konwój składający się z dwóch frachtowców oraz sześciu małych eskortowców. Wystrzelone dwie torpedy chybiły celu. U-18 został zaatakowany przy użyciu artylerii, a także zrzucono 14 bomb głębinowych, które spowodowały niewielkie uszkodzenia.
Wieczorem, o godzinie 22.48, w kwadracie CL 9415 postawiono jedną minę typu EMS (Einheitsmine Sehrohr Treibmine) i rozpoczęto powrót do Konstancy, do której okręt dotarł 24 września.
Czwarty patrol czarnomorski rozpoczął się 27 października 1943 roku. Tym razem okręt został wysłany w rejon pomiędzy Batumi a Tuapse. Po drodze do rejonu operacyjnego U-18 zawinął 30 października do Teodozji w celu uzupełnienia paliwa. Podczas pobytu w porcie brał udział w odparciu nalotu lotniczego wystrzeliwszy ze swojego karabinu maszynowego około 150 pocisków kalibru 20 mm. Okręt wyszedł z Teodozji tego samego dnia.
1 listopada, o godzinie 4.00, w kwadracie CL 6697 nastąpiło spotkanie z U-9, na którego pokład przekazano aktualne szyfry radiowe.
8 listopada, o godzinie 11.16, w kwadracie CS 1743, wystrzelono dwie torpedy w nierozpoznany frachtowiec. Według KTB statek został zatopiony, jednak powojenne analizy tego nie potwierdzają.
18 listopada, o godzinie 17.11, w kwadracie CL 9176 wystrzelono dwie torpedy w kierunku radzieckiego tankowca Josif Stalin. Torpedy trafiły, a załoga U-18 zgłosiła zatopienie tankowca. W rzeczywistości załodze tankowca udało się doprowadzić statek do Tuapse, ale z powodu zwiększającego się zanurzenia, nie było możliwe wejście do portu. Dlatego 20 listopada statek został przeholowany do Batumi, gdzie został wyremontowany i przywrócony żegludze.
20 listopada, około południa, U-18 zbliżył się w zanurzeniu na odległość 1,5 mili morskiej do portu Tuapse, gdzie zaobserwował cztery małe frachtowce, jeden tankowiec. Przelatujący samolot zaalarmował ścigacze, które atakowały okręt zrzucając łącznie 52 bomby głębinowe, które spowodowały uszkodzenia (sterburtowy silnik elektryczny, bakburtowy silnik spalinowy, żyrokompas, odbiornik radiowy, echosonda, główne sprzęgło sterburtowe, potłuczone żarówki, bezpieczniki oraz szklane wskaźniki stanu wody). W tej sytuacji dowódca podjął decyzję o powrocie – 24 listopada U-18 wszedł do Konstancy.
27 listopada U 18 udał się do stoczni w Galați, gdzie przechodził remont, w trakcie którego między innymi wzmocniono artylerię przeciwlotniczą okrętu – w miejsce pojedynczego karabinu na platformie pomostu, zamontowano karabin podwójnie sprzężony. 10 stycznia 1944 roku okręt powrócił do Konstancy.
Na piąty patrol czarnomorski U-18 wyruszył 29 stycznia 1944 roku. Tym razem przydzielono mu rejon operacyjny pomiędzy Tuapse a Soczi. 8 lutego, o godzinie 14.06, w kwadracie CL 9140 zmuszony do zanurzenia przez samolot, o godzinie 14.55 obrzucony 7 bombami głębinowymi. Z powodu braku celów U-18 przemieścił się na południowy wschód – w okolice Batumi. 16 lutego o godzinie 18.18, wszedł na redę portu w Batumi i wystrzelił trzy torpedy w kierunku zacumowanych statków – zaobserwowano trafienia. Następnie U-18 rozpoczął powrót. 26 lutego okręt zawinął do Sewastopola w celu uzupełnienia paliwa. Wypłynąwszy stamtąd 27 lutego, do Konstancy dotarł 29 lutego.
Szósty patrol czarnomorski rozpoczął się 25 marca 1944 roku. Docelowym rejonem operacyjnym był obszar pomiędzy Tuapse a Gelendżyk. 7 kwietnia, o godzinie 22.28, w kwadracie CL 8587 ostrzelano z broni maszynowej radziecki patrolowiec Rion W 187.4, który uchodzi uszkodzony.
22 kwietnia, o godzinie 7.45, w kwadracie CL 9419, wystrzelono dwie niecelne torpedy w dwie lichtugi na redzie portu Adler.
24 kwietnia, o godzinie 10.53, w kwadracie CL 8556, wystrzelono trzy torpedy w kierunku kabotażowca oraz dwóch lichtug. Na podstawie usłyszanych trzech detonacji torped stwierdzono trafienia.
25 kwietnia, o godzinie 12.09, w kwadracie CL 6719 dostrzeżono radziecki okręt podwodny – najprawdopodobniej powracający z rejonu Tarkhankut do Oczamczyry M-35. U-18 próbował przeprowadzić atak w zanurzeniu, jednak nie udało mu się wyjść na odpowiednią pozycję. Po kilkunastu minutach U-18 się wynurzył, po czym doszło do pomyłkowego ostrzału z broni pokładowej przez niemiecką łódź latającą typu BV-138, która wykonała pięć nalotów. Powodem było godło okrętu – czerwona gwiazda bolszewicka przebita torpedą, którą niemieccy lotnicy wzięli za symbol radzieckiego okrętu.
27 kwietnia okręt wszedł do Konstancy.
W dniu 2 maja, tymczasowe dowództwo nad okrętem przejął "Oblt." Hans-Jürgen Bartsch, który przybył do Konstancy po ukończeniu kursu na dowódców. 26 maja Oblt. Bartsch objął samodzielne dowództwo na U-17, natomiast jego miejsce zajął "Oblt." Rudolf Arendt – dotychczasowy Pierwszy Oficer na U-18.
25 maja 1944 roku, U-18 wypłynął na kolejny patrol, ponownie pomiędzy Tuapse a Gelendżyk.
29 maja w kwadracie CL 6660 okręt zbliżył się do wybrzeża na odległość 2 mil, nie obserwując żadnego ruchu statków.
31 maja, o godzinie 8.29, w kwadracie CL 66 zaatakowano pojedynczą torpedą holownik. Usłyszano eksplozję torpedy, po chwili przez peryskop stwierdzono, że holownik osiadł na dziobie, za nim ciągnie się natomiast chmura dymu. Po chwili nad statkiem pojawiły się dwie łodzie latające – U-18 zanurzył się głębiej. W czasie nasłuchu hydroakustycznego usłyszano eksplozję kotła – na tej podstawie zgłoszono zatopienie. Kilka godzin później, o godzinie 13.36 wystrzelono niecelną torpedę w kolejny holownik. Do godziny 13.45 – naliczono eksplozje 107 bomb głębinowych w dużej odległości od okrętu.
1 czerwca, o godzinie 14.34, w kwadracie CL 66 wystrzelono torpedę akustyczną w uzbrojony trawler – zgłoszono zatopienie.
4 czerwca, o godzinie 8.26, w kwadracie CL66 wystrzelono torpedę akustyczną w uzbrojony trawler – usłyszano eksplozję, zatopienia nie stwierdzono. Tego samego dnia, o godzinie 15.06 wystrzelono torpedę która chybiła w niewielki parowiec.
5 czerwca, w trakcie przestrzeliwania karabinu maszynowego doszło do rozerwania lufy – dwóch członków załogi zostało lekko rannych.
6 czerwca, o godzinie 12.05 z karabinu maszynowego zatopiono dryfujący ponton, natomiast o godzinie 21.30 doszło do spotkania z U-23.
7 czerwca okręt powrócił do Konstancy. Tego dnia obowiązki dowódcy przestał pełnić "Oblt." Rudolf Arendt, który objął dowództwo na U-23. Natomiast na U-18 powrócił "Oblt." Karl Fleige.
24 lipca 1944 roku, U-18 wyruszył na swój ostatni czarnomorski patrol – w rejon pomiędzy Tuapse a Poti.
2 sierpnia, w kwadracie CS 1647 zaatakowano nierozpoznany, pojedynczy frachtowiec
11 sierpnia, w kwadracie CS 1646 bezskutecznie zaatakowano frachtowiec CV Chkalov, natomiast 13 sierpnia, w kwadracie CS 1716 wystrzelono torpedę akustyczną w kierunku radzieckiej kanonierki.
16 sierpnia U 18 powrócił do Konstancy.
20 sierpnia stojący przy nabrzeżu okręt został ciężko uszkodzony w wyniku radzieckiego nalotu na bazę morską w Konstancy.
25 sierpnia, gdy Rumunia wypowiedziała Rzeszy wojnę, wobec ewakuacji portu, niezdolny do wyjścia w morze U-18 wraz z bliźniaczym U-24 udał się na południe od Konstancy, gdzie został samozatopiony (pozycja 44°12′N i 28°41′E). Ekipa minerska, rekrutująca się spośród członków załogi U-Boota, pod komendą oficera mechanika, "Lt.Ing." Gerharda Aufschlagera i Drugiego Oficera Wachtowego, "Lt." Brara Johannesena, przejęta została przez jeden z towarzyszących kutrów trałowych (R 163) i wysadzona na ląd w bułgarskiej Warnie.
Pod koniec roku 1944 wrak został podniesiony z dna przez radzieckie ekipy ratownictwa morskiego (EPRON) i przeholowany do Sewastopola. Z powodu nieopłacalności remontu, w dniu 26 maja 1947 zatopiony torpedą przez okręt podwodny M-120 na południowy zachód od Sewastopola, na pozycji 44°20′N 33°20′E.

</doc>
<doc id="1500172" url="https://pl.wikipedia.org/wiki?curid=1500172" title="Bungo">
Bungo



</doc>
<doc id="1500174" url="https://pl.wikipedia.org/wiki?curid=1500174" title="Jerzy Forster">
Jerzy Forster



</doc>
<doc id="1500175" url="https://pl.wikipedia.org/wiki?curid=1500175" title="Antoni Stanisław Waga">
Antoni Stanisław Waga



</doc>
<doc id="1500176" url="https://pl.wikipedia.org/wiki?curid=1500176" title="Rajzla Żychlińska">
Rajzla Żychlińska

Rajzla Żychlińska (jid. רייזל זשיכלינסקא; ur. 27 lipca 1910 w Gąbinie, zm. 13 czerwca 2001 w Concord) – polska poetka żydowskiego pochodzenia, tworząca w języku jidysz.
Życiorys.
Urodziła się w Gąbinie w rodzinie żydowskiej. Naukę pobierała w polskiej szkole państwowej i u prywatnych nauczycieli. W 1935 została kierowniczką Domu Sierot we Włocławku. W latach 1936–1939 przebywała w Warszawie. Po wybuchu II wojny światowej i zajęciu przez Niemców Warszawy uciekła do Związku Radzieckiego. W 1947 jako repatriantka wróciła do Polski i zamieszkała na Dolnym Śląsku. W 1948 wyemigrowała do Francji i osiadła w Paryżu, gdzie mieszkała do 1951. W tym samym roku wyjechała do Stanów Zjednoczonych, gdzie mieszkała do końca życia. W 1975 otrzymała w Izraelu nagrodę literacką im. Icyka Mangera.
Twórczość.
Rajzla Żychlińska debiutowała w 1928. Pierwszy tomik poezji pt. "Lider" z okładką Jakuba Adlera i ze wstępem Icyka Mangera został wydany przez żydowską sekcję PEN Clubu w 1938. W 1939 w Warszawie wydała drugi tomik pt. "Der regn zingt" (z jid. "Śpiewa deszcz"). Po wojnie, w 1948 w Łodzi wydała tomik "Cu łojtere bregn" (z jid. "Ku jasnym brzegom").

</doc>
<doc id="1500178" url="https://pl.wikipedia.org/wiki?curid=1500178" title="Andelsbuch">
Andelsbuch

Andelsbuch – gmina w Austrii, w kraju związkowym Vorarlberg, w powiecie Bregencja. Na powierzchni 19,56 km² zamieszkuje ją 2390 osób (1 stycznia 2015). Gmina o charakterze turystycznym.

</doc>
<doc id="1500179" url="https://pl.wikipedia.org/wiki?curid=1500179" title="Samuel Franciszek Wilczek">
Samuel Franciszek Wilczek

Samuel Franciszek Wilczek (zm. ok. 1682) – podstoli wołkowyski, kasztelan smoleński od ok. 1666.

</doc>
<doc id="1500180" url="https://pl.wikipedia.org/wiki?curid=1500180" title="Kopa (Gorce)">
Kopa (Gorce)

Kopa – szczyt w Gorcach o wysokości 1032 m. Znajduje się w grzbiecie odchodzącym od Kudłonia w północno-zachodnim kierunku do miejscowości Konina. Nazwa góry pochodzi od kopiastego wzniesienia na szczycie. Wschodnie zbocza góry opadają do doliny Potoku za Palarzem, zbocza zachodnie do doliny potoku Konina. Górę porasta las, jedynie na samym jej wierzchołku i południowo-wschodnich stoku poniżej wierzchołka znajduje się widokowa polana Kopa. Roztaczają się z niej widoki na Beskid Wyspowy i środkową część Gorców. Na zachodnim stoku Kopy znajduje się skała Krowiarki.
W pobliżu szlaku turystycznego prowadzącego przez Kopę znajduje się niszczejący szałas z rzadko spotykanym czterospadowym dachem. Był to typ dachu charakterystyczny dla bardzo starych szałasów Zagórzan – etnicznej grupy ludności zamieszkującej tę część Gorców. Na szczycie Gorczański Park Narodowy ustawił dużą tablicę informacyjną z panoramą widokową i opisem oglądanych szczytów oraz polany.
Kopa znajduje się na obszarze Gorczańskiego Parku Narodowego, w granicach wsi Poręba Wielka w województwie małopolskim, w powiecie limanowskim, w gminie Niedźwiedź.
Szlaki turystyki pieszej.
 Konina – Cyrla Hanulowa – Kopa – Figurki Niżne – Figurki Średnie – Figurki – Pustak – Kudłoń. Odległość 4,5 km, suma podejść 610 m, czas przejścia 2 godz., z powrotem 1 godz. 10 min.

</doc>
<doc id="1500186" url="https://pl.wikipedia.org/wiki?curid=1500186" title="Icyk Manger">
Icyk Manger

Icyk Manger ( "Icik Manger", ur. 30 maja 1901 w Czerniowcach, w Austro-Węgrzech, zm. 21 lutego 1969 w Gederze, w Izraelu) – żydowski poeta i pisarz tworzący w języku jidysz.
Nawiązywał do poezji ludowej, pisał o losie Żydów w Europie Wschodniej, adaptował wątki biblijne. Jeden z najwybitniejszych poetów jidysz w XX wieku
Życiorys.
Urodził się w Czerniowcach, tam też uczył się w niemieckim gimnazjum, z którego wyrzucono go za złe sprawowanie. W okresie międzywojennym mieszkał m.in. w Wilnie i w Warszawie.
Debiutował wierszami publikowanymi na łamach prasy w 1921. W roku 1929 wydał swą pierwszą książkę – zbiór wierszy "Sztern ojfn dach" („Gwiazdy na dachu”). Wydany w 1935 zbiór "Chumesz-lider" („Wiersze biblijne”), w którym przedstawiał biblijnych patriarchów jako współczesnych sobie Żydów z małych miasteczek, przyniósł mu sławę. Pisał również felietony, sztuki teatralne i eseje krytycznoliterackie. W 1939 opublikował powieść fantastyczną "Dos buch fun gan-ejdn" („Księga raju”).
W latach 30. związany był z Rachelą Auerbach, która w czasie wojny zdeponowała jego dzieła w Archiwum Ringelbluma wiele z nich ratując przed bezpowrotnym zniszczeniem.
Manger nigdy nie uzyskał polskiego obywatelstwa i w 1938 roku jako obcokrajowiec został zmuszony do opuszczenia Polski, udał się do Paryża, by następnie w 1940 roku przenieść się do Londynu. Uzyskał brytyjskie obywatelstwo. W 1951 roku przeprowadził się do Nowego Jorku. Od 1967 do śmierci mieszkał w Izraelu.
Upamiętnienie.
Od 1969 r. w Izraelu przyznawana jest Nagroda literacka im. Icyka Mangera.
Twórczość (wybór).
Zbiory wierszy.
Wybór wierszy Mangera (w tłumaczeniach Jerzego Ficowskiego, Antoniego Słonimskiego i Wisławy Szymborskiej) został opublikowany w "Antologii poezji żydowskiej". Samodzielny tom w przekładzie na język polski Zewa Szepsa ukazał się w Londynie w roku 1976.

</doc>
<doc id="1500187" url="https://pl.wikipedia.org/wiki?curid=1500187" title="Josef Černý">
Josef Černý

Josef Černý (ur. 18 października 1939 w Rožmitál pod Třemšínem) – czeski hokeista, reprezentant Czechosłowacji, czterokrotny olimpijczyk. Trener hokejowy.
Kariera zawodnicza.
Uczestniczył w turniejach mistrzostw świata w 1959, 1961, 1963, 1965, 1966, 1967, 1969, 1970, 1971 oraz zimowych igrzysk olimpijskich 1960, 1964, 1968, 1972.

</doc>
<doc id="1500189" url="https://pl.wikipedia.org/wiki?curid=1500189" title="Chandernagore">
Chandernagore

Chandernagore (bengalski: চন্দননগর, Chandannagar, Chandernagar) – miasto w północno-wschodnich Indiach, w stanie Bengal Zachodni, nad rzeką Hugli. W 2001 r. miasto to na powierzchni 20 km² zamieszkiwało 150 000 osób.
W tym mieście rozwinął się przemysł włókienniczy, maszynowy oraz meblarski.
Była posiadłość francuska, część Indii Francuskich (eksklawa), do 2 maja 1950 enklawa na terytorium Indii.

</doc>
<doc id="1500190" url="https://pl.wikipedia.org/wiki?curid=1500190" title="Wystarczy być (film)">
Wystarczy być (film)

Wystarczy być (ang. Being There) – amerykańska tragikomedia z 1979 na podstawie powieści "Wystarczy być" Jerzego Kosińskiego.
Pierwotnie prawa do książki nabył przyjaciel autora powieści, Gene Gutowski.
Fabuła.
Chance (Peter Sellers) jest ogrodnikiem, który nigdy nie opuszcza domu swojego pracodawcy i opiekuna. Jego wiedza o świecie opiera się wyłącznie na telewizji. Pewnego dnia jego pracodawca umiera i Chance musi opuścić dom. Gdy wędruje po ulicach, zostaje potrącony przez samochód małżeństwa milionerów (Eve - Shirley MacLaine i Bena - Melvyn Douglas). Swoją prostolinijnością zyskuje uznanie Bena i wkrótce staje się jego najbliższym przyjacielem i zausznikiem. Eva i Ben, przekonani o jego niezwykłej inteligencji i erudycji, wprowadzają Chance’a w krąg politycznych i kulturalnych elit Waszyngtonu, gdzie Chance wkrótce robi oszałamiającą karierę.

</doc>
<doc id="1500191" url="https://pl.wikipedia.org/wiki?curid=1500191" title="Chandannagar">
Chandannagar



</doc>
<doc id="1500192" url="https://pl.wikipedia.org/wiki?curid=1500192" title="Chandernagar">
Chandernagar



</doc>
<doc id="1500194" url="https://pl.wikipedia.org/wiki?curid=1500194" title="U-19 (1935)">
U-19 (1935)

U-19 – niemiecki okręt podwodny (U-Boot) typu "II B" z okresu II wojny światowej. Okręt wszedł do służby w 1936 roku. Wybrani dowódcy: Kptlt. Viktor Schütze, Kptlt. Joachim Schepke. 
Historia.
Okręt służył w kilku flotyllach pod wieloma dowódcami. Na początku II wojny światowej – do kwietnia 1940 roku wykorzystywany operacyjnie. Odbył 9 patroli bojowych, podczas których zatopił 13 statków handlowych, w tym 3 przy użyciu min, o łącznej pojemności 34 430 BRT. Później służył jako okręt szkoleniowy i treningowy. W kwietniu 1942 roku wycofany ze służby i przetransportowany drogą lądową na Morze Czarne. W listopadzie 1942 roku wcielony do 30. Flotylli w Konstancy (Rumunia). Odbył tam 11 patroli bojowych, zniszczył sowiecką barkę i trałowiec.
U-19 został zatopiony przez załogę 11 września 1944 roku w pobliżu czarnomorskich wybrzeży Turcji.
Na początku 2008 roku media doniosły o dotarciu do wraków niemieckich U-Bootów: U-20, U-23 i możliwym zlokalizowaniu U-19.

</doc>
<doc id="1500195" url="https://pl.wikipedia.org/wiki?curid=1500195" title="GuildWars">
GuildWars



</doc>
<doc id="1500197" url="https://pl.wikipedia.org/wiki?curid=1500197" title="Kadie Mołodowska">
Kadie Mołodowska

Kadie Mołodowska (ur. 10 maja 1893 w Berezie Kartuskiej, zm. 23 marca 1975 w Nowym Jorku) – amerykańska poetka i powieściopisarka żydowskiego pochodzenia, tworząca w języku jidysz.
Życiorys.
Urodziła się w Berezie Kartuskiej, na terenie dzisiejszej Białorusi. Z wykształcenia była nauczycielką. Po rewolucji 1917 roku uczestniczyła w wydawaniu utworów kijowskiej grupy poetów żydowskich. Następnie pracowała jako nauczycielka w szkołach oraz jako wychowawczyni w domu dla dzieci upośledzonych w Otwocku.
W 1935 roku wyemigrowała do Stanów Zjednoczonych. W latach 1950–1952 przebywała w Izraelu.
Zmarła w Nowym Jorku.
Twórczość.
Początkowo pisała liryki rewolucyjne i narodowe. Napisała wiele baśni, wierszy i ballad dla swoich uczniów, które publikowała w prasie poetyckiej. W latach 30. XX wieku opisywała życie biedoty miejskiej, głównie warszawskiej. Po wojnie w jej poezji pojawiły się nutki radości i optymizmu na wieść o powstaniu Izraela.

</doc>
<doc id="1500198" url="https://pl.wikipedia.org/wiki?curid=1500198" title="Czarny rumak">
Czarny rumak

Czarny rumak – amerykański film przygodowy z 1979 roku na podstawie powieści Waltera Farleya.
Obsada.
i inni
Nagrody i nominacje.
Oscary za rok 1979
Złote Globy 1979
Nagrody BAFTA 1980

</doc>
<doc id="1500200" url="https://pl.wikipedia.org/wiki?curid=1500200" title="Tomasz Maruszewski (psycholog)">
Tomasz Maruszewski (psycholog)

Tomasz Franciszek Maruszewski (ur. 1946) – profesor na Uniwersytecie SWPS (Wydział Zamiejscowy w Sopocie), doktor habilitowany, psycholog, specjalizujący się w psychologii poznawczej, psychologii emocji, psychologii zarządzania oraz psychologii komunikowania.
W 1968 ukończył studia psychologiczne na Uniwersytecie im. Adama Mickiewicza w Poznaniu, w 1975 obronił na tymże uniwersytecie pracę doktorską i habilitację w 1982 roku. Od 1994 profesor nauk humanistycznych.
Do 1999 wykładał na Uniwersytecie im. Adama Mickiewicza w Poznaniu (Wydział Nauk Społecznych, Instytut Psychologii), przechodząc wszystkie szczeble kariery, do funkcji dyrektora Instytutu Psychologii (1991–1999) włącznie. Był również wykładowcą w Akademii Sztuk Pięknych w Poznaniu (Wydział Komunikacji Multimedialnej, Katedra Intermediów oraz Wydział Edukacji Artystycznej, Katedra Historii i Teorii Sztuki) i w Wyższej Szkole Umiejętności Społecznych w Poznaniu (Wydział Zarządzania). Jest członkiem Polskiej Akademii Nauk, pełni funkcję zastępcy dyrektora Instytutu Psychologii PAN. Współpracuje z redakcją miesięcznika "Charaktery".

</doc>
<doc id="1500202" url="https://pl.wikipedia.org/wiki?curid=1500202" title="Michel Kelber">
Michel Kelber

Michel Kelber (ur. 9 kwietnia 1908 w Kijowie, zm. 23 października 1996 w Paryżu) - francuski operator filmowy pochodzenia ukraińskiego. 
Studia ukończył z zakresu sztuk pięknych w Paryżu. Początkowo pracował jako asystent operatora by od roku 1934 już jako samodzielny operator.

</doc>
<doc id="1500204" url="https://pl.wikipedia.org/wiki?curid=1500204" title="Reflektory typu PC">
Reflektory typu PC

Reflektory typu PC - reflektory zaopatrzone w jedną soczewkę płasko-wypukłą lub pryzmatyczno-wypukłą lub pebble. Całość układu optycznego reflektorów PC tworzy właśnie w/w soczewka oraz żarówka z odbłyśnikiem lub bez, zamontowana na wózku poruszającym się w osi optycznej reflektora.

</doc>
<doc id="1500206" url="https://pl.wikipedia.org/wiki?curid=1500206" title="Racław Rugijski">
Racław Rugijski



</doc>
<doc id="1500210" url="https://pl.wikipedia.org/wiki?curid=1500210" title="Sambor Rugijski">
Sambor Rugijski



</doc>
<doc id="1500211" url="https://pl.wikipedia.org/wiki?curid=1500211" title="Loviisa">
Loviisa

Loviisa (szw. "Lovisa") – miasto w Finlandii, w regionie Itä-Uusimaa w dawnej prowincji Finlandia Południowa.

</doc>
<doc id="1500212" url="https://pl.wikipedia.org/wiki?curid=1500212" title="Łucja Rugijska">
Łucja Rugijska



</doc>
<doc id="1500213" url="https://pl.wikipedia.org/wiki?curid=1500213" title="Róża (film 1979)">
Róża (film 1979)

Róża – amerykański film muzyczny z 1979 roku inspirowany życiem Janis Joplin i innych tragiczne zmarłych gwiazd rocka.
Fabuła.
Rose jest amerykańską piosenkarką. Żyje w ciągłym ruchu i stresie. Jej kariera nie pozwala jej na spełnianie własnych marzeń. Przelotne kontakty seksualne i ogromne ilości narkotyków rujnują jej życie...
Obsada.
i inni
Nagrody i nominacje.
Oscary za rok 1979
Złote Globy 1979
Nagrody BAFTA 1980

</doc>
<doc id="1500214" url="https://pl.wikipedia.org/wiki?curid=1500214" title="Wszechświat (ujednoznacznienie)">
Wszechświat (ujednoznacznienie)



</doc>
<doc id="1500215" url="https://pl.wikipedia.org/wiki?curid=1500215" title="Szoel Berliner">
Szoel Berliner

Szoel Henoch Berliner (ur. 30 czerwca 1883, zm. 12 września 1934 w Karlsbadzie) – polski matematyk żydowskiego pochodzenia, wieloletni profesor uniwersytetu w Bernie.
Jest pochowany na cmentarzu żydowskim przy ulicy Okopowej w Warszawie (kwatera 10, rząd 6).

</doc>
<doc id="1500216" url="https://pl.wikipedia.org/wiki?curid=1500216" title="Boris Szyriajew">
Boris Szyriajew

Boris Nikołajewicz Szyriajew, ros. Борис Николаевич Ширяев (ur. 27 października 1887 r. w Moskwie, zm. 17 kwietnia 1959 r. w San Remo) – rosyjski dziennikarz, publicysta, poeta i pisarz, oficer Rosyjskiej Armii Wyzwoleńczej (ROA) podczas II wojny światowej
Ukończył studia na wydziale historyczno-filologicznym uniwersytetu w Moskwie, po czym zajmował się pedagogiką i teatrem. Następnie studiował na uniwersytecie w Getyndze. Po powrocie do Rosji wstąpił do akademii sztabu generalnego. Brał udział w I wojnie światowej, dochodząc do stopnia sztabskapitana. Pod koniec 1917 r. powrócił do Moskwy.
Próbował przedostać się nad Don, aby wstąpić do nowo formowanej Armii Ochotniczej, ale został aresztowany przez bolszewików i skazany na karę śmierci. W 1922 r. kara śmierci została zamieniona na karę 10 lat w łagrach na Sołowkach. Występował tam w łagiernym teatrze, pisał też artykuły i wiersze do pisma "Sołowieckije ostrowa". W latach 1925–1926 opublikował w nim swoją pierwszą powieść pt. "1237 strok". W 1929 r. jego wyrok zamieniono z kolei na 3 lata zsyłki do Azji Środkowej. Pracował tam jako dziennikarz. W 1932 r. powrócił do Moskwy, gdzie ponownie aresztowano go i skazano na 3 lata zsyłki do miasta Rossosz w okręgu woroneskim. Od 1935 r. mieszkał w Stawropolu i Czerkiesku na północnym Kaukazie. Uczył języka i literatury rosyjskiej w instytucie pedagogicznym.
Po zajęciu tych obszarów przez wojska niemieckie w sierpniu 1942 r., został redaktorem w stawropolskiej gazecie "Stawropolskoje słowo", przemianowanej wkrótce na "Utro Kawkaza". Kiedy Niemcy wycofywali się z Kaukazu, wyjechał do Berlina. W maju 1943 r. wstąpił do Rosyjskiej Armii Wyzwoleńczej, otrzymując stopień majora ROA. Został odkomenderowany do szkoły propagandzistów ROA w Dabendorfie pod Berlinem. W 1944 r. wyjechał do okupowanego Belgradu, gdzie był redaktorem pisma "Na kazaczjem postu", skierowanego do kozackich oddziałów wojskowych w służbie niemieckiej. W lutym 1945 r. przeniósł się do północnych Włoch, gdzie wydawał pismo dla Kozaków zgrupowanych w Kozackim Stanie.
Po zakończeniu wojny uniknął repatriacji do ZSRR. Przebywał w obozie dla dipisów (tzn. diplaced person - przesiedleniec) w Kapui, gdzie pisał powieści ("Di-Pi w Italii", "Ja czełowiek russkij", "Swietilniki Russkoj Ziemli") oraz artykuły literaturoznawcze do pism "Wozrożdienije" i "Grani". W 1954 r. w Nowym Jorku została opublikowana jego najbardziej znana książka pt. "Nieugismaja łampada" (w Polsce wydane pod tytułem "Niegasnące światło"), opisująca życie łagierników na Sołowkach. Boris N. Szyriajew napisał też powieści "Owieczja łuża" (1952), "Poslednij barin" (1954), "Wańka-Wjuga" (1955) oraz powieść autobiograficzną "Kudiejarow Dub" (1958), w której uwypuklił problem rosyjskiego patriotyzmu i służby na rzecz Niemców podczas II wojny światowej. Był autorem licznych artykułów do jednego z najważniejszych rosyjskich pism emigracyjnych "Czasowoj". Po jego śmierci 17 kwietnia 1959 r. wyszła książka "Rieligioznyje motiwy w russkoj poezii".

</doc>
<doc id="1500218" url="https://pl.wikipedia.org/wiki?curid=1500218" title="Kopa (polana)">
Kopa (polana)

Kopa – polana w Gorcach, na grzbiecie odchodzącym od Kudłonia w północno-zachodnim kierunku do miejscowości Konina. Polana ma powierzchnię 5,11 ha, zajmuje partie szczytowe Kopy i położona jest na wysokości 930–1034 m n.p.m. Po zaprzestaniu jej użytkowania zarasta stopniowo borówczyskami i maliniakami, a następnie lasem. Część zbiorowisk łąkowych już zanikła, reszta jest zubożona gatunkowo.
W środkowej części polany można spotkać jeszcze płat łąki mieczykowo-wiechlinowej z dominującą wiechliną zwyczajną i czerwono zakwitającym, coraz już rzadszym mieczykiem dachówkowatym. Z traw oprócz wiechliny licznie występuje śmiałek darniowy i kostrzewa czerwona. Występują też pojedyncze kępy trującej ciemiężycy zielonej, a w suchych miejscach pięciornika złotego.
Polana jest świtem i o zmierzchu odwiedzana przez jarząbki, sarny i jelenie poszukujące tutaj pożywienia. W powietrzu często obserwować można myszołowa zwyczajnego, na skraju lasu czasami czatuje puszczyk uralski, obserwowano tutaj także najmniejszą z sów – sóweczkę. Liczne są na polanie motyle, szczególnie mieniak stróżnik, mieniak tęczowiec, rusałka wierzbowiec i rusałka żałobnik.
Z polany szerokie widoki na Beskid Wyspowy. Nieco poniżej szlaku stoi niszczejący szałas charakterystyczny dla dawnego budownictwa Zagórzan – etnicznej grupy ludności zamieszkującej tę część Gorców. Miał on czterospadowy dach i duży wypust nad wejściem. Jest to jeden z nielicznych jeszcze zachowanych szałasów tego typu. W lesie powyżej polany znajdują się wychodnie skalne. Największe z nich tworzą skalne ambony o wysokości do 20 m. Obok polany Kopa znajduje się jaskinia Szczelina w Kudłoniu.
Polana Kopa znajduje się na obszarze Gorczańskiego Parku Narodowego i należy do Koniny (obecnie to część wsi Poręba Wielka w województwie małopolskim, w powiecie limanowskim, w gminie Niedźwiedź).
Szlaki turystyki pieszej.
 Konina – Cyrla Hanulowa – Kopa – Figurki Niżne – Figurki Średnie – Figurki – Pustak – Kudłoń. Odległość 4,5 km, suma podejść 610 m, czas przejścia 2 godz., z powrotem 1 godz. 10 min.

</doc>
<doc id="1500221" url="https://pl.wikipedia.org/wiki?curid=1500221" title="Rozdział drugi (film)">
Rozdział drugi (film)

Rozdział drugi (ang. "Chapter Two") – amerykańska tragikomedia z 1979 roku na podstawie sztuki Neila Simona pod tym samym tytułem
Opis fabuły.
George Schneider jest pisarzem, który niedawno owdowiał. Jego brat Leo daje mu numer telefonu do Jennie MacLaine. Ale problem jest taki, że George nie może zapomnieć o swojej żonie...
Obsada.
i inni
Nagrody i nominacje.
Oscary za rok 1979
Złote Globy 1979

</doc>
<doc id="1500223" url="https://pl.wikipedia.org/wiki?curid=1500223" title="Program FIRE">
Program FIRE

Program FIRE – program badawczy NASA zainicjowany 18 lutego 1962 na potrzeby programu Apollo, mający za zadanie określenie parametrów materiału osłony termicznej statku oraz zbadanie przerwy komunikacyjnej występującej w trakcie ponownego wchodzenia w atmosferę z dużymi prędkościami. Pozyskane dane wsparły prace nad załogowymi i bezzałogowymi misjami księżycowymi. Eksperymenty prowadziło Langley Research Center.
Przebieg misji.
Ładunki misji stanowiły pomniejszone modele kapsuł powrotnych z przyrządami rejestrującymi temperaturę powierzchni osłony i wnętrza statku. Na tyle kapsuły umieszczona była rakieta na stały materiał pędny, Antares 2, która dodatkowo przyspieszała opadające na Ziemię kapsuły, aby osiągnęły prędkości podobne do kapsuł, które będą faktycznie wracać z misji księżycowych.
Wystrzeliwane były rakietami Atlas D na wysokość ok. 122 km. Następnie dołączony do kapsuły napęd rakietowy skierowywał ją na trajektorię powrotną (-15°) nadając jej prędkości rzędu 40 000 km/h. Przechodząca przez atmosferę kapsuła nadawała radiowo informacje z instrumentów pomiarowych, a następnie spadała do Atlantyku.

</doc>
<doc id="1500226" url="https://pl.wikipedia.org/wiki?curid=1500226" title="Yoichi">
Yoichi

 - miejscowość w Japonii, na wyspie Hokkaido, w podprefekturze Shiribeshi, u nasady półwyspu Shakotan, nad zatoką Ishikari. Miasto ma powierzchnię 140,59 km2 . W 2020 r. mieszkało w nim 18 012 osób, w 8 272 gospodarstwach domowych (w 2010 r. 21 264 osoby, w 9 057 gospodarstwach domowych).

</doc>
<doc id="1500229" url="https://pl.wikipedia.org/wiki?curid=1500229" title="Zacznijmy od nowa (film 1979)">
Zacznijmy od nowa (film 1979)

Zacznijmy od nowa – amerykańska komedia romantyczna z 1979 roku na podstawie powieści Dana Wakefielda.
Fabuła.
Phil Potter zostaje wyrzucony z domu przez żonę, która chce zrobić karierę. Przenosi się do Bostonu, gdzie z pomocą brata-psychiatry Mickeya próbuje się usamodzielnić. Zaczyna uczęszczać na terapię grupową dla rozwodników. Phil zaczyna się czuć lepiej, kiedy Mickey i jego żona Marva poznają go z Marilyn. Mężczyzna się zakochuje. Ale w mieście pojawia się żona Phila.
Obsada.
i inni
Nagrody i nominacje.
Oscary za rok 1979
Złote Globy 1979

</doc>
<doc id="1500235" url="https://pl.wikipedia.org/wiki?curid=1500235" title="Norma Aleandro">
Norma Aleandro

Norma Aleandro Robledo (ur. 2 maja 1936 w Buenos Aires) − argentyńska aktorka filmowa, teatralna i telewizyjna, uważana powszechnie za ikonę argentyńskiej kultury.
Laureatka nagrody dla najlepszej aktorki na 38. MFF w Cannes za kreację w filmie "Wersja oficjalna" (1985). Była nominowana do Oscara i Złotego Globu dla najlepszej aktorki drugoplanowej za rolę w obrazie "Gaby. Historia prawdziwa" (1987).
Życiorys.
Urodziła się w Buenos Aires jako córka pary aktorów: Maríi Luisy Robledo i Pedra Aleandro. Już w wieku 13 lat zagrała swoją pierwszą teatralną rolę, a od 1952 zaczęła grywać również w filmach.
Jej kariera rozwijała się pełną parą aż do 1976, gdy jej nieskrywane poglądy polityczne zbyt mocno drażniły rządzącą Argentyną juntę wojskową. Aleandro została zmuszona do emigracji - spędziła pięć lat w Urugwaju i w Hiszpanii. Wróciła do ojczyzny w 1982, jeszcze przed upadkiem dyktatury. Triumfalny powrót aktorki na szczyt zapewniła światowa premiera sztuki Maria Vargasa Llosy "Panienka z Tacny", gdzie jej bohaterka pojawiała się na scenie w wieku zarówno 19, jak i 90 lat.
Przełomem w jej karierze okazała się główna rola w filmie "Wersja oficjalna" (1985) Luisa Puenzo, która przyniosła jej międzynarodowy rozgłos i nagrodę aktorską na 38. MFF w Cannes. Sam film był zdobył Oscara i Złoty Glob za najlepszy film nieanglojęzyczny.
Kolejnym sukcesem Aleandro była rola w filmie "Gaby. Historia prawdziwa" (1987) Luisa Mandokiego, za którą była nominowana do Oscara i Złotego Globu dla najlepszej aktorki drugoplanowej.
Następnie aktorka próbowała swoich sił w kinie amerykańskim. Jednakże kolejne tytuły, takie jak "Kuzyni" (1989) Joela Schumachera czy "Oznaki życia" (1990) Marisy Silver, przechodziły bez echa. Aleandro powróciła więc do Argentyny, gdzie - ze względu na swój status gwiazdy i autorytetu - miała dużo ciekawsze propozycje.
Sukces odniosła dzięki roli w "Jesiennym słońcu" (1996) Eduardo Mignogni, za którą otrzymała nagrodę dla najlepszej aktorki na MFF w San Sebastián oraz drugiego w karierze Srebrnego Kondora, nagrodę argentyńskich krytyków filmowych (pierwszego przyniosła jej "Wersja oficjalna"). Trzeciego Srebrnego Kondora, tym razem za rolę drugoplanową, dostała Aleandro za nominowaną do Oscara komedię "Syn panny młodej" (2001) Juana José Campanelli.
Życie prywatne.
Aleandro była dwukrotnie zamężna. Z pierwszego małżeństwa z aktorem Oscarem Ferrigno ma syna Oscara Jr., który również został aktorem.

</doc>
<doc id="1500240" url="https://pl.wikipedia.org/wiki?curid=1500240" title="Moses Feinkind">
Moses Feinkind

Moses Feinkind (ur. 1805, zm. 17 maja 1869 w Warszawie) – polski działacz społeczności żydowskiej, kupiec, prezes warszawskiej gminy żydowskiej.
Pochowany jest na cmentarzu żydowskim przy ulicy Okopowej w Warszawie (kwatera 1, rząd 4).

</doc>
<doc id="1500241" url="https://pl.wikipedia.org/wiki?curid=1500241" title="Czarna dziura (film)">
Czarna dziura (film)

Czarna dziura – amerykański film fantastycznonaukowy z 1979 roku.
Opis fabuły.
Załoga statku kosmicznego "Palamino" lokalizuje zaginiony okręt U.S.S. Cygnus, który krąży blisko czarnej dziury. Na pokładzie okazuje się, że jest on kierowany przez roboty, a jedynym człowiekiem na statku jest zaginiony od dwudziestu lat naukowiec, doktor Hans Reinhardt. Jego szalony plan dotyczy wejścia do czarnej dziury...
Główne role.
i inni
Nagrody i nominacje.
Oscary za rok 1979

</doc>
<doc id="1500242" url="https://pl.wikipedia.org/wiki?curid=1500242" title="Pandolfo Alatrinus">
Pandolfo Alatrinus

Pandolfo Alatrinus (XII wiek) – włoski duchowny, kronikarz i historyk, kardynał z nominacji antypapieża Anakleta II.
Życiorys.
Był on krewnym kardynała Ugone d'Alatri. Za pontyfikatu Kaliksta II (1119-1124) został wyświęcony na subdiakona Świętego Kościoła Rzymskiego. Był przeciwnikiem kardynała-kanclerza Aymerica. Po papieskiej elekcji w 1130 roku, która zakończyła się podwójnym wyborem papieża Innocentego II i antypapieża Anakleta II, opowiedział się po stronie tego drugiego. Jako kronikarz i historyk napisał żywoty papieży Gelazjusza II, Kaliksta II i Honoriusza II; weszły one w skład "Liber Pontificalis". Dzieła te, napisane w latach 1133-1137, uważane są za stronnicze na niekorzyść rodu Frangipani i kardynała-kanclerza Aymerica, którzy wspierali Innocentego II. Prawdopodobnie pod koniec 1130 roku Anaklet II mianował go kardynałem diakonem SS. Cosma e Damiano in Mica Aurea. Sygnował bulle Anakleta II z 8 lutego 1131, 7 grudnia 1134 i 21 marca 1137 (data roczna niepewna). Jego późniejsze losy nie są znane.

</doc>
<doc id="1500246" url="https://pl.wikipedia.org/wiki?curid=1500246" title="Dekupaż">
Dekupaż



</doc>
<doc id="1500249" url="https://pl.wikipedia.org/wiki?curid=1500249" title="Kazimierz Obuchowski">
Kazimierz Obuchowski

Kazimierz Obuchowski, pierw. Kazimierz Panasiuk (ur. 25 lipca 1931 w Wołożynie w województwie nowogródzkim, zm. 15 stycznia 2014 w Poznaniu) – profesor w Wyższej Szkole Humanistyczno-Ekonomicznej w Łodzi, doktor habilitowany, psycholog, specjalizował się w psychologii klinicznej oraz psychologii osobowości.
Życiorys.
Lata 1940 do 1946 spędził na zesłaniu na terenie Rosji Sowieckiej (CES i Majkajn). W 1951 ukończył liceum i zdał maturę w Łobzie. W 1956 r. ukończył studia psychologiczne na Uniwersytecie im. Adama Mickiewicza w Poznaniu. Od 1983 profesor nauk humanistycznych.
Do 1997 wykładał na Uniwersytecie im. Adama Mickiewicza w Poznaniu (Wydział Nauk Społecznych, Instytut Psychologii). W latach 1996 - 2002 był wykładowcą na Uniwersytecie Kazimierza Wielkiego w Bydgoszczy (Instytut Psychologii, Zakład Psychologii Klinicznej oraz Zakład Psychologii Osobowości). Był członkiem Komitetu Nauk Psychologicznych PAN oraz kierownikiem Zakładu Teorii Osobowości Instytutu Filozofii i Socjologii PAN w Poznaniu). Został pochowany na Cmentarzu Junikowo w Poznaniu (kwatera 2N-2-11).

</doc>
<doc id="1500250" url="https://pl.wikipedia.org/wiki?curid=1500250" title="Smogorzów Przysuski">
Smogorzów Przysuski

Smogorzów Przysuski – przystanek kolejowy w Krzesławicach, w województwie mazowieckim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1500252" url="https://pl.wikipedia.org/wiki?curid=1500252" title="Kościół Ormiańsko-Katolicki Trójcy Świętej w Gliwicach">
Kościół Ormiańsko-Katolicki Trójcy Świętej w Gliwicach



</doc>
<doc id="1500253" url="https://pl.wikipedia.org/wiki?curid=1500253" title="Agata (film)">
Agata (film)

Agata – brytyjski film kryminalny z 1979 roku częściowo oparty na faktach.
Opis fabuły.
Grudzień 1926 roku. Agatha Christie dowiaduje się od męża, że ten odchodzi z kochanką. Kobieta znika. Poszukiwań podejmuje się Wally Stanton – amerykański dziennikarz, detektyw amator. Agata znajduje się w uzdrowisku w Harrogate pod nazwiskiem kochanki swego męża. Wally zostaje wplątany w kryminalną intrygę i coraz bardziej ulega wpływowi Agaty...
Obsada.
i inni
Nagrody i nominacje.
Oscary za rok 1979

</doc>
<doc id="1500254" url="https://pl.wikipedia.org/wiki?curid=1500254" title="Koasekuracja">
Koasekuracja

Koasekuracja – umowa ubezpieczenia, na podstawie której co najmniej dwa zakłady ubezpieczeń, działając w porozumieniu, zobowiązują się do spełnienia określonego świadczenia w przypadku wystąpienia zdarzenia losowego przewidzianego w umowie.
Istotą koasekuracji jest to, że jeden ubezpieczający ubezpiecza dane dobro osobiste w co najmniej dwóch zakładach ubezpieczeń, na podstawie jednej umowy ubezpieczenia. Koasekuratorzy ponoszą natomiast ryzyko w określonych częściach (wyrażane w sposób ułamkowy bądź procentowy), przy czym sposób ich wzajemnych rozliczeń jest określony poprzez porozumienie koasekuracyjne.
Koasekuracja, ze względu na zróżnicowany rodzaj powiązań prawnych między ubezpieczającym się a koasekuratorami, występować może w dwóch formach:
Można wyróżnić dwa modele umów dotyczących likwidacji szkód w koasekuracji wewnętrznej:

</doc>
<doc id="1500255" url="https://pl.wikipedia.org/wiki?curid=1500255" title="Stanisław Turlej">
Stanisław Turlej

Stanisław Andrzej Turlej (ur. 1965) – historyk, specjalista z zakresu historii bizantyńskiej, adiunkt w Instytucie Historii Uniwersytetu Jagiellońskiego. 
Życiorys.
W 2000 obronił pracę doktorską na Uniwersytecie Jagiellońskim "Tzw. Kronika Monemwazji. Studium źródłoznawcze" (promotor prof. Maciej Salamon). Współautor wydanej wspólnie z Jackiem Bonarkiem, Tadeuszem Czekalskim i Sławomirem Sprawskim "Historii Grecji" (2005), wyróżnionej nagrodą ministra nauki i szkolnictwa wyższego. 29 czerwca 2012 Rada Wydziału Historycznego UJ nadała mu stopień doktora habilitowanego na podstawie rozprawy "Justyniana Prima. Niedoceniany aspekt polityki kościelnej Justyniana".

</doc>
<doc id="1500256" url="https://pl.wikipedia.org/wiki?curid=1500256" title="Agio">
Agio



</doc>
<doc id="1500258" url="https://pl.wikipedia.org/wiki?curid=1500258" title="Butch i Sundance – Lata młodości">
Butch i Sundance – Lata młodości

Butch i Sundance – Lata młodości – amerykański western z 1979. Prequel filmu "Butch Cassidy i Sundance Kid" pokazujący ich młode lata.
Obsada.
i inni
Nagrody i nominacje.
Oscary za rok 1979

</doc>
<doc id="1500260" url="https://pl.wikipedia.org/wiki?curid=1500260" title="Jacek Bonarek">
Jacek Bonarek

Jacek Bonarek – polski historyk, doktor habilitowany nauk humanistycznych, specjalista z zakresu historii bizantyńskiej. 
Życiorys.
W 2000 roku obronił pracę doktorską na Uniwersytecie Jagiellońskim pt. "Romajowie i obcy w Bizancjum. Obraz europejskich grup etnicznych w „Kronice” Jana Skylitzesa", wydaną drukiem w 2003 roku. 30 listopada 2012 uzyskał stopień doktora habilitowanego na podstawie rozprawy "Bizancjum w dobie bitwy pod Mantzikert. Znaczenie zagrożenia seldżuckiego w polityce bizantyńskiej w XI wieku".
Pełni funkcję Dziekana Wydziału Filologiczno-Historycznego w piotrkowskiej filii Uniwersytetu Jana Kochanowskiego w Kielcach.
Współautor wydanej wspólnie z Tadeuszem Czekalskim, Sławomirem Sprawskim i Stanisławem Turlejem "Historii Grecji" (2005), wyróżnionej nagrodą Ministra Nauki i Szkolnictwa Wyższego.

</doc>
<doc id="1500262" url="https://pl.wikipedia.org/wiki?curid=1500262" title="Wandelie">
Wandelie



</doc>
<doc id="1500263" url="https://pl.wikipedia.org/wiki?curid=1500263" title="Rejon narodycki">
Rejon narodycki

Rejon narodycki – jednostka administracyjna wchodząca w skład obwodu żytomierskiego Ukrainy.
Rejon został utworzony w 1923 roku. Jego powierzchnia wynosi 1284 km2, a ludność liczy około 10 tysięcy mieszkańców. Siedzibą władz rejonowych są Narodycze.
Na terenie rejonu znajduje się 1 osiedlowa rada i 16 silskich rad, obejmujących 65 wsi.

</doc>
<doc id="1500264" url="https://pl.wikipedia.org/wiki?curid=1500264" title="Rejon nowogrodzki (obwód żytomierski)">
Rejon nowogrodzki (obwód żytomierski)

Rejon nowogrodzki – jednostka administracyjna wchodząca w skład obwodu żytomierskiego Ukrainy. 
Rejon został utworzony w 1923 roku. Jego powierzchnia wynosi 2098 km2, a ludność liczy około 46 tysięcy mieszkańców. Siedzibą władz rejonowych jest Nowogród Wołyński.
Na terenie rejonu znajduje się 1 osiedlowa rada i 39 silskich rad, obejmujących 105 wsi i 4 osady.

</doc>
<doc id="1500266" url="https://pl.wikipedia.org/wiki?curid=1500266" title="Klatka szaleńców">
Klatka szaleńców

Klatka szaleńców () – francusko-włoski fabularny film komediowy w reżyserii Édouarda Molinaro z 1978. Film powstał na podstawie sztuki Jeana Poireta.
Opis fabuły.
Tytułowa "Klatka szaleńców" to nocny klub dla gejów prowadzony przez Renato i Albina. Renato dwadzieścia lat wcześniej przespał się z kobietą, teraz jego syn Laurent myśli o ślubie. Narzeczona Laurenta jest córką przewodniczącego konserwatywnej partii Unia Ładu Moralnego. Dziewczyna mówi swoim rodzicom, że przyszli teściowie to stateczna, kulturalna, mieszczańska para – attaché kulturalny przy ambasadzie włoskiej.
Obsada.
i inni
Nagrody i nominacje.
Oscary za rok 1979
Złote Globy 1979

</doc>
<doc id="1500267" url="https://pl.wikipedia.org/wiki?curid=1500267" title="Polaqua">
Polaqua

POLAQUA Sp. z o.o. – przedsiębiorstwo budowlane z siedzibą w powiecie piaseczyńskim, w miejscowości Wólka Kozodawska, świadczące usługi z zakresu budownictwa infrastrukturalnego, ogólnego, energetycznego, a także ekologicznego i hydrotechnicznego. POLAQUA należy do spółki prawa hiszpańskiego DRAGADOS S.A. z siedzibą w Madrycie, która wchodzi w skład grupy ACS "Actividades de Construcción y Servicios Sociedad Anónima" (ACS S.A.).
Historia.
Przedsiębiorstwo Robót Inżynieryjnych „POL-AQUA” Spółka z ograniczoną odpowiedzialnością rozpoczęło działalność gospodarczą w lipcu 1990 r., świadcząc usługi z zakresu budowy obiektów inżynieryjnych i rozbudowy infrastruktury technicznej. W październiku 1997 r. Spółka zmieniła formę prawną na spółkę akcyjną. W latach 2004–2007 sukcesywnie rozszerzano zakres działalności Spółki o specjalizacje z zakresu budownictwa energetycznego, ogólnego i drogowo-mostowego. Dnia 30 lipca 2007 miał miejsce debiut spółki na Giełdzie Papierów Wartościowych. 26 października 2009 roku spółka prawa hiszpańskiego DRAGADOS S.A. z siedzibą w Madrycie nabyła 66% akcji spółki P.R.I. POL-AQUA S.A., a 23 października 2013 r. – w wyniku procesu przymusowego wykupu akcji – stała się jej 100% właścicielem. Wkrótce podjęto decyzję o wycofaniu akcji POL-AQUA z obrotu na rynku regulowanym prowadzonym przez Giełdę Papierów Wartościowych, a 28 października 2014 Przedsiębiorstwo Robót Inżynieryjnych „POL-AQUA” Spółka Akcyjna zostało przekształcone w spółkę POLAQUA Spółka z ograniczoną odpowiedzialnością.
Grupa kapitałowa.
W skład grupy kapitałowej POLAQUA wchodzą następujące spółki:

</doc>
<doc id="1500270" url="https://pl.wikipedia.org/wiki?curid=1500270" title="Rejon olewski">
Rejon olewski

Rejon olewski – jednostka administracyjna wchodząca w skład obwodu żytomierskiego Ukrainy.
Rejon został utworzony w 1923 roku. Jego powierzchnia wynosi 2248 km2, a ludność liczy około 42 tysięcy mieszkańców. Siedzibą władz rejonowych jest Olewsk.
Na terenie rejonu znajduje się 1 miejska rada, 4 osiedlowe rady i 20 silskich rad, obejmujących 52 wsie i 2 osady.

</doc>
<doc id="1500290" url="https://pl.wikipedia.org/wiki?curid=1500290" title="Kopy Liptowskie">
Kopy Liptowskie



</doc>
<doc id="1500292" url="https://pl.wikipedia.org/wiki?curid=1500292" title="Europejczycy (film)">
Europejczycy (film)

Europejczycy – brytyjski dramat filmowy z 1979 roku na podstawie noweli Henry’ego Jamesa.
Obsada.
i inni
Nagrody i nominacje.
Oscary za rok 1979
Złote Globy 1979

</doc>
<doc id="1500294" url="https://pl.wikipedia.org/wiki?curid=1500294" title="Irena Stawowy-Kawka">
Irena Stawowy-Kawka

Irena Stawowy-Kawka (ur. 12 czerwca 1951) – historyk, specjalistka z zakresu historii powszechnej XX wieku, historii Bałkanów, mniejszości narodowych i religijnych, profesor tytularny Uniwersytetu Jagiellońskiego. 
Życiorys.
W 1986 obroniła pracę doktorską pt. "Problem macedoński w ramach polityki narodowej Jugosławii" (promotor prof. Marian Zgórniak). W 1994 roku opublikowała rozprawę habilitacyjną: "Ekspansja gospodarcza III Rzeszy w Jugosławii i Rumunii 1929-1939". Od 2002 roku profesor. Członek PAU. Autorka wydanej w 2000 roku "Historii Macedonii". Do 2008 pełniła funkcję dyrektora Instytutu Nauk Politycznych i Stosunków Międzynarodowych UJ. Do roku 2021 była przewodniczącą Komisji Środkowoeuropejskiej Polskiej Akademii Umiejętności. 
Odznaczona Złotym Krzyżem Zasługi (2005). W 2020 roku została jej przyznana nagroda specjalna im. Profesora Jerzego Skowronka.

</doc>
<doc id="1500301" url="https://pl.wikipedia.org/wiki?curid=1500301" title="Rondo Ignacego Mościckiego w Warszawie">
Rondo Ignacego Mościckiego w Warszawie

Rondo Ignacego Mościckiego w Warszawie (nazwa projektowa: "Węzeł Marsa") – węzeł drogowy na Gocławku w Warszawie na skrzyżowaniu Trasy Siekierkowskiej z ulicami Płowiecką, Marsa i Ostrobramską.
Opis węzła drogowego.
Obecnie wykonane w pierwszej fazie budowy węzła oddane zostały estakady łączące Trasę Siekierkowską z ul. Płowiecką oraz ul. Płowiecką z ul. Ostrobramską.
Projekt węzła „Marsa” zakłada jeszcze wybudowanie w II fazie:
oraz
Budowa – faza II.
Przetarg na budowę.
15 października 2008 r. rozstrzygnięto przetarg na budowę węzła w którym zwyciężyło konsorcjum w składzie:
Harmonogram prac.
Złożona przez Konsorcjum oferta za wykonanie ww. prac przewidywała wynagrodzenie w wysokości 124.737.111,30 zł brutto.
Przeszkody.
Inwestycja długo nie mogła się zacząć z powodu protestu właścicieli położonego przy skrzyżowaniu komisu Bogdan-Car, którzy nie zgadzali się z wyceną działki zaproponowaną przez ratusz. W końcu urzędnicy zdecydowali się skorzystać z tzw. "specustawy drogowej" – właściciele komisu zostali zobowiązani do opuszczenia terenu do końca października 2008. W związku z licznymi wątpliwościami co do wyceny zgłaszanymi przez właściciela, co wpływa na wydłużenie procedur, wojewoda mazowiecki zapowiedział przejęcie terenu siłą. Ostatecznie 15 lutego 2009 właściciel komisu Bogdan Kaczmarczyk pod groźbą egzekucji komorniczej, zdecydował się przekazać miastu teren za odszkodowaniem.

</doc>
<doc id="1500302" url="https://pl.wikipedia.org/wiki?curid=1500302" title="Ramón Langa">
Ramón Langa

Ramón Langa (ur. 26 grudnia 1959 w Madrycie) – hiszpański aktor teatralny, filmowy, występuje w telewizji. W amerykańskich filmach w hiszpańskiej wersji językowej użyczył swojego głosu m.in.: Bruce'owi Willisowi i Kevinowi Costnerowi.
Urodzony w Madrycie, w 1980 ukończył studia aktorskie. Rozwiedziony (żona Marta Robles 1996-1997).
W Polsce popularny dzięki roli hiszpańskiego najemnika Alvara w filmie "Rok 1612".

</doc>
<doc id="1500303" url="https://pl.wikipedia.org/wiki?curid=1500303" title="Ramon Langa">
Ramon Langa



</doc>
<doc id="1500307" url="https://pl.wikipedia.org/wiki?curid=1500307" title="Szymon Grycendler">
Szymon Grycendler

Szymon Grycendler (ur. 1838 w Warszawie, zm. 7 grudnia 1917 w Warszawie) – polski chazan. Początkowo kantor we Wrocławiu; po powrocie do Warszawy pracował w synagodze przy Daniłowiczowskiej i następnie jako nadkantor w Wielkiej Synagodze na Tłomackiem.
Pochowany jest w alei głównej cmentarza żydowskiego przy ulicy Okopowej w Warszawie (kwatera 44).

</doc>
<doc id="1500312" url="https://pl.wikipedia.org/wiki?curid=1500312" title="Dziesiątka (film)">
Dziesiątka (film)

Dziesiątka – amerykańska komedia romantyczna z 1979 roku.
Fabuła.
George Webber to kompozytor z sukcesami. Ma piękny dom, dobrych przyjaciół i czarującą, wrażliwą dziewczynę. Ale ma też 42 lata i przeżywa kryzys wieku średniego - nigdy nie spotkał dziewczyny, której dałby 10 punktów na 10. Pogłębia się to kiedy poznaje Jenny - kobietę, której daje 11/10. Jest pewnie jeden problem - pierwszy raz widzi ją na skrzyżowaniu w samochodzie obok, a ona ma na sobie... suknię ślubną.
Obsada.
i inni
Nagrody i nominacje.
Oscary za rok 1979
Złote Globy 1979

</doc>
<doc id="1500317" url="https://pl.wikipedia.org/wiki?curid=1500317" title="K.k. Landwehr">
K.k. Landwehr



</doc>
<doc id="1500319" url="https://pl.wikipedia.org/wiki?curid=1500319" title="Manuela Montebrun">
Manuela Montebrun

Manuela Montebrun (ur. 13 listopada 1979 w Laval) – francuska lekkoatletka, młociarka, medalistka mistrzostw świata i Europy.

</doc>
<doc id="1500320" url="https://pl.wikipedia.org/wiki?curid=1500320" title="Mistrz (film 1979)">
Mistrz (film 1979)

Mistrz – amerykański melodramat z 1979 roku. Remake filmu z 1931 roku.
Fabuła.
Billy to były mistrz bokserski, który zakończył karierę 10 lat temu. Próbuje pogodzić rolę ojca z pasją do hazardu i wyścigów samochodowych. Jedynym jego kibicem jest syn, dla którego ojciec jest autorytetem. Pewnego dnia ośmioletni chłopak poznaje czarującą i bogatą kobietę. Nie wie jeszcze, że to jego matka. Ona postanawia zabrać syna ze sobą. Billy postanawia podjąć walkę z nałogiem i wrócić na ring.
Obsada.
i inni
Nagrody i nominacje.
Oscary za rok 1979
Złote Globy 1979

</doc>
<doc id="1500322" url="https://pl.wikipedia.org/wiki?curid=1500322" title="Przełęcz Glinne">
Przełęcz Glinne



</doc>
<doc id="1500326" url="https://pl.wikipedia.org/wiki?curid=1500326" title="Skrzynno (przystanek kolejowy)">
Skrzynno (przystanek kolejowy)

Skrzynno – przystanek kolejowy w Skrzynnie, w województwie mazowieckim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1500337" url="https://pl.wikipedia.org/wiki?curid=1500337" title="Wielka wyprawa muppetów">
Wielka wyprawa muppetów

Wielka wyprawa muppetów – amerykańsko-brytyjski film familijny z 1979 roku.
Fabuła.
Kermit Żaba chce podbić Hollywood. Wyrusza przez całe Stany Zjednoczone do stolicy filmu, by zrealizować swoje marzenia. Po drodze spotyka masę muppetów, które przyłączają się do wyprawy i również chcą zrealizować swoje marzenia.
Obsada.
i inni

</doc>
<doc id="1500338" url="https://pl.wikipedia.org/wiki?curid=1500338" title="Wieniawa (przystanek kolejowy)">
Wieniawa (przystanek kolejowy)

Wieniawa – przystanek kolejowy w Wieniawie, w województwie mazowieckim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1500339" url="https://pl.wikipedia.org/wiki?curid=1500339" title="Zamki na lodzie">
Zamki na lodzie

Zamki na lodzie - amerykański film obyczajowy z 1978 roku.
Obsada.
i inni
Nagrody i nominacje.
Oscary za rok 1979
Złote Globy 1979

</doc>
<doc id="1500342" url="https://pl.wikipedia.org/wiki?curid=1500342" title="Donald Arnold">
Donald Arnold

Donald Arnold (ur. 14 lipca 1935 w Kelowna, zm. 27 czerwca 2021 w North Vancouver) – kanadyjski wioślarz, dwukrotny medalista olimpijski.
W Melbourne zwyciężył w czwórce bez sternika. Obok niego płynęli Archibald MacKinnon, Lorne Loomer i Walter D’Hondt. Cztery lata później cała czwórka znalazła się w składzie ósemki, która zajęła drugie miejsce. Stawał na podium Igrzysk Wspólnoty Narodów w 1958.

</doc>
<doc id="1500344" url="https://pl.wikipedia.org/wiki?curid=1500344" title="Naman Keïta">
Naman Keïta

Naman Keïta (ur. 9 kwietnia 1978 w Paryżu) – francuski lekkoatleta, płotkarz, medalista olimpijski i mistrz świata.
Indywidualne sukcesy odnosił przede wszystkim na dystansie 400 metrów przez płotki:
Wiele międzynarodowych sukcesów odniósł będąc członkiem francuskiej sztafety 4 × 400 metrów :
Podczas finałowego biegu w sztafecie 4 × 400 m na mistrzostwach świata w lekkoatletyce (Paryż 2003) Leslie Djhone, Keïta, Stéphane Diagana oraz Marc Raquil ustanowili do dziś aktualny rekord Francji (2:58,96). Keïta został przyłapany na stosowaniu dopingu przed mistrzostwami świata w lekkoatletyce w Osace w 2007, została na niego nałożona kara dwuletniej dyskwalifikacji która minęła 31 sierpnia 2009.

</doc>
<doc id="1500346" url="https://pl.wikipedia.org/wiki?curid=1500346" title="Teresa Rzepa">
Teresa Rzepa

Teresa Nella Rzepa (ur. 3 lutego 1952 w Kaliszu Pomorskim) – polska psycholog, specjalizująca się w historii myśli psychologicznej, psychobiografistyce, psychologii klinicznej, psychologii zdrowia, psychologii komunikowania się, psychologii organizacji i zarządzania oraz psychologii pracy.
W 1974 roku ukończyła studia psychologiczne na Uniwersytecie im. Adama Mickiewicza w Poznaniu. W 1979 roku uzyskała na tymże uniwersytecie (Wydział Nauk Społecznych) stopień doktora psychologii, a w 1990 roku – doktora habilitowanego nauk humanistycznych w zakresie psychologii, specjalność psychologia, broniąc rozprawy habilitacyjnej „Psychologia Władysława Witwickiego”. Od 1999 roku profesor tytularny nauk humanistycznych. Wykładała na Uniwersytecie Szczecińskim (Wydział Humanistyczny, Katedra Psychologii, Instytut Psychologii), Wyższej Szkole Pedagogicznej im. Janusza Korczaka w Warszawie (Wydział Zamiejscowy w Szczecinie) oraz na Uniwersytecie SWPS (Wydział Zamiejscowy w Poznaniu, Instytut Psychologii). W latach 1994–2002 biegły sądowy. Była również doradcą personalnym i trenerem kadry menadżerskiej, prowadziła szkolenia z zakresu promocji zdrowia i komunikowania się z pacjentem. Dwukrotnie otrzymała Nagrodę Ministra Nauki i Szkolnictwa Wyższego za wybitne osiągnięcia naukowe.

</doc>
<doc id="1500348" url="https://pl.wikipedia.org/wiki?curid=1500348" title="Lorne Loomer">
Lorne Loomer

Lorne Loomer (ur. 11 marca 1937 w Victorii, zm. 1 stycznia 2017) – kanadyjski wioślarz, dwukrotny medalista olimpijski.
W Melbourne zwyciężył w czwórce bez sternika. Obok niego płynęli Archibald MacKinnon, Walter D’Hondt i Donald Arnold. Cztery lata później cała czwórka znalazła się w składzie ósemki, która zajęła drugie miejsce. Stawał na podium Igrzysk Wspólnoty Narodów w 1958.

</doc>
<doc id="1500351" url="https://pl.wikipedia.org/wiki?curid=1500351" title="Andrzej Rej (zm. 1641)">
Andrzej Rej (zm. 1641)

Andrzej Rej herbu Oksza (ur. ok. 1584, zm. 13 lutego 1641 w Skokach) – starosta niegrodowy libuski od 1631, sekretarz i pokojowiec Władysława IV Wazy, dyplomata, ambasador nadzwyczajny Rzeczypospolitej w Republice Zjednoczonych Prowincji w 1637 roku, przedstawiciel dyplomatyczny Rzeczypospolitej w Królestwie Anglii w 1637 roku.
Wnuk Mikołaja Reja.
Studiował w głównych ośrodkach kalwińskich i protestanckich w Europie m.in. Altdorf bei Nürnberg, Lejdzie, u profesora Keckermanna w Gdańskim Gimnazjum Akademickim i Saumur.
Był członkiem konfederacji generalnej zawiązanej 16 lipca 1632 roku. Poseł na sejm konwokacyjny 1632 roku z województwa poznańskiego i kaliskiego. 
16 lipca 1636 roku w Toruniu Andrzej Rej reprezentował króla w czasie protestanckiego pogrzebu Anny Wazówny.
W 1637 roku wyruszył z misją dyplomatyczną (z zaproszeniem na ślub królewski oraz przeprosinami za odrzucenie protestanckiej narzeczonej króla) na dwory duński, angielski i niderlandzki. Będąc w Holandii mógł zamówić obraz u Rembrandta (portret Szlachcica polskiego), jednak nie jest to do końca udokumentowane. Obraz ten znajdował się w kolekcji Rejów do I wojny światowej.
W 1620 roku ożenił się z Zofią Latalską, dziedziczką Skoków. Sprowadzili tutaj kalwińskich osadników ze Śląska, Czech i Niemiec, nadając im korzystne przywileje. Po śmierci zostali pochowani w skockim kościele pw. św. Mikołaja Biskupa.

</doc>
<doc id="1500352" url="https://pl.wikipedia.org/wiki?curid=1500352" title="Andrzej Rej">
Andrzej Rej



</doc>
<doc id="1500354" url="https://pl.wikipedia.org/wiki?curid=1500354" title="Walter D’Hondt">
Walter D’Hondt

Walter D’Hondt (ur. 11 września 1936 w Vancouver) – kanadyjski wioślarz, dwukrotny medalista olimpijski.
W Melbourne zwyciężył w czwórce bez sternika. Obok niego płynęli Archibald MacKinnon, Lorne Loomer i Donald Arnold. Cztery lata później cała czwórka znalazła się w składzie ósemki, która zajęła drugie miejsce. Stawał na podium Igrzysk Wspólnoty Narodów w 1958.

</doc>
<doc id="1500355" url="https://pl.wikipedia.org/wiki?curid=1500355" title="Julia Volkova">
Julia Volkova



</doc>
<doc id="1500360" url="https://pl.wikipedia.org/wiki?curid=1500360" title="Getto lwowskie">
Getto lwowskie

Getto lwowskie (niem. "Ghetto Lemberg", jidysz לעמבערגער געטא; "Lemberger geto") – getto dla ludności żydowskiej we Lwowie zorganizowane przez okupacyjne władze III Rzeszy w czasach II wojny światowej.
Tło historyczne.
Spis powszechny z 1931 roku wykazał, że spośród 312 231 osób zamieszkujących Lwów, 75 316 posługiwało się na co dzień w mowie językiem żydowskim lub hebrajskim. 14 lipca 1941 niemiecki komendant wojskowy miasta wydał nakaz noszenia przez ludność żydowską białej opaski z błękitną gwiazdą Dawida. 22 lipca tego roku starosta miejski Hans Kujath ogłosił decyzję o powołaniu Judenratu – początkowo Niemcy chcieli powołać na to stanowisko profesora prawa Uniwersytetu Jana Kazimierza Maurycego Allerhanda, jednak po jego odmowie funkcję tę objął Józef Parnas. W skład Rady Żydowskiej weszli oprócz Parnasa również adwokat Adolf Rotfeld (wiceprzewodniczący), Henryk Landsberg, Edmund Szercer i lekarz Izydor Ginsberg (stan na jesień 1941).
Pod koniec lipca władze niemieckie nałożyły na lwowskich Żydów kontrybucję w wysokości 20 mln rubli. By skłonić ludność żydowską do uległości w spełnianiu żądań w dniach 25–28 lipca 1941 przeprowadzano pogrom (zwany wielką akcją lub dniami Petlury, ze względu na udział ludności ukraińskiej w mordzie): zniszczono miejskie synagogi i cmentarze, a śmierć poniosło ok. 2 tys. Żydów. 28 lipca przewodniczący Judenratu wezwał ludność do zapłacenia kontrybucji.
Historia.
Właściwa historia getta lwowskiego zaczyna się 18 września 1941, gdy gubernator galicyjski Karl Lasch wydał decyzję o utworzeniu dzielnicy żydowskiej w północnej części miasta – na Zamarstynowie (w innych źródłach pisze się o 7 września, 8 października lub 8 listopada). Do 15 grudnia 1941 ludność żydowska miała się przenieść do specjalnej dzielnicy – łącznie w jej granicach zgromadzono 136 tys. osób narodowości żydowskiej (wcześniej na terenie dzielnicy mieszkało 20–30 tys. lwowian). Podczas akcji przesiedleńczej zabito ok. 5 tys. Żydów.
Wielkie akcje.
W pierwszym roku władze niemieckie organizowały specjalne akcje, które miały doprowadzić do zmniejszenia się liczby ludności żydowskiej w getcie (m.in. akcje pod mostem, futrzana, przesiedlania, błyskawiczna).
Akcja przesiedlania nastąpiła w marcu 1942, gdy wywieziono do Bełżca 15 tys. nieprzydatnych do pracy ludzi (tzw. element aspołeczny). Akcja błyskawiczna odbyła się 24 czerwca 1942 – w ciągu jednego dnia zabito od 6 do 8 tys. Żydów, którzy mieszkali poza granicami getta (za pozwoleniem władz niemieckich).
W sierpniu 1942 miała miejsce z kolei tzw. wielka akcja – ok. 50 tys. Żydów wysłano do obozu w Bełżcu. Po tej operacji na terenie getta mieszkało już tylko 50 tys. Żydów.
30 sierpnia 1942 generał Fritz Katzmann wydał rozporządzenie o zmniejszeniu obszaru getta – obejmowało ono teraz obszar ograniczony ulicami Zamarstynowską (od wschodu), wałem kolejowym prowadzącym od mostu na Zamarstynowskiej do ul. Tetmajera (od południa), ul. Tetmajera (od zachodu) i budynkiem na ul. Zamarstynowskiej 105 (od północy).
Pokazowe morderstwa.
W październiku 1941 władze niemieckie zamordowały przewodniczącego Judenratu Józefa Parnasa za odmowę współpracy w dostarczaniu ludności żydowskiej do obozów pracy. Na stanowisko przewodniczącego powołano dr. Awrama Rotfelda. W tym samym miesiącu przy ul. Janowskiej utworzono obóz pracy.
Na początku września 1942 Niemcy dokonali pokazowego zabójstwa przewodniczącego Judenratu Henryka Landsberga oraz kilku innych jego członków – ciała powieszonych wystawione były przez kilka dni na widok publiczny.
W listopadzie (lub we wrześniu:) teren getta otoczono żelaznym ogrodzeniem. W tym samym miesiącu Niemcy zorganizowali tzw. akcję listopadową, wywożąc do obozu janowskiego od 5 do 7 tys. Żydów. Na jesieni wybuchła w getcie epidemia tyfusu (codziennie umierało ok. 50 osób).
Likwidacja.
W styczniu 1943 podjęto decyzję o przekształceniu dzielnicy w obóz pracy (tzw. "Jüdisches Lager", Julag) i poddaniu jej pod zarząd SS. Dalsze 10 tys. Żydów wywieziono do obozu koncentracyjnego. W dniach 30 stycznia – 4 lutego 1943 dokonano ostatecznej rozprawy z Judenratem zabijając jej ostatniego przewodniczącego Edwarda Eberzona.
Ostateczna likwidacja getta dokonała się w dniach 1–16 czerwca 1943, gdy pozostałych przy życiu mieszkańców wywieziono do obozów koncentracyjnych na terenie Generalnego Gubernatorstwa. W trakcie likwidacji getta doszło do trwającego dwa tygodnie powstania pozostałej przy życiu ludności żydowskiej. Po wywiezieniu mieszkańców do obozu janowskiego Lwów został ogłoszony miastem wolnym od Żydów ("Judenfrei", "Judenrein").
Upamiętnienie.
W 1992 władze miejskie Lwowa postanowiły o upamiętnieniu ofiar getta lwowskiego. Odsłonięto wówczas pomnik dłuta J. Szmuklera i L. Szternsztajna.

</doc>
<doc id="1500362" url="https://pl.wikipedia.org/wiki?curid=1500362" title="Piotr Bałtroczyk na żywo">
Piotr Bałtroczyk na żywo

Piotr Bałtroczyk na żywo – kontynuacja programu Piotr Bałtroczyk przedstawia. Cotygodniowy program rozrywkowy emitowany w telewizji Polsat w czwartki o godzinie 21:00. Stworzony i prowadzony przez Piotra Bałtroczyka. Realizowany na żywo w warszawskim Klubie Palladium. Jest to pierwszy polski program kabaretowy realizowany na żywo (oprócz festiwali). Oprawą muzyczną zajmuje się Janusz Tylman.
Program całkiem zmienił swoją formułę w stosunku do pierwowzoru. W programie pojawia się bar, do którego zapraszana jest gwiazda wieczoru. Przy barze zasiada również Jerzy Kryszak, który prezentuje aktualną sytuację polityczną w Polsce. Bar jest prowadzony przez Mariusza Kałamagę z kabaretu Łowcy.B.
W ramach programu prezentowany jest serial animowany Saloon Gier przedstawiający Sejm takim, jakim go nigdy nie widzieliśmy. W każdym odcinku prezentowana jest również parodia jakiejś piosenki.

</doc>
<doc id="1500363" url="https://pl.wikipedia.org/wiki?curid=1500363" title="Archibald MacKinnon">
Archibald MacKinnon

Archibald (Archie) MacKinnon (ur. 13 stycznia 1937 w Cranbrook) – kanadyjski wioślarz, dwukrotny medalista olimpijski.
W Melbourne zwyciężył w czwórce bez sternika. Obok niego płynęli Walter D’Hondt, Lorne Loomer i Donald Arnold. Cztery lata później cała czwórka znalazła się w składzie ósemki, która zajęła drugie miejsce. Stawał na podium Igrzysk Wspólnoty Narodów w 1958.

</doc>
<doc id="1500364" url="https://pl.wikipedia.org/wiki?curid=1500364" title="Urszula Gardzielewska">
Urszula Gardzielewska

Urszula Gardzielewska z domu Domel, (ur. 21 lipca 1988 w Suwałkach) – polska lekkoatletka, zawodniczka Hańczy Suwałki, AZS AWF Wrocław.
Życiorys.
Największe sukcesy odnosi w skoku wzwyż :
Na mistrzostwach Polski seniorów na otwartym stadionie w skoku wzwyż zdobyła cztery medale w tym; dwa srebrne (2010, 2016) oraz dwa brązowe (2011, 2014).
Wielokrotna medalistka halowych mistrzostw Polski seniorów, gdzie zdobyła dziewięć medali w tym; 
Rekordy życiowe w skoku wzwyż :
W 2011 wyszła za mąż za długodystansowca Arkadiusza Gardzielewskiego.

</doc>
<doc id="1500366" url="https://pl.wikipedia.org/wiki?curid=1500366" title="Granatnik Mk19">
Granatnik Mk19



</doc>
<doc id="1500367" url="https://pl.wikipedia.org/wiki?curid=1500367" title="Podbór (przystanek kolejowy)">
Podbór (przystanek kolejowy)

Podbór – przystanek kolejowy we wsi Mniszek, w województwie mazowieckim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1500369" url="https://pl.wikipedia.org/wiki?curid=1500369" title="Wylie Draper">
Wylie Draper

Wylie Draper (ur. 5 maja 1969, zm. 20 grudnia 1993) – były amerykański aktor, znany jako nastoletni Michael Jackson w filmie „The Jacksons: An American Dream”.
W 1993 r. zmarł na białaczkę.

</doc>
<doc id="1500371" url="https://pl.wikipedia.org/wiki?curid=1500371" title="2008 TS26">
2008 TS26

2008 TS26 – niewielka planetoida odkryta 9 października 2008 w ramach programu Catalina Sky Survey z obserwatorium astronomicznego na Mount Lemmon. W momencie jej odkrycia znajdowała się ona zaledwie 14 000 km od Ziemi, minęła atmosferę Ziemi o 7000 kilometrów.

</doc>
<doc id="1500374" url="https://pl.wikipedia.org/wiki?curid=1500374" title="Napoje Izotoniczne">
Napoje Izotoniczne



</doc>
<doc id="1500379" url="https://pl.wikipedia.org/wiki?curid=1500379" title="Origin">
Origin



</doc>
<doc id="1500381" url="https://pl.wikipedia.org/wiki?curid=1500381" title="Dystrykt Leiria">
Dystrykt Leiria

Dystrykt Leiria (port. "Distrito de Leiria") – leży w portugalskim regionie Centrum, stolicą dystryktu jest Leiria.
Dystrykt podzielony jest na 16 gmin:

</doc>
<doc id="1500385" url="https://pl.wikipedia.org/wiki?curid=1500385" title="Nowy Filomata">
Nowy Filomata

Nowy Filomata – istniejący od 1997 kwartalnik, od 2012 wydawany przez Komisję Filologii Klasycznej Polskiej Akademii Umiejętności. 
Czasopismo poświęcone jest kulturze antycznej; zajmuje się literaturą starożytnej Grecji i Rzymu, językiem greckim i łacińskim, historią starożytną, 
archeologią śródziemnomorską, recepcją kultury antycznej, dydaktyką języków klasycznych i kultury antycznej.
Historia.
Pierwszy rocznik „Nowego Filomaty” ukazał się w roku 1997. Stanowił kontynuację tradycji wydawanego w latach 1929–1996 „Filomaty”. Do 2012 r. wydawcą pisma był Instytut Filologii Klasycznej Uniwersytetu Jagiellońskiego.

</doc>
<doc id="1500386" url="https://pl.wikipedia.org/wiki?curid=1500386" title="Jan Kanty Szeptycki">
Jan Kanty Szeptycki

Jan Kanty Remigian Szeptycki (ur. 1 października 1836 w Przyłbicach, zm. 13 listopada 1912 tamże), hrabia Szeptycki z Przyłbic herbu własnego Szeptycki na Rusi Czerwonej, otrzymał tytuł hrabiowski austriacki (w 1871) – polski ziemianin wyznania rzymskokatolickiego, szambelan austriacki, poseł do Rady Państwa III i IV kadencji (1870–1873) oraz Sejmu Krajowego, mianowany członek dożywotny Izby Panów Rady Państwa (1911).
Życiorys.
Jego ojcem był Piotr Paweł Leopold Szeptycki z Przyłbic h. Szeptycki (1808–1843), a matką Róża Teresa Ewelina Kossecka z Kossocic h. Rawicz, dama orderu austriackiego Krzyża Gwiaździstego (1808–1888).
1 października 1861 jego żoną została Zofia Fredro – córka polskiego komediopisarza Aleksandra Fredry. Miał siedmiu synów. Pierworodny Stefan Kanty Aleksander (1862–1864) i Jerzy Piotr (1863–1880) zmarli w dzieciństwie. 
Dwóch było ziemianami:
Jeden został wojskowym:
Dwóch zostało zakonnikami: 
Jan Kanty Szeptycki był związany z ziemią krośnieńską jako właściciel Korczyny i Odrzykonia, które otrzymał w posagu żony Zofii z Fredrów. Przebywał często w Korczynie, w Krościenku i w Nowej Wsi.
W połowie 1895 został mianowany konserwatorem na obwód sanocki w sekcji II dla zabytków sztuki średniowiecznej.
Honorowy obywatel Jaworowa (1894) i Krakowa (1896). Od 1871 był Kawalerem Honorowym Maltańskim. W 1884 i 1903 odznaczony bawarskią kawalerią i komandorią Orderu św. Jerzego, a w 1898 austriackim Orderem Korony Żelaznej II klasy. 
Był właścicielem większej posiadłości ziemskiej Dziewiętniki. 
Zmarł 13 listopada 1912 w Przyłbicach i tam został pochowany.

</doc>
<doc id="1500387" url="https://pl.wikipedia.org/wiki?curid=1500387" title="Qarabağ FK">
Qarabağ FK

Qarabağ Futbol Klubu, w Polsce znany jako Karabach Agdam – azerski z formalną siedzibą w Ağdamie. Faktycznie klub funkcjonuje w Baku i tam rozgrywa mecze.
Historia.
Klub został założony w 1951 jako Məhsul (Mehsuł) Ağdam, jednakże został zgłoszony do rozgrywek dopiero rok później (w ZSRR, grano wówczas systemem wiosna-jesień). W 1952 roku powstał też stadion miejski w Ağdam. W 1966 klub zadebiutował w rozgrywkach o mistrzostwo Azerskiej SRR, najlepszy wynik w tych rozgrywkach Qarabağ osiągnął w 1968 roku zdobywając wicemistrzostwo republiki, po czym zawieszono działalność klubu.
W 1977 klub został reaktywowany pod nazwą Şəfəq (Szefeg), był jedynym zespołem piłkarskim w mieście Ağdam. W 1991 roku Azerbejdżan odzyskał niepodległość i utworzono ligę azerską. W 1993 Ağdam zostało zajęte przez wojska armeńskie, klub podupadł finansowo, mimo to zdobył tytuł mistrza i Puchar Azerbejdżanu a w następnym sezonie wicemistrzostwo. Najgorszy okres w historii klubu to lata 1998-2001. W 2001 roku klub zyskał poważnego sponsora Azərsun, największy holding w Azerbejdżanie i zmienił nazwę na Qarabağ Azərsun (Azersun) Ağdam. W 2003 roku klub zmienił nazwę na obecną. W sezonie 2002/03 Qarabağ zajął 3 miejsce w lidze.
W 2008 roku była gwiazda futbolu Azerbejdżanu Qurban Qurbanov został mianowany głównym trenerem po niespodziewanym odejściu Rasima Kary do klubu Xəzər Lenkoran na tydzień przed rozpoczęciem sezonu 2008/2009. Kierowany przez Gurbana Qurbanova, Karabach zignorował powszechną strategię w futbolu Azerbejdżanu: unikanie zagranicznych transferów na rzecz pielęgnowania lokalnych talentów. Qurbanov przywiózł ze sobą styl gry tiki-taka, charakteryzujący się krótkimi podaniami, długimi okresami rozbudowy i zmianą pozycji zawodników.
W 2017 roku, po zwycięstwie nad Sheriffem Tyraspol, Karabach po raz pierwszy zakwalifikował się do play-offów Ligi Mistrzów UEFA. W pierwszym meczu zanotował zwycięstwo 1:0 nad duńską drużyną FC København w Baku. Pomimo przegranej 1:2 w rewanżu, Karabach awansował i został pierwszym zespołem z Azerbejdżanu, który dotarł do fazy grupowej Ligi Mistrzów UEFA. W grupie C dwa razy zremisował z Atlético Madryt, a 4 mecze przegrał.
W sierpniu 2021 Karabach zapewnił sobie pierwszy udział w fazie grupowej Ligi Konferencji Europy UEFA. W sezonie 2021/2022 Karabach ponownie zdobył mistrzostwo kraju, zapewniając sobie grę w kwalifikacjach Ligi Mistrzów – w pierwszej rundzie trafił na mistrza Polski Lecha Poznań, którego pokonał 5:2 w dwumeczu. W drugiej rundzie wyeliminował mistrza Szwajcarii FC Zürich.

</doc>
<doc id="1500390" url="https://pl.wikipedia.org/wiki?curid=1500390" title="Rhoetosaurus">
Rhoetosaurus



</doc>
<doc id="1500391" url="https://pl.wikipedia.org/wiki?curid=1500391" title="Oddział Przyboczny Dowódcy PSZ w ZSRR">
Oddział Przyboczny Dowódcy PSZ w ZSRR



</doc>
<doc id="1500399" url="https://pl.wikipedia.org/wiki?curid=1500399" title="Maciej z Różana">
Maciej z Różana

Maciej z Różana (ur. ok. 1420 w Różanie - zm. ok. 1467 w Warszawie) – kanclerz na dworze księcia mazowieckiego Bolesława IV. 
W 1433 rozpoczął studiu na Akademii Krakowskiej, nie uzyskując jednak żadnego tytułu. Data uzyskania święceń kapłańskich nie jest znana. Pełnił wiele funkcji: notariusz publiczny (1442), pisarz skarbu księcia mazowieckiego Bolesława IV (1442), pisarz ziemi ciechanowskiej (1444), kanclerz Bolesława IV, a następnie jego synów (od 1452). Posiadał beneficja: pleban makowski (1443), pleban czerski, kanonik warszawski, kanonik płocki (1449).
Z inicjatywy Macieja w 1449 Świętosław z Wojcieszyna sporządził tłumaczenie z łaciny na język polski statutów koronnych ("Statuty Kazimierza Wielkiego" oraz Władysława Jagiełły). Około 1450 Maciej przełożył statuty książąt mazowieckich na język polski. Tłumaczenie zostało zapisane przez kopistę Mikołaja Suleda w "Kodeksie Świętosławowym".

</doc>
<doc id="1500401" url="https://pl.wikipedia.org/wiki?curid=1500401" title="Marika Popowicz-Drapała">
Marika Popowicz-Drapała

Marika Julianna Popowicz-Drapała (ur. 24 kwietnia 1988 w Gnieźnie) – polska lekkoatletka specjalizująca się w biegach sprinterskich.
Zawodniczka bydgoskiego Zawiszy jest czołową sprinterką kraju. Zdobywczyni licznych medali międzynarodowych zawodów w kategorii juniorów jest dwukrotną brązową medalistką mistrzostw Europy oraz rekordzistką Polski w biegu sztafetowym 4 × 100 metrów.
Marika Popowicz, w stopniu starszego szeregowego, pełni zawodową służbę wojskową w Wojskowej Grupie Sportowej w Bydgoszczy, wchodzącej w skład 1 Kujawsko-Pomorskiego Batalionu Dowodzenia w Bydgoszczy (od 1 lipca 2010 r. – Batalionu Dowodzenia Inspektoratu Wsparcia Sił Zbrojnych).
Żona Radosława Drapały, także sprintera.
Kariera.
Międzynarodową karierę zaczynała w 2005 roku startując wówczas w mistrzostwach świata juniorów młodszych (6. miejsce w biegu na 200 metrów oraz 4. w sztafecie szwedzkiej) oraz w juniorskim czempionacie Starego Kontynentu (złoto w sztafecie 4 × 100 metrów). Bez sukcesów startowała w kolejnym sezonie na mistrzostwach globu juniorów. W Hengelo, w roku 2007, wraz z koleżankami z reprezentacyjnej sztafety 4 × 100 metrów była trzecia w kolejnej edycji juniorskich mistrzostw Europy. Podczas tych zawodów startowała także w biegach na 100 i 200 metrów. Znalazła się w składzie sztafety 4 × 100 metrów na mistrzostwa świata w Osace (2007) jednak ostatecznie nie pojawiła się na bieżni. Duże sukcesy osiągnęła w sezonie 2009. Na uniwersjadzie zdobyła srebro w biegu rozstawnym 4 × 100 metrów. Podczas rozegranych w Kownie młodzieżowych mistrzostw Europy zdobyła dwa brązowe medale w biegach na 100 i 200 metrów oraz srebro w sztafecie. Srebro i brąz wywalczyła na mistrzostwach świata wojska. Kontuzja wyeliminowała ją ze startu w mistrzostwach świata w Berlinie (2009). W biegu na 60 metrów odpadła w eliminacjach halowych mistrzostw świata w marcu 2010. Na mistrzostwach Europy wraz z Darią Korczyńską, Martą Jeschke i Weroniką Wedler zdobyła brązowy medal w biegu rozstawnym 4 × 100 metrów poprawiając 25-letni rekord Polski.
Na Mistrzostwach Świata w Lekkoatletyce 2013 w biegu na 200 m odpadła w eliminacjach, zajmując 25. miejsce z czasem 23,22 s (SB).
W roku 2014 nie startowała z powodu kontuzji.
Indywidualnie zdobyła sześć medali seniorskich mistrzostw Polski – ma na koncie cztery złote (Bydgoszcz 2009: bieg na 100 oraz 200 metrów &amp; Bydgoszcz 2011: bieg na 100 oraz 200 metrów) oraz dwa brązowe (Bielsko-Biała 2010; bieg na 100 metrów i Bielsko-Biała 2012; bieg na 100 metrów) medale. Stawała także na najwyższym stopniu podium halowych mistrzostw Polski seniorów. Wielokrotnie zdobywała medale mistrzostw kraju młodzików, juniorów oraz młodzieżowców tak w hali jak i na stadionie. Wraz z klubową sztafetą Zawiszy Bydgoszcz także osiągała sukcesy na mistrzostwach Polski.
W 2010 odznaczona Brązowym Krzyżem Zasługi.

</doc>
<doc id="1500404" url="https://pl.wikipedia.org/wiki?curid=1500404" title="U-20 (1936)">
U-20 (1936)

U-20 – niemiecki okręt podwodny (U-Boot) typu "IIB" z okresu II wojny światowej. Okręt wszedł do służby w 1936 roku. Wybrani dowódcy: Kptlt. Karl-Heinz Moehle.
Historia.
Okręt służył w 3., 1., 21. i 30. Flotylli U-Bootów pod wieloma dowódcami. Od sierpnia 1939 do marca 1940 roku odbył 10 patroli bojowych, podczas których zatopił 11 jednostek o łącznej pojemności 28 865 BRT.
Od maja 1940 do września 1942 roku służył jako okręt szkoleniowy (Gdańsk, Piława); wycofany ze służby i przetransportowany drogą lądową na Morze Czarne. W maju 1942 roku wcielony do 30. Flotylli w Konstancy (Rumunia). Odbył tam 11 patroli bojowych, zniszczył sowiecki zbiornikowiec (drugi uszkodził), statek pasażerski i dwie mniejsze jednostki. U-20 został zatopiony przez załogę 10 września 1944 roku w pobliżu czarnomorskich wybrzeży Turcji. Załoga została internowana.
W sumie odbył 20 patroli bojowych, zatopił 15 jednostek o łącznej pojemności 38 513 BRT, uszkodził jedną. 
Na początku 2008 roku media doniosły o dotarciu do wraków niemieckich U-Bootów: U-20, U-23 i możliwym zlokalizowaniu U-19.

</doc>
<doc id="1500405" url="https://pl.wikipedia.org/wiki?curid=1500405" title="Nissan Pixo">
Nissan Pixo

Nissan Pixo - samochód marki Nissan zaliczany do segmentu A. Produkowany w Indiach przez 
Suzuki w latach 2008 - 2013.
Opis modelu.
Nissan Pixo to 5-drzwiowe 4-osobowe auto segmentu A. Jest pierwszym Nissanem produkowanym w Indiach i sprzedawanym w Europie. Pixo nie miał poprzednika. Powstał we współpracy z koncernem Suzuki. W indyjskim Delhi równolegle z Pixo produkowany jest bliźniaczym Suzuki Alto różniący się lekko zmienionym przodem. Nissan planuje jednak już w 2010 roku zaprezentować następcę Pixo tym razem własnej konstrukcji.

</doc>
<doc id="1500406" url="https://pl.wikipedia.org/wiki?curid=1500406" title="PPS-Frakcja Rewolucyjna">
PPS-Frakcja Rewolucyjna



</doc>
<doc id="1500408" url="https://pl.wikipedia.org/wiki?curid=1500408" title="Charles Grant (baron)">
Charles Grant (baron)

Charles Grant, 1. baron Glenelg (ur. 26 października 1778 w Indiach, zm. 23 kwietnia 1866 w Cannes) – brytyjski polityk, członek stronnictwa torysów, a następnie partii wigów, minister w rządach lorda Liverpoola, George’a Canninga, lorda Godericha, księcia Wellington, lorda Greya i lorda Melbourne’a.
Życiorys.
Był najstarszym synem Charlesa Granta, dyrektora Brytyjskiej Kompanii Wschodnioindyjskiej. Wykształcenie odebrał w Magdalene College na Uniwersytecie Cambridge. W 1807 r. rozpoczął praktykę adwokacką. W 1811 r. został wybrany do Izby Gmin jako torysowski deputowany z okręgu Inverness Burghs. Od 1818 r. reprezentował Inverness-shire.
Już w grudniu 1813 r. został lordem skarbu. W 1818 r. otrzymał stanowisko Głównego Sekretarza Irlandii i piastował je do 1821 r. W latach 1823–1827 był wiceprzewodniczącym Zarządu Handlu. W latach 1827–1828 był przewodniczącym Zarządu Handlu i skarbnikiem floty. Należał do stronników George’a Canninga ("Canningites") i po rozłamie wewnątrz stronnictwa torysów przyłączył się do wigów. W latach 1830–1834 był przewodniczącym Rady Kontroli. W 1833 r. doprowadził do uchwalenia ustawy reformującej zarząd nad Indiami.
W 1835 r. otrzymał tytuł 1. barona Glenelg i zasiadł w Izbie Lordów. Otrzymał również tekę ministra wojny i kolonii. Okres jego urzędowania na tym stanowisku był bardzo burzliwy. Minister rychło popadł w konflikt z gubernatorem Kolonii Przylądkowej Benjaminem D’Urbanem na tle traktowania przez gubernatora ludności miejscowej. Odmówił również przeprowadzenia reform ustrojowych w Nowej Południowej Walii.
Glenelg toczył również spory z królem Wilhelmem IV i wieloma politykami na temat zarządzania Kanadą. Za jego urzędowania w 1837 r. wybuchły rebelie w Górnej i Dolnej Kanadzie. Polityka Glenelga wobec Kanady była krytykowana i uważana za zbyt niezdecydowaną. Do grona krytyków ministra należeli gubernator generalny Kanady lord Durhama i wielu członków gabinetu. Ostatecznie w lutym 1839 r. Glenelg podał się do dymisji.
Lord Glenelg zmarł w 1866 r. Wraz z jego śmiercią wygasł tytuł parowski.

</doc>
<doc id="1500409" url="https://pl.wikipedia.org/wiki?curid=1500409" title="Baron Glenelg">
Baron Glenelg



</doc>
<doc id="1500414" url="https://pl.wikipedia.org/wiki?curid=1500414" title="Hala Kasprowa">
Hala Kasprowa

Hala Kasprowa – dawna hala pasterska znajdująca się w Dolinie Kasprowej w Tatrach. Jej nazwa pochodzi od Kaspra – imienia lub przezwiska jej właściciela. Imię to na Podhalu notowane jest w dokumentach już w XVII wieku. Od początku XVIII w. wypasali tutaj swoje owce i bydło mieszkańcy Zakopanego, w XX w. również górale z Zębu.
Hala dzieliła się na Niżnią i Wyżnią Kasprową Halę. Niżnia obejmowała dolną część Doliny Kasprowej, Boczań Kasprowy i Kasprową Polanę; stał na niej szałas. Hala Wyżnia obejmowała górną część doliny Stare Szałasiska i Dolinę Suchą Kasprową. W 1960 r. powierzchnia całkowita obu hal wynosiła 204,73 ha, w tym 31,38 ha stanowiło własność TPN i PTTK, 173,35 ha stanowiło prywatną własność górali. Pastwiska zajmowały 4 ha ogólnej powierzchni hal, halizny 47,5 ha, lasy 36,5 ha, kosodrzewina 40,0 ha, nieużytki 76,73 ha. Górale korzystali ponadto z dodatkowej powierzchni 121,52 ha serwitutów w lasach państwowych. Łączny wypas w przeliczeniu na owce wynosił tylko 103 sztuki.
Mimo dość dużej powierzchni hala miała dla pasterstwa znikomą wartość użytkową, dużą jej część stanowią bowiem skalne rumowiska i kosodrzewina. Właściwy użytek tworzyła tylko Kasprowa Polana. Wypas czynił zaś szkody przyrodzie. Występują tutaj limby i mają swoje ostoje świstaki, kozice i ryś. W latach 1961–64 obszary hali zostały przez Skarb Państwa od górali wykupione lub wywłaszczone. Wypas został całkowicie zniesiony. Nazwa Hala Kasprowa ma już tylko historyczne znaczenie.

</doc>
<doc id="1500416" url="https://pl.wikipedia.org/wiki?curid=1500416" title="Pablo Ledesma">
Pablo Ledesma

Pablo Martín Ledesma (ur. 4 lutego 1984 w La Faldzie) – argentyński piłkarz występujący na pozycji prawego pomocnika. Obecnie gra w Catanii.
Kariera klubowa.
Pablo Ledesma jako junior grał w River Plate, jednak zawodową karierę rozpoczął w 2001 w Talleres Córdoba. W jego barwach rozegrał dwa pojedynki w drugiej lidze, po czym został zawodnikiem Boca Juniors. W nowym klubie zadebiutował 12 lipca 2003, kiedy to Boca Juniors przegrało z zespołem Colónu 1:2. Miejsce w podstawowej jedenastce drużyny z Buenos Aires Ledesma wywalczył sobie w sezonie 2004/2005, kiedy to wystąpił w 25 meczach pierwszej ligi. Łącznie dla Boca Juniors argentyński pomocnik w rozgrywkach ligowych rozegrał 106 spotkań i zdobył osiem bramek. W 2005 zwyciężył w turniejach Recopa Sudamericana, Apertura oraz Copa Sudamericana, natomiast w 2006 triumfował w rozgrywkach Clausura, Copa Sudamericana oraz Copa Libertadores.
12 lipca 2008 Ledesma razem z ośmioma innymi zawodnikami podpisał kontrakt z włoską Catanią czyniąc tym samym sycylijski klub najbardziej aktywną drużyną na rynku transferowym obok US Palermo. W barwach "Rossazzurrich" Argentyńczyk po raz pierwszy wystąpił 31 sierpnia w wygranym 1:0 meczu Serie A przeciwko Genoi. W sezonie 2008/2009 rozegrał 24 mecze, w tym 22 w podstawowym składzie. Od kolejnych rozgrywek pełnił już w Catanii rolę rezerwowego.
Kariera reprezentacyjna.
W reprezentacji Argentyny Ledesma zadebiutował 18 kwietnia 2007 w zremisowanym 0:0 pojedynku z Chile.

</doc>
<doc id="1500417" url="https://pl.wikipedia.org/wiki?curid=1500417" title="Prowincja Bình Dương">
Prowincja Bình Dương

Bình Dương – prowincja Wietnamu, znajdująca się w południowej części kraju, w Regionie Południowo-Wschodnim.
Podział administracyjny.
W skład prowincji Bình Dương wchodzi sześć dystryktów oraz jedno miasto.

</doc>
<doc id="1500418" url="https://pl.wikipedia.org/wiki?curid=1500418" title="Prowincja Bình Phước">
Prowincja Bình Phước

Bình Phước – prowincja Wietnamu, znajdująca się w południowej części kraju, w Regionie Południowo-Wschodnim. Na północy prowincja graniczy z Kambodżą.
Podział administracyjny.
W skład prowincji Bình Phước wchodzi siedem dystryktów oraz jedno miasto.

</doc>
<doc id="1500419" url="https://pl.wikipedia.org/wiki?curid=1500419" title="Prowincja Bình Thuận">
Prowincja Bình Thuận

Bình Thuận – prowincja Wietnamu, znajdująca się w południowej części kraju, w Regionie Południowo-Wschodnim.
Podział administracyjny.
W skład prowincji Bình Thuận wchodzi osiem dystryktów oraz dwa miasta.

</doc>
<doc id="1500420" url="https://pl.wikipedia.org/wiki?curid=1500420" title="Okręg wyborczy Inverness Burghs">
Okręg wyborczy Inverness Burghs

Okręg wyborczy Inverness Burghs powstał w 1708 r. i wysyłał do brytyjskiej Izby Gmin jednego deputowanego. Okręg obejmował miasta Inverness w hrabstwie Inverness-shire, Fortrose w hrabstwie Ross-shire, Forres w hrabstwie Moray oraz Nairn w hrabstwie Nairn. Został zlikwidowany w 1918 r.

</doc>
<doc id="1500421" url="https://pl.wikipedia.org/wiki?curid=1500421" title="Binh Duong">
Binh Duong



</doc>
<doc id="1500422" url="https://pl.wikipedia.org/wiki?curid=1500422" title="Binh Phuoc">
Binh Phuoc



</doc>
<doc id="1500423" url="https://pl.wikipedia.org/wiki?curid=1500423" title="Binh Thuan">
Binh Thuan



</doc>
<doc id="1500431" url="https://pl.wikipedia.org/wiki?curid=1500431" title="Vladimir Shishelov">
Vladimir Shishelov

Vladimir Shishelov (uzb. cyr. Владимир Шишелов, ros. Владимир Шишелов, "Władimir Szyszełow", ur. 8 listopada 1979 w Apszerońsku, ZSRR) – uzbecki piłkarz pochodzenia rosyjskiego grający na pozycji napastnika.
Początki kariery.
Mimo tego, że Shishelov urodził się w rosyjskiej części Związku Radzieckiego, karierę zaczynał w pustynnym Kyzył-Kum Zarafszan, gdzie już w wieku 17 lat był podstawowym napastnikiem klubu. Kolejne trzy sezony spędził w Zarafszan Nawoj i dopiero dobra gra w tym klubie skłoniła zarówno szefów mocniejszego FK Buchara, jak i trenera reprezentacji do zaufania Shishelovowi.
Rozkwit.
Świetne występy na bucharskich boiskach dały napastnikowi reprezentacji przepustkę do ligi rosyjskiej. Tam jednak nigdy nie wbił się do ekstraklasy, spędzając czas w Szynniku Jarosław i Ładzie. Jak się okazało, bramki strzelane w Togliatti pozwoliły Shishelovowi skusić wysłanników Zimbru Kiszyniów, w barwach którego zdobył wkrótce tytuł króla strzelców ligi mołdawskiej, zdobywając 15 bramek w 24 meczach.
Dalszy okres.
Po mołdawskim sukcesie Shishelov wrócił do ojczyzny, by na krótko zagrzać miejsce w Pachtakorze. Następnie powrócił do Rosji, z krótką przerwą na Chiny. W 2008 roku podpisał kontrakt z Urałem Jekaterynburg. Potem występował w klubach Żemczużyna Soczi i Fakieł Woroneż. W 2012 bronił barw uzbeckich zespołów FK Andijon i Nasaf Karszy. W 2013 zasilił skład klubu Mietałłurg-Kuzbass Nowokuźnieck.
Reprezentacja.
W reprezentacji zadebiutował w meczu z Tajlandią 18 maja 2000 roku.

</doc>
<doc id="1500433" url="https://pl.wikipedia.org/wiki?curid=1500433" title="Kielicharka">
Kielicharka

Kielicharka – urządzenie służące do wykonywania kielichów, czyli powiększenia średnicy na niewielkiej długości przy krańcu rury cienkościennej metalowej.
Składa się ze szczęk służących do zamocowania na rurze z wycięciami o różnej średnicy oraz mocowanego do nich uchwytu z gwintowanym otworem, w którym znajduje się śruba zakończona stożkiem kształtującym rurę. Napędzana jest zazwyczaj ręcznie przez pokręcanie śruby.

</doc>
<doc id="1500434" url="https://pl.wikipedia.org/wiki?curid=1500434" title="Chronów (przystanek kolejowy)">
Chronów (przystanek kolejowy)

Chronów – przystanek kolejowy w Chronowie, w województwie mazowieckim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1500438" url="https://pl.wikipedia.org/wiki?curid=1500438" title="Kuruwczi Taszkent">
Kuruwczi Taszkent



</doc>
<doc id="1500440" url="https://pl.wikipedia.org/wiki?curid=1500440" title="U-21 (1936)">
U-21 (1936)

U-21 – niemiecki okręt podwodny (U-Boot) typu "II B" z okresu II wojny światowej. Okręt wszedł do służby w 1936 roku. Wybrani dowódcy: Kptlt. Fritz Frauenheim, Oblt. Hans Heidtmann. 
Historia.
Służył do czerwca 1940 roku w 1. Flotylli U-Bootów. W czasie II wojny światowej odbył 7 patroli bojowych, podczas których zatopił sześć nieprzyjacielskich jednostek o łącznej pojemności 10 706 BRT i jeden okręt pomocniczy (605 t). 
W tym, 4/5 listopada 1939 ustawił zagrodę minową z 9 min magnetycznych TMB w zatoce Firth of Forth, na której zatonęły w kolejnych miesiącach stawiacz sieci HMS "Bayonet" i statek "Royal Archer" (2266 BRT). 21 listopada 1939 roku na minie postawionej przez U-21 został ciężko uszkodzony nowy brytyjski krążownik lekki HMS "Belfast", co wyeliminowało go ze służby prawie na trzy lata. 
26 marca 1940 roku z powodu błędu nawigacyjnego U-21 wszedł na mieliznę w pobliżu Mandal i został internowany przez władze norweskie w bazie Marvika koło Kristiansandu aż do momentu niemieckiej inwazji 9 kwietnia. W lipcu 1940 roku przeniesiony do 21. Flotylli w Piławie jako okręt szkolny. Wycofany ze służby 5 sierpnia 1944 roku, służył jako magazyn części zapasowych; złomowany w lutym 1945 roku.

</doc>
<doc id="1500443" url="https://pl.wikipedia.org/wiki?curid=1500443" title="Bernard Meretyn">
Bernard Meretyn

Bernard Meretyn (ur. XVII w., zm. przed 8 listopada 1759) – lwowski architekt, prawdopodobnie pochodzący z terenów Świętego Cesarstwa Rzymskiego Narodu Niemieckiego. Prekursor form rokokowych na ziemiach polskich.
Życiorys.
Brak jest danych o życiu Bernarda Meretyna przed jego przybyciem do Lwowa w 1738. Współpracował z architektem Marcinem Urbanikiem z Zamościa. Obydwaj nie należeli do lwowskiego cechu budowniczych, co stało się przyczyną nieustających konfliktów. Początkowo jego protektorem był radca miejski Carlo Garani, dla którego przebudował kamienicę i pałac we Lwowie, zwany później pałacem Biesiadeckich. Potem architekta zaprotegował starosta kaniowski Mikołaj Bazyli Potocki, który zlecił mu prace w Horodence i Buczaczu. Meretyn współpracował z rzeźbiarzem Johannem Georgiem Pinslem. Od 1745 był architektem nadwornym króla Augusta III.
W 1742 Meretyn zajmował się przebudową kościoła i klasztoru karmelitanek trzewiczkowych we Lwowie. Wiele projektów Meretyna zrealizowano dopiero po jego śmierci.
Jego twórczość oraz Franca Antona Pilgrama mieli wspólne genezę.
Zdaniem dr. Agaty Dworzak, Bernard Meretyn zmarł przed 8 listopada 1759 (wcześniej Zbigniew Hornung twierdził, że w 1759, Orest Łylo – że 3 lub 4 stycznia).
Wraz z żoną Anną Różą mieli syna Józefa, ochrzczonego w 15 kwietnia 1742 w katedrze rzymskokatolickiej we Lwowie (świadkowie – dr medycyny Teodor Noel oraz Krystyna Ecksteinowa, żona malarza Sebastiana Ecksteina) oraz córkę Franciszkę Rozalię, ochrzczoną 8 marca 1743 tamże (świadkowie – Karol Garani, dr medycyny, lwowski rajca oraz Anna Wieniawska, żona chorążego przemyskiego Marcina Aleksandra Wieniawskiego). Po śmierci Bernarda Meretyna jego wdowa 23 kwietnia 1761 poślubiła Wojciecha Szełkowskiego (wcześniej Zbigniew Hornung twierdził, że jego nazwisko – Szatkowski).
Realizacje.
Dzieła przypisywane
Dzieła przypisywane (z reguły bezpodstawnie)

</doc>
<doc id="1500448" url="https://pl.wikipedia.org/wiki?curid=1500448" title="Thomas Spring Rice">
Thomas Spring Rice

Thomas Spring Rice, 1. baron Monteagle of Brandon (ur. 8 lutego 1790, zm. 7 lutego 1866) – brytyjski polityk, członek stronnictwa wigów, minister w rządach lorda Greya i lorda Melbourne’a.
Życiorys.
Był synem Stephena Edwarda Rice’a i Catherine Spring. Wykształcenie odebrał w Trinity College na Uniwersytecie Cambridge. Studiował prawo, ale nie rozpoczął praktyki adwokackiej. W 1820 r. został wybrany do Izby Gmin jako reprezentant okręgu Limerick City. Od 1832 r. reprezentował okręg wyborczy Cambridge.
W 1827 r. został podsekretarzem stanu w Ministerstwie Spraw Wewnętrznych i pozostał na tym stanowisku do 1828 r. W latach 1830–1834 był lordem skarbu. Od czerwca do listopada 1834 r. był ministrem wojny i kolonii. Po powrocie wigów do władzy w 1835 r. został kanclerzem skarbu. W 1835 i 1838 r. startował w wyborach na speakera Izby Gmin, ale za każdym razem bez powodzenia. W 1839 r. otrzymał tytuł 1. barona Monteagle of Brandon i zasiadł w Izbie Lordów. Jako par nie mógł już sprawować funkcji kanclerza skarbu i zrezygnował z tego stanowiska.
Lord Monteagle był w latach 1835–1865 kontrolerem Szachownicy. Często toczył spory z ministrami dotyczące zakresu kontroli rządu nad skarbem. Zmarł w 1866 r.
Był dwukrotnie żonaty. Jego pierwszą żoną była Theodosia Perry, córka 1. hrabiego Limerick. Thomas miał z nią pięciu synów i trzy córki. Po śmierci żony w 1839 r. poślubił dwa lata później Marianne Marshall, córkę Johna Marshalla. Najstarszy syn lorda Monteagle, Stephen Edmund Spring Rice, zmarł jeszcze za życia ojca w 1865 r., więc tytuł barona odziedziczył jego wnuk, Thomas. Drugi syn 1. barona, Thomas William, był ojcem Cecila Spring Rice’a, ambasadora w Stanach Zjednoczonych.

</doc>
<doc id="1500450" url="https://pl.wikipedia.org/wiki?curid=1500450" title="Coronado Filters">
Coronado Filters

Coronado Filters – amerykańska firma specjalizująca się w produkcji teleskopów słonecznych z serii SolarMax oraz Personal Solar Telescope (PST). Teleskopy te umożliwiają obserwacje Słońca w paśmie zjonizowanego wodoru (h-alpha) oraz zjonizowanego wapnia (CaK).

</doc>
<doc id="1500451" url="https://pl.wikipedia.org/wiki?curid=1500451" title="Baron Monteagle of Brandon">
Baron Monteagle of Brandon

Baronowie Monteagle of Brandon 1. kreacji (parostwo Zjednoczonego Królestwa)

</doc>
<doc id="1500453" url="https://pl.wikipedia.org/wiki?curid=1500453" title="Levin August Gottlieb Theophil hrabia von Bennigsen">
Levin August Gottlieb Theophil hrabia von Bennigsen



</doc>
<doc id="1500459" url="https://pl.wikipedia.org/wiki?curid=1500459" title="Okręg wyborczy Limerick City">
Okręg wyborczy Limerick City

Okręg wyborczy Limerick City powstał w 1801 r. i wysyłał do brytyjskiej Izby Gmin jednego deputowanego. W 1832 r. liczbę mandatów przypadających na okręg zwiększono do dwóch, by w 1885 r. ponownie zmniejszyć do jednego. Okręg obejmował miasto Limerick w Irlandii. Został zlikwidowany w 1922 r.

</doc>
<doc id="1500462" url="https://pl.wikipedia.org/wiki?curid=1500462" title="Wolanów (stacja kolejowa)">
Wolanów (stacja kolejowa)

Wolanów – stacja kolejowa w pobliżu Wolanowa, we wsi Waliny, w województwie mazowieckim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1500465" url="https://pl.wikipedia.org/wiki?curid=1500465" title="Bit (ujednoznacznienie)">
Bit (ujednoznacznienie)

oraz

</doc>
<doc id="1500476" url="https://pl.wikipedia.org/wiki?curid=1500476" title="Jennifer Stone">
Jennifer Stone

 
Jennifer Lindsay Stone (ur. 12 lutego 1993 w Arlington) – amerykańska aktorka, występowała w roli Harper Finkle z serialu Czarodzieje z Waverly Place oraz w roli Harriet M. Welsch z filmu .

</doc>
<doc id="1500477" url="https://pl.wikipedia.org/wiki?curid=1500477" title="Cesariewicz">
Cesariewicz

Cesariewicz (ros. Цесаревич) – rosyjski pancernik generacji przeddrednotów z początku XX wieku, zbudowany we Francji, od 1917 nazwany „Grażdanin” (Гражданин). Uczestniczył w walkach pod Port Artur podczas wojny rosyjsko-japońskiej, będąc jednym z dwóch najsilniejszych okrętów rosyjskiej eskadry, a następnie w I wojnie światowej.
Historia.
 "Daty w nawiasach według starego stylu"
Na przełomie XIX i XX wieku Japonia przystąpiła do rozbudowy floty, zamawiając 6 pancerników w Wielkiej Brytanii i stając się zagrożeniem dla rosyjskich interesów na Dalekim Wschodzie. W celu odzyskania przewagi, władze rosyjskie postanowiły zbudować serię okrętów specjalnie dla potrzeb wzmocnienia floty Dalekiego Wschodu. Podjęto w tym celu prace nad wyborem standardowego typu pancernika, narzucając jednakże ograniczenie jego wyporności do 12 000 t. Zakłady Bałtyckie zaproponowały projekt będący rozwinięciem typu "Pierieswiet" z działami kalibru 305 mm, istniał również projekt oparcia nowego typu na zamówionym w USA w kwietniu 1898 udanym pancerniku „Retwizan”. Jednakże w czerwcu 1898 generał-admirał wielki książę Aleksy nieoczekiwanie wybrał wstępny projekt autorstwa Amable Lagane’a, przedstawiony przez francuską stocznię Forges et Chantiers w Tulonie, wzorowany na pancerniku „Jauréguiberry” (najprawdopodobniej o wyborze projektu francuskiego decydowały względy personalne i układy poszczególnych instytucji odpowiedzialnych za marynarkę na dworze carskim). Pierwszy okręt „Cesariewicz” został zamówiony we Francji, natomiast stocznie rosyjskie miały według projektu francuskiego zbudować dalsze pięć (z powodu wprowadzonych modyfikacji, określane jako osobny typ "Borodino").
Budowę „Cesarewicza” faktycznie rozpoczęto na początku 1899 roku. Oficjalne uroczyste położenie stępki miało miejsce dopiero 9 lipca (26 czerwca) 1899, a wodowanie kadłuba 23 (10) lutego 1901. Okręt wszedł do służby rosyjskiej 3 września (23 sierpnia) 1903.
Opis i ocena.
Uzbrojenie główne stanowiły 4 działa 305 mm w dwudziałowych wieżach na dziobie i rufie. Mniej typowe było umieszczenie uzbrojenia pomocniczego – 12 dział 152 mm w dwudziałowych wieżach na burtach, zamiast w kazamatach. Pozwalało to uchronić działa od zalewania podczas sztormu i dawało im lepsze kąty ostrzału, zwłaszcza w kierunku dziobu i rufy. Rozwiązanie to, chociaż nowoczesne, w efekcie nie było udane, ponieważ wczesne wieże były jeszcze niedopracowane i ciasne, co zmniejszało szybkostrzelność, ponadto często ich możliwość obrotu blokowała się przy uszkodzeniach wieży, wyłączając z akcji aż dwa działa. Uzbrojenie pomocnicze stanowiły powszechnie stosowane działa 75 mm i 47 mm, aczkolwiek działa tych kalibrów były już mało skuteczne na pancernikach.
Opancerzenie okrętów zapewniało ogólnie dobry stopień ochrony, wykonane było z najmocniejszej wówczas stali pancernej Kruppa. Zaprojektowane zostało według koncepcji Emile Bertina – niezatapialność okrętu miała zapewnić zamknięta cytadela pancerna, pomiędzy dwoma pokładami pancernymi, chroniona po bokach pancernym pasem burtowym i dodatkowymi wewnętrznymi przegrodami wzdłużnymi (nie stosowanymi jeszcze powszechnie).
Opancerzenie burt stanowił główny pas pancerny na linii wodnej (wysokości 1,83 m). Najgrubsza była jego środkowa część – 250 mm, zajmująca większość długości okrętu i chroniąca siłownię, natomiast w kierunku dziobu i rufy pas był cieńszy (dziób – 160 mm, rufa – 170 mm). Nad głównym pasem burtowym był górny pas grubości od 120 do 203 mm i wysokości 1,83 m. Okręt miał dwa wewnętrzne pokłady pancerne: górny, łączący górne krawędzi górnego pasa pancernego, o grubości 50 mm i dolny o grubości 40 mm. Nowością było to, że dolny pokład kończył się po bokach połączeniem ze wzdłużną przegrodą 40 mm, stanowiącą element systemu ochrony przeciw wybuchom podwodnym. Opancerzone były ponadto wieże i barbety artylerii głównej i średniej. Masa pancerza wynosiła 3300 t – ok. 25,6% wyporności.
Nietypową cechą architektury kadłuba, stosowaną na francuskich projektach, były mocno pochylające się do wewnątrz burty, przez co kadłub miał w przekroju poprzecznym gruszkowaty kształt. Zaletą był podniesiony pokład dziobowy, polepszający własności morskie. Charakterystyczne dla szkoły francuskiej były też rozbudowane nadbudówki na śródokręciu. Negatywnie na projekcie odbiło się jednak nieracjonalne dążenie władz rosyjskich do utrzymania jak najmniejszej wyporności projektowej, gdy nowo budowane na świecie pancerniki dochodziły do 15 000 ton.
Ogólnie pancernik „Cesariewicz” nie ustępował znacząco innym nowoczesnym konstrukcjom tego okresu, w tym japońskiej „Mikasie”. Jednakże zdaniem niektórych autorów, bardziej racjonalne byłoby oparcie standardowego pancernika na zbudowanym w USA „Retwizanie” lub skonstruowanym w Rosji dla Floty Czarnomorskiej „Potiomkinie”, z zastosowaniem mocniejszych maszyn. Projekty te dysponowały zrównoważonymi charakterystykami i dobrym stopniem ochrony, a możliwy był krótszy czas ich projektowania.
Służba w skrócie.
"W nawiasach daty w kalendarzu juliańskim (w starym stylu)."
Wkrótce po wejściu do służby pancernik został skierowany na Daleki Wschód, w skład Eskadry Oceanu Spokojnego, bazującej w Port Artur.
Podczas otwierającego wojnę japońsko-rosyjską nocnego ataku japońskich torpedowców na okręty rosyjskie kotwiczące na zewnętrznej redzie Port Artur, 8/9 lutego (26/27 stycznia) 1904, „Cesariewicz” został trafiony torpedą, po czym musiał być remontowany.
Po śmierci admirała Makarowa i zatonięciu pancernika „Pietropawłowsk”, „Cesariewicz” stał się flagowym okrętem nowego dowódcy Eskadry Pacyfiku, Wilgielma Witgiefta.
Podczas próby przerwania się z Port Artur, zakończonej bitwą na Morzu Żółtym 28 lipca (10 sierpnia) 1904, „Cesariewicz” był ostrzeliwany przez pancernik „Asahi”, ale ponieważ japońskie granaty detonowały przy pierwszym uderzeniu i nie przebijały pancerzy, okręt został tylko lekko uszkodzone. Jednakże w drugiej fazie bitwy, pod wieczór o 18.40 305 mm granat „Asahi” eksplodował na mostku, zabijając wadm. Witgiefta, dwóch jego oficerów sztabowych, a raniąc dowódcę okrętu, kmdr. Iwanowa. Kilka minut później, drugi granat uszkodził wieżę dowodzenia – zginął sternik i zablokowane zostało urządzenie sterowe. Okręt skręcił w prawo, równocześnie zwalniając i zatrzymując się. Nieoczekiwany manewr spowodował chaos wśród rosyjskich okrętów. Zastępca dowódcy, kontradmirał książę Pawieł Uchtomski, odzyskał w końcu panowanie nad pozostałymi jednostkami i zawrócił z powrotem do Port Artur.
Po odzyskaniu kontroli nad okrętem, załoga skierowała go do niemieckiego portu Qingdao w Chinach, gdzie został internowany do końca wojny (stając się przez to jedynym ocalałym pancernikiem biorącym udział w wojnie z Japonią).
W roku 1906 przybył na Bałtyk, gdzie po remoncie w Petersburgu został wcielony do Floty Bałtyckiej, stanowiąc razem z pancernikiem „Sława” („Слава”) trzon tej floty do czasu wcielenia nowych pancerników. Po wybuchu I wojny światowej uczestniczył w wielu operacjach floty rosyjskiej na Bałtyku przeciwko flocie niemieckiej. 31 marca 1917, po rewolucji lutowej, został przemianowany na „Grażdanin” („Гражданин”, pol. "Obywatel"). Wziął udział w starciu z niemieckimi pancernikami podczas odpieraniu ataku niemieckiej floty na Wyspy Moonsundzkie (operacja Albion) w październiku 1917. Podczas potyczki 17 października 1917 w cieśninie Muhu (Moon) z niemieckimi pancernikami SMS „König” i SMS „Kronprinz” odniósł uszkodzenia i został skierowany na remont do Helsinek. Wziął udział w „lodowym pochodzie” – zimowej ewakuacji rosyjskiej floty na wschód.
W wyniku rozpadu państwa rosyjskiego stan techniczny okrętu pogarszał się i okręt nie został wcielony do nowo powstającej Czerwonej Floty. Po zakończeniu wojny domowej został w 1925 roku sprzedany na złom.

</doc>
<doc id="1500479" url="https://pl.wikipedia.org/wiki?curid=1500479" title="Pokój Amesa">
Pokój Amesa

Pokój Amesa – rodzaj pomieszczenia, w którym, dzięki specyficznemu układowi ścian, powstaje złudzenie optyczne.
Z zewnątrz pomieszczenie wygląda jak „normalny” prostokątny pokój, ale w rzeczywistości pomieszczenie ma kształt trapezu. Dla zewnętrznego obserwatora osoba stojąca w odległym kącie pokoju (duże czerwone koło) wydaje się być dużo mniejsza od osoby stojącej w bliższym kącie pokoju (zielone koło), choć w rzeczywistości osoby te są tej samej (w przybliżeniu) wielkości.
Efekt „pokoju Amesa” używany był w wielu filmach, aby stworzyć złudzenie różnicy wielkości pomiędzy różnymi postaciami (np. w filmie "Charlie i fabryka czekolady" czy w trylogii "Władca Pierścieni").

</doc>
<doc id="1500481" url="https://pl.wikipedia.org/wiki?curid=1500481" title="Baron Sydenham">
Baron Sydenham



</doc>
<doc id="1500484" url="https://pl.wikipedia.org/wiki?curid=1500484" title="Thomas Rice, 1. baron Monteagle">
Thomas Rice, 1. baron Monteagle



</doc>
<doc id="1500495" url="https://pl.wikipedia.org/wiki?curid=1500495" title="Mieczysław Szpak">
Mieczysław Szpak

Mieczysław Szpak (ur. 10 lipca 1961) – polski lekkoatleta specjalizujący się w rzucie dyskiem i pchnięciu kulą.
Osiągnięcia.
Czterokrotny medalista mistrzostw Polski. Reprezentował barwy Gryfa Słupsk i Sztormu Kołobrzeg. Podopieczny trenera Michała Barty.
Wielokrotny mistrz Europy w kategorii weteranów w różnych kategoriach wiekowych
Mieszka w Kołobrzegu. Ojciec Roberta – oszczepnika.

</doc>
<doc id="1500498" url="https://pl.wikipedia.org/wiki?curid=1500498" title="GBMD">
GBMD



</doc>
<doc id="1500499" url="https://pl.wikipedia.org/wiki?curid=1500499" title="Pierre Méchain">
Pierre Méchain

Pierre François André Méchain (ur. 16 sierpnia 1744 w Laonie, zm. 20 września 1804 w Castellón de la Plana) – francuski astronom i geodeta. Odkrył szereg obiektów astronomicznych z katalogu Messiera i komet. Wspólnie z Jeanem-Baptiste'em Josephem Delambre'em dokonał pomiaru łuku południka paryskiego od Dunkierki do Barcelony (dla wyznaczenia wzorca 1 metra) oraz wspólnie z matematykiem Adrien-Marie Legendrem i astronomami z rodziny Cassinich skorygował różnice pomiaru dotyczące południka Greenwich zachodzące między obserwatorium paryskim a londyńskim.
Dokonania.
Jego nazwiskiem nazwano planetoidę (21785) Méchain.

</doc>
<doc id="1500500" url="https://pl.wikipedia.org/wiki?curid=1500500" title="Pierre Mechain">
Pierre Mechain



</doc>
<doc id="1500502" url="https://pl.wikipedia.org/wiki?curid=1500502" title="Rejon basztański">
Rejon basztański

Rejon basztański – jednostka administracyjna wchodząca w skład obwodu mikołajowskiego Ukrainy.
Rejon utworzony w 1926, ma powierzchnię 1706 km² i liczy około 41 tysięcy mieszkańców. Siedzibą władz rejonu jest Basztanka.
Na terenie rejonu znajdują się 1 miejska rada i 19 silskich rad, obejmujących w sumie 60 miejscowości.

</doc>
<doc id="1500505" url="https://pl.wikipedia.org/wiki?curid=1500505" title="Rejon berezański">
Rejon berezański

Rejon berezański – jednostka administracyjna wchodząca w skład obwodu mikołajowskiego Ukrainy.
Rejon utworzony w 1966, ma powierzchnię 1380 km² i liczy około 25 tysięcy mieszkańców. Siedzibą władz rejonu jest Berezanka.
Na terenie rejonu znajdują się 1 osiedlowa rada i 16 silskich rad, obejmujących w sumie 45 wsi i 4 osady.

</doc>
<doc id="1500512" url="https://pl.wikipedia.org/wiki?curid=1500512" title="Rejon bobryniecki">
Rejon bobryniecki

Rejon bobryniecki – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1939, ma powierzchnię 1496 km² i liczy około 26 tysięcy mieszkańców. Siedzibą władz rejonu jest Bobryniec.
Na terenie rejonu znajdują się 1 miejska rada i 25 silskich rad, obejmujących w sumie 78 wsi i 3 osady.

</doc>
<doc id="1500516" url="https://pl.wikipedia.org/wiki?curid=1500516" title="Rejon białopolski">
Rejon białopolski

Rejon białopolski – jednostka administracyjna wchodząca w skład obwodu sumskiego Ukrainy.
Rejon utworzony w 1940, ma powierzchnię 969 km² i liczy około 25 tysięcy mieszkańców. Siedzibą władz rejonu jest Białopole.
Na terenie rejonu znajdują się 2 miejskie rady, 2 osiedlowe rady i 24 silskie rady, obejmujące w sumie 115 wsi i 7 osad.

</doc>
<doc id="1500520" url="https://pl.wikipedia.org/wiki?curid=1500520" title="Harry Luther Gandy">
Harry Luther Gandy

Harry Luther Gandy (ur. 13 sierpnia 1881 w Churubusco w Indianie, zm. 15 sierpnia 1957 w Los Gatos w Kalifornii) – amerykański polityk, członek Partii Demokratycznej.
W latach 1915–1921 przez trzy dwuletnie kadencje Kongresu Stanów Zjednoczonych był przedstawicielem trzeciego okręgu wyborczego w stanie Dakota Południowa w Izbie Reprezentantów Stanów Zjednoczonych.

</doc>
<doc id="1500522" url="https://pl.wikipedia.org/wiki?curid=1500522" title="Kolegium Nauczycielskie w Radomiu">
Kolegium Nauczycielskie w Radomiu

Kolegium Nauczycielskie powstało 1 października 1992 r. jako Kolegium Języka Polskiego. Inicjatorką powstania uczelni była ówczesna radomska Kurator Oświaty - Krystyna Dzierżanowska. Obecnie prowadzone są tu studia na poziomie licencjackim. Patronat sprawuje Uniwersytet Marii Curie-Skłodowskiej. Absolwenci mogą kontynuować kształcenie na studiach wyższego stopnia.
Istniały plany przyłączenia placówki do Politechniki Radomskiej im. Kazimierza Pułaskiego, obecnie Uniwersytetu Technologiczno-Humanistycznego

</doc>
<doc id="1500524" url="https://pl.wikipedia.org/wiki?curid=1500524" title="Pożegnanie z Afryką (przedsiębiorstwo)">
Pożegnanie z Afryką (przedsiębiorstwo)

Pożegnanie z Afryką - pierwsza polska franchisingowa sieć sklepów z kawą. 
Firma została założona w 1992 roku w Krakowie. W 1993 zostały otwarte pierwsze sklepy franchisingowe we Wrocławiu i w Warszawie. W kolejnym roku krakowski sklep został rozbudowany o pijalnię kawy. W 1995 sklepów było już w całej Polsce dziewięć. W 1996 firma rozbudowała się o własną palarnię kawy. W grudniu 2002 pojawiła się galeria przedmiotów artystycznych zainspirowanych kawą. 
Obecnie sieć tworzy 17 sklepów i pijalni. W czerwcu 2008 został uruchomiany sklep internetowy. 
Pożegnanie z Afryką to również kolekcja kilku tysięcy przedmiotów, związanych z kawą (palarni, młynków, ekspresów, zaparzaczy, reklam, pocztówek i rycin). Kolekcję można oglądać w sklepach w całym kraju.

</doc>
<doc id="1500525" url="https://pl.wikipedia.org/wiki?curid=1500525" title="Oblężenie Cuzco (1536–1537)">
Oblężenie Cuzco (1536–1537)

Oblężenie Cuzco – oblężenie, które miało miejsce w okresie od maja 1536 r. do marca 1537 r. w trakcie powstania Manco Inki (1536–1537) podczas hiszpańskiego podboju Peru. 
W maju 1536 r. Manco Inka zgromadził wielkie siły (ponad 100 000 wojowników), z którymi rozpoczął oblężenie Cuzco. Władca Inków wykorzystał fakt nieobecności w mieście większości wojsk hiszpańskich pod wodzą Diego de Almagro, które operowały na południu kraju. W mieście stacjonowało zaledwie 200 Hiszpanów i pewna liczba sprzymierzonych Indian. W wyniku długotrwałego oblężenia Inkowie zajęli część przedmieść, a w centrum miasta wybuchły liczne pożary. W czasie jednego z wypadów śmierć poniósł jednak Juan Pizarro. Śmierć jednego z dowódców nie załamała jednak obrońców, którzy skutecznie bronili się przez osiem miesięcy. Na wieść o nadchodzących oddziałach hiszpańskich w marcu 1537 r. Inka zakończył oblężenie i wycofał się ze swoimi wojskami w góry.

</doc>
<doc id="1500527" url="https://pl.wikipedia.org/wiki?curid=1500527" title="William Williamson (polityk)">
William Williamson (polityk)

William Williamson (ur. 7 października 1875 w pobliżu New Sharon w Iowa, zm. 15 lipca 1972 w Custer w Dakocie Południowej) – amerykański polityk związany z Partią Republikańską.
W latach 1921–1933 przez sześć dwuletnich kadencji Kongresu Stanów Zjednoczonych był przedstawicielem trzeciego okręgu wyborczego w stanie Dakota Południowa w Izbie Reprezentantów Stanów Zjednoczonych.

</doc>
<doc id="1500530" url="https://pl.wikipedia.org/wiki?curid=1500530" title="Rejon berdiański">
Rejon berdiański

Rejon berdiański – jednostka administracyjna wchodząca w skład obwodu zaporoskiego Ukrainy.
Rejon utworzony w 1958, ma powierzchnię 1780 km² i liczy około 25 tysięcy mieszkańców. Siedzibą władz rejonu jest Berdiańsk.
Na terenie rejonu znajdują się 1 osiedlowa rada i 11 silskich rad, obejmujących w sumie 35 wsi i 1 osada.

</doc>
<doc id="1500532" url="https://pl.wikipedia.org/wiki?curid=1500532" title="To Love Again">
To Love Again

To Love Again – ósmy album studyjny amerykańskiego trębacza Chrisa Bottiego, wydany 18 października 2005 roku nakładem Sony BMG.

</doc>
<doc id="1500534" url="https://pl.wikipedia.org/wiki?curid=1500534" title="Parafia Matki Bożej Różańcowej w Białymstoku">
Parafia Matki Bożej Różańcowej w Białymstoku

Parafia pw. Matki Bożej Różańcowej w Białymstoku - rzymskokatolicka parafia należąca do dekanatu Białystok - Starosielce, archidiecezji białostockiej, metropolii białostockiej. 
Historia.
Parafia pw. Matki Bożej Różańcowej została wydzielona z parafii pw. św. Rocha w dniu 19 marca 2008 r. na podstawie kanonu 515 § 2 Kodeksu Prawa Kanonicznego przez ordynariusza Archidiecezji białostockiej ks. abp Edwarda Ozorowskiego. Dekret erygujący parafię wszedł w życie 30 marca w drugą niedzielę Wielkanocną czyli Miłosierdzia Bożego 2008 r. 
Pierwsza Eucharystia w nowo powstałej parafii odbyła się w klubie Jubilat przy ul. Głowackiego 14 w dniu 22 maja 2008 r.
Kościół parafialny.
Do czasu wybudowania kościoła parafialnego parafia korzysta z kaplicy parafii pw. św Floriana oraz kościoła św. Rocha.
Proboszczowie.
Od chwili powołania parafii jako jej administrator pracuje;

</doc>
<doc id="1500535" url="https://pl.wikipedia.org/wiki?curid=1500535" title="Nauczycielskie Kolegium Języków Obcych w Radomiu">
Nauczycielskie Kolegium Języków Obcych w Radomiu

Nauczycielskie Kolegium Języków Obcych – była placówka oświatowa w Radomiu kształcąca nauczycieli w dwóch specjalnościach: język angielski oraz język niemiecki. Opiekę naukowo-dydaktyczną nad Kolegium sprawał Uniwersytet Warszawski (Wydział Neofilologii). Słuchacze Kolegium mieli możliwość uzyskania tytułu zawodowego licencjata i dyplomu Uniwersytetu Warszawskiego. Nauka w kolegium trwała 3 lata.
Kolegium zostało utworzone w 1990 r. przez radomskiego kuratora oświaty. W początkach działania prowadziło jedną specjalność – język angielski. Od 1991 r. rozpoczęto kształcenie w drugiej specjalności – język niemiecki. Od 2000 r. organem prowadzącym Kolegium był Samorząd Województwa Mazowieckiego. Ustawa z dnia 5 listopada 2009 roku o zmianie ustawy Prawo o szkolnictwie wyższym zniosła kolegia.

</doc>
<doc id="1500536" url="https://pl.wikipedia.org/wiki?curid=1500536" title="Kłusak rosyjski">
Kłusak rosyjski

Kłusak rosyjski ("metis", ang. "Russian Trotter" lub "Métis Trotter") powstał ze skrzyżowania kłusaka orłowskiego z kłusakiem amerykańskim. Jest to koń o mocnej konstytucji, przypominający typem i sylwetką kłusaka orłowskiego, ale lżejszy i szybszy od niego. Kłusak rosyjski dojrzewa dosyć późno jak na konia sportowego. Nawet gdy szybko się rozwija, najwyższą sprawność sportową osiąga w wieku 5-6 lat. 
Użytkowość.
Mimo że nie jest tak szybki jak kłusak amerykański, bardzo dobrze sprawdza się w wyścigach. Z sukcesami startuje w międzynarodowych zawodach na torach w Szwecji, Norwegii, Niemczech, a także Rosji i innych krajach.
Budowa, pokrój, eksterier.
Głowa prosta, ładnie ukształtowana, osadzona na długiej i proporcjonalnej szyi. Klatka piersiowa głęboka, a zad szeroki i lekko ścięty. Kłąb wydatny, kłoda długa. Kończyny dobrze umięśnione, z ukośnymi łopatkami, ale czasami mogą mieć krowią postawę. Ścięgna mocne, a kopyta zaokrąglone o bardzo wytrzymałym rogu.
Ogólne dane.
Typ rasowy - gorącokrwisty (półkrwi)
Pochodzenie - Rosja
Występowanie - Rosja i część byłych republik radzieckich
Maść - gniada, karogniada, kara, siwa lub kasztanowata
Wysokość w kłębie - 1,52 - 1,63 m
Typ użytkowy i przydatność - wyścigi kłusaków
Waga - lekka

</doc>
<doc id="1500537" url="https://pl.wikipedia.org/wiki?curid=1500537" title="As the Shadows Rise">
As the Shadows Rise

As the Shadows Rise – minialbum norweskiego zespołu black metalowego Emperor wydany w 1994 roku przez wytwórnię płytową Nocturnal Art Productions. Zawiera ponownie nagrane utwory, które pojawiły się na demie zespołu Wrath of the Tyrant.

</doc>
<doc id="1500544" url="https://pl.wikipedia.org/wiki?curid=1500544" title="Dąbrowa (powiat radziejowski)">
Dąbrowa (powiat radziejowski)

Dąbrowa – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.

</doc>
<doc id="1500546" url="https://pl.wikipedia.org/wiki?curid=1500546" title="Faliszewo">
Faliszewo

Faliszewo – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.
Historia.
Faliszewo w wieku XIX opisano jako: folwark w powiecie nieszawskim, gminie Bytoń, parafii Witowo.
Własność Wiktora Donimirskiego. Wieś położona przy trakcie od osady Piotrkowa Żydowskiego do osady (miasteczka) Osięcin. Dymów 7, ludności mężczyzn – 57, kobiet – 64, osad – 18, gruntów włościańskich 17 mórg.
Rozległość folwarku 20 włók, z których około 5 włók bezużytecznych gór wysokich piaszczystych po dawniej wyciętym lesie. Reszta stanowi grunt przeważnie pszenny; posiada obfitość łąk i znaczne pokłady torfu. Attynencyami Faliszewa były Górki alias Rzepki i Spoczynek.

</doc>
<doc id="1500549" url="https://pl.wikipedia.org/wiki?curid=1500549" title="Powrót z u">
Powrót z u



</doc>
<doc id="1500551" url="https://pl.wikipedia.org/wiki?curid=1500551" title="Głuszyn">
Głuszyn

2 miejscowości w Polsce:

</doc>
<doc id="1500552" url="https://pl.wikipedia.org/wiki?curid=1500552" title="Reverence (album Emperor)">
Reverence (album Emperor)

Reverence – minialbum norweskiego zespołu black metalowego Emperor wydany w październiku 1996 roku przez wytwórnię płytową Candlelight Records promujący drugi album zespołu Anthems to the Welkin at Dusk.

</doc>
<doc id="1500554" url="https://pl.wikipedia.org/wiki?curid=1500554" title="Głuszyn (województwo kujawsko-pomorskie)">
Głuszyn (województwo kujawsko-pomorskie)

Głuszyn – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.
Historia.
Głuszyn w wieku XIX opisano jako: wieś w powiecie nieszawskim, gminie i parafii Bytoń. Jest tu browar z produkcją na 5000 rubli srebrnych. W skład dóbr Głuszyn wchodzi: Dąbrówka, Strużewo folwark Wandżin, Stefanowo, Sadziska, Dąbrowa.
Obszar ogólny wynosi 1264 mórg.
W 1827 r. Głuszyn liczył 15 domów, 166 mieszkańców. Dobra Głuszyn leżą od Nieszawy wiorst 35, od Osięcin wiorst 10, od Brześcia wiorst 14. Rozległość wynosi mórg 1089: w tym: folwark Głuszyn grunta orne i ogrody mórg 363, łąk mórg 53, pastwisk mórg 46, wo­dy mórg 265, nieużytki i place mórg 20, razem mórg 747. Budynki murowane 19, drew. 3, płodozmian 8 i 10-polowy; folw. Wandzin grunta orne i ogro­dy mórg 283, pastwisk mórg 55, nieużytki i place mórg 4, razem mórg 342. Budynki murowane 4, "Jezioro Głuszyńskie" mające obszaru mórg 265, pokłady torfu i marglu.
Wieś Głuszyn osad 10, gruntu mórg 6.

</doc>
<doc id="1500556" url="https://pl.wikipedia.org/wiki?curid=1500556" title="Aïcha">
Aïcha

Aïcha lub Aisha () – singel algierskiego wokalisty Khaleda z albumu "Sahra" (1996). Tytuł to arabskie imię żeńskie (dosł. „Żyjąca”). Singiel początkowo nie pojawił się na albumie.
Tematem piosenki jest miłość pewnego mężczyzny do tytułowej Aïchy.
Istnieją dwie oficjalne wersje piosenki: francuska i arabsko-francuska. Popularność sprawiła jednak, że powstało także kilka dodatkowych wersji językowych, m.in.: angielska – zespołu Outlandish i polska – zespołu Magma.
Singiel osiągnął pierwsze miejsca na listach przebojów między innymi we Francji i Belgii oraz status diamentowej płyty we Francji (sprzedano ponad 750 tys. egzemplarzy).

</doc>
<doc id="1500557" url="https://pl.wikipedia.org/wiki?curid=1500557" title="Makam">
Makam

Makam (arab. مقام– "maqām)" wzorzec melodyczny w tradycyjnej muzyce arabskiej. Charakterystyczne elementy "makamu" to skala często wykorzystująca ćwierćtony, modulację i intonację. Makamy mogą być używane w muzyce wokalnej lub instrumentalnej i nie zawierają w sobie żadnych schematów rytmicznych.
Pochodzenie.
Określenie "makam" pojawiło się po raz pierwszy w rozprawach napisanych w czternastym wieku przez al-Sheikh al-Safadi and Abdulqadir al-Maraghi, i od tego czasu używane jest jako pojęcie w arabskiej teorii muzyki. Zasięg występowania tego wzorca melodycznego obejmuje tereny Bliskiego Wschodu, Afryki Północnej, oraz Azji Środkowej. Wyróżniamy trzy kultury będące w jego zasięgu: Arabską, Perską oraz Turecką. 
System strojenia.
Nuty "makam" nie znajdują się w systemie równomiernie temperowanym (oznacza to, że stosunek odległości dźwięków nie jest identyczny, jak w przypadku współczesnej muzyki zachodniej). "Makam" określa również tonikę, dominantę, nutę kończącą. Określa również, które nuty powinny być podkreślone, a które nie.
"Makamy" opierają się na siedmiostopniowej skali muzycznej, która powtarza się co oktawę. Niektóre "makamy" posiadają 2 lub więcej alternatywnych skali. Skale "makam" w tradycyjnej muzyce arabskiej są mikrotonowe, nie opierają się na dwunastotonowym, równomiernie temperowanym systemie strojenia. Większość skal "makam" zawiera kwintę czystą lub kwartę czystą (lub obie), wszystkie oktawy również są czyste.
Notacja muzyczna.
Zapisywanie mikrotonowych interwałów jest niepraktyczne, więc uproszczona notacja muzyczna została zaadaptowana do muzyki arabskiej na początku 20 wieku. W porównaniu do 12-dźwiękowej półtonowej, równomiernie temperowanej skali chromatycznej, arabska ćwierćtonowa skala posiada 24 dźwięki. W tym systemie wszystkie dźwięki skali "makam" zaokrąglane są do najbliższego ćwierćtonu.
Ten system zapisu nie jest dokładny, ponieważ nie uwzględnia mikrotonowych detali, jest za to praktyczny, ponieważ pozwala zapisać "makam" w standardowej notacji muzycznej. Ćwierćtony mogą być zapisane poprzez użycie znaku pół-bemola lub pół-krzyżyka.

</doc>
<doc id="1500558" url="https://pl.wikipedia.org/wiki?curid=1500558" title="Góry Witowskie">
Góry Witowskie

Góry Witowskie – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.

</doc>
<doc id="1500561" url="https://pl.wikipedia.org/wiki?curid=1500561" title="Próba Molischa">
Próba Molischa



</doc>
<doc id="1500563" url="https://pl.wikipedia.org/wiki?curid=1500563" title="Funkcja masy prawdopodobieństwa">
Funkcja masy prawdopodobieństwa

Funkcja masy prawdopodobieństwa (ang. "probability mass function", pmf) – funkcja dająca dla każdej liczby rzeczywistej formula_1 prawdopodobieństwo, że dana dyskretna zmienna losowa przyjmie wartość formula_2
Jest szczególnym przypadkiem funkcji rozkładu prawdopodobieństwa dla rozkładów dyskretnych.
Zachodzi:
gdzie formula_1 przebiega zbiór możliwych wartości zmiennej formula_5

</doc>
<doc id="1500564" url="https://pl.wikipedia.org/wiki?curid=1500564" title="Sopot Festival 2007">
Sopot Festival 2007

Sopot Festival 2007 – 44. edycja festiwalu muzycznego odbywającego się w sopockiej Operze Leśnej. Festiwal odbył się 31 sierpnia-2 września 2007 a organizowany był przez telewizję TVN. Pierwszego i drugiego dnia miał miejsce Konkurs o Nagrodę Bursztynowego Słowika i Słowika Publiczności. Trzeciego natomiast można było zobaczyć gości specjalnych.
Drugi dzień.
1 września 2007 roku miał miejsce konkurs o nagrodę Bursztynowego Słowika i Słowika Publiczności. W półfinale udział wzięło pięciu polskich wykonawców, z których wyłoniono jednego finalistę. Po półfinałach odbył się krótki recital zespołu Mattafix – zwycięzcy ubiegłorocznego
konkursu. Po występie grupy odbył się finał 44. konkursu o Bursztynowego Słowika. Z siedmiu wykonawców (sześciu zagranicznych i jednego polskiego przedstawiciela) jury wyłoniło zwycięzcę konkursu i laureata Bursztynowego Słowika. Galę poprowadziła Magdalena Mołek i Doda, która oprócz tego zaśpiewała „To jest to”.
Jury.
Jury Międzynarodowego Konkursu Sopot Festival decydowało o tym, kto zdobędzie prestiżową nagrodę Bursztynowego Słowika.
W jury zasiedli:
Trzeci dzień.
Trzeci dzień Festiwalu upłynął pod hasłem "dyskotekowe przeboje lat 70". Na scenie Opery Leśnej pojawili się goście specjalni, którzy prezentowali swoje największe hity z tamtych lat. Galę prowadziła Kayah.

</doc>
<doc id="1500565" url="https://pl.wikipedia.org/wiki?curid=1500565" title="Grodziska (województwo kujawsko-pomorskie)">
Grodziska (województwo kujawsko-pomorskie)

Grodziska – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.
Historia.
Grodziska w wieku XIX opisane są jako: wieś i folwark w powiecie nieszawskim, gminie Bytoń, parafii Witowo. Są tu kopalnie torfu. Folwark Grodziska położony od Osięcin wiorst 7. Rozległość wynosi mórg 152, grunta orne i ogrody mórg 127, łąk mórg 21, pastwisk mórg 2, nieużytki i place mórg 2. Budowli murowanych 5.

</doc>
<doc id="1500569" url="https://pl.wikipedia.org/wiki?curid=1500569" title="IC 4628">
IC 4628

IC 4628 (również Mgławica Krewetka) – mgławica emisyjna znajdująca się w konstelacji Skorpiona. Została odkryta przez Edwarda Barnarda. Znajduje się w odległości około 6000 lat świetlnych od Ziemi, a jej rozmiar szacuje się na około 250 lat świetlnych.
IC 4628 jest oświetlona przez ultrafioletowe promieniowanie okolicznych gorących i masywnych gwiazd. Wybija ono elektrony z atomów, następnie swobodne elektrony rekombinują, emitując przy tym światło widzialne i oświetlają mgławicę.

</doc>
<doc id="1500571" url="https://pl.wikipedia.org/wiki?curid=1500571" title="Gilbert Fuchs">
Gilbert Fuchs

Gilbert Fuchs (ur. 1871, zm. 1952) – niemiecki łyżwiarz figurowy.
Wygrał pierwsze mistrzostwa świata w 1896 roku w St.Petersburgu. Od 1895 roku do 1909 czterokrotnie wziął udział w mistrzostwach Europy w łyżwiarstwie figurowym.
Jest autorem jednego z pierwszych podręczników o łyżwiarstwie figurowym pt. "Teoria i praktyka jazdy figurowej na lodzie".

</doc>
<doc id="1500572" url="https://pl.wikipedia.org/wiki?curid=1500572" title="Holendry Bytońskie">
Holendry Bytońskie

Holendry Bytońskie – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.
Historia.
Dobra królewskie w Bytoniu w roku 1784 przekazane zostały w dożywotnie użytkowanie Wincentemu Modlińskiemu, a wypadku jego śmierci, to użytkowanie przechodziło na żonę Annę z Wodzińskich. W czasie administrowania majątkiem przez wdowę po Modlińskim w latach 1790-1791 sprowadzono niemieckich kolonistów, którym dano pod wycięcie królewski las. Kloniści wykarczowali 436 mórg lasu. W ten sposób powstała wieś Holendry Bytońskie, która należy do sołectwa Nowy Dwór.

</doc>
<doc id="1500573" url="https://pl.wikipedia.org/wiki?curid=1500573" title="Wybory parlamentarne w Kanadzie w 2008">
Wybory parlamentarne w Kanadzie w 2008



</doc>
<doc id="1500577" url="https://pl.wikipedia.org/wiki?curid=1500577" title="Nowe Witowo">
Nowe Witowo

Nowe Witowo – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.

</doc>
<doc id="1500578" url="https://pl.wikipedia.org/wiki?curid=1500578" title="Sergio Zanetti">
Sergio Zanetti

Sergio Zanetti (ur. 22 listopada 1967 w Avellanedzie) – argentyński piłkarz, grający na pozycji obrońcy, starszy brat popularniejszego, legendy Interu Mediolan i reprezentacji Argentyny - Javiera Zanettiego.
Sergio rozpoczynał swoją karierę w 1985 roku w zespole Talleres Remedios de Escalada. Grał tam przez 3 lata i udało mu się rozegrać 33 spotkania, przy czym nie strzelił żadnej bramki. W 1988 Sergio Zanetti został zawodnikiem drużyny Social Español Buenos Aires, grał tam do 1995 i zagrał 261 razy strzelając 8 bramek. Później Sergio zdecydował się przejść do Racing Club de Avellaneda, gdzie do 2001 zagrał 154 mecze i zdobył trzy gole. W latach 2001-2002 Sergio Zanetti był zawodnikiem klubu US Cremonese, ale nie zagrał tam ani jednego spotkania. Pod koniec kariery Zanetti grał jeszcze w Verbanii, AC Bellinzona i FC Luzerna, gdzie w 2006 zakończył karierę.

</doc>
<doc id="1500580" url="https://pl.wikipedia.org/wiki?curid=1500580" title="Valentín Beniak">
Valentín Beniak

Valentín Beniak (ur. 19 lutego 1894 w Chynoranach k. Topol'čan, zm. 6 listopada 1973 w Bratysławie) – słowacki poeta i tłumacz.
Początkowo studiował prawo, lecz studiów nie ukończył. W latach 1919–1939 pracował jako notariusz w Chynoranach i Nowej Bani, a do 1947 jako urzędnik w Bratysławie. W latach 1940–1945 był prezesem Stowarzyszenia Pisarzy Słowackich. Tłumaczył m.in. Williama Szekspira, Johanna Wolfganga von Goethego, Oscara Wilde’a, E. Kleista.
Na temat twórczości poety wypowiadali się J. Gregorec w "Básnicky svet" (Bratysława 1970) oraz K. Rosenbaum w "Basnicka tvorba Valentina Beniaka" (Bratysława 1981).

</doc>
<doc id="1500581" url="https://pl.wikipedia.org/wiki?curid=1500581" title="Potołówek">
Potołówek

Potołówek – wieś w Polsce położona w województwie kujawsko-pomorskim, w powiecie radziejowskim, w gminie Bytoń
W latach 1975–1998 miejscowość położona była w województwie włocławskim.
Historia.
Wieś wymieniona przez Bolesława Chlebowskiego w Słowniku w wieku XVIII przy okazji opisu dóbr Płowce alias Blewo. Dobra Potołówek nabył wówczas Paweł Dąbski od Michała Walewskiego. Działo się to w roku 1746.

</doc>
<doc id="1500583" url="https://pl.wikipedia.org/wiki?curid=1500583" title="Skrupulatyzm">
Skrupulatyzm

Skrupulatyzm (skrupulanctwo) – objaw nerwicy natręctw, jedna z możliwych form myśli obsesyjnych, w których głównym tematem staje się grzech. Osoba nim dotknięta nie ma pewności, czy poprawnie odbyła spowiedź, czy nie zataiła grzechu. W najmniejszym uchybieniu osoba ze skrupulatyzmem widzi grzech. Często towarzyszą temu myśli dotyczące kary za grzechy. W ciężkich przypadkach osoba dotknięta tym zaburzeniem rozwiązanie każdego problemu uważa za grzech. Zaburzeniu temu mogą towarzyszyć także inne obsesje. Ze względu na tematykę lęk może być szczególnie silny. 
W teologii chrześcijańskiej występuje określenie "sumienia skrupulanckiego", które jest zaliczane do deformacji sumienia i oznacza dostrzeganie grzechu tam, gdzie on w rzeczywistości nie występuje. 
Termin pochodzi od łacińskiego "Scripulum" ("ostry kamień"), co ma oznaczać przeszywający ból na sumieniu.
Kościół katolicki ze zrozumieniem podchodzi do osób cierpiących na skrupulanctwo i dla tych ciężej dotkniętych skrupułami wypracował tzw. przywileje skrupulantów, które spowiednicy dostosowują do potrzeb określonych penitentów. Przywileje te wyartykułowano w książce "Skrupulatom na ratunek".

</doc>
<doc id="1500586" url="https://pl.wikipedia.org/wiki?curid=1500586" title="Skrupulanctwo">
Skrupulanctwo



</doc>
<doc id="1500590" url="https://pl.wikipedia.org/wiki?curid=1500590" title="Jozef Branecký">
Jozef Branecký

Jozef Branecký (ur. 31 marca 1882 w Skalicy, zm. 14 listopada 1962 w Pezinoku) – słowacki powieściopisarz, dramaturg i teolog.
Wychowywał się w rzemieślniczej rodzinie. W 1907 ukończył teologię i filologię klasyczną w Budapeszcie. W 1917 został wybrany rektorem trenczyńskiego gimnazjum, od 1932 prowincjał pijarów na Słowacji.
Na temat jego twórczości powstała monografia I. Kotvana "Jozef Branecký (1882–1962)", Trenczyn 1942.

</doc>
<doc id="1500592" url="https://pl.wikipedia.org/wiki?curid=1500592" title="Nikolai Panin">
Nikolai Panin



</doc>
<doc id="1500596" url="https://pl.wikipedia.org/wiki?curid=1500596" title="Sokołowo (powiat radziejowski)">
Sokołowo (powiat radziejowski)

Sokołowo – kolonia w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.
Zobacz też: Sokołowo

</doc>
<doc id="1500597" url="https://pl.wikipedia.org/wiki?curid=1500597" title="Reaktywne zaburzenie przywiązania">
Reaktywne zaburzenie przywiązania



</doc>
<doc id="1500601" url="https://pl.wikipedia.org/wiki?curid=1500601" title="Arsen Kocojew">
Arsen Kocojew

Arsen Kocojew (; ur. 15 stycznia 1872, zm. 4 lutego 1944) – osetyjski pisarz oraz prozaik, jeden z twórców osetyjskiej prozy. Kocojew miał wielki wpływ na rozwój nowoczesnego języka osetyjskiego. 

</doc>
<doc id="1500603" url="https://pl.wikipedia.org/wiki?curid=1500603" title="Morzyce (kolonia w powiecie radziejowskim)">
Morzyce (kolonia w powiecie radziejowskim)

Morzyce – kolonia w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.

</doc>
<doc id="1500606" url="https://pl.wikipedia.org/wiki?curid=1500606" title="Morzyce (osada w powiecie radziejowskim)">
Morzyce (osada w powiecie radziejowskim)

Morzyce – osada w Polsce położona w województwie kujawsko-pomorskim, w powiecie radziejowskim, w gminie Bytoń.
W latach 1975–1998 miejscowość położona była w województwie włocławskim.
W miejscowości działało Państwowe Gospodarstwo Rolne Morzyce.

</doc>
<doc id="1500612" url="https://pl.wikipedia.org/wiki?curid=1500612" title="Gajto Gazdanow">
Gajto Gazdanow

Gajto (Georgij) Iwanowicz Gazdanow () (ur. 23 listopada (6 grudnia) 1903, Sankt-Petersburg, zm. 5 grudnia 1971, Monachium) — rosyjski pisarz emigracyjny, prozaik, krytyk literacki, loży masońskiej .
Życiorys.
Urodził się 6 grudnia 1903 roku w Petersburgu w rodzinie leśniczego pochodzenia osetyjskiego. Do czwartego roku życia mieszkał w Petersburgu na ulicy Gabinetowej (Кабинетская) (obecnie ulica Prawdy). Później ojciec, z powodu służby, a wraz z nim i rodzina, żyli na Syberii, w twerskiej guberni, Połtawie, Charkowie. W Połtawie Gazdanow uczył się w Korpusie kadetów, później (od 1912 do rozpoczęcia wojny domowej) — w charkowskim gimnazjum.
W 1919 roku, mający niecałe 16 lat Gazdanow przyłącza się do ruchu ochotników P.N. Wrangla, żeby, jak później mówił — "dowiedzieć się czym jest wojna". Służył rok w randze szeregowca w pociągu pancernym. Razem z wycofującą się  Białą Armią ruszył na Krym, skąd popłynął parostatkiem do Turcji. W Konstantynopolu napisał swoje pierwsze opowiadanie "Hotel przyszłości" (1922r.). W Szumenie, bułgarskim mieście, ukończył rosyjskie gimnazjum (w Charkowie skończył sześć klas).
W 1923 roku przyjechał do Paryża, w którym spędził znaczną część swojego życia. Pracował jako doker, ślusarz w fabryce Citroena, mył parowozy, uczył francuskiego i rosyjskiego. W czasie, gdy nie mógł znaleźć pracy, był zmuszony żył jak kloszard i spać na ulicy. Przez cztery lata uczył się na wydziale filologiczno-historycznym w Sorbonie. Studiował historię literatury, socjologię, ekonomię. W latach 1928-1952, będąc już znanym pisarzem, był zmuszony pracować jako nocny taksówkarz. W powieści "Nocne ulice" (1941r.) odzwierciedlenie znalazła znajomość Gazdanowa z paryskim półświatkiem. Dopiero po wojnie ciesząca się dużą popularnością książka "Powrót Buddy" przyniosła mu niezależność finansową.
Jego pierwsza powieść "Wieczór u Claire" wyszła w 1929 roku i została wysoko oceniona przez Bunina i Gorkiego, a także przez krytyków literatury rosyjskiej emigracji.
W 1932 roku, za sprawą pisarza i krytyka Michaiła Osorgina, Gazdanow wstępuje do loży masońskiej "Gwiazda północy" («Северная звезда»). Zajmował w niej różne stanowiska, a w 1961 roku został Czcigodnym Mistrzem.
Najważniejsze wydarzenia na drodze Gazdanowa w loży:Wtajemniczony za sprawą rekomendacji M. Osorgina i M. Ter-Pogossiana 2 czerwca 1932 roku w czcigodnej loży "Gwiazda północy" pod egidą Wielkiego Wschodu Francji. Awansowany do drugiego stopnia 13 czerwca 1933 roku. Był na urlopie w 1939 roku. Mówca od 19 października 1947 do 1948 roku. Odźwierny od 9 października 1952 roku. Reprezentant loży od 12 listopada 1959 roku. Czcigodny Mistrz w latach 1961-1962. Pierwszy dozorca od 27 listopada 1962 do 1964 roku. Członek loży do śmierci.Krytycy uznali jego i Nabokowa za najbardziej utalentowanych pisarzy młodego pokolenia. W Paryżu został członkiem Związku młodych pisarzy i poetów, przekształconego w 1931 roku na Wspólnotę pisarzy i poetów. Już w 1934 roku został jednym z decydentów Kolegium wydawniczego. Mając dobrą reputację literacką Gazdanow regularnie publikował w "Notatkach współczesnych" («Современных записках»), uważanych za najważniejsze czasopismo rosyjskiej emigracji. Był członkiem stowarzyszenia "Koczewje" («Кочевье»), w którym czytał swoją prozę, a także referaty o W. Rozanowie, A. Remizowie, I. Buninie, W. Majakowskim.
Gazdanow chciał wrócić do swojej ojczyzny, w związku z czym zwrócił się z prośbą o pomoc do Gorkiego, lecz ten nie zdążył spełnić swojej obietnicy, umarł bowiem w 1936 roku. W tym samym roku Gazdanow ożenił się z Fainą Dmitriewną Lamzaki, która urodziła się w rodzinie odeskich Greków.
W 1937 roku I.A. Bunin w wywiadzie dla belgradzkiej gazety wyróżnił w literaturze rosyjskiej emigracji młodych pisarzy, z prozaików – Sirina, Gazdanowa, Bierbierowa (w tej kolejności).
W czasie wojny Gazdanow przebywał w okupowanym Paryżu. W swoim mieszkaniu razem ukrywał Żydów, pomagając m.in. M. Slominowi dostać się do nieokupowanej części Francji. Od 1942 roku brał udział w ruchu oporu, wstąpił do brygady partyzanckiej utworzonej przez sowieckich jeńców. Kolportował podziemne informatory. Jego żona pracowała jako łączniczka między paryską grupą "Rosyjski partiota" («Русский патриот») i sowieckimi jeńcami wojennymi Białej Armii. W 1947 roku Gazdanow wraz z żoną otrzymali obywatelstwo francuskie. Od 1953 roku do swojej śmierci Gazdanow pracował jako dziennikarz i redaktor w radiu "Swoboda", gdzie, pod pseudonimem Georgij Czerkasow, prowadził audycje poświęcone rosyjskiej literaturze.
Pomimo swojej popularności i powszechnemu uznaniu Gazdanow mógł porzucić pracę taksówkarza dopiero po tym, jak została wydana jego powieść "Widmo Aleksandra Wolfa" («Призрак Александра Вольфа»). Powieść od razu została przetłumaczona na najważniejsze języki europejskie.
W 1970 zdiagnozowano u niego raka płuc. Gajto Gazdanow umarł w przeddzień swoich 68. urodzin 5 grudnia 1971 w Monachium. Został pochowany na cmentarzu prawosławnym w Sainte-Geneviève-des-Bois.
Pamięć.
Twórczość Gazdanowa przez długi okres nie była znana w jego ojczyźnie. Dla rosyjskiego czytelnika literacki spadek Gazdanowa został odkryty dopiero pod koniec lat 90. W Moskwie w 1998 zostało utworzone Stowarzyszenie przyjaciół Gajto Gazdanowa («Общество друзей Гайто Газданова»), którego zadaniem jest studiowanie jego twórczości i popularyzacja jego utworów za granicą. Przewodniczącym Stowarzyszenia jest Jurij Niecziporenko.
W 2001 przy wsparciu dyrygenta Walerija Giergijewa na cmentarzu w Sainte-Geneviève-des-Bois został odsłonięty pomnik na grobie Gajto Gazdanowa.
Styl.
W jego utworach łączy się czasami ciężkie, niekiedy liryczne wyobrażenie o życiu i romantyczno-utopijny początek. We wczesnej twórczości można zauważyć dążenie od przedstawiania wszystkiego co rzeczywiste (egzystencjonalnego bytu człowieka) do utopii, ideału. Proza Gazdanowa jest refleksyjna. Narracja w najbardziej charakterystycznych, "gazdanowskich" momentach jest pierwszoosobowa, a w opisach ludzi, miejsc, wydarzeń jest pokazywana przez pryzmat narratora, stworzenie którego stanowi oś łączącą różne, czasami wydawałoby się, w żaden sposób nie związane części relacji. W centrum uwagi nie znajdują się same wydarzenia, a rodząca się dzięki nim reakcja – cecha łącząca Gazdanowa z Proustem, z którym go często porównywano. Ta cecha tekstów Gazdanowa często pokazywała niewybredność współczesnej dla Gazdanowa krytyki, która zauważała niesłychaną umiejętność doboru słów i rymów, uznawała magiczną moc narratora, nie mniej jednak narzekała na to, że utwory te są o niczym. Przyczyną takiego ambiwalentnego stosunku ze strony krytyki było odrzucenie przez Gazdanowa tradycyjnego budowania fabuły. Jego utwory są często budowane na przejrzystym temacie: podróż, której celem jest znalezienie miłości, a dzięki niej i samego siebie – Wieczór u Claire, los i śmierć – Widmo Aleksandra Wolfa itd. Fabuła nie jest tu przeładowana, lecz, według M. Slomina opisuje je wyrażenie – "jednakowa nastrojowość". Główny temat obejmuje wewnętrznie nie związane elementy fabuły, przejście między którymi często dokonuje się z powodu asocjacji. W opowiadaniu "Żelazny władca" duża ilość róż na rynku w Paryżu przypomina autorowi o tym, że widział taką ilość róż tylko raz – w dużym mieście w południowej Rosji i to wspomnienie przypomina dawne wydarzenia stanowiące podstawę narratora. Krytycy, na przykład L. Dienesz, widzieli w Gazdanowie pisarza egzystencjalnego, bliskiemu A. Camus.
Cechy prozy.
Wyróżniającą się cechą pisarza jest jego skłonność do egzystencjalizmu, w szczególności można to zauważyć w późnych utworach pisarza. Bohaterów opowiadań można scharakteryzować jako wędrowców, odbywających realne i metafizyczne podróże do śmierci; podróże grożące zmianom duszy. Dusza człowieka nie jest dostępna postronnym i czasami dla niego samego nie jest oczywista. Potrzebna jest określona sytuacja, czasami nawet niebezpieczna, aby to co nie jest oczywiste stało się jasne. Bohaterowie są stawiani w ekstremalnych sytuacjach, dokonują przestępstw, ponieważ nie znają pojęcia grzechu. Jednakże przy tym chrześcijańskie ideały są im znane i bliskie: miłość do bliźniego, miłosierdzie, odrzucenie braku duszy. W jakimś stopniu można zapewnić, że bohaterowie żyją w zniekształconej, religijnej przestrzeni co, być może, jest skutkiem przynależności pisarza do masonów. Dla prozy Gazdanowa nieodłącznym elementem jest uczuciowa wyrazistość, wrażenie tchnienia życia, znaczenie każdej chwili.
Utwory.
Gazdanow – autor 9 powieści, 37 opowiadań, księgi szkiców "Na ziemi francuskiej", a także dziesiątków liryczno-krytycznych esejów i recenzji. Archiwum Gazdanowa znajduje się Chotońskiej bibliotece państwowego uniwersytetu, w jego skład wchodzi około 200 utworów, z których większą część stanowią wersje odręczne, które zostały opublikowane.
Powieści.
Jako rozwijający się organizm powieści Gazdanowa dzielą się na dwie grupy, odpowiadające dwóm okresom twórczości pisarza: rosyjskie powieści i powieści francuskie. Różnica w ich powstawaniu daje podstawy do wniosku o dwuetapowości formowania się autorskiego, twórczego zadania. W większości rosyjskich powieści wewnętrzną fabułę stanowi strategia awanturnicza, wyrażająca wczesny okres doświadczenia życiowego bohatera – wędrowca, charakteryzującego się wielością przydarzających się mu przygód i odczuć. Ich kręta fabuła tworzy odpowiadający typ narracji wyrażony w otwartości i improwizacji. Cechy, które wyróżniają powieści Gazdanowa od wielu innych współczesnych mu młodych i dojrzałych pisarzy to niezwykła lakoniczność, odejście od tradycyjnej formy powieści (kiedy jest wstęp, kulminacja, rozwiązanie, wyraźnie zarysowana fabuła), jak największe zbliżenie do życia, objęcie dużej ilości społecznych problemów, życia duchowego, głęboki psychologizm, genetyczny związek z filozoficznymi, religijnymi, etnicznymi poszukiwaniami poprzednich pokoleń. Pisarza interesuje nie tyle wydarzenie co specyfika jego załamania w świadomości różnych osób i możliwość wieloznacznej interpretacji jednych i tych że zjawisk.

</doc>
<doc id="1500616" url="https://pl.wikipedia.org/wiki?curid=1500616" title="Thorns vs. Emperor">
Thorns vs. Emperor

Thorns vs. Emperor – split dwóch norweskich zespołów black metalowych Emperor i Thorns, wydany w 1999 roku przez wytwórnię płytową Moonfog Productions. Wydano także wersję limitowaną (3000 egzemplarzy) z dodatkowym CD zawierającym materiał z dwóch dem zespołu Thorns: "Grymyrk" (1991) i "Trøndertun" (1992).

</doc>
<doc id="1500620" url="https://pl.wikipedia.org/wiki?curid=1500620" title="Adam Mikołajewski">
Adam Mikołajewski

Adam Mikołajewski (ur. 24 grudnia 1899 w Radomsku, zm. 27 grudnia 1952 w Warszawie) – polski aktor filmowy i teatralny. Absolwent Wydziału Historycznego Uniwersytetu Warszawskiego. Zadebiutował na scenie w 1922. Występował w Teatrze Narodowym, grał też epizodyczne role w filmach.

</doc>
<doc id="1500621" url="https://pl.wikipedia.org/wiki?curid=1500621" title="Halina Szyrmerowa">
Halina Szyrmerowa

Halina Szyrmerowa, z domu Donimirska, pseud. Halszka (ur. 18 stycznia 1918 w Czerninie koło Sztumu, zm. 22 października 2008) – polska działaczka społeczna, żołnierz Armii Krajowej, uczestniczka powstania warszawskiego, honorowa obywatelka Sztumu.
Życiorys.
Młodość.
Pochodziła ze znanej rodziny ziemiańskiej, zasłużonej dla polskości na Pomorzu; była córką Witolda Donimirskiego (1874–1939) i Wandy z Sikorskich (1890–1974), po matce wnuczką Stanisława Sikorskiego (1855–1929), ziemianina z Kaszub, działacza narodowego i wieloletniego posła do sejmu pruskiego, oraz prawnuczką Ignacego Łyskowskiego (1820–1886), również zasiadającego w sejmie pruskim, inicjatora tworzenia polskich biblioteczek ludowych na Warmii.
Od wczesnej młodości włączona była w polską pracę oświatową na Powiślu. Kształciła się w gimnazjum sióstr nazaretanek w Rabce (1931–1936), w 1937 podjęła studia w Szkole Głównej Handlowej w Warszawie.
II wojna światowa.
Pierwsze lata okupacji spędziła w Kożuszkach koło Sochaczewa, gdzie uczestniczyła w tajnym nauczaniu. Później krótko pracowała w charakterze urzędniczki na Lubelszczyźnie. W marcu 1943 znalazła się ponownie w Warszawie i pod pseudonimem Halszka wstąpiła w szeregi Armii Krajowej. Odbyła przeszkolenie sanitarne oraz wojskowe i skierowana została do pracy w Szpitalu Maltańskim, gdzie opiekowała się rannymi partyzantami i uczestnikami AK-owskich akcji bojowych. Sprawowała też opiekę nad grupą dzieci z okolic Zamościa, które odbito z transportu do Niemiec. W powstaniu warszawskim była również sanitariuszką (w batalionie „Miotła”), niosła pomoc rannym na Starówce i w Śródmieściu. Po klęsce powstania została wywieziona na przymusowe roboty do Niemiec.
Okres powojenny.
Po II wojnie światowej należała do pionierów polskiej administracji i życia kulturalno-społecznego w Olsztynie i okolicach. Jako ochotniczka przybyła do Olsztyna 31 marca 1945 w składzie pierwszej Grupy Operacyjnej Ministerstwa Komunikacji; zatrudniona została jako sekretarka pełnomocnika rządu na okręg warmińsko-mazurski Jakuba Prawina, a potem wojewody olsztyńskiego Zygmunta Robla. Uczestniczyła w organizowaniu kursów repolonizacyjnych dla Warmiaków i Mazurów. Weszła w skład zarządu okręgu Związku Harcerstwa Polskiego. W 1946 wyszła za mąż za kapitana dyplomowanego Józefa Szyrmera, ówczesnego naczelnika Wydziału Wojskowego Urzędu Wojewódzkiego w Olsztynie, weterana kampanii wrześniowej.
Od 1954 pracowała w olsztyńskiej księgarni „Veritas”, a od 1969 na etacie oddziału Polskiego Towarzystwa Turystyczno-Krajoznawczego. Była również przewodniczką PTTK. Na emeryturę przeszła w 1974.
Była autorką wierszy patriotycznych, niewydanych drukiem (były odczytywane na spotkaniach i zebraniach konspiracyjnych). W 2003 opublikowała tom wspomnień "Był taki świat...: Mój wiek XX" (wcześniej wspomnienia publikowała na łamach prasy, m.in. "W domu moich rodziców", „Jantarowe Szlaki”, 1979, nr 4). Należała do Światowego Związku Żołnierzy Armii Krajowej. Została odznaczona m.in. Krzyżem Kawalerskim Orderu Odrodzenia Polski, Krzyżem Walecznych, Krzyżem Armii Krajowej, Warszawskim Krzyżem Powstańczym, Medalem Rodła, Odznaką Honorową za Zasługi dla Województwa Warmińsko-Mazurskiego. Sztum nadał jej tytuł honorowego obywatela.
Zmarła 22 października 2008, pochowana została na Cmentarzu Powązkowskim, w grobie rodzinnym (kwatera 229p). Z jej siedmiorga rodzeństwa: Olgierd Donimirski (1913–2004) był znanym działaczem narodowym na Powiślu, a w 1945 pierwszym tymczasowym starostą olsztyńskim; Stanisław (1928–2012) został chemikiem (1965 doktor nauk technicznych), pracownikiem Wojskowej Akademii Technicznej; Ewa (1922–1944) poległa w powstaniu warszawskim. Ewa, Bogumiła (1919–1969, później Krzysztofikowa) oraz Irena (1920–2007, później zamężna Rialland) Donimirskie w latach okupacji dwukrotnie były więzione przez gestapo w Grudziądzu.

</doc>
<doc id="1500623" url="https://pl.wikipedia.org/wiki?curid=1500623" title="Per Thorén">
Per Thorén

Per Ludvig Julius Thorén (ur. 26 stycznia 1885 w Sztokholmie, zm. 5 stycznia 1962 tamże) – szwedzki łyżwiarz figurowy startujący w konkurencji solistów. Brązowy medalista olimpijski z Londynu (1908), medalista mistrzostw świata i Europy (zwycięstwo w 1911 r.), trzykrotny mistrz Szwecji (dwa razy indywidualnie i raz w parach sportowych).

</doc>
<doc id="1500626" url="https://pl.wikipedia.org/wiki?curid=1500626" title="Apsar">
Apsar

Apsar (abch. "аҧсар") – jednostka monetarna Abchazji. Obecnie emitowane są jedynie monety i banknoty pamiątkowe, faktyczną jednostką monetarną jest rubel rosyjski. Formalny kurs apsara – 1 apsar = 10 rubli rosyjskich. 

</doc>
<doc id="1500628" url="https://pl.wikipedia.org/wiki?curid=1500628" title="Undecided">
Undecided

Undecided – amerykańska piosenka autorstwa Charliego Shaversa i Sida Robina, powstała w 1938. Standard jazzowy.
Historia.
Utwór – utrzymany w stylu swing – skomponował w 1938 trębacz, Charlie Shavers. Tekst do niego dopisał z niewielkim opóźnieniem Sid Robin. Powstałą w ten sposób piosenkę opublikowało w 1939 nowojorskie wydawnictwo Leeds Music Corporation. Pierwotnie została nagrana przez sekstet Johna Kirby'ego, The Onyx Club Boys, 28 października 1938 i wydana na płycie przez Decca Records. 17 lutego 1939 w studiu tej samej wytwórni nagrała ją również Billie Holiday z big bandem Chicka Webba. Największą popularność zyskała w interpretacji kwartetu wokalnego, The Ames Brothers, i orkiestry Lesa Browna. 28 września 1951 ta wersja "Undecided" zadebiutowała na liście bestsellerów, Hot 100, tygodnika „Billboard”, na której utrzymywała się przez dwadzieścia kolejnych tygodni. Była wielokrotnie wykorzystywana przez twórców filmowych jako element ścieżki dźwiękowej ich obrazów.
Wybrani wykonawcy.
The Ames Brothers, Gene Ammons, Louis Armstrong, Louie Bellson, Dave Brubeck, Ray Charles, Benny Carter, Buddy DeFranco, Ella Fitzgerald, Curtis Fuller, Benny Golson, Erroll Garner, Dizzy Gillespie, Benny Goodman, Lionel Hampton, Coleman Hawkins, Billie Holiday, The John Kirby Sextet, Red Norvo, Buddy Rich, Charlie Shavers, George Shearing, Stuff Smith, Fats Waller i Teddy Wilson.

</doc>
<doc id="1500629" url="https://pl.wikipedia.org/wiki?curid=1500629" title="Muzeusz">
Muzeusz

Muzeusz z Marsylii (V wiek) – kapłan, który za zachętą biskupa Weneriusza, a później Eustachego ułożył lekcjonarz, responsorium, sakramentarz i homiliarz. Pisma te nie zachowały się.

</doc>
<doc id="1500631" url="https://pl.wikipedia.org/wiki?curid=1500631" title="Janusz Jaroń">
Janusz Jaroń

Janusz Jaroń, właściwie Janusz Machowski (ur. 3 lipca 1907 w Krzeszowicach, zm. 31 lipca 1960 w Warszawie) – polski aktor filmowy i teatralny. 
Życiorys.
Grał w Teatrze Kameralnym w Łodzi, Teatrze Współczesnym i Teatrze Polskim. W filmie zadebiutował w 1938.

</doc>
<doc id="1500632" url="https://pl.wikipedia.org/wiki?curid=1500632" title="Halina Donimirska-Szyrmerowa">
Halina Donimirska-Szyrmerowa



</doc>
<doc id="1500640" url="https://pl.wikipedia.org/wiki?curid=1500640" title="Maksym z Turynu">
Maksym z Turynu

Maksym z Turynu (zm. między 408 a 423) – biskup Turynu od 398, Ojciec Kościoła i święty katolicki.
Jest to pierwszy biskup Turynu o którym zachowały się jakiekolwiek informacje. Badania A. Mutzenbechera i M. Pellegrino pozwoliły ustalić listę 89 autentycznych "Kazań" św. Maksyma z Turynu.

</doc>
<doc id="1500646" url="https://pl.wikipedia.org/wiki?curid=1500646" title="Krynycia (obwód tarnopolski)">
Krynycia (obwód tarnopolski)

Krynycia (; do 1978 roku "Korościatyn") – wieś na Ukrainie, w obwodzie tarnopolskim, w rejonie czortkowskim, przy drodze z Iwano-Frankiwska do Buczacza. W 2001 roku liczyła 631 mieszkańców.
Historia.
Pierwsza wzmianka o wsi pochodzi z 1454 roku. Wieś prawa wołoskiego "Korościatyń", położona była w drugiej połowie XV wieku w ziemi halickiej województwa ruskiego.
Od 1884 r. przez wieś przechodziła Galicyjska Kolej Transwersalna, która prowadziła z Čadcy na Słowacji do Husiatyna, leżącego na ówczesnej granicy Austro-Węgier z Rosją.
We wsi dominowała ludność polska, która do końca XIX wieku należała do parafii rzymskokatolickiej pw. Wniebowzięcia Matki Bożej w Monasterzyskach. W 1905 r. we wsi erygowano nową parafię. Stało się to dzięki właścicielce ziemskiej Józefie Starzyńskiej, która ufundowała murowany kościół. Nowa parafia weszła w skład dekanatu Buczacz, należącego do archidiecezji lwowskiej obrządku łacińskiego. W 1936 r. parafia liczyła 1476 wiernych, z których 875 mieszkało w samym Korościatynie, 360 w Komarówce, 141 w Wyczółkach oraz 100 na Dębowicy, osadzie powstałej po I wojnie światowej i leżącej w granicach miasta Monasterzyska. Na terenie parafii, w osadzie Huta Szklana pod Komarówką, znajdowała się również kaplica pw. św. Jana Nepomucena.
W okresie międzywojennym Korościatyn wchodził w skład powiatu buczackiego województwa tarnopolskiego. W 1939 r. we wsi znajdowała się szkoła, stacja i 156 zagród. Mieszkało 920 osób. Było 206 rodzin polskich, 4 ukraińskie i jedna żydowska. Działała ochotnicza straż pożarna i kilka organizacji kościelnych. Po wybuchu Korościatyn i okoliczne miejscowości zajęte zostały przez Sowietów, w lipcu 1941 r. przez Niemców, a w lipcu 1944 r. znów przez Sowietów.
28 lutego 1944 roku, około godziny osiemnastej, miejscowość została napadnięta przez oddziały Ukraińskiej Powstańczej Armii, wspierane przez okoliczną ludność ukraińską. Podczas napadu na stacji kolejowej i we wsi zamordowano łącznie 156 osób, w tym kilkanaścioro dzieci w wieku od 4 do 12 lat. Udało się ustalić tożsamość jedynie 117 zabitych. Spaleniu uległy wszystkie zabudowania oprócz kościoła i plebanii.
1 marca Niemcy sfilmowali zgliszcza wsi i wykonali zdjęcia ofiar. Następnego dnia większość z nich pochowano na cmentarzu w Korościatynie we wspólnej mogile oznaczonej dziś drewnianym krzyżem bez żadnych napisów. Polacy, którzy ocaleli z rzezi, przenieśli się do Monasterzysk. Po wojnie zostali przesiedleni na Dolny Śląsk, głównie do Lwówka Śląskiego, Chojnowa, Borowa i Strzelina. Na ich miejscu po 1945 roku osadzono Łemków spod Krynicy, którzy nadali wsi obecną nazwę. Linii kolejowej, zniszczonej w czasie wojny przez Niemców, nie odbudowano.
Od 2001 roku w uroczysku „Byczowa” obok chutora Dubrowycia co roku odbywa się festiwal "Dzwony Łemkiwszczyny".
Cerkiew.
We wsi znajduje się dawny murowany kościół rzymskokatolicki pw. Narodzenia Matki Boskiej z początku XX wieku (konsekrowany przez arcybiskupa Józefa Webera 8 września 1901 roku). Jest to budowla na planie krzyża, z wielobocznie zamkniętym prezbiterium oraz krótkimi ramionami transeptu. Fasadę zwieńczoną krzywoliniowym szczytem flankują dwie wieże zakończone neobarokowymi hełmami. Świątynia, służąca po wojnie jako magazyn, została po 1990 roku wyremontowana i przekształcona w greckokatolicką cerkiew Narodzenia Matki Bożej.

</doc>
<doc id="1500650" url="https://pl.wikipedia.org/wiki?curid=1500650" title="Swear It Again">
Swear It Again

Swear It Again – pierwszy singel irlandzkiego zespołu Westlife, promujący debiutancką płytę Westlife. Piosenka dotarła do pierwszego miejsca UK Singles Chart, rozchodząc się w 182 tysięcznym nakładzie w pierwszym tygodniu sprzedaży. Do dziś singel rozszedł się w ponad 356 278 kopii w Wielkiej Brytanii i USA, tym samym pokrywając się platyną na Wyspach brytyjskich i złotem w Stanach Zjednoczonych.

</doc>
<doc id="1500661" url="https://pl.wikipedia.org/wiki?curid=1500661" title="Sławomira Żerańska-Kominek">
Sławomira Żerańska-Kominek

Sławomira Żerańska-Kominek (ur. 10 stycznia 1946 w Rokitnicy) – polska muzykolog.
Życiorys.
Studiowała arabistykę (1963–1968) i muzykologię (1971–1973) na Uniwersytecie Warszawskim.
Od 1973 pracownik naukowy Instytutu Muzykologii Uniwersytetu Warszawskiego. Przewód doktorski u Anny Czekanowskiej w 1976 ("Teoretyczne podstawy arabskiego systemu tonalnego"). W następnych latach odbyła staże naukowe w Salzburgu (1976), w Belfaście (1981), w Jerozolimie (1987). W 1987 uzyskała habilitację (książka "Symbole czasu i przestrzeni w muzyce Azji Centralnej"). Od lat 80. pełni różne funkcje kierownicze w Instytucie Muzykologii UW: od 1995 jest kierownikiem Zakładu Muzykologii Systematycznej IM UW, prowadząc seminaria w dziedzinie antropologii muzyki i etnomuzykologii; od 1998 Dyrektor Instytutu Muzykologii UW. W 1996 otrzymała tytuł profesora.
Uczestniczyła w licznych krajowych i zagranicznych konferencjach naukowych, m.in. w Bloomington i Oksfordzie oraz Goldsmith.
Jest członkiem Związku Kompozytorów Polskich, European Society for Cognitive Sciences of Music, European Seminar in Ethnomusicology, International Council for Traditional Music, American Society for Ethnomusicology.
Otrzymała wiele nagród za swoje publikacje: zbiór prac "Studia Etnomuzykologiczne", "Symbole czasu i przestrzeni w muzyce Azji Centralnej", "Muzyka w kulturze", "Opowieść o Szalonej Harman i Aszyku zakochanym w księżycu".
Praca naukowa.
Sławomira Żerańska-Kominek w swej pracy naukowej wykorzystuje metody etnomuzykologiczne, psychologię muzyki oraz antropologię kognitywną. Przedmiotem jej pracy badawczej były m.in.
Bibliografia.
Książki
Redakcje naukowe

</doc>
<doc id="1500663" url="https://pl.wikipedia.org/wiki?curid=1500663" title="Rauizuchidy">
Rauizuchidy

Rauizuchidy (Rauisuchidae) – rodzina dużych drapieżnych triasowych archozaurów z kladu Crurotarsi, z rzędu rauizuchów (Rauisuchia).
Obejmuje największych i najbardziej zaawansowanych przedstawicieli Rauisuchia. Klasyfikacja pozostaje jednak kwestią sporną – nie jest pewne, jakie rodzaje powinny zostać zaklasyfikowane do rodziny Rauisuchidae, a jakie do Poposauridae i Prestosuchidae. Wczesne analizy kladystyczne w obrębie rauizuchidów klasyfikowały "Lotosaurus", "Fasolasuchus", "Rauisuchus" oraz nieopisanego naukowo rauizucha, który później otrzymał nazwę "Batrachotomus". Późniejsze badania zasugerowały, że "Batrachotomus" mógł być jednak bliżej spokrewniony z prestozuchem i należeć do rodziny Prestosuchidae, a bezzębny "Lotosaurus" został włączony do Ctenosauriscidae, rodziny rauizuchów blisko spokrewnionych z Poposauridae. Dwa rodzaje klasyfikowane wcześniej w rodzinie Poposauridae zostały później przeklasyfikowane na rauizuchidy – "Teratosaurus" i "Postosuchus".
Skamieniałości przedstawicieli Rauisuchidae odkryto w środkowo- i późnotriasowych osadach na terenach dzisiejszych Afryki, Azji, Europy oraz obu Ameryk. W Polsce ich szczątki odnaleziono w Krasiejowie – na ich podstawie opisano nowy gatunek teratozaura – "Teratosaurus silesiacus".
Kladogram Rauisuchidae według Brusatte i współpracowników (2010):
Kladogram Rauisuchidae według Nesbitta (2011):

</doc>
<doc id="1500665" url="https://pl.wikipedia.org/wiki?curid=1500665" title="Rauisuchidae">
Rauisuchidae



</doc>
<doc id="1500670" url="https://pl.wikipedia.org/wiki?curid=1500670" title="Russkij narod">
Russkij narod

Russkij narod (ros. Русский Народ) – tygodnik o tematyce literacko-politycznej, który wychodził w Rosji w latach 1906–1910. Wydawany był przez oddział Związku Ludu Rosyjskiego w Jarosławiu.

</doc>
<doc id="1500673" url="https://pl.wikipedia.org/wiki?curid=1500673" title="Forebyggende Krig">
Forebyggende Krig

Forebyggende Krig – minialbum norweskiego zespołu black metalowego Darkthrone wydany 23 listopada 2006 roku przez wytwórnię płytową Peaceville Records, limitowany do 2000 sztuk, wydany na płycie winylowej i dostępny tylko za pośrednictwem strony internetowej wytwórni.

</doc>
<doc id="1500674" url="https://pl.wikipedia.org/wiki?curid=1500674" title="Światowy Finał IAAF 2009">
Światowy Finał IAAF 2009

7. Światowy Finał IAAF (ang. 2009 IAAF World Athletics Final) – zawody lekkoatletyczne, które zostały rozegrane 12 i 13 września 2009 w greckich Salonikach. Impreza odbyła się na stadionie Kaftanzoglio. Organizacją zawodów zajęła się Grecki Związek Lekkiej Atletyki. Decyzję o przyznaniu Salonikom organizacji zawodów podjęto, na posiedzeniu IAAF w Londynie w kwietniu 2008. Rywalem greckiego miasta była Bydgoszcz.
Rekordy.
Podczas zawodów ustanowiono 3 krajowe rekordy w kategorii seniorów:

</doc>
<doc id="1500675" url="https://pl.wikipedia.org/wiki?curid=1500675" title="Pirymidyny">
Pirymidyny



</doc>
<doc id="1500676" url="https://pl.wikipedia.org/wiki?curid=1500676" title="Photostomias atrox">
Photostomias atrox

Photostomias atrox – gatunek głębinowej ryby z rodziny wężorowatych (Stomiidae). Spotykany w wodach subtropikalnych i tropikalnych od północno-wschodniego Atlantyku, przez południowy Atlantyk po 23°53' S, rzadki w północno-zachodniej części Atlantyku. Spotykany na głębokościach 141–533 m. Maksymalna długość osobników tego gatunku wynosi 15,4 cm.

</doc>
<doc id="1500677" url="https://pl.wikipedia.org/wiki?curid=1500677" title="Skołyszyn (stacja kolejowa)">
Skołyszyn (stacja kolejowa)

Skołyszyn - stacja kolejowa w Skołyszynie, w województwie podkarpackim, w Polsce. Obecnie obsługują ją pociągi Rzeszów-Jasło-Gorlice.
W roku 2017 stacja obsługiwała 0–9 pasażerów na dobę.

</doc>
<doc id="1500681" url="https://pl.wikipedia.org/wiki?curid=1500681" title="Marientron">
Marientron

Marientron (niem. "Marienthron" tłum. "Tron Maryi", zwane także "Świątki") – wzniesienie na Pojezierzu Szczecineckim, przy południowym krańcu jeziora Trzesiecko, w granicach miasta Szczecinek, w jego południowej części Świątki. 
Jak wykazują badania archeologiczne, prowadzone w połowie XX wieku, znajdowało się tam wczesnośredniowieczne grodzisko, będące lokalnym ośrodkiem kultu pogańskiego.
W 1356 r. książęta zachodniopomorscy Bogusław V, Warcisław V i Barnim IV, bazując na lokalnych kultach pogańskich w tym miejscu, ufundowali tu klasztor augustianów eremitów – zwany "Marienthron".
W wyniku prowadzonych tutaj w latach 60. XX wieku prac archeologicznych ustalono, że zabudowa obejmowała obszar o wymiarach 25×45 m. Na podstawie śladów po fundamentach ustalono, że kościół miał 10×10 metrów. Prezbiterium znajdowało się od strony wschodniej. Ściany wykonano z kamieni i cegły. Zgodnie z regułą zakonną świątynia pozbawiona była wieży, być może miała jedynie niewielką sygnaturkę.
Klasztor posiadał zabudowę gospodarczą, kuchnię, refektarz, izbę chorych i pokoje gościnne.
W czasie zarazy w 1361 roku w klasztorze tym znalazła schronienie, a następnie pochówek księżna Elżbieta Kazimierzówna, córka Kazimierza III Wielkiego.
Klasztor stał w tym miejscu do 1534 r. Od chwili oficjalnego zatwierdzenia na terenie Szczecinka luteranizmu, opuszczona budowla popadła w ruinę i została rozebrana.
W okresie II wojny światowej mieścił się tu niemiecki obóz kobiecy Reichsarbeitsdienst "RAD 5/144 Marienthron".
Do niedawna, w miejscu gdzie znajdował się klasztorny kościół, znajdował się głaz, pochodzący prawdopodobnie z konstrukcji fundamentu przyklasztornego kościoła. Został on wywieziony na przeciwległy brzeg jeziora Trzesiecko, na osiedle Zachód w Szczecinku. Teraz stanowi on podstawę pod figurę Matki Boskiej Zielnej.
Szlaki turystyczne.
Przy wzgórzu przebiega pięć szlaków rowerowych Pojezierza Szczecineckiego:

</doc>
<doc id="1500682" url="https://pl.wikipedia.org/wiki?curid=1500682" title="Pontiac Trans Sport">
Pontiac Trans Sport

Pontiac Trans Sport – samochód osobowy typu minivan klasy średniej produkowany pod amerykańską marką Pontiac w latach 1989–1998.
Pierwsza generacja.
Pontiac Trans Sport I został zaprezentowany po raz pierwszy w 1989 roku.
W 1986 roku zaprezentowano prototyp Pontiac Trans Sport Concept, który wyróżniał się futurystyczną koncepcją zarówno pod kątem stylistyki, jak i rozwiązań technicznych – jednobryłowe nadwozie z wydłużonym przodem i dużą przednią szybą, szklany dach, otwierane do góry drzwi boczne czy deska rozdzielcza z wyświetlaczami HUD i CRT.
W 1989 roku General Motors zaprezentowało seryjny model nawiązujący do przedstawionego 3 lata wcześniej prototypu Trans Sport Concept. Samochód przeszedł szereg modyfikacji, zachowując futurystyczną stylistykę i awangardową, jednobryłową sylwetkę nadwozia. Równocześnie z Pontiakiem Trans Sport pierwszej generacji, zadebiutowały bliźniacze modele Chevrolet Lumina APV i Oldsmobile Silhouette. W stosunku do nich, Trans Sport pozycjonowany był jako model pośredni.
Trans Sport I powstał na platformie "U-body". Nadwozie miało w szczególny sposób zapewniać zabezpieczenia przed korozją dzięki użyciu laminatu i włókna szklanego. W trakcie produkcji w wyposażeniu standardowym pojawiały się kolejne rozwiązania zwiększające poziom bezpieczeństwa, takie jak poduszki powietrzne, samopoziomujące tylne zawieszenie, wbudowane foteliki dziecięce, zdalnie sterowane elektrycznie napędzane drzwi przesuwne czy system kontroli trakcji.
Lifting.
Pontiac Trans Sport I nie zyskał popularności, jakiej oczekiwało General Motors. Aby zwiększyć sprzedaż samochodu, w 1993 roku podjęto decyzję o gruntownej modernizacji, w ramach której przeprojektowano najbardziej kontrowersyjną część nadwozia – długi, szpiczasty przód. Samochód zyskał zupełnie nowy, zaokrąglony pas przedni z charakterystyczną, dwuczęściową atrapą chłodnicy w zderzaku i wyżej osadzonymi reflektorami. Ponadto, zmieniono też wygląd kokpitu, rozbudowano listę wyposażenia, a także zastąpiono 3,1-litrowy silnik o mocy 120 KM z 3-biegową skrzynią automatyczną na 170-konne silniki 3.4 i 3.8 z bardziej ekonomicznymi przekładniami 4-biegowymi.
Europa.
W 1990 roku Pontiac Trans Sport I został wprowadzony do sprzedaży także na rynku europejskim, na którego potrzeby został wcześniej dostosowany pod kątem np. miejsc na szersze tablice rejestracyjne, oświetlenia i norm emisji spalin jednostek napędowych. Samochód oferowano głównie w krajach Europy Zachodniej, jak m.in. Belgia, Francja, Holandia, Niemcy czy Szwajcaria, a sprzedaż odbywała się za pomocą punktów dealerskich Opla.
Druga generacja.
Pontiac Trans Sport II został zaprezentowany po raz pierwszy w 1996 roku.
W 1996 roku General Motors podjęło decyzję o zbudowaniu zupełnie nowej generacji dużych, rodzinnych minivanów, które od podstaw zbudowano na nowej generacji platformy "U-body". Drugie wcielenie Pontiaka Trans Sport przyjęło zupełnie nową koncepcję, odchodząc od futurystycznej koncepcji poprzednika. Zamiast jednobryłowej sylwetki, nadwozie przyjęło klasyczne, dwubryłowe proporcje. Zniknęła poprowadzona pod dużym kątem przednia szyba, a wraz z nią małe okienka między słupkami A a drzwiami kierowcy. Nadwozie stało się bardziej zaokrąglone, a tylne lampy zniknęły ze słupków na rzecz tylnych błotników. Konwencjonalny projekt pojawił się także w środku – kokpit utrzymano w motywie kantów i prostego rozkładu urządzeń pokładowych.
Zmiana nazwy.
Po zaledwie dwóch latach produkcji, Pontiac podjął w 1998 roku decyzję o zmianie używanej od wówczas 9 lat nazwy swojego minivana. Zamiast "Trans Sport", samochód nazywał się odtąd Pontiac Montana. Nazwa wcześniej służyła jako określenie jednej z wersji wyposażenia.
Europa.
Choć w 1996 roku do sprzedaży w Europie wprowadzono lokalny model Opel Sintra, to w tym samym czasie General Motors zdecydowało się poszerzyć swoje europejskie portfolio o dostosowaną do lokalnych wymogów odmianę Pontiaca Trans Sport II. Tym razem samochód nie był jednak oferowany ze znaczkiem Pontiaka, lecz Chevroleta. Chevrolet Trans Sport był sprzedawany w wybranych krajach Europy Zachodniej, m.in. we Francji czy Szwecji aż do 2005 roku.

</doc>
<doc id="1500683" url="https://pl.wikipedia.org/wiki?curid=1500683" title="Łuków Łapiguz">
Łuków Łapiguz

Łuków Łapiguz – stacja kolejowa w Łukowie (ul. Warszawska), w województwie lubelskim, w Polsce. Zatrzymują się tu pociągi Przewozów Regionalnych odjeżdżające do Terespola, Białej Podlaskiej, Międzyrzeca Podlaskiego, Łukowa, Ryk, Dęblina, Puław, Nałęczowa i Lublina.
W roku 2017 przystanek obsługiwał 100–149 pasażerów na dobę.
W pobliżu stacji znajdują się przystanki PKS umożliwiające dojazd autobusem m.in. do Stoczka Łukowskiego, Żelechowa oraz Garwolina.

</doc>
<doc id="1500685" url="https://pl.wikipedia.org/wiki?curid=1500685" title="Grammatostomias dentatus">
Grammatostomias dentatus

Grammatostomias dentatus – gatunek głębinowej ryby z rodziny wężorowatych (Stomiidae). Spotykany na głębokościach do 3786 m. Maksymalna długość osobników tego gatunku wynosi 15,9 cm.

</doc>
<doc id="1500686" url="https://pl.wikipedia.org/wiki?curid=1500686" title="Ticinosuchus">
Ticinosuchus



</doc>
<doc id="1500689" url="https://pl.wikipedia.org/wiki?curid=1500689" title="We Bring The Noise">
We Bring The Noise



</doc>
<doc id="1500690" url="https://pl.wikipedia.org/wiki?curid=1500690" title="Psy 2">
Psy 2



</doc>
<doc id="1500692" url="https://pl.wikipedia.org/wiki?curid=1500692" title="Traktat pokojowy w Sevres 1920">
Traktat pokojowy w Sevres 1920



</doc>
<doc id="1500693" url="https://pl.wikipedia.org/wiki?curid=1500693" title="Psusennes II">
Psusennes II

Psusennes II - faraon, władca starożytnego Egiptu z XXI dynastii, panował prawdopodobnie w latach 960-946 p.n.e. 
Był synem Pinodżema II i królowej Isetemachbit IV lub, według oceny K. Kitchena, synem Siamona. W czasie jego panowania w Tanis, w Tebach władzę sprawował arcykapłan Amona imieniem Psusennes. Istnieje hipoteza identyfikująca obie te postaci jako jednego władcę, sprawującego władzę królewską w Tanis i kapłańską w Tebach. W czasie jego panowania jednym z najbardziej wpływowych dostojników w państwie był Szeszonk, nomarcha Herakleopolis i jeden z wodzów armii, pod naciskiem którego Psusennes zgodził się wydać za mąż swoją córkę - Maatkare II za syna Szeszonka, późniejszego Osorkona I. Pod jak dużym wpływem Szeszonka był Psusennes II, świadczy tekst dekretu, wyryty na steli z Abydos, w którym Psusennes zwraca się do wyroczni Amona z pytaniem o ustanowienie kultu pośmiertnego Nimlota - ojca Szeszonka. Według hieroglificznego tekstu Amon z zachwytem zezwala na kult Nimlota, wychwalając Szeszonka za ten pomysł. Koszty całego przedsięwzięcia mają pokryć po połowie Szeszonk i Psusennes. Zapewne wszystkie te działania ze strony Szeszonka zmierzały ku jednemu celowi - objęciu władzy. Tak też się stało, bowiem po śmierci Psusennesa władzę rzeczywiście objął Szeszonk, zasiadając na tronie jako Król Górnego i Dolnego Egiptu Szeszonk I, dając tym samym początek XXII dynastii libijskiej.

</doc>
<doc id="1500694" url="https://pl.wikipedia.org/wiki?curid=1500694" title="Ain’t Misbehavin’">
Ain’t Misbehavin’

Ain’t Misbehavin’ – piosenka napisana w 1929 przez Harry’ego Brooksa, Fatsa Wallera (muzyka) i Andy’ego Razafa (tekst). Tego samego roku Waller nagrał jej oryginalną wersję, którą później wykonał w filmie "Stormy Weather" z 1943 roku. Utwór wykonało od tego czasu wielu artystów, wśród których byli m.in. Ella Fitzgerald, Louis Armstrong, Art Tatum, Johnnie Ray, Ray Charles oraz Bill Haley &amp; His Comets. W 1960 roku Tommy Bruce i The Bruisers nagrali własną wersję „Ain’t Misbehavin'”, która uplasowała się na miejscu #3 brytyjskiej listy przebojów. Leon Redbone wykonał piosenkę w 1976 roku w popularnym programie telewizyjnym "Saturday Night Live". Hank Williams, Jr. ze swoją wersją utworu zajął pozycję #1 w zestawieniu "Billboard" Hot Country Songs w 1986. „Ain’t Misbehavin’” była tytułową piosenką musicalu z 1978 roku o tym samym tytule.
Oryginalne nagranie „Ain’t Misbehavin’” w wykonaniu Fatsa Wallera otrzymało nagrodę Grammy Hall of Fame Award w 1984. Jest ono również jednym z pięćdziesięciu utworów włączonych do National Recording Registry przez Bibliotekę Kongresu Stanów Zjednoczonych w 2004.
W 2001 roku „Ain’t Misbehavin’” wybrana została jedną z 365. Songs of the Century, zestawienia stworzonego przez RIAA.

</doc>
<doc id="1500696" url="https://pl.wikipedia.org/wiki?curid=1500696" title="Under Beskyttelse av Morke">
Under Beskyttelse av Morke

Under Beskyttelse av Morke – minialbum norweskiego zespołu black metalowego Darkthrone wydany 2 sierpnia 2005 roku przez wytwórnię płytową Disign Warks na terenie Japonii. Zawiera nagrania powstałe w 1992 roku, pochodzące z prób poprzedzających produkcję albumu Under a Funeral Moon.

</doc>
<doc id="1500704" url="https://pl.wikipedia.org/wiki?curid=1500704" title="Historia Gruzji">
Historia Gruzji

Pochodzenie nazwy kraju.
Używana w większości języków nazwa Gruzji pochodzi prawdopodobnie z praindoeuropejskiego określenia gór lub perskiego słowa "gorg" (گرگ) – „wilk”. Nazwa ta w wielu językach została dodatkowo nieco przekształcona pod wpływem greckiego georg (γεωργ) – „rolnictwo”; przekształcenie to związane jest też z osobą Świętego Jerzego – patrona kraju, którego imię nawiązuje do tak brzmiącej nazwy państwa (gr. "Geôrgios", gruz. "Giorgi", ros. "Gieorgij").
Gruzini określają swój kraj mianem Sakartwelo (საქართველო), co pochodzi od nazwy własnej Gruzinów w swym ojczystym języku – Kartwelebi (ქართველები), co z kolei ma jakoby wywodzić się od przodka całego narodu – władcy Kartlosa – syna biblijnego Togarmy, wnuka Gomera, prawnuka Jafeta, a praprawnuka Noego.
Prehistoria.
Najstarsze ślady ludzkiej obecności na terenie Gruzji pochodzą z wczesnej epoki kamiennej (paleolitu) i liczą ok. 1,8 mln lat, przy czym nie był to Homo sapiens, który powstał najwcześniej 300 tys. lat temu. W późnym neolicie i we wczesnym eneolicie (epoce miedzi) – 6.000–4.500 r. p.n.e. we wschodniej Gruzji istniały już stałe osady, których ludność trudniąca się rolnictwem, osiągnęła w tej dziedzinie relatywnie wysoki poziom technologiczny.
Epoki brązu i żelaza.
W epoce brązu kultura kuro-arakska.
Starożytność.
W okresie starożytnym na terenie obejmującym obszary dzisiejszej Gruzji istniało kilka organizmów państwowych. Najwcześniej na kartach historii pojawiła się Diaocha, a następnie – Kolchida i Iberia.
Diaocha.
Pierwsze wzmianki o organizmach państwowych na terytorium dzisiejszej Gruzji pochodzą ze źródeł urartyjskich z XII wieku p.n.e., kiedy to na terenach północno-wschodniej Anatolii (i części ziem Gruzji) istniało państwo Diaocha, które prowadziło wojny z Urartu i ostatecznie zostało przez nie podbite. Część badaczy sądzi, iż Diaocha nie było państwem, lecz związkiem plemion ludów protokartwelskich.
Z uwagi na niewielką liczbę źródeł starożytnych, dotyczących tego państwa, trudno prześledzić jego historię, która jest znana tylko fragmentarycznie. Wiadomo m.in., iż w 1112 r. p.n.e. władca Diaochy Sijen został wzięty do niewoli przez asyryjskiego króla – Tiglat-Pilesera I. W 845 r. p.n.e. Asyria pod władzą Salmanasara III ostatecznie podbiła Diaochę i kraj ten stał się jej lennikiem. W bliżej nieznanych okolicznościach Diaocha odzyskała niezależność, gdyż wiadomo, iż IX i VIII w. p.n.e. Diaocha prowadziła długotrwałe wojny z Urartu, które osłabiły kraj. Ostatnie wzmianki o tym państwie pochodzą z lat 60. VIII w. p.n.e. Najprawdopodobniej wówczas lub wkrótce potem osłabiony kraj został podbity przez Kolchidę.
Władca Asyrii – Sargon II w 772 r. p.n.e., który dla ograniczenia możliwości buntów i powstań podbitych ludów, stosował politykę masowych przesiedleń całych grup ludności w obrębie swego państwa, osiedlił w nizinnych częściach dzisiejszej Gruzji wielu Żydów z zajętej przez siebie Palestyny.
Kolchida i Iberia (Kartlia).
W połowie I tysiąclecia p.n.e. na terenie Gruzji powstały dwa państwa: Kolchida i Iberia. Utrzymywały one stosunki handlowe z sąsiadami, a także państwami greckimi, skąd przybyło wielu osadników. Ludność obu państw stanowili przodkowie Gruzinów – plemiona kartwelskie; w miastach zaś, zwłaszcza na wybrzeżu, istniały liczne kolonie greckie i faktorie handlowe, które zaczęły powstawać już ok. 1000 roku p.n.e. Największymi z nich były Fasis (obecnie Poti), Cziczwnari (Kobuleti), Gienos (Oczamczira), Dioskuria (Suchumi), Pitnunt (Picunda) i in.
Kolchida.
Pierwszym niewątpliwie gruzińskim państwem była Kolchida, leżąca na czarnomorskim wybrzeżu Gruzji. Państwo to powstało połowie I tysiąclecia p.n.e., zaś najstarsze wzmianki o nim pochodzą od greckich autorów – Pindara i Ajschylosa; pojawia się ono także w micie o złotym runie.W końcu V w. p.n.e. terytorium państwa kolchidzkiego zostało ograniczone do obszarów doliny rzeki Rioni. 
Iberia.
Na wschodzie dzisiejszej Gruzji w IV wieku p.n.e. liczne wojny plemienne doprowadziły do powstania państwa określanego mianem Iberii (kaukaskiej); w historiografii gruzińskiej funkcjonuje określenie Kartlia. Według tradycji, kraj ten powstał ok. 300 r. p.n.e., zjednoczony przez króla Farnawaza, założyciela dynastii Farnawazów (który według jednej z legend był też twórcą alfabetu gruzińskiego); stolicą tego państwa była Mccheta.
Okres do podboju rzymskiego.
Między 653 r. p.n.e. a 333 r. p.n.e. tereny dzisiejszej Gruzji były często obiektem najazdów i podbojów, najpierw ze strony Medów, potem Persji, a następnie wojsk Aleksandra Macedońskiego. Jakkolwiek ani Kolchida, ani Iberia nie weszły w skład państwa Aleksandra, ani też powstałych na jego gruzach państw hellenistycznych, to wpływ kultury greckiej na oba te kraje był bardzo duży; w miastach Kolchidy mówiono głównie po grecku. W Iberii język grecki nie był tak rozprzestrzeniony; część populacji mówiła natomiast w języku ormiańskim.
Przez cały II wiek p.n.e. Kolchida i Iberia znajdowały się w sferze oddziaływań 3 ówczesnych lokalnych potęg: republiki rzymskiej, Wielkiej Armenii i królestwa pontyjskiego. W 189 r. p.n.e. Armenia podbiła większość obszaru Iberii, zaś w latach 120–65 p.n.e. sojusznik Armenii – władca Pontu Mitrydates Eupator całą Kolchidę włączył w skład swego państwa (obejmującego wówczas już całą Azję Mniejszą i wschodnie wybrzeża Morza Czarnego).
Podbój rzymski.
W 65 r. p.n.e. wojska rzymskie pod wodzą Pompejusza Wielkiego, walcząc z Pontem i Armenią wtargnęły na tereny należącej do Pontu Iberii, lecz nie mogąc dokonać całkowitego ich podboju, wycofały się.Mimo to Iberia znalazła się pod politycznym wpływem Rzymu, który np. w 36 r. p.n.e. wymógł na Farnawazie II przyłączenie się do kampanii przeciwko Albanii Kaukaskiej.
Do 65 r. p.n.e. w wyniku wojny z Rzymem i Partią Armenia utraciła większość swego terytorium, a państwo pontyjskie przestało istnieć, włączone w skład państwa rzymskiego. Wchodząca dotąd w skład Pontu Kolchida stała się prowincją Lazyka (Egrisi), zarządzaną przez rzymskiego legata.
Niedługo potem tereny Gruzji stały się centrum walki pomiędzy Rzymem a Persją o władzę nad obszarami Bliskiego Wschodu.Jedynie w krótkim okresie w II wieku n.e., za rządów Farasmenesa II Iberia uzyskała pełną niezależność i wzmocniła się na tyle, że mogła odzyskać na osłabionej Armenii część utraconych niegdyś ziem. W III wieku Rzym ostatecznie zrezygnował z prób opanowania Albanii i Armenii, które znalazły się pod wpływem Persji. Lazyka (gruz. Egrisi) (obecnie częściowo turecki Lazystan, a częściowo gruzińska Adżaria), uzyskała względną niezależność; pod koniec III stulecia na jej terenie powstało Królestwo Lazyckie, które istniało ponad 250 lat, tj. do czasu podboju bizantyjskiego w 562 r.
Przyjęcie chrześcijaństwa.
Do czasu przyjęcia chrześcijaństwa zamieszkujące Gruzję ludy wyznawały mitraizm i zoroastryzm. Chrześcijaństwo stało się religią państwową Iberii (Kartlii) za panowania Miriana III. Według tradycji, główną rolę w tej decyzji króla odegrała święta Nino. Dokładna data tego wydarzenia nie jest znana, najczęściej przyjmuje się rok 327 (niekiedy pada też data 317, 324, 337).
Schyłek starożytności.
Przez większą część IV I V wieku Iberia znajdowała się we władzy Persji i była zarządzana przez mianowanych przez szacha namiestników. Pod koniec V wieku Wachtang Gorgasali wzniecił powstanie, które wyzwoliło kraj; w okresie następnym władca ten przeprowadził kilka wojennych kampanii przeciw Persji i Bizancjum. Okres niepodległości nie trwał jednak długo – po śmierci syna Wachtanga – Dagi w 514 r. Iberia ponownie popadła w zależność od Persji. Tym razem jednak miała pewną autonomię – lokalni możni współdecydowali w wyborze namiestnika.
W VI wieku stolicą Iberii stało się Tbilisi.
Średniowiecze.
Podbój arabski.
Do końca VII wieku całe Zakaukazie zostało podbite przez arabski kalifat. We wschodniej części Gruzji powstał emirat tbiliski, podległy władcom w Bagdadzie.
Zjednoczenie Gruzji.
W wyniku osłabienia kalifatu w IX wieku z południowo-zachodniej Gruzji udało się wyprzeć Arabów, dzięki czemu mogło powstać nowe państwo, na czele którego stanął Aszot I z dynastii Bagratydów. Państwo to objęło księstwa Tajk (Tao) i Klardżeti (stąd znane było jako Tao-Klardżeti) oraz pewną liczbę mniejszych posiadłości feudalnych, jakie istniały w tej części Gruzji. Formalnie kraj znajdował się w zależności lennej od Bizancjum (jako Kuropalatynat Iberii), niemniej jednak w rzeczywistości władza zwierzchnia cesarzy miała czysto formalny charakter. Stolicą była Ardanuç (obecnie na terenie Turcji).
Na przełomie IX i X wieku Arabowie zostali ostatecznie wyparci z całego Zakaukazia; wkrótce też i Bizancjum musiało zrezygnować z próby panowania na tym obszarze. Na terenie dzisiejszej Gruzji powstało kilka kolejnych państw feudalnych. Prócz Tao-Klardżeti były to Abchazja (Królestwo Abchazji) (na zachodzie), Iberia (Kartlia) (w centrum) oraz Kachetia i Heretia (na wschodzie). Między nimi toczyły się częste wojny, które zakończyły się na początku X wieku. Wówczas bowiem władca Tao-Klardżeti Dawid III Kuropalati podbił Kartlię, a w 1001 r. Bagrat III z dynastii Bagratydów, zostając władcą Abchazji odziedziczył tron Tao-Klardżeti po śmierci króla Dawida. W latach 1008–1010 Bagrat podbił Kachelię i Heretię, stając się tym samym pierwszym królem zjednoczonej Gruzji.
Od 2. połowy XI wieku Gruzja stała się obiektem najazdów Turków seldżuckich. W 1071 r. w wielkiej bitwie pod Manzikertem (1071) Turcy pokonali połączone siły bizantyjsko-ormiańsko-gruzińskie i w wyniku tego do 1081 r. większa część Gruzji została podbita przez Seldżuków. W skład państwa gruzińskiego (ze stolicą w Kutaisi) wchodziła już tylko Abchazja, Swanetia, Racza, Chewi i Chewsuretia.
Dawid Budowniczy i odbudowa pozycji państwa.
XI i XII wiek to okres największej politycznej potęgi i rozkwitu ekonomicznego oraz kulturalnego feudalnej Gruzji. Król Dawid IV Budowniczy, który objął tron w 1089 r. w wieku lat 16, po śmierci ojca – Jerzego II, natychmiast po objęciu władzy rozpoczął organizowanie armii zdolnej odeprzeć regularne ataki Seldżuków. Pierwsza Krucjata (1096–1099), poprzez odciągnięcie głównych sił Turków i osłabienie ich wojsk, w połączeniu z tworzoną od kilku lat silną armią gruzińską umożliwiła Dawidowi osiągnięcie swego celu – od 1097 r. zaprzestał on płacenia Turkom daniny, a wkrótce potem mógł rozpocząć wojny mające na celu odzyskanie utraconych niegdyś przez Gruzję ziem. Także i ten cel został w dużej części osiągnięty – po kilku latach poza władzą Dawida pozostały tylko Tbilisi i Heretia.W 1103 r. król przeprowadził reorganizację Gruzińskiego Kościoła Prawosławnego i wyznaczył jej katolikosa.W latach 1103–1105 Dawid podbił także Hereti, a między 1110 i 1118 rokiem – całą dolną Kartlię; w wyniku tego z gruzińskich ziem jedynie Tbilisi pozostało we władzy Tuków, stanowiąc izolowaną enklawę na terenie państwa gruzińskiego. Wkrótce jednak i to miasto wróciło w skład Gruzji – w 1121 r. wojska gruzińskie odparły silną armię turecką w bitwie pod Didgori, po czym zdobyły Tbilisi, gdzie Dawid przeniósł stolicę państwa. W ciągu kolejnych kilku lat Gruzja podbiła także zachodni Szyrwan i północną Armenią, zaś Dawid koronował się królem Armenii. W chwili śmierci tego władcy, w 1125 r. Gruzja miała status lokalnego mocarstwa.
W latach 1118–1119 dla zapewnienia silnej i gotowej do walki armii Dawid przesiedlił na zdobyte na Seldżukach tereny ok. 40 tys. połowieckich rodzin, spośród których każda miała obowiązek wystawiania jednego żołnierza.
Następcy Dawida IV (Dymitr I, Dawid V i Jerzy III) kontynuowali wysiłki mające na celu poszerzenie obszaru Gruzji kosztem górskich ludów Kaukazu oraz dążyli do dalszego podboju Szyrwanu.
Królowa Tamara i złoty wiek w historii Gruzji.
Na panowanie prawnuczki Dawida Budowniczego – królowej Tamary (1184–1213) przypadł okres największej potęgi Gruzji w całej jej historii. W latach 1194–1204 gruzińskie wojska odparły kilka tureckich ataków z południa i południowego wschodu, a następnie weszły do zajmowanej dotąd przez Turków południowej Armenii. W konsekwencji tego duża część tego kraju (w tym m.in. Karin, Erzincan i Wan) została protektoratem gruzińskim, zarządzanym przez lokalnych (tureckich) emirów.
Po zdobyciu Konstantynopola przez uczestników IV Krucjaty i likwidacji cesarstwa bizantyjskiego w 1204 r., Tamara zorganizowała wyprawę wojenną i zajęła byłe bizantyjskie prowincje Lazona i Pariadria, z których po gruzińskim podboju zorganizowane zostało w 1205 r. Cesarstwo Trapezunckie; pierwszym jego cesarzem został krewniak gruzińskiej królowej Aleksy I Wielki Komnen. Przez cały okres swego istnienia, tj. przez ponad 200 lat Cesarstwo Trapezunckie było zależne od Gruzji.W 1210 r. Gruzja zaatakowała północną Persję (obszar dzisiejszego Azerbejdżanu Irańskiego) i zdobyła wiele miast, w tym Marand, Ardabil, Tebriz, Zandżan i Kazwin. Część podbitych ziem przekształcona została w gruziński protektorat; w wyniku wojny z 1210 r. Gruzja osiągnęła największy w swej historii zasięg terytorialny. Oficjalny tytuł Tamary oznaczał: „"Królowa Abchazów, Kartwelów, Ranów, Kachów i Ormian, szachini Szyrwanu i szachinszachini, suweren Wschodu i Zachodu"”.
Rozwój ekonomiczny i kulturalny.
W okresie panowania Tamary kraj rozwijał się także pod względem ekonomicznym i kulturalnym. Relatywnie wysoki poziom rolnictwa umożliwił rozwój rzemiosła i handlu, co z kolei spowodowało szybki rozwój miast.
Wysoki poziom rozwoju osiągnęła kultura (filozofia, literatura, historiografia) i sztuk oraz rzemiosło artystyczne (złotnictwo, budownictwo, malarstwo, miniatura, ceramika itd.). Z tej epoki pochodzi gruzińska epopeja narodowa autorstwa Szoty Rustawelego – "Witeź w tygrysiej skórze".Centrami gruzińskiej kultury i sztuki w owym okresie były – podobnie jak w innych częściach chrześcijańskiego świata – klasztory (monastyry).
Podbój mongolski.
Upadek potęgi Gruzji nastąpił nagle. W latach 20. XIII wieku Mongołowie, kontynuując swe podboje, przeszli przez Azję Mniejszą do Zakaukazia i zajęli znaczną część Gruzji, całą Armenię i środkową Anatolię, włączając je do swego państwa.
W 1243 r. gruzińska królowa Rusudan zawarła z Mongołami pokój, ustępując im zależne od Gruzji małe państwa, m.in. zachodni Szyrwan (obecnie Nachiczewan), zobowiązując się płacić im daninę oraz godząc się na utratę dużych części państwa. Zajęte przez Mongołów Tbilisi formalnie pozostało stolicą, niemniej jednak królowa nie powróciła do tego miasta, aż do swej śmierci w 1245 r. rezydując w Kutaisi. W konsekwencji takich warunków pokojowych kraj znacznie osłabł I rozpoczął się proces jego rozpadu. Dżawachetia – jedna z południowych prowincji, zawarła z Mongołami separatystyczny pokój i w 1266 r. faktycznie oddzieliła się od Gruzji.
Pomiędzy 1259 a 1330 rokiem Gruzja zmuszona była prowadzić ciągłą walkę o niezależność z mongolskimi władcami z dynastii Ilchanidów. Pierwsze powstanie przeciw Mongołom, któremu przewodził król Dawid VI, rozpoczęło się w 1259 i trwało blisko 30 lat. Następnie walkę kontynuowali Dymitr II (1270–1289) i Dawid VIII (1293–1311), jednak dopiero Jerzy Wspaniały (1314–1346), dzięki wewnętrznemu osłabieniu mongolskiego imperium ostatecznie zaprzestał płacenia daniny i wyzwolił kraj spod obcego jarzma. Władca ten doprowadził też do przywrócenia Gruzji granic z 1220 r. oraz ponownie przywrócił wasalne stosunki z Cesarstwem Trapezunckim. Pod rządami Jerzego V władza królewska umocniła się, a kraj odzyskał polityczne i gospodarcze znaczenie.
W latach 1386–1403 Gruzja ośmiokrotnie była obiektem najazdów Tamerlana, co znacząco zniszczyło infrastrukturę państwa i jego gospodarkę, a w konsekwencji przybliżyło rozpad.
Nowożytność – Gruzja pomiędzy Iranem, Turcją a Rosją.
Walka z Turcją i Iranem.
W XV wieku, państwo gruzińskie stało się izolowanym krajem chrześcijańskim, otoczonym ze wszystkich stron przez muzułmańskich sąsiadów. Kontakt Gruzji z nieislamskim światem ograniczał się praktycznie do genueńskich kolonii na Krymie. Ten i inne czynniki spowodowały upadek gospodarczy i polityczny kraju, którego wynikiem był podział państwa na niezależne państewka: Królestwo Kartlii, Królestwo Kachetii i Królestwo Imeretii, a następnie na dalsze mniejsze organizmy, jaki nastąpił po 1460 roku
Od XV wieku Gruzja znajdowała się w strefie wpływów potężnych sąsiadów – Persji i Imperium Osmańskiego i zmuszona była do częstych wojen w obronie swej niezależności. W 1555 r. Turcja i Persja podpisały porozumienie pokojowe, które dzieliło ich strefy wpływów na Zakaukaziu. Zgodnie z jego postanowieniami, Imeretia znalazła się w obszarze oddziaływania Turcji, a Kartlia i Kachetia – Persji.
Izolacja polityczna i gospodarcza spowodowały znaczne zubożenie kraju – brak pieniądza kruszcowego spowodował częściowe przywrócenie handlu wymiennego; systematycznie spadał poziom urbanizacji i zamożność mieszkańców miast. Sytuacja taka z łatwością mogłaby się skończyć popadnięciem w zależność od któregoś z islamskich sąsiadów, jednak chęć zachowania wzajemnej równowagi między Turcją a Persją powodowała, iż druga strona w obawie przed wzrostem potęgi konkurenta nie pozwalała na aneksję Gruzji. Niemniej jednak władcy i elity gruzińskie zdawały sobie sprawę z sytuacji i dlatego pojawienie się kolejnego mocarstwa w regionie – Cesarstwa Rosyjskiego, pokrewnego Gruzji religijnie i kulturowo, zostało bardzo dobrze odebrane wśród mieszkańców Gruzji, zwłaszcza iż kraj ten posiadał już doświadczenia z różnorakich kontaktów z Rusią z czasów sprzed najazdu mongolskiego (m.in. królowa Tamara miała przez pewien czas za męża ruskiego księcia) i były to doświadczenia na ogół pozytywne.
XVIII wiek i zajęcie kraju przez Rosję.
Ekspansja Rosji na południe w rejonie Kaukazu spowodowała pojawienie się regularnych kontaktów z Gruzją. Władcy państewek gruzińskich mieli teraz możliwość oparcia się na rosyjskiej potędze w swych działaniach obronnych wobec tureckich i irańskich zakusów na ich ziemie.
Kontakt z Rosją spowodował także początek odrodzenia gruzińskiej kultury – za pośrednictwem rosyjskim do odizolowanej dotychczas Gruzji napływały nowe trendy z Europy – m.in. pod tym wpływem władca Kartlii Wachtang VI wprowadził nowy kodeks praw, podjął starania mające na celu poprawę sytuacji ekonomicznej swego państwa, oraz zapoczątkował druk książek w języku gruzińskim (1709 r.). Ponieważ reformy w Kartlii i jej bliski sojusz z Rosją mogły zagrozić interesom Turcji, dokonała ona inwazji, w wyniku czego król musiał uciec do Rosji.
Z kolei król Herakliusz II (1762–1798) zjednoczył Kartlię i Kachetię, przez co w połączeniu z reformami wzmocnił pozycje państwa. Za jego rządów w Gruzji rozpoczęła się epoka Oświecenia – odrodziła się rodzima kultura, ponownie zaczęły powstawać utwory literackie. Herakliusz dążył do militarnego sojuszu z Rosją, wymierzonego w Turcję (i – w mniejszym stopniu – w Iran). Katarzyna II prowadząca Turcją wojny z jednej była zainteresowana takim sojuszem, ale z drugiej – nie chciała angażować dużych sił na Zakaukaziu. Ostatecznie w latach 1769–1772 wojska gruzińskie w walce z Turkami wspierał niezbyt liczny kontyngent rosyjski pod dowództwem Gottloba Heinricha von Tottlebena.W 1783 r. Rosja i Gruzja podpisały traktat gieorgijewski, na mocy którego królestwo Kartlii-Kachetii zostało rosyjskim protektoratem w zamian za zobowiązanie Rosji do obrony jego terytorium. Niemniej jednak mimo traktatu już kilka lat później w 1787 r. w trakcie kolejnej wojny rosyjsko-tureckiej rosyjskie wojska wyszły z Gruzji pozostawiając ją bez pomocy.
W 1795 szach perski Agha Mohammad Chan Kadżar najechał Gruzję i zrównał z ziemią Tbilisi. Rosja próbowała dokonać odwetu, ale po śmierci Katarzyny II jej następca Paweł odwołał wysłane w tym celu wojska.
Po śmierci Herakliusza w kraju rozpoczęła się walka o władzę, w czasie której jeden z pretendentów do tytułu zwrócił się o pomoc do Rosji. Spowodowało to dość nieoczekiwany dla zainteresowanych skutek w postaci tego, iż 8 stycznia 1801 r. car Paweł I podpisał ukaz o aneksji państwa Kartlii-Kachetii. Ukaz ten po śmierci Pawła I potwierdził jego następca Aleksander I (12 września 1801 r.)W maju 1801 r. rosyjski generał Karl von Knorring usunął pretendenta do gruzińskiego tronu – Dawida i zarząd kraju przekazał Iwanowi Łazariewowi. Gruzińska szlachta nie uznawała tego posunięcia aż do kwietnia 1802 r., kiedy to Knorring zebrał licznych przedstawicieli gruzińskiej arystokracji w katedrze w Tbilisi i zmusił ich do złożenia przysięgi wierności rosyjskiemu władcy. Ci, którzy odmówili, zostali aresztowani.
W 1810 r. Rosja złamała opór władcy Imeretii Solomona II, pozbawiła go tronu i Imeretia weszła w skład Rosji.
W latach 1803–1878 w rezultacie wojen rosyjsko-tureckich także pozostałe historyczne ziemie Gruzji weszły w skład państwa rosyjskiego.
Gruzja w składzie Cesarstwa Rosyjskiego.
Zajęcie Gruzji przez Rosję spowodowało likwidację zagrożenia ze strony Persji. Już w 10 lat po zniszczeniu Tbilisi, w 1805 r. Persowie pod wodzą księcia Abbasa Mirzy ponownie próbowali najechać Gruzję, lecz zostali odparci przez Rosjan.
Rosjanie w ramach umacniania się w zajętym kraju zlikwidowali autokefalię lokalnej cerkwi prawosławnej – patriarcha został wysłany w głąb Rosji, a Gruziński Kościół Prawosławny stał się egzarchatem Cerkwi Rosyjskiej.
Polityka carska zaczęła powodować opór wśród elit gruzińskiego narodu. M.in. grupa młodych szlachciców, zainspirowana powstaniem dekabrystów (1825) i polskim powstaniem listopadowym (1830) zorganizowała spisek mający na celu wyzwolenie kraju. Plan zakładał zwabienie na bal wszystkich przedstawicieli carskiej administracji i zabicie ich, co miało być początkiem ogólnonarodowego zrywu. Zamiary te nie zostały zrealizowane – 10 grudnia 1832 r. spiskowcy zostali aresztowani i zesłani w odległe rejony Rosji. Z kolei w 1841 r. miało miejsce powstanie chłopów gruzińskich; w tym jednak przypadku głównym powodem jego wybuchu były kwestie ekonomiczne.
Po 1845 r. polityka caratu uległa ostrej zmianie – znacznie złagodzono restrykcje i starano się zjednać sobie gruzińską arystokrację.
Przemiany społeczne.
W chwili, gdy Rosja zajmowała ziemie Gruzji, gruzińskie społeczeństwo żyło w strukturze feudalnej. Najwyższą warstwę społeczeństwa stanowili lokalni możni, którzy jednak wraz z zajęciem Gruzji przez Rosję utracili dużą część swej dotychczasowej pozycji – władze carskie często, by uniknąć prób zrzucenia obcej władzy przesiedlały ich w odległe rejony Rosji (nie miało to jednak charakteru zesłania – wysiedleńcy otrzymywali tam duże nadziały ziemi, zabierali też swój majątek).Kolejną grupę stanowiła szlachta, stanowiąca ok. 5% społeczeństwa i posiadająca liczne przywileje. Do nich należała większość ziemi, na której pracowali chłopi, stanowiący zdecydowaną większość pozostałej części społeczeństwa. Z racji zniszczenia gospodarki położenie ekonomiczne chłopów było bardzo złe – często w kraju pojawiał się głód, powodujący zamieszki. Już wkrótce po zajęciu Gruzji przez Rosję, w 1812 r. w Kartlii wybuchło powstanie chłopskie, skierowane przeciwko możnym, którego przyczyną był właśnie głód. Mieszczaństwo, z racji wyludnienia się miast w XVI i XVII wieku, było dość nieliczne i w dużej mierze składało się z elementów obcych (zwłaszcza Ormian). Wraz z rozwojem kapitalizmu liczba mieszczan rosła, a wraz z nią – jej pozycja społeczna; wkrótce spośród tej grupy wykształciła się klasa średnia.
W 1861 r. car Aleksander II Romanow zlikwidował w Rosji pańszczyznę, jednak reforma ta nie objęła Gruzji, gdyż car zdawał sobie sprawę, iż zniesienie pańszczyzny spowodowałoby ponowną utratę, niedawno odzyskanego poparcia dla caratu wśród gruzińskiej szlachty. Władze próbowały zatem opracować jakieś formy kompromisu. Ostatecznie pierwsi chłopi zostali uwolnieni w 1865 r., a cały proces ten trwał kilka lat, zaś z jego wyniku żadna grupa społeczna nie była zadowolona.
Za Mikołaja I Gruzja stała się miejscem zesłania dla członków sekt prawosławnych (jak np. mołokanie i duchoborcy); z jednej strony miało to na celu pozbycie się ich z terenu Rosji, a z drugiej – umacniało rosyjską obecność w regionie.
Narodziny ruchu gruzińskiego narodowego.
Gruziński ruch narodowowyzwoleńczy zaczął się rodzić w połowie XIX wieku głównie wśród potomków szlachty, często studentów kształcących się w Rosji. Jednym z pionierów tego ruchu był książę Ilja Czawczawadze (gruz. "ილია ჭავჭავაძე"). Ruch ten przynajmniej początkowo nie zakładał walki zbrojnej, lecz umacnianie gruzińskich tradycji i dumy z własnego pochodzenia oraz historii. W okresie następnym celem nacjonalistów stała się walka o poprawę ekonomicznej pozycji gruzińskich mieszczan w porównaniu z dominującymi Ormianami i Rosjanami.
Polityczne aspekty ruchu nie były podkreślane; były one mało sprecyzowane i często dość oderwane od rzeczywistości – jeden z bardziej rozpowszechnionych projektów zakładał odrodzenie państwa gruzińskiego obejmującego m.in. Armenię i Azerbejdżan.
Schyłek rosyjskiego panowania.
Po zabójstwie cara Aleksandra II władze zaczęły postrzegać wszelkie przejawy nacjonalizmu (z wyjątkiem rosyjskiego), jako element mogący zagrozić stabilności i jedności państwa i w związku z tym zaostrzyły politykę. Dotknęło to także Gruzję, stanowiącą dotąd część Namiestnikowstwa Kaukaskiego, która została zredukowana do pozycji zwykłej guberni. Ograniczono nauczanie języka gruzińskiego, zaś samo używanie słowa "Gruzja" zostało zakazane w pismach drukowanych.
Budowa kapitalizmu, rozwój miast i przemysłu rodziły różnorakie konsekwencje. Jedną z nich było to, iż pod koniec XIX wieku w Gruzji pojawiły się idee socjalistyczne. W 1893 została utworzona pierwsza marksistowska organizacja gruzińska Mesame dasi.
W tym samym okresie, ze zbliżonych powodów nasiliły się napięcia pomiędzy Gruzinami a mniejszością ormiańską. Żyjący od dawna w miastach Ormianie stanowili konkurencję dla aspirujących do pozycji burżuazji gruzińskich ex-chłopów, po uwolnieniu z pańszczyzny osiedlających się w miastach.
W latach 90. XIX wieku i na początku wieku XX przez Gruzję przetoczyła się fala niepokojów – strajków, inspirowanych przez różne rosyjskie partie polityczne. Kulminacją strajków oraz zbrojnych zamieszek była rewolucja 1905 r.W 1906 r. w Gruzji przeprowadzono wybory do Dumy (rosyjskiego parlamentu).
W 1914 r. w związku z wybuchem I wojny światowej 200 tys. Gruzinów zmobilizowano i wysłano na front, jednak sama wojna nie cieszyła się poparciem społeczeństwa. Gdy po stronie Niemiec opowiedziała się granicząca z Gruzją Turcja, poparcie dla wojny wzrosło; Gruzja stała się jednocześnie obszarem przyfrontowym.W tym samym czasie umocniły się tendencje niepodległościowe, które przybierały na sile wraz z rosyjskimi klęskami na froncie i słabnięciem władzy centralnej.
W marcu 1917 r. w Rosji miała miejsce rewolucja lutowa, a w listopadzie – rewolucja październikowa. Przez Rosję przetaczały się fale strajków, zamieszek, a następnie wybuchła wojna domowa. Kraj znalazł się w stanie rozpadu, z czego wiele narodów, w tym Gruzini, chciało skorzystać, by odzyskać niepodległość.
XX wiek.
Sytuacja w Gruzji po rewolucji lutowej.
Po rewolucji lutowej, Rząd Tymczasowy utworzył Specjalny Komitet Zakaukaski do administrowania tym regionem. Po rewolucji październikowej zastąpiono go Komitetem Zakaukaskim.
10 lutego 1918 zebrał się zdominowany przez mienszewików Sejm Zakaukaski, który ogłosił powstanie niepodległej Zakaukaskiej Demokratycznej Republiki Federacyjnej. Przywódcą republiki został Gruzin Nikola Czcheidze.
Demokratyczna Republika Gruzji.
26 maja 1918 r. Gruzja wystąpiła z Zakaukaskiej Demokratycznej Republiki Federacyjnej (dwa dni później uczyniły to także Armenia i Azerbejdżan, co spowodowało likwidację Zakaukaskiej DRF) i w Tbilisi została proklamowana niepodległość Demokratycznej Republiki Gruzji. W chwili ogłoszenia niezależności władze chciały, by obszar nowo powstałego państwa zajmował 107,6 tys. km², tj. dużo więcej, niż Gruzja zajmuje obecnie (57,1 tys. km², a z faktycznie zależnymi od Rosji Abchazją i Południową Osetią – 69,7 tys. km²). W skład Gruzji miały wejść także tereny z przewagą ludności niegruzińskiej. Spowodowało to uwikłanie się kraju w konflikty zbrojne. Obszar i granice Gruzji zmieniały się kilkukrotnie – granica z państwem tureckim początkowo przebiegała podobnie do obecnej, ale po klęsce państw centralnych w listopadzie 1918 roku Gruzja objęła kontrolę nad Artwinią, Ardahanem i południową częścią okręgu Batumi.
Traktat z Sèvres z 1920 roku przyznał także Gruzji prawo do – dotychczas tureckiego – wschodniego Lazystanu wraz z Ryzą i Hopą, którego jednak rząd gruziński się zrzekł, nie chcąc popadać w kolejny konflikt militarny z Turcją.
Z Azerbejdżanem Gruzja była w sporze o okręg zakatalski, jednak nie doszło do konfliktu militarnego.
Z kolei napięcia graniczne z Armenią w rejonie Borczali doprowadziły w grudniu 1918 roku do krótkotrwałej wojny, która została przerwana przez interwencję brytyjską. W jej wyniku powstał neutralny pas w rejonie Lori, zajęty przez Gruzję po upadku niepodległej Armenii w 1920 roku.
Władze w Tbilisi stoczyły także zwycięską wojnę z dążącymi do niepodległości Osetyjczykami z Południowej Osetii
W ciągu trzech lat istnienia niepodległa Gruzja rządzona była przez lokalną socjaldemokrację – mienszewików na czele z Noem Żordanią i Noem Ramiszwilim.
Ustanowienie władzy radzieckiej.
W lutym 1921 roku Gruzja została zaatakowana przez Armię Czerwoną, spiesząca na pomoc gruzińskim bolszewikom, chcącym zbudować w Gruzji komunizm, którzy, mając małe poparcie w społeczeństwie, nie mogli tego celu osiągnąć własnymi siłami. Wojsko radzieckie (11 Armia) szybko opanowało cały kraj – na przełomie lutego marca zajęło większość terenu Gruzji, w tym główne miasta, zaś 16 marca 1921 r. rząd gruziński opuścił kraj i udał się na wygnanie do Turcji.
12 marca 1922 r. powołane do życia zostało państwo pod nazwą Zakaukaska Federacyjna Socjalistyczna Republika Radziecka, w skład którego, na prawach republik związkowych, weszły:
Gruzińska Socjalistyczna Republika Radziecka, Armeńska Socjalistyczna Republika Radziecka i Azerbejdżańska Socjalistyczna Republika Radziecka.
Gruzja w składzie Związku Radzieckiego.
30 grudnia 1922 r. Zakaukaskiej Federacyjnej Socjalistycznej Republiki Radzieckiej (wraz z nią – Gruzińska Socjalistyczna Republika Radziecka) formalnie stała się częścią Związku Radzieckiego. 5 grudnia 1936 Zakaukaska FSRR została rozwiązana, a trzy tworzące ją republiki stały się bezpośrednio częściami składowymi ZSRR.
Próby zbudowania w kraju komunizmu były dla Gruzinów, podobnie jak dla innych narodów ZSRR, ciężkim doświadczeniem. Kolektywizacja rolnictwa, brak swobód obywatelskich, a ponadto represje za rzeczywistą i domniemaną działalność antyradziecką, deportacje i zsyłki, które były szczególnie nasilone w okresie władzy Stalina i dotknęły setki tysięcy mieszkańców kraju. Niemniej jednak skala represji wobec mieszkańców kraju była mniejsza niż w innych częściach ZSRR (np. sąsiedniej Armenii), być może dlatego, iż zarówno radziecki przywódca – Józef Stalin, jak i wielu jego bliskich współpracowników (np. Ławrientij Beria), był Gruzinem. Z tego też względu represje dotykały częściej przedstawicieli mniejszości narodowych, spośród których najbardziej ucierpieli tzw. Turcy Meschetyjscy.
W czasie II wojny światowej Gruzja nie znalazła się pod niemiecką okupacją, choć Niemcy przewidując zajęcie tego terenu rozpoczęli w Gruzji akcję dywersyjną o kryptonimie "Tamara". Mimo iż ostatecznie kraj nie został zajęty przez Wehrmacht, to jednak poniósł duże straty ludnościowe – spośród powołanych do wojska Gruzinów zginęło ok. 350 tys. ludzi.Z kolei spośród gruzińskich jeńców Wehrmacht próbował stworzyć gruzińskie formacje wojskowe (Legion Gruziński – niem. "Georgische Legion"), w którym służyło ok. 1000–1500 osób. Żołnierze tej jednostki nie do końca spełnili niemieckie oczekiwania – w kwietniu 1945 r., gdy klęska Niemiec była oczywista, zbrojnie wystąpili przeciwko Niemcom, w wyniku czego większość z nich zginęła (zdarzenie to określane jest jako bunt na wyspie Texel).
W 1956 r. na fali destalinizacji, w Tbilisi doszło do publicznych demonstracji potępiających rząd radziecki za krytykę pod adresem Stalina. W wyniku użycia broni przez Armię radziecką zginęło ponad 20 osób.W latach 70. na terenie Gruzji pojawił się ruch dysydencki, którego jednym z liderów był późniejszy prezydent kraju – Zwiad Gamsachurdia. Ruch ten początkowo miał charakter głównie nacjonalistyczny i sprzeciwiał się rusyfikacji kraju; w okresie następnym rozwinął się on w kierunku kontestowania radzieckiego systemu gospodarczego i politycznego.
Pozytywnym rezultatem wejścia Gruzji w skład ZSRR był rozwój gospodarczy kraju (intensywny zwłaszcza po II wojnie światowej) – po latach zacofania powstał nowoczesny przemysł, zbudowano drogi, koleje, rozwinęły się miasta. Gospodarka Gruzińskiej SRR, oparta na zbudowanym niemal od podstaw przemyśle oraz rolnictwie wykorzystującym ciepły, podzwrotnikowy klimat czarnomorski (umożliwiający uprawę winorośli, a nawet cytrusów), była jedną z najwydajniejszych w ZSRR.
Autonomiczne części Gruzińskiej SRR.
W skład Gruzji w okresie radzieckim wchodziły 3 autonomiczne jednostki polityczno-administracyjne: Adżarska Autonomiczna Socjalistyczna Republika Radziecka i Abchaska Autonomiczna Socjalistyczna Republika Radziecka oraz Południowoosetyjski Obwód Autonomiczny. Zwłaszcza w Abchazji, której znaczenie gospodarcze było największe, a tradycje i aspiracje niepodległościowe – najsilniejsze, władze starały się prowadzić politykę gruzinizacji, poprzez zachęcanie Gruzinów do osadnictwa na tych ziemiach. Także i rodząca się od lat 70. opozycja polityczna w Gruzji, w kwestii gruzinizacji Abchazji była zgodna z władzami.
Gruzja po rozpadzie ZSRR.
W latach 80., na skutek gorbaczowskiej "pieriestrojki" powtórnie ujawniły się gruzińskie aspiracje niepodległościowe. 31 marca 1991 98,91% Gruzinów opowiedziało się w referendum za niepodległością, która została ogłoszona 9 kwietnia. 26 maja prezydentem Gruzji wybrany został Zwiad Gamsachurdia, który 22 grudnia 1991 r. został obalony przez pucz. W marcu 1992 kolejnym prezydentem Gruzji został były radziecki minister spraw zagranicznych Eduard Szewardnadze. W konsekwencji Gruzję ogarnęła wojna domowa między zwolennikami Szewardnadzego i Gamsachurdii, która nałożyła się na lokalne konflikty zbrojne o charakterze narodowościowym, jakie wybuchły w Południowej Osetii i Abchazji. Przy wsparciu oddziałów wojsk państw sąsiednich – Azerbejdżanu, Armenii i Rosji wojna o władzę w Gruzji zakończyła się zwycięstwem Szewardnadzego, który, by uzyskać to poparcie, podpisał kontrowersyjną umowę o wstąpieniu Gruzji do Wspólnoty Niepodległych Państw.
Mimo zakończenia wojen domowych Szewardnadzemu nie udało się jednak odzyskać zbuntowanych prowincji: Abchazji i Osetii Południowej, które proklamowały niepodległość. Mimo kilku wojen (gruzińsko-osetyjskiej z lat 1991–1992, i gruzińsko-abchaskich z lat 1992–1994 oraz z roku 1998), mając poparcie Rosji, kraje te zachowały swą niezależność od władz w Tbilisi. Także Adżaria, gdzie lokalny przywódca – Asłan Abaszydze, nie ogłosił formalnie niezależności, lecz prowadził niezależną politykę, pozostawała poza jakąkolwiek kontrolą władz centralnych.
Konsekwencją wojen były duże zniszczenia, pogłębienie wywołanego rozpadem ZSRR kryzysu gospodarczego oraz kilkaset tysięcy uchodźców (głównie Gruzinów z Abchazji).
Nieefektywne i skorumpowane rządy Szewardnadzego, w połączeniu z przeciągającym się kryzysem gospodarczym spowodowały pojawienie się silnej opozycji wobec jego władzy.
2 listopada 2003 w wyborach parlamentarnych zwyciężyła koalicja reformatorów przewodzona przez Nino Burdżanadze, Micheila Saakaszwili i Zuraba Żwanii, jednak rząd sterowany przez Szewardnadze sfałszował ich wynik, co doprowadziło do masowych protestów, nazwanych przez dziennikarzy rewolucją róż i zmusiło go do ustąpienia 23 listopada. 4 stycznia 2004 na prezydenta wybrany został Micheil Saakaszwili otrzymując 96% głosów.
Jednym z pierwszych sukcesów nowo wybranego prezydentowa było przywrócenie kontroli nad zbuntowaną Adżarią.
Historia najnowsza.
W październiku 2007 r., były minister obrony, Irakli Okruaszwili, oskarżył prezydenta Saakaszwilego o korupcję i niekompetencje, planowanie zabójstwa Badri Patarkaciszwilego, bogatego biznesmena, a także ukrywanie prawdziwego powodu śmierci Zuraba Żwanii. Zarzuty te doprowadziły do jego aresztowania, lecz po wpłaceniu 6 milionów dolarów amerykańskich, został zwolniony i wyjechał do Niemiec gdzie uzyskał azyl polityczny. Po aresztowaniu wycofał zarzuty wobec prezydenta, lecz wznowił je po zwolnieniu i emigracji. Na początku listopada 2007 roku opozycja rozpoczęła protesty przeciwko rządom prezydenta Saakaszwilego, oskarżając go o wprowadzenie rządów autorytarnych i domagając się jego ustąpienia i rozpisania nowych wyborów. 7 listopada 2007 roku prezydent wprowadził stan wyjątkowy na terenie całej Gruzji na okres 15 dni, a następnego dnia rozpisał przedterminowe wybory prezydenckie na 5 stycznia 2008 roku. W wystąpieniu telewizyjnym uzasadnił jego wprowadzenie tym, że „istnieje niebezpieczeństwo niepokojów”. Saakaszwili oskarżył też Rosję o podsycanie niepokojów, zapowiadając jednocześnie wyrzucenie kilku rosyjskich dyplomatów. 13 listopada 2007 Rosja poinformowała, iż formalnie zakończyła swoją obecność wojskową w Gruzji, zamykając ostatnią bazę wojskową w tym kraju (dotyczy to baz założonych w latach 90. XX w., po obaleniu prezydenta Zwiada Gamsachurdii). W 2008 roku Gruzja wraz z Ukrainą rozpoczęła działania mające na celu dołączenie do NATO. Zwolennikami rozszerzenia paktu o te państwa są między innymi USA i Polska. Przeciwna jest zaś Rosja (argumentuje to zwiększeniem zagrożenia dla swoich granic), sceptyczne pozostają państwa „Starej Europy”, takie jak Francja i Niemcy. Na szczycie NATO w Bukareszcie 3 kwietnia 2008 roku, Gruzja otrzymała zapewnienie, że na pewno w przyszłości przystąpi do paktu po spełnieniu wymaganych warunków.
W nocy 8 sierpnia 2008, po zbrojnej próbie przywrócenia przez Gruzję „konstytucyjnego porządku” w Południowej Osetii, tj. siłowego opanowania tego regionu, rozpoczęła się kolejna wojna w Osetii. Na pomoc Osetyjczykom przyszły wojska rosyjskie, które wyparły siły gruzińskie i wkroczyły na tereny zarówno samej Osetii, jak i duże obszary Gruzji. Do wojny przyłączyła się także Abchazja, której armia wyparła Gruzinów z wąwozu Kodori – ostatniego fragmentu regionu pozostającego pod kontrolą władz w Tbilisi. W wyniku tych działań niepodległość Osetii Południowej i Abchazji została formalnie uznana przez Rosję.

</doc>
<doc id="1500707" url="https://pl.wikipedia.org/wiki?curid=1500707" title="Elfriede Blauensteiner">
Elfriede Blauensteiner

Elfriede Blauensteiner (ur. 22 stycznia 1931 w Wiedniu, zm. 18 listopada 2003 w Neunkirchen) – austriacka seryjna morderczyni nazywana czarną wdową. 
Zamordowała trzy osoby (policja nie wykluczała, że ofiar było więcej), którymi się opiekowała, podając im truciznę. Jedną z ofiar był jej drugi mąż. Po każdym morderstwie dziedziczyła niemal wszystkie własności ofiary. Zmarła w listopadzie 2003 roku w szpitalu. Przyczyną śmierci był guz mózgu.

</doc>
<doc id="1500712" url="https://pl.wikipedia.org/wiki?curid=1500712" title="Historia Zamościa">
Historia Zamościa

Historia Zamościa
XVI wiek.
Zamość prawa miejskie uzyskał w 1580 roku, na mocy przywileju lokacyjnego wystawionego przez kanclerza i hetmana wielkiego koronnego Jana Zamoyskiego. Prace nad budową miasta, począwszy od rezydencji J. Zamoyskiego, rozpoczęto już w roku 1579, mimo iż formalny akt lokacji Zamościa (pod nazwą "Nowy Zamość"; nazwę tę nosiła już osada na północ od nowego miasta, obecny Stary Zamość) wydano rok później w położonym kilka kilometrów na wschód Jarosławcu. 
Miasto zaplanowano i zbudowano zgodnie z renesansowymi założeniami miasta idealnego, a jego projekt opracował włoski architekt Bernardo Morando.
W I Rzeczypospolitej miasto należało do powiatu krasnostawskiego ziemi chełmskiej (województwa ruskiego), będącej częścią Rusi Czerwonej. 
W roku 1589 zostało stolicą, założonej przez jego właściciela Ordynacji Zamojskiej. Od 1595 rozpoczęła tu swą działalność Akademia Zamojska, trzecia w Rzeczypospolitej uczelnia wyższa.
XVII wiek.
XVII wiek był okresem największego i najszybszego rozwoju miasta. Wyznaczone parcele zajmowała nie tylko ludność polska, ale również Ormianie, Żydzi, Grecy, w mniejszym stopniu również innej narodowości. Wyrazem tej różnorodności była budowa i obecność w mieście świątyń wyznania rzymskokatolickiego, greckokatolickiego, ormiańskiego, prawosławnego oraz żydowskiego. Zamoyscy tylko w początkowym okresie godzili się na obecność w mieście budynków drewnianych. Docelowo cała zabudowa miała być murowana a przykładowe kamienice, tak jak i całe miasto, zaprojektował B. Morando.
Pomyślny rozwój miasta został w połowie wieku zahamowany okresem niepokojów wewnętrznych i zewnętrznych nękających Rzeczpospolitą. W okresie od 6 listopada do 24 listopada 1648 roku zamojska twierdza była oblegana przez wojska Bohdana Chmielnickiego, który odstąpił dopiero na wieść o zbliżających się wojskach królewskich. Pomimo długotrwałego oblężenia podczas potopu w 1656 r., także wojskom szwedzkim nie udało się zdobyć miasta. Wydarzenie to dało początek pewnemu obyczajowi – stołowi szwedzkiemu, a mianowicie przed odjazdem król szwedzki proponował w murach miasta pożegnalną ucztę, ale ówczesny ordynat, Jan III Zamoyski domyśliwszy się, iż jest to podstęp, kazał jedynie wynieść poza mury stoły z prowiantem dla Szwedów, lecz bez żadnych ław, aby nie "zasiedzieli" tu zbyt długo.
Spowodowane wojnami straty gospodarcze oraz upodobanie do oszczędności ordynata Konstantego pogorszyły sytuację Akademii Zamojskiej a zaniedbania obniżyły poziom kształcenia (1663 rok).
Pod koniec stulecia Zamość zamieszkiwało nieco ponad 2000 osób.
XVIII wiek.
Podczas wielkiej wojny północnej Zamość został zajęty przez wojska szwedzkie (1704), a wkrótce także przez wojska saskie (1715 - 1716).
Z zamojskiej społeczności ubywało handlujących ze wschodem Ormian. Likwidacji uległa ich gmina, a próba reaktywacji jej działalności nie przyniosła skutków.
W 1720 r. odbył się tu Synod zamojski (w kościele św. Mikołaja i ówczesnej kolegiacie), podczas którego przypieczętowano zjednoczenie kościoła katolickiego z cerkwią unicką (greckokatolicką).
W połowie stulecia przeprowadzono reformę Akademii Zamojskiej (wykładał na niej m.in. Stanisław Staszic). Dla Austriaków, którzy zajęli miasto w wyniku I rozbioru (1772) wzrost poziomu kształcenia był jednym z argumentów za likwidacją uczelni co nastąpiło w roku 1784.
XIX wiek.
W 1809 roku w wyniku kampanii księcia Józefa Poniatowskiego Zamość został po raz pierwszy i jedyny zdobyty szturmem. W walkach odznaczyła się Joanna Żubrowa. Zdobyte na Austriakach miasto zostało przyłączone do Księstwa Warszawskiego. Po wycofaniu się wojsk napoleońskich i po wielomiesięcznym oblężeniu, obrońcy jako jedni z ostatnich skapitulowali przed Rosjanami w 1813 roku. Zamość po kongresie wiedeńskim włączono do Królestwa Polskiego, uzależnionego od Rosji.
W 1821 roku rząd Królestwa Polskiego odkupił miasto od Zamoyskich i zmodernizował umocnienia twierdzy (powstały m.in. nadszańce przy dwóch bastionach). Dokonano wówczas przebudowy wielu budynków, m.in. na koszary i magazyny. Skuto wszelkie renesansowe ozdoby, przez co zabudowania utraciły w dużym stopniu swój pierwotny wygląd i styl (m.in. kościół franciszkanów). Ponieważ twierdza służyła wyłącznie celom wojskowym, w 1822 roku zarząd miasta przeniesiono do powstałej wówczas Nowej Osady (Nowe Miasto).
Zmodernizowana Twierdza Zamość odegrała dużą rolę w trakcie powstania listopadowego i skapitulowała jako ostatni polski punkt oporu pod dowództwem Jana Krysińskiego. Po powstaniu w Zamościu po raz ostatni odnotowano zrabowane przez Rosjan Miecze grunwaldzkie. W czasie powstania styczniowego miasto pozostało w rękach zaborcy, lecz wokół czynne były oddziały powstańcze, które jednak nie opanowały Zamościa.
Porażka Rosjan w wojnie krymskiej (1856) ukazała nieprzydatność twierdz z dziełami obronnymi takimi jak w Sewastopolu. Na tej podstawie twierdzę zamojską skasowano w 1866 r. Ta decyzja dała początek przestrzennemu rozwojowi miasta. Krępujące go mury stopniowo zaczęto likwidować. Pozwolono na osiedlanie się Polaków i budowę nowych domów. Pod koniec wieku Zamość liczył już ponad 10 000 mieszkańców.
XX wiek.
Wojska austriackie zajęły Zamość w 1914 (Bitwa pod Zamościem (1914)).
Dla usprawnienia transportu wojskowego, w okresie I wojny światowej do Zamościa doprowadzono linię kolejową (1916). W 1917 roku poszerzono granice miasta.
W okresie od 28 do 30 grudnia 1918 roku Zamość był miejscem komunistycznej rewolty. Żądających uwłaszczenia chłopów poparła PPS, żydowski BUND oraz żołnierze z miejscowych koszar. Wrzenie rewolucyjne zostało krwawo stłumione przez przybyłe z Lublina oddziały wojskowe pod dowództwem majora Lisa-Kuli. Skromną tablicę, upamiętniającą ofiary, usunięto z budynku Klubu Garnizonowego (Koszary) w czasach III RP. 
Od 28 do 31 sierpnia 1920 r. Zamość znalazł się w okrążeniu oddziałów 1 Armii Konnej. Wielokrotne ataki od strony Sitańca, Płoskiego oraz wschodu i południa zostały zatrzymane przez nieliczne regularne oddziały, znajdujące się w tym czasie w Zamościu (ok. 3 tys. żołnierzy oraz 3 pociągi pancerne). Dowódcą obrony był major Mikołaj Bołtuć, późniejszy generał i dowódca Grupy Operacyjnej "Wschód" w czasie kampanii wrześniowej. Wśród oddziałów atakujących Zamość od strony zachodniej znalazł się znany później pisarz radziecki Izaak Babel. Klęska bolszewików pod Warszawą oraz pod Komarowem przyczyniły się do odblokowania miasta. 
Dwudziestolecie międzywojenne to okres rozwoju miasta, poszerzano jego granice, powstawało wiele nowych instytucji i ośrodków, szczególnie związanych z życiem kulturalnym i oświatowym. W latach 1922 – 1935 w Zamościu mieszkał i pracował poeta Bolesław Leśmian. Był rejentem w miejscowym sądzie. Mieszkał przy ul. S. Żeromskiego 3 (w budynku tzw. "Centralka") - znajduje się tam tablica upamiętniająca jego pobyt w mieście. W Zamościu stacjonował 9 Pułk Piechoty Legionów, z którego utworzeniem związana była wizyta w 1922 r. marszałka Józefa Piłsudskiego. Dowódcą 9 Pułku Piechoty Legionów od 1937 r. był gen. Stanisław Sosabowski. W drugiej połowie lat 30. w mieście rozpoczęła się akcja antyżydowska. Kierował nią gen. Bruno Olbrycht - dowódca 3 Dywizji Piechoty Legionów i prezes Towarzystwa Rozwoju Ziem Wschodnich. Do akcji wciągnięto całe wojsko i znaczną część społeczności cywilnej miasta. Wojskowym rozkazem ogłoszono bojkot sklepów żydowskich. Młodzież gimnazjalna organizowała pikiety przed sklepami żydowskimi nie dopuszczając do nich klientów. Generał w związku ze swą walką z mniejszością żydowską oraz patronatem nad miejscowych harcerstwem zyskał dużą popularność w mieście i otrzymał honorowe obywatelstwo Zamościa. Równolegle zainicjowano akcję antyukraińską robiąc spisy urzędników samorządowych pochodzenia ukraińskiego i zwalniając ich z pracy.
W czasie II wojny światowej i kampanii wrześniowej 9 i 12 września 1939 niemieckie samoloty zbombardowały Zamość. Zginęło ponad 250 osób, wiele było rannych, przede wszystkim cywilów. 13 września około godziny 17.00 oddziały niemieckie wkroczyły do Zamościa. 18 września Niemcy wywieźli ukryte w Kolegiacie Zamojskiej skarby z Pelplina i Habsburgów z Suchej. W nocy z 19 na 20 września 1939, 29 Brygada Piechoty płk Jana Bratro miała za zadanie odbicie Zamościa. Do miasta wdarł się jako pierwszy 2 Rezerwowy Pułk Piechoty ppłk Stanisława Gumowskiego. Polskie oddziały napotkały jednak silny opór. Zginęło około 50 Polaków i około 50 Niemców. Zgodnie z pierwotnymi ustaleniami Paktu Ribbentrop-Mołotow w sprawie granicy pomiędzy ZSRR i III Rzeszą, 25 września Niemcy opuścili Zamość. Z 26 na 27 września 1939 miasto zajęli żołnierze Armii Czerwonej. Na mocy uzgodnionego 28 września 1939 Traktatu o granicach i przyjaźni III Rzesza – ZSRR, dotyczącego rozgraniczenia stref wpływów obu sprzymierzonych państw na terenie podbitej Polski i linii demarkacyjnej pomiędzy ZSRR a Trzecią Rzeszą, wojska sowieckie opuściły Zamość. Wycofanie żołnierzy Armii Czerwonej przeprowadzono w dniach 4-5 października. Razem z nimi odeszło ok. 1/3 zamojskich Żydów. Od 8 października miasto na prawie 5 lat znalazło się w rękach Niemiec hitlerowskich.
Od września do listopada 1939 roku, w kościele św. Katarzyny ukrywano przed Niemcami, przywieziony tu z Krakowa, obraz Jana Matejki "Hołd Pruski". Obraz wywieziono, ponieważ Niemcy zaczęli przeszukiwać miejscowe kościoły. 
W czasie okupacji niemieckiej na terenie Zamojszczyzny miała miejsce masowa akcja eksterminacyjno - wysiedleńcza Aktion Zamość prowadzona przez Niemców, dążących do stworzenia tu centrum niemieckiego osadnictwa - jako przyczółka do germanizacji Wschodu. Na niemieckich planach zamiast Zamość używano nazwy Himmlerstadt. Ponieważ dostrzeżono niezręczność sytuacji, w której Hitler nie miałby "swojego" miasta, natomiast Himmler tak, ostatecznie nazwy nie zmieniono. Nie doszła też do skutku planowana zmiana nazwy na Pflugstadt (Pflug = pług).
W budynku dawnej Akademii Zamojskiej od początku okupacji ulokowało się Gestapo. Swoje ofiary, skatowane podczas przesłuchań, gestapowcy początkowo rozstrzeliwali na placu między domami po południowej stronie swej siedziby (róg ul. I. Pereca i Akademickiej). Gdy zabrakło już miejsca, ciała ekshumowano i spalono na Rotundzie, gdzie utworzono obóz zagłady. Zginęło w nim ponad 8 tysięcy ludzi. W Zamościu znajdował się także obóz tymczasowy dla wysiedlonych mieszkańców Zamojszczyzny (w tym dla licznych Dzieci Zamojszczyzny). 
Bezpośrednio po agresji Niemiec na ZSRR w 1941 roku w Zamościu utworzono trzy obozy (na przedmieściu Karolówka, przy ul. S. Okrzei i przy ul. Powiatowej) dla jeńców radzieckich tworzące Stalag 325. Uwięzionych w nich było ponad 40 tys. żołnierzy radzieckich. W największym z nich - na Karolówce - doszło w listopadzie 1941 roku do buntu jeńców w związku z morderczymi warunkami bytowania (18 tys. ludzi przebywało pod gołym niebem na 20 ha placu ginąc z głodu i chorób). Walka zakończyła się masakrą więźniów.
Okolice Zamościa były terenem niezwykle ożywionej działalności partyzantów radzieckich i polskich z AK, AL i BCh. Ich antyniemiecką działalność często nazywa się "Powstaniem zamojskim". Rankiem 24 lipca 1944 r., w obawie przed okrążeniem, ostatni Niemcy opuścili Zamość. Przedtem ewakuowali cenniejsze rzeczy, a strategiczne obiekty wysadzili. Mieszkańcy Zamościa, szukający swoich krewnych, znaleźli na Rotundzie stos częściowo nadpalonych ciał (ok. 400).
Nazajutrz, 25 lipca ujawnił się Delegat powiatowy "Londyńskiego" Rządu Polskiego Janusz Antoni Wiącek pod nazwiskiem "Janusz Sandomierski". Objął urzędowanie jako starosta powiatu zamojskiego. Siedziba starostwa została urządzona w renesansowym ratuszu przy Rynku. Antoni Wiącek zorganizował i powołał wszystkie władze w Zamościu i powiecie. "Londyński" starosta pełnił swój urząd przez 10 dni zapewniając normalne życie mieszkańcom powiatu. Kiedy zostali wpuszczeni do ratusza przedstawiciele PKWN, starosta Wiącek opuścił gabinet.
W wyniku wojny i okupacji Zamość stracił ponad 50% mieszkańców, ale samo miasto właściwie nie zostało zburzone.
Po wojnie nastąpił dynamiczny rozwój Zamościa. Po raz kolejny rozszerzono jego granice (1973), powstały nowe osiedla oraz zakłady przemysłowe, głównie przemysłu spożywczego.
W latach 1975–1998 Zamość był stolicą województwa zamojskiego. W 1998 roku w wyniku kolejnej reformy administracyjnej zmniejszono liczbę województw, Zamość stał się miastem powiatowym i wszedł w skład województwa lubelskiego.
W 1992 r. zamojskie Stare Miasto, stanowiące przykład renesansowej zabudowy miejskiej, wpisano na listę Światowego Dziedzictwa Kultury UNESCO, co dało początek wielu remontom w tej części miasta. Rok później wydana została przez Narodowy Bank Polski w nakładzie 20 000 sztuk moneta, upamiętniająca to wydarzenie. Monetę, o nominale 300 tys. złotych i średnicy 40 mm, wykonano ze stopu srebra Ag 999 - na jej awersie znalazł się wizerunek Starego Miasta z XVII wieku według sztychu Georga Brauna i Franza Hogenberga.
W 1999 r. miasto odwiedził Papież Jan Paweł II, podczas VII pielgrzymki do Polski.

</doc>
<doc id="1500713" url="https://pl.wikipedia.org/wiki?curid=1500713" title="Neontologia">
Neontologia

Neontologia – część biologii zajmująca się badaniem organizmów żyjących współcześnie. Pojęcie używa się w przeciwieństwie do paleontologii, która zajmuje się organizmami kopalnymi.

</doc>
<doc id="1500721" url="https://pl.wikipedia.org/wiki?curid=1500721" title="Borowina (przystanek kolejowy w województwie lubelskim)">
Borowina (przystanek kolejowy w województwie lubelskim)

Borowina – przystanek kolejowy w Borowinie, w woj. lubelskim, w Polsce. Obsługuje połączenia Łuków – Dęblin, oraz połączenia powrotne. Przez przystanek często przejeżdżają pociągi towarowe.
W roku 2017 przystanek obsługiwał 10–19 pasażerów na dobę.

</doc>
<doc id="1500727" url="https://pl.wikipedia.org/wiki?curid=1500727" title="Quarter pipe">
Quarter pipe



</doc>
<doc id="1500728" url="https://pl.wikipedia.org/wiki?curid=1500728" title="Trail of Tears">
Trail of Tears

Trail of Tears – norweska grupa muzyczna wykonująca gothic metal z wpływami black metalu jak i metalu symfonicznego. Założona 1994 pod pierwotną nazwą Natt (nor. noc) która została zmieniona rok później dla podkreślenia zmian jakie nastąpiły w stylu granej muzyki oraz składzie zespołu.

</doc>
<doc id="1500729" url="https://pl.wikipedia.org/wiki?curid=1500729" title="Czakalaka">
Czakalaka



</doc>
<doc id="1500732" url="https://pl.wikipedia.org/wiki?curid=1500732" title="Les Bronzés">
Les Bronzés

Les Bronzés (dosł. "Opaleni") – francuska komedia z 1978 roku w reżyserii Patrice Leconte.
Film parodiuje kluby wakacyjne typu "Club Med". Główni bohaterowie: Gigi, Jérôme, Christiane, Jean-Claude i Bernard przyjeżdżają na wakacje na Wybrzeże Kości Słoniowej.
Kontynuacje.
Powstały także dwa filmy, będące kontynuacją "Les Bronzés":

</doc>
<doc id="1500734" url="https://pl.wikipedia.org/wiki?curid=1500734" title="Les Bronzes">
Les Bronzes



</doc>
<doc id="1500737" url="https://pl.wikipedia.org/wiki?curid=1500737" title="Jan Morawski (minister)">
Jan Morawski (minister)

Jan Morawski h. Dąbrowa (ur. 4 września 1878 w Odrzechowej, zm. 1 lutego 1940 we Lwowie) – polski prawnik, adwokat, sędzia Najwyższego Trybunału Administracyjnego i Sądu Najwyższego, minister sprawiedliwości w 1920.
Życiorys.
Jego pradziadkiem był Wiktor Gniewosz. Był synem Władysława (właściciela dóbr Odrzechowa i Pobiedno) i Kazimiery z Leszczyńskich. Jego braćmi byli: Stanisław (ur. 1882), Kazimierz (ur. 1889), Józef Agaton (1893–1969), ziemianin, rolnik, poseł na Sejm RP, Jerzy (ur. 1894 lub 1896).
W 1896 zdał egzamin dojrzałości w C. K. Gimnazjum w Sanoku. W czasie nauki szkolnej kierował kołem założonej w Jaśle organizacji „Orzeł Biały”. Studiował prawo na Wydziale Prawa Uniwersytetu Jagiellońskiego, a następnie na Uniwersytecie Lwowskim, gdzie w 1900 uzyskał doktorat. Następnie przez 18 lat – do 1918 pracował w sądownictwie austriackim.
W latach 1919–1921 był podsekretarzem stanu w ministerstwie sprawiedliwości, a w okresie od 23 czerwca 1920 do 24 lipca 1920 był kierownikiem tegoż resortu w rządzie Władysława Grabskiego.
Był sędzią Najwyższego Trybunału Administracyjnego. 1 sierpnia 1921 został sędzią Sądu Najwyższego, a w 1930 przeniósł się do pracy w adwokaturze.
Jego żoną była Maria Henryka Reyss.

</doc>
<doc id="1500740" url="https://pl.wikipedia.org/wiki?curid=1500740" title="Photostomias guernei">
Photostomias guernei

Photostomias guernei – gatunek głębinowej ryby z rodziny wężorowatych (Stomiidae). Maksymalna długość osobników tego gatunku wynosi 16 cm.

</doc>
<doc id="1500743" url="https://pl.wikipedia.org/wiki?curid=1500743" title="Ryszard Domański">
Ryszard Domański

Ryszard Domański (ur. 17 stycznia 1928 w Skarżysku-Kamiennej, zm. 24 sierpnia 2021) – polski geograf ekonomista, profesor Akademii Ekonomicznej w Poznaniu, członek rzeczywisty Polskiej Akademii Nauk.
Życiorys.
Od 1958 roku – doktor nauk ekonomicznych (Wyższa Szkoła Ekonomiczna w Krakowie), a od 1963 roku – doktor habilitowany nauk geograficznych (Uniwersytet im. Adama Mickiewicza w Poznaniu).
W latach 1969-1979 rektor Akademii Ekonomicznej w Poznaniu oraz doctor honoris causa tejże uczelni. Domański jest członkiem wielu towarzystw i organizacji międzynarodowych o charakterze naukowym, m.in. Europejskiej i Światowej Akademii Nauk i Sztuk (WAAS), Międzynarodowego Stowarzyszenia Badań Regionalnych (RSA), Międzynarodowej Unii Geograficznej (IGU), Europejskiego Stowarzyszenia Badań Urbanistycznych (EURA) czy Polskiego Towarzystwa Współpracy z Klubem Rzymskim oraz Economics Web Institute.
W latach 1999-2006- aktywny członek Komitetu Przestrzennego Zagospodarowania Kraju PAN. 16 września 2008 decyzją Prezydium Polskiej Akademii Nauk Ryszard Domański został powołany na honorowego przewodniczącego tego Komitetu.
Ryszard Domański specjalizuje się w tematyce dynamiki i ewolucji systemów regionalnych, gospodarce przestrzennej oraz geografii ekonomicznej, w których to naukach rozwinął koncepcję i metodykę nieliniowej dynamiki systemów. Jest autorem wielu publikacji naukowych, z których najważniejsze to:
oraz podręczniki akademickie:

</doc>
<doc id="1500745" url="https://pl.wikipedia.org/wiki?curid=1500745" title="Pohulanka (Lwów)">
Pohulanka (Lwów)

 
 
Pohulanka (ukr. "Погуля́нка") – dzielnica Lwowa, w rejonie łyczakowskim, położona na południowy wschód od Śródmieścia; pełni funkcje mieszkaniowe.

</doc>
<doc id="1500748" url="https://pl.wikipedia.org/wiki?curid=1500748" title="Czasopisma Wojsk Lądowych">
Czasopisma Wojsk Lądowych

Czasopisma Wojsk Lądowych - czasopisma Wojsk Lądowych Sił Zbrojnych RP.
Czasopisma specjalistyczne.
Bogate tradycje czasopism wojsk lądowych sięgają początku lat dwudziestych ubiegłego wieku. 15 stycznia 1922 ukazał się Saper i Inżynier Wojskowy – miesięcznik inżynierii i saperów, a zarazem pierwsze czasopismo specjalistyczne wojsk lądowych, którego tradycje, między innymi, kontynuował „Przegląd Wojsk Lądowych”. 
Kolejno zaczęły powstawać czasopisma również innych rodzajów wojsk: Przegląd Artyleryjski (1923), Przegląd Kawaleryjski (1924), Przegląd Piechoty (1928).
W 1927 Saper i Inżynier Wojskowy zmienił nazwę na Przegląd Wojskowo-Techniczny, włączono bowiem do jego tematyki zagadnienia broni pancernej i łączności. Po 10 latach funkcjonowania w 1938 z czasopisma tego powstały trzy oddzielne: Przegląd Wojsk Pancernych, Przegląd Saperski i Przegląd Łączności, które wychodziły do 1939.
Po wojnie w 1945 z tych trzech czasopism wznowiono najpierw wydawanie „Przeglądu Wojsk Pancernych”, który zmieniał kilkakrotnie swój tytuł na: Przegląd Broni Pancernej (1947–1950), „Przegląd Wojsk Pancernych” (1950–1951), „Przegląd Wojsk Pancernych i Zmechanizowanych” (1952–1955) oraz jeszcze raz „Przegląd Wojsk Pancernych” (1955–1959). Edycję „Przeglądu Łączności” podjęto na nowo w 1946 i wychodził on do 1959. Natomiast w 1947 wznowiono – pod nieco zmienionym tytułem – wydawanie „Przeglądu Inżynieryjno-Saperskiego”, który od 1951 do 1959 ukazywał się pod nazwą: „Przegląd Inżynieryjny”.
Pierwszy numer „Przeglądu Artyleryjskiego” został wydany w 1923 i do września 1939 ukazywał się pod tym samym tytułem, podobnie jak po wojnie w latach 1945–1959. Ponadto, od 1929 do 1937 był drukowany stały dodatek do „Przeglądu Artyleryjskiego”, najpierw pod nazwą „Wiadomości Techniczno-Artyleryjskie”, a od 1933 – „Wiadomości Techniczne Uzbrojenia”. Od 1938 tytuł ten ukazywał się jako oddzielne czasopismo, które po wojnie nie wznowiono. 
W okresie międzywojennym wychodziły dwa oddzielne czasopisma specjalistyczne głównych rodzajów wojsk: piechoty i kawalerii, tzn. „Przegląd Kawaleryjski” – od 1924 oraz „Przegląd Piechoty” – od 1928. W 1945 Departament Piechoty i Kawalerii wznowił edycję jedynie „Przeglądu Piechoty”. Kontynuacją „Przeglądu Piechoty” był wydawany od 1951 Przegląd Wojskowy, na bazie którego w 1959 utworzono „Przegląd Wojsk Lądowych”.
Po wojnie wydawano jeszcze trzy periodyki specjalistyczne: „Przegląd Samochodowy” (1947–1959), „Biuletyn Wojsk Chemicznych” (1958–1959) oraz pismo dla kierowców wojskowych – „Za kierownicą” (1948–1952), które w latach 1952–1959 wychodziło pod nazwą „Kierowca”.
5 czerwca 1959 rozkazem Nr 031/MON Ministra Obrony Narodowej została utworzona redakcja miesięcznika „Przegląd Wojsk Lądowych”. Jej etat obejmował: redaktora naczelnego, sekretarza redakcji, sześciu redaktorów działów, dwóch redaktorów-stylistów, redaktora technicznego, maszynistkę i referenta – razem 15 osób. Za skład, druk, kolportaż i finanse odpowiadało Wydawnictwo „Czasopisma Wojskowe” – jako nakładca.
Miesięcznik został on powołany w celu zapewnienia lepszych warunków rozwoju teorii i praktyki różnych rodzajów wojsk i służb, w ścisłym powiązaniu z ogólnowojskowymi zagadnieniami taktycznymi, oraz dla ułatwienia wszechstronnego pogłębiania wiedzy przez oficerów różnych specjalności wojskowych wojsk lądowych. Miesięcznik powstał w wyniku połączenia 8 czasopism wojskowych: „Przeglądu Wojskowego”, „Przeglądu Wojsk Pancernych”, „Przeglądu Artyleryjskiego”, „Przeglądu Inżynieryjnego”, „Przeglądu Łączności”, „Przeglądu Samochodowego”, „Biuletynu Wojsk Chemicznych” oraz „Kierowcy”. Pierwszy jego numer ukazał się w lipcu 1959. Początkowo czasopismo wychodziło również w wersji niejawnej (w latach 1959–1961) jako kwartalnik. Od 1960 zaczęto wydawać jawne dodatki monotematyczne.
Redakcja „Przeglądu Wojsk Lądowych” jako pierwsza w Wojsku Polskim „weszła w zachodnie struktury militarne”. Od 1993 bowiem należała do European Military Press Association (Europejskiego Stowarzyszenia Prasy Wojskowej), aktywnie uczestnicząc w pracach tej organizacji. Wiceprezydentem stowarzyszenia był m.in. płk mgr Antoni Witkowski – były redaktor naczelny „Przeglądu Wojsk Lądowych”.
Czasopisma informacyjne.
Oprócz czasopism specjalistycznych po II wojnie światowej powstała także prasa informacyjna w poszczególnych okręgach wojskowych.
Krakowski Okręg Wojskowy istniał dwukrotnie. Również dwukrotnie posiadał swoją gazetę. W 1949 po raz pierwszy została utworzona gazeta KOW pt. „Żołnierz Przodownik”. W 1951 nastąpiła, jak w większości okręgów wojskowych, zmiana tytułu na: „Na straży wolności”. Gazeta ta była wydawana do końca istnienia Krakowskiego Okręgu Wojskowego, czyli do 1953. Po ponownym utworzeniu Krakowskiego Okręgu Wojskowego początkowo gazeta WOW „Głos Żołnierza” była przeznaczona również dla żołnierzy KOW. Jednakże w połowie listopada 1994 dowódca Krakowskiego Okręgu Wojskowego gen. dyw. Zenon Bryk podjął decyzję o utworzeniu oddzielnego okręgowego czasopisma. Pismo nazwano „Refleks”. Po pierwszych czterech numerach rozprowadzanych wyłącznie w jednostkach i instytucjach wojskowych zadecydowano poszerzyć grono czytelników o środowisko cywilne. Piąty numer trafił więc także do kiosków. Ze względu jednak na to, że na rynku istniało już pismo „Refleks”, redakcja została zmuszona do zmiany tytułu na „Nasz Refleks”. Rok 1998 był ostatnim rokiem istnienia Krakowskiego Okręgu Wojskowego. Wraz z KOW rozwiązano także „Nasz Refleks”. Ostatni, 49. numer miesięcznika, ukazał się pod koniec grudnia 1998 (z datą – styczeń 1999). 
W 1949 powstała gazeta Pomorskiego Okręgu Wojskowego pt. „Żołnierska Służba”. Po dwóch latach – w styczniu 1951 zmieniono jej nazwę na: „Żołnierz Polski Ludowej”. Do połowy 1962 pismo ukazywało się codziennie, przez następne pół roku (podobnie w dwa lata później) wydawano je jako tygodnik. Przez kolejne lata, do połowy 1989 „ŻPL” ukazywał się trzy razy w tygodniu. Po kolejnej restrukturyzacji przeszedł na etat tygodnika, wydawanego z braku środków co dwa tygodnie. Pożegnalny numer „Żołnierza Polski Ludowej” ukazał się 25 stycznia 1990. Po paromiesięcznej przerwie wznowiono wydawanie gazety okręgowej pod nowym tytułem „Wiarus”, mającym tradycje przedwojenne. W 1999 w związku utworzeniem dwutygodnika „Wojska Lądowe” zaprzestano wydawania „Wiarusa”.
W 1949 rozpoczęto wydawanie gazety żołnierskiej Śląskiego Okręgu Wojskowego pt. „Głos Żołnierza”. Na początku stycznia 1951 dokonano zmiany tytułu na „Żołnierz Ludu”. Po przeszło 39-letniej obecności w koszarach, 7 lipca 1990 tytuł ten przestał istnieć. Nie była to jednak likwidacja gazety. Zespół redakcyjny funkcjonował nadal i już 21 lipca tegoż roku wydał pierwszy numer dwutygodnika Śląskiego Okręgu Wojskowego „Żołnierska Rzecz”. Nowy tytuł – kontynuator swojego poprzednika „Żołnierz Ludu” był redagowany znacznie ciekawiej. Nie unikano tzw. tematów trudnych. W całej historii gazeta okręgowa ukazywała się z różną częstotliwością. Były czasy, że żołnierze otrzymywali ją do ręki trzy razy w tygodniu, raz na tydzień, później dwa razy w tygodniu a w ostatnim czasie, ze względów finansowych raz w miesiącu. 31 grudnia 1999 na mocy decyzji przełożonych gazeta przestała istnieć. Do zaszczytnego jubileuszu 50-lecia istnienia zabrakło jej tylko kilkanaście miesięcy. 
Gazeta Warszawskiego Okręgu Wojskowego pt. „Żołnierska Trybuna” ukazywała się od września 1949 co dziesięć dni. Ostatni, 56 numer „Żołnierskiej Trybuny” dotarł do czytelników w styczniu 1951. Od tego czasu pojawił się dziennik pt. „Za Polskę Ludową”. W lutym 1957 nastąpiła zmiana tytułu pisma na „Głos Żołnierza”. Po powstaniu Krakowskiego Okręgu Wojskowego przez dwa lata (1993–1995) czasopismo było przeznaczone zarówno dla żołnierzy WOW, jak i KOW. Wraz z likwidacją Warszawskiego Okręgu Wojskowego, nadszedł także kres działalności jego gazety. W 1999, po pięćdziesięciu latach, przestał istnieć „Głos Żołnierza”.
Restrukturyzacja.
W 2000 w ramach restrukturyzacji prasy wojsk lądowych utworzono Zespół Redakcyjny Wojsk Lądowych (z trzema zamiejscowymi działami: w Bydgoszczy, Krakowie i we Wrocławiu), który miał wydawać „Przegląd Wojsk Lądowych” i nowe czasopismo informacyjne – dwutygodnik „Wojska Lądowe” oraz „Gazetę Internetową Wojsk Lądowych”. Powołanie takiego zespołu było uzasadnione prowadzeniem spójnej polityki informacyjnej, utworzeniem sprawnego systemu przepływu informacji oraz szybkim reagowaniem na najistotniejsze wydarzenia i problemy występujące na danym obszarze, a także działaniami racjonalizująco-oszczędnościowymi. „Wojska Lądowe” stały się natomiast kontynuatorem tradycji prasy okręgów wojskowych. Krótki, sześcioletni okres istnienia czasopisma był czasem ciągłego jego doskonalenia. Jego dynamiczny rozwój, atrakcyjna szata graficzna, inicjatywa oraz docieranie jego dziennikarzy wszędzie tam, gdzie pełnili służbę żołnierze wojsk lądowych, przyczyniły się do jego niezaprzeczalnej popularności. Novum stanowiła „Gazeta Internetowa”, w której zamieszczano w całości obydwa periodyki, ale także wszelkie wiadomości o wojskach lądowych. Była najszybszym środkiem kontaktowania się z czytelnikami. Niestety, to ciekawe rozwiązanie organizacyjne dotrwało zaledwie do 31 grudnia 2006.

</doc>
<doc id="1500749" url="https://pl.wikipedia.org/wiki?curid=1500749" title="Piotr Firlej z Dąbrowicy (zm. 1499)">
Piotr Firlej z Dąbrowicy (zm. 1499)

Piotr Firlej z Dąbrowicy herbu Lewart (zm. 1499 r.) – sędzia i pisarz ziemski lubelski. 
Życiorys.
Zamek w Dąbrowicy, w którym mieszkał, wzniósł jego ojciec w początkach XV wieku. 
Był mężem od 1473 r. Jadwigi Osmólskiej herbu Bończa. Ich synem był Mikołaj Firlej (zm. 1526) – kasztelan krakowski od 1520, hetman wielki koronny w latach 1515-1526. 
Około 1474 roku brał udział przy formowaniu się powiatu lubelskiego (wraz z powiatem urzędowskim i ziemią łukowską) w nowo utworzonym województwie lubelskim ze stolicą województwa w Lublinie. Do tego czasu ziemia lubelska znajdowała się początkowo w ramach księstwa, a następnie województwa sandomierskiego.
Piotr Firlej zakupił przy końcu XV wieku dobra należące wtedy do rodu Janowskich, m.in. Janowiec i stało się to początkiem złotego wieku dla osady. Potomkowie Piotra Firleja w latach 1526-37 wybudowali tu ogromny zamek obronny. 
Jeszcze w 1499 roku Piotr Firlej występował jako świadek - sędzia, przy zabezpieczaniu dóbr miejscowości Wysokie dla córki Jana z Sienna Urszuli Siennickiej.

</doc>
<doc id="1500752" url="https://pl.wikipedia.org/wiki?curid=1500752" title="If I Let You Go">
If I Let You Go

If I Let You Go – drugi singel irlandzkiego zespołu Westlife z debiutanckiego albumu Westlife. Piosenka ta została wykonana przez zespół podczas występu na gali Miss World w 1999 roku.

</doc>
<doc id="1500754" url="https://pl.wikipedia.org/wiki?curid=1500754" title="Kaspars Petrovs">
Kaspars Petrovs

Kaspars Petrovs (ur. 1978) – łotewski seryjny morderca zwany Dusicielem z Rygi. Zamordował w okolicach Rygi 13 starszych kobiet. Za zbrodnie został skazany na dożywocie.
Petrovs był bezdomnym. Przed zbrodniami zawsze śledził swe ofiary. Atakował, gdy wchodziły do swoich mieszkań lub podawał się za pracownika gazowni. Po zabójstwach zawsze okradał swoje ofiary. W lutym 2003 roku został aresztowany pod zarzutem zamordowania pięciu kobiet. W czasie przesłuchania przyznał się jednak do ponad trzynastu morderstw. Kilka dni później został oskarżony o uduszenie ponad trzydziestu ośmiu staruszek w latach 2000–2003. Jednak władze z braku dowodów oskarżyły go tylko o zbrodnie, do których się przyznał.
W czasie rozprawy Kaspars Petrovs przeprosił rodziny swoich ofiar i poprosił o przebaczenie. 12 maja 2005 roku został skazany na karę dożywocia.

</doc>
<doc id="1500756" url="https://pl.wikipedia.org/wiki?curid=1500756" title="Józef Kuczyński (minister)">
Józef Kuczyński (minister)

Józef Kuczyński (ur. 10 czerwca 1871 we wsi Gadalej na Syberii - zm. 28 lipca 1931 w Batowicach /obecnie Kraków/) – polski prawnik, kierownik resortu spraw wewnętrznych w 1920.
Urodzony na Syberii jako syn zesłańca. Studiował prawo na Wydziale Prawa Cesarskim Uniwersytecie Warszawskim, który ukończył w 1893.
Od 23 czerwca 1920 do 24 lipca 1920 był kierownikiem resortu spraw wewnętrznych w rządzie Władysława Grabskiego, a od 2 sierpnia 1920 do 31 października 1921 był II podsekretarzem stanu w ministerstwie spraw wewnętrznych.
Pochowany na cmentarzu Powązkowskim w Warszawie (196-6-28).

</doc>
<doc id="1500758" url="https://pl.wikipedia.org/wiki?curid=1500758" title="Most Portowy w Szczecinie">
Most Portowy w Szczecinie

Most Portowy – szczeciński most nad Parnicą. Znajduje się na głównej trasie wylotowej z miasta (DK10), łącząc ul. Energetyków na Łasztowni z prowadzącą w kierunku Dąbia ul. Gdańską.
Pod koniec XIII wieku w miejscu obecnego mostu znajdowała się grobla. W późniejszym okresie w jej miejscu wzniesiono drewniany most z przepustem dla statków. Z powodu nietrwałej konstrukcji był on wielokrotnie zastępowany nowym mostem. W 1833 r. przez firmę J. Gollnow &amp; Sohn został wzniesiony jednoramienny most zwodzony o długości 200 m.
Most został zniszczony w 1945 r., zastąpiono go mostem tymczasowym typu Baileyowskiego.
Na początku lat 60. XX w. wzniesiono nowy most.

</doc>
<doc id="1500761" url="https://pl.wikipedia.org/wiki?curid=1500761" title="Rejon czernihiwski (obwód zaporoski)">
Rejon czernihiwski (obwód zaporoski)

Rejon czernihiwski – jednostka administracyjna wchodząca w skład obwodu zaporoskiego Ukrainy.
Rejon utworzony w 1958, ma powierzchnię 1200 km² i liczy około 22 tysięcy mieszkańców. Siedzibą władz rejonu jest Czernihiwka.
Na terenie rejonu znajdują się 1 osiedlowa rada i 11 silskich rad, obejmujących w sumie 42 miejscowości.

</doc>
<doc id="1500763" url="https://pl.wikipedia.org/wiki?curid=1500763" title="Rejon czernihiwski">
Rejon czernihiwski



</doc>
<doc id="1500766" url="https://pl.wikipedia.org/wiki?curid=1500766" title="Flagellostomias boureei">
Flagellostomias boureei

Flagellostomias boureei – gatunek głębinowej ryby z rodziny wężorowatych (Stomiidae), jedyny przedstawiciel rodzaju "Flagellostomias". Holotypowy okaz złowiono podczas rejsu jachtu Hirondelle II w 1911 roku. Nazwa gatunkowa honoruje H. Bourée, adiutanta księcia Monako.

</doc>
<doc id="1500767" url="https://pl.wikipedia.org/wiki?curid=1500767" title="Borostomias antarcticus">
Borostomias antarcticus

Borostomias antarcticus – gatunek głębinowej ryby z rodziny wężorowatych (Stomiidae). Gatunek odkryty podczas szwedzkiej ekspedycji na biegun południowy w latach 1901–1903, opisany przez Einara Lönnberga w 1905 roku.
Występowanie.
"Borostomias antarcticus" spotykany jest na głębokościach 300–2630 m we wszystkich oceanach, między 66° N a 66° S.
Charakterystyka.
Ryba ta osiąga 30 cm długości.

</doc>
<doc id="1500768" url="https://pl.wikipedia.org/wiki?curid=1500768" title="Warcisław IV Pomorski">
Warcisław IV Pomorski



</doc>
<doc id="1500769" url="https://pl.wikipedia.org/wiki?curid=1500769" title="Bathophilus pawneei">
Bathophilus pawneei

Bathophilus pawneei – gatunek głębinowej ryby z rodziny wężorowatych (Stomiidae). Gatunek opisał Albert Eide Parr (1890-1991) w 1927 roku. Nazwa gatunkowa upamiętnia nazwę statku badawczego Pawnee.

</doc>
<doc id="1500772" url="https://pl.wikipedia.org/wiki?curid=1500772" title="Bogusław V Pomorski">
Bogusław V Pomorski



</doc>
<doc id="1500774" url="https://pl.wikipedia.org/wiki?curid=1500774" title="Warcisław V Pomorski">
Warcisław V Pomorski



</doc>
<doc id="1500775" url="https://pl.wikipedia.org/wiki?curid=1500775" title="Eustomias fissibarbis">
Eustomias fissibarbis

Eustomias fissibarbis – gatunek niewielkiej głębinowej ryby z rodziny wężorowatych (Stomiidae).
Występowanie.
Zasięg występowania "E. fissibarbis" obejmuje oceany od 52°N do 34°S i od 98°W do 154°W.
Charakterystyka.
Ryba ma wydłużone, wąskie ciało o maksymalnej długości 19,3 cm.

</doc>
<doc id="1500776" url="https://pl.wikipedia.org/wiki?curid=1500776" title="Jugoton w oryginale">
Jugoton w oryginale

Jugoton w oryginale – okolicznościowy album muzyczny wydany w Polsce przez Sonic Records.
Zawiera on utwory popularnych jugosłowiańskich zespołów rockowych z końca lat 70. i początku 80. XX wieku. Nazwa płyty nawiązuje do Jugotonu, nieistniejącego jugosłowiańskiego wydawnictwa płytowego, które w tym okresie wydawało liczne płyty z jugosłowiańską i zachodnią muzyką pop i rockową, co umożliwiało dostęp do niej mieszkańcom krajów bloku wschodniego.
Płyta jest nawiązaniem do wydanego wcześniej albumu "Yugoton", na którym znajdują się te same piosenki (z wyjątkiem "Ha, ha, ha" Bijelo dugme), ale z polskimi tekstami, w polskojęzycznych wykonaniach czołowych ówczesnych polskich wykonawców rockowych.

</doc>
<doc id="1500780" url="https://pl.wikipedia.org/wiki?curid=1500780" title="Ludwik Tołłoczko">
Ludwik Tołłoczko

Ludwik Tołłoczko (ur. 20 października 1870 w majątku Rakowica w powiecie brzeskim guberni grodzieńskiej, zm. 9 maja 1957 w Łodzi) – polski inżynier elektryk, minister, założyciel Unii Narodowo-Państwowej w 1922 roku.
Życiorys.
Urodził się w rodzinie ziemiańskiej. W 1888 ukończył gimnazjum w Białej Podlaskiej, zaś w 1891 Szkołę Techniczną Inżynierów i Telegrafów w Petersburgu. W 1892 odbył służbę wojskową w armii rosyjskiej, uzyskując stopień chorążego. W 1895 został inżynierem elektrykiem, a w 1897 odbył dodatkowe studia w Berlinie. W 1895 uzyskał tytuł inżyniera elektryka, a w 1897 odbył dodatkowe studia w Berlinie. W latach 1891–1897 pracował w działach technicznych Dyrekcji Poczt i Telegrafów w Charkowie i Połtawie, w latach 1899–1905 kierował stacją doświadczalną i prowadził wykłady z zakresu kolei elektrycznych w Instytucie Elektrotechnicznym w Petersburgu. W 1901 objął stanowisko naczelnego inżyniera przebudowy sieci telefonów w Petersburgu. Był również jednym z projektantów i założycieli tramwajów elektrycznych w Petersburgu. W 1912 został członkiem Rady Technicznej przy Ministerstwie Poczt i Telegrafów Imperium Rosyjskiego. Po rewolucji lutowej i obaleniu caratu wybrany na prezesa Polskiego Komitetu Demokratycznego. Z Rosji Sowieckiej do Polski przedostał się w listopadzie 1919. 
Od 13 grudnia 1919 do 24 lipca 1920 był ministrem poczt i telegrafów w rządach Leopolda Skulskiego i Władysława Grabskiego. W latach późniejszych zasiadał w radach nadzorczych różnych przedsiębiorstw, m.in. Banku dla Elektryfikacji Polski i Pocztowej Kasie Oszczędności. W latach 1923–1926 był członkiem i przewodniczącym Państwowej Rady Elektrycznej, w latach 1926–1939 przewodniczył Polskiemu Komitetowi Elektrycznemu przy Ministerstwie Przemysłu i Handlu. Od 1925 był dyrektorem Łódzkiego Towarzystwa Elektrycznego S.A., a od 1935 r. również dyrektorem przedsiębiorstwa "Elektrownia Zgierska" Spółka Akcyjna. Radca Izby Przemysłowo-Handlowej w Łodzi.
W czasie okupacji niemieckiej 19 lutego 1943 został aresztowany przez Gestapo. Do 29 kwietnia 1943 więziony wraz z rodziną na Pawiaku. Następnie został wywieziony do obozu koncentracyjnego Auschwitz, gdzie przebywał do końca okupacji niemieckiej. Został uwolniony 6 lutego 1945.
Po zakończeniu II wojny światowej mieszkał w Łodzi.

</doc>
<doc id="1500783" url="https://pl.wikipedia.org/wiki?curid=1500783" title="Kazimierz IV Słupski">
Kazimierz IV Słupski



</doc>
<doc id="1500791" url="https://pl.wikipedia.org/wiki?curid=1500791" title="Opostomias micripnus">
Opostomias micripnus

Opostomias micripnus – gatunek głębinowej ryby z rodziny wężorowatych (Stomiidae). Jest największym gatunkiem w tej rodzinie: osobniki "Opostomias micripnus" osiągają 50 cm długości.

</doc>
<doc id="1500793" url="https://pl.wikipedia.org/wiki?curid=1500793" title="Rejon hulajpilski">
Rejon hulajpilski

Rejon hulajpilski – jednostka administracyjna wchodząca w skład obwodu zaporoskiego Ukrainy.
Rejon został utworzony w 1958 roku, ma powierzchnię 1780 km² i liczy około 32 tysięcy mieszkańców. Siedzibą władz rejonu jest Hulajpołe.
Na terenie rejonu znajdują się 1 miejska rada, 1 osiedlowa rada i 18 silskich rad, obejmujących w sumie 56 wsi i 2 osady.

</doc>
<doc id="1500794" url="https://pl.wikipedia.org/wiki?curid=1500794" title="Dolina Sucha Sielnicka">
Dolina Sucha Sielnicka

Dolina Sucha Sielnicka (słow. "Suchá dolina", "Suchá dolina Sielnická", "Sielnická dolina", "Suchá dolina Trnovecká", "Trnovecká dolina") – najbardziej na zachód wysunięta dolina walna w Tatrach. Znajduje się po południowej stronie słowackich Tatr Zachodnich.
Topografia.
Wylot Doliny Suchej Sielnickiej znajduje się na wysokości niecałych 700 m n.p.m., na północny wschód od Wyżnich Matiaszowiec ("Vyšné Matiašovce"), w pobliżu osady Podmesztrowa ("Podmeštrová"). Główna oś doliny biegnie od wylotu w kierunku północno-wschodnim, a następnie w okolicy zwanej Skoki ("Skoky") skręca na wschód, podchodząc pod masyw Siwego Wierchu ("Sivý vrch", 1805 m). Najwyższa część to Kliny ("Kliny"). Długość Doliny Suchej wynosi ok. 8 km. Ma liczne odgałęzienia, w kolejności od wylotu doliny są to:
Tuż poniżej wylotu doliny, do Kotliny Liptowskiej uchodzi Dolina Halna ("Hôľne") – niewielka dolina ograniczona grzbietami rozgałęziającymi się z zachodniego ramienia Babek; jej dolny, zwężony odcinek to Studzienki ("Studienky").
Najwyższym punktem w otoczeniu Doliny Suchej Sielnickiej jest Siwy Wierch – 1805 m.
Dolina Sucha Sielnicka graniczy:
W Dolinie Suchej Sielnickiej nie ma żadnego szlaku turystycznego. Dnem dolnej części doliny prowadzi zamknięta dla ruchu, stara szosa. Większość obszaru doliny (całość wschodnich zboczy, dno i część zachodnich) objęta jest utworzonym w roku 1993 rezerwatem „Suchá dolina” o powierzchni 1586 ha, chroniącym utwory krasowe i zespoły roślinne, w wielu miejscach o pierwotnym charakterze.
Wody.
Głównym ciekiem wodnym doliny jest Suchy Potok ("Suchý potok"), który powstaje z kilku strumieni źródłowych pod Siwym Wierchem. W okolicach Skoków tworzy na progach skalnych wodospady. W dolnej części doliny potok często ginie w ponorach pod powierzchnią; stąd też pochodzi jego nazwa, a w konsekwencji całej doliny. Suchy Potok zasilają dopływy z bocznych gałęzi doliny, poza Beszeniowskim Potokiem wszystkie lewostronne, co wynika z budowy geologicznej podłoża.
W górnej części Doliny Guniowej, pod szczytem Babek, znajdował się niegdyś niewielki Babkowy Stawek ("Babkové pliesko", 1454 m). Przestał on istnieć, gdy w 1945 r. wybuchy granatów naruszyły dno jeziorka.
Geologia.
Wschodnie zbocza zbudowane są z nieprzepuszczalnych łupków krystalicznych, piaskowców oraz wapieni marglowych. Zbocza zachodnie i dno doliny utworzone są z wapieni, wśród których rozwinęły się zjawiska krasowe. Najbardziej znanym z nich jest jaskinia Dupnica ("Dúpnica"), położona najniżej ze wszystkich w Tatrach, na poziomie 765 m. Najdłuższą jaskinią w dolinie jest położona poniżej Opalenicy Jaskinia Niedźwiedzia ("Medvedia jaskyňa"), o długości korytarzy 160 m, bogatej szacie naciekowej i ze znaleziskami paleolontogicznymi. W pobliżu znajduje się również krótsza (65 m) Jaskinia Biała ("Biela jaskyňa") oraz Jaskinia Żydowska, zwana również Partyzancką ("Partizánska jaskyňa", "Židovský bunker").
W plejstocenie większość obszaru doliny nie była zlodowacona. Niewielki lodowiec istniał w górnej części, pod Siwym Wierchem.
Historia.
W Dupnicy odnalezione zostały najstarsze ślady bytności człowieka na terenie Tatr, wskazujące na to, że ludzie przebywali tam już w początkach naszej ery. Jaskinia ta pełniła wtedy prawdopodobnie funkcję świątyni. Również umocnienia odnalezione na zachodnim grzbiecie Opalenicy sugerują obecność ludzką w dolinie już w czasach prehistorycznych. Ludzie bywali w Dupnicy także w okresie średniowiecza.
Tereny pasterskie w dolinie należały do wsi Liptowska Sielnica ("Liptovská Sielnica"). W 1987 r. dolina weszła razem z większą częścią słowackich Tatr Zachodnich w skład TANAP-u. W 1993 r. dodatkowo objęto ją ochroną rezerwatową. Pierwszy człon nazwy doliny pochodzi od gubiącego wodę potoku, a drugi – od stosunków własnościowych i aby odróżnić Dolinę Suchą Sielnicką od innych Dolin Suchych w Tatrach.

</doc>
<doc id="1500795" url="https://pl.wikipedia.org/wiki?curid=1500795" title="Eustomias jimcraddocki">
Eustomias jimcraddocki

Eustomias jimcraddocki – gatunek głębinowej ryby z rodziny wężorowatych (Stomiidae). Został opisany w 2004 roku.

</doc>
<doc id="1500797" url="https://pl.wikipedia.org/wiki?curid=1500797" title="Algis Čaplikas">
Algis Čaplikas

Algis Čaplikas (ur. 27 stycznia 1962 w Wilnie) – litewski polityk, inżynier, poseł na Sejm, były minister budownictwa, środowiska praz zdrowia. Od 2011 do 2013 przewodniczący Związku Liberałów i Centrum.
Życiorys.
W 1985 ukończył studia w Wileńskim Instytucie Inżynierii Budownictwa, uzyskując uprawnienia inżyniera-geodety. Do 1990 pracował w przedsiębiorstwach budowlanych w Wilnie. Następnie do 1995 był przewodniczącym samorządu dzielnicy Justyniszki, a później przez rok radnym Wilna oraz szefem komisji usług i gospodarki komunalnej.
W 1989 zaangażował się w działalność polityczną w ramach Sąjūdisu. W 1993 był jednym z założycieli Litewskiego Związku Centrum. Kierował wileńskim oddziałem tego ugrupowania. W latach 1996–2000 z ramienia LCS sprawował mandat poselski.
W rządzie Gediminasa Vagnoriusa zajmował od 1996 do 1998 stanowisko ministra budownictwa i rozwoju miast, następnie do 1999 ministra środowiska.
W 2000 nie uzyskał ponownie mandatu. Został w tym samym roku ponownie wybranym do rady miejskiej Wilna, w której zasiadał do 2003, kierując komisją kontroli. W latach 2000-2003 pełnił nadto funkcję dyrektora w przedsiębiorstwie komunikacyjnym UAB "LVKOM", następnie przez rok pracował jako sekretarz wileńskiego samorządu.
Od 2003 działa w Związku Liberałów i Centrum, w którym pełni funkcję wiceprzewodniczącego. W 2004 z ramienia tego ugrupowania powrócił do parlamentu, do 2006 kierował jego frakcją poselską. W tym samym roku został wybrany na zastępcę przewodniczącego Sejmu. W wyborach w 2008 po raz trzeci uzyskał mandat deputowanego.
W koalicyjnym rządzie Andriusa Kubiliusa w tym samym roku objął tekę ministra zdrowia. 10 lutego 2010 złożył dymisję z zajmowanego stanowiska. 28 maja 2011 został wybrany nowym przewodniczącym LiCS. Funkcję przewodniczącego sprawował do marca 2013. W 2012 kierowane przez niego ugrupowanie nie przekroczyło progu wyborczego, a Algis Čaplikas nie uzyskał reelekcji. W 2015 powrócił natomiast do rady miejskiej Wilna z ramienia Litewskiego Związku Wolności.

</doc>
<doc id="1500798" url="https://pl.wikipedia.org/wiki?curid=1500798" title="Rybulozo-1,5-difosforan">
Rybulozo-1,5-difosforan



</doc>
<doc id="1500799" url="https://pl.wikipedia.org/wiki?curid=1500799" title="Algis Caplikas">
Algis Caplikas



</doc>
<doc id="1500800" url="https://pl.wikipedia.org/wiki?curid=1500800" title="Sucha Dolina Sielnicka">
Sucha Dolina Sielnicka



</doc>
<doc id="1500801" url="https://pl.wikipedia.org/wiki?curid=1500801" title="Builsa">
Builsa

Builsa – dystrykt w regionie Północno-Wschodnim w Ghanie. Stolicą dystryktu jest Sandema.
Położenie.
Dystrykt Builsa jest jednym z dziewięciu dystryktów w Regionie Północno-Wschodnim w Ghanie; leży między 10°05′W i 10°35′W i 100°20′N i 100°50′N. Powierzchnia dystryktu wynosi 2220 km², co stanowi 25,1% całkowitej powierzchni Regionu.
Topografia.
Obszar dystryktu jest pofalowany o nachyleniu od 200 do 300 metrów w północnej jego części, głównie wokół miast Bachonsa i Chuchuliga. W dolinach rzek Sissili, Kulpawn, Besibeli, Tono, Asibelika i Azimzim zbocza są bardziej delikatne i wznoszą się od 150 do 200 metrów. Jednak większą część dystryktu zajmują tereny nizinne, bardzo podatne na powodzie w okresach obfitych deszczów.
Większość tych rzek i strumieni jest sezonowa i często wysycha podczas pory suchej, wpływając niekorzystnie na dostawę wody zarówno dla rolnictwa, jak i gospodarstw domowych.
Między lipcem i październikiem większość rzek i strumieni wylewa, niszcząc brzegi, zalewając drogi, szlaki turystyczne i odcinając osiedla od centrów miast.
Klimat.
Dystrykt ma przeciętną miesięczną temperaturę pomiędzy 21,9 i 34,1 °C.
Najwyższe temperatury dochodzące nawet do 45,0 °C występują w marcu, z kolei najniższe temperatury notowane są w styczniu. Sucha pora roku charakteryzuje się silnym i suchym wiatrem harmattan oraz bardzo dużymi wahaniami temperatury w ciągu dnia.
W regionie występuje tylko jedna pora deszczowa w roku, rozpoczynając się niewielkimi deszczami w kwietniu, osiągając swoje maksimum na przełomie sierpnia i września, kończąc się w połowie października, kiedy zaczyna się pora sucha. Deszcze tu są bardzo ulewne i osiągają poziom od 85 do 1150 mm z nieregularnymi suchymi okresami występującymi w czerwcu lub lipcu.
Ludność.
Dystrykt ma 155 wspólnot skupionych w 8 strefach:

</doc>
<doc id="1500802" url="https://pl.wikipedia.org/wiki?curid=1500802" title="Suzuki RG 80">
Suzuki RG 80

Suzuki RG 80 – sportowy motocykl firmy Suzuki produkowany w latach 1985-1996.
Silnik jednocylindrowy chłodzony cieczą, o pojemności 79 cm³ generuje moc 10 koni mechanicznych przy 6500 obr./min. W motocyklu zastosowano wiele nowoczesnych jak na tamte czasy rozwiązań takich jak: Dozownik oleju do mieszanki, chłodzenie cieczą, aluminiowe felgi, bezdętkowe opony, czy też 6-stopniową skrzynię biegów, która sprawia, że motocykl jest bardzo dynamiczny. Dzięki tym rozwiązaniom suzuki charakteryzuje się dość wysokimi osiągami jak na motocykl klasy 80 cm³, co sprawia, że RG w porównaniu do nowoczesnych motocykli tej klasy nie pozostaje w tyle, i nadal z sukcesem może z nimi konkurować. 

</doc>
<doc id="1500803" url="https://pl.wikipedia.org/wiki?curid=1500803" title="Rejon biłowodski">
Rejon biłowodski

Rejon biłowodski – jednostka administracyjna w składzie obwodu ługańskiego Ukrainy.
Powstał w 1923. Ma powierzchnię 1598 km2 i liczy około 23 tysięcy mieszkańców. Siedzibą władz rejonu jest Biłowodśk.
W skład rejonu wchodzą 1 osiedlowa rada oraz 11 silskich rad, obejmujących w sumie 33 miejscowości.

</doc>
<doc id="1500804" url="https://pl.wikipedia.org/wiki?curid=1500804" title="Crocodylia">
Crocodylia



</doc>
<doc id="1500806" url="https://pl.wikipedia.org/wiki?curid=1500806" title="Rejon biłokurakyński">
Rejon biłokurakyński

Rejon biłokurakyński – jednostka administracyjna w składzie obwodu ługańskiego Ukrainy.
Powstał w 1923. Ma powierzchnię 1436 km2 i liczy około 18,5 tys. mieszkańców. Siedzibą władz rejonu jest Biłokurakyne.
W skład rejonu wchodzą 2 osiedlowe rady oraz 13 silskich rad, obejmujących w sumie 53 wsie i 1 osadę.

</doc>
<doc id="1500807" url="https://pl.wikipedia.org/wiki?curid=1500807" title="Verein für Raumschiffahrt">
Verein für Raumschiffahrt

Verein für Raumschiffahrt (VfR – "Towarzystwo Podróży Kosmicznych") – stowarzyszenie miłośników techniki rakietowej istniejące w Niemczech w latach 1927–1933. Należało do niego wielu inżynierów, którzy później przyczynili się do rozwoju lotów kosmicznych.
Towarzystwo powstało na fali fascynacji eksploracją kosmosu zapoczątkowanej przez wydanie książek Hermanna Obertha o fizyce lotów rakietowych "Rakietą w przestrzeń międzyplanetarną" () oraz jej mniej teoretycznej wersji opracowanej przez Maksa Valiera. Książki opisywały m.in. zjawisko znane dziś jako efekt Obertha, rakiety wielostopniowe wraz z matematycznymi wywodami rozwiązań technicznych. 
Zostało założone we Wrocławiu 5 lipca 1927 w restauracji „Gasthof Zum Golden Zepter” (nieistniejąca dziś kamienica „Pod Złotym Berłem” na Schmiedebrucke 22). Założycielem i pierwszym prezesem był Johannes Winkler. Sąd początkowo odmówił rejestracji, za powód podając fakt, że słowo „Raumschiffahrt” nie istnieje w języku niemieckim. Wśród pierwszych członków byli Max Valier, Willy Ley i Walter Neubert. W sumie zapisało się około 500 osób, m.in. Klaus Riedel, Rudolf Nebel, Wernher von Braun, Hermann Oberth, Walter Hohmann, Hermann Noordung, Kurt Heinisch, Eugen Sänger, Rolf Engel, Arthur Rudolph, a także Ary Sternfeld. Towarzystwo wydawało czasopismo Rakieta ().
W 1930 VfR zakupiło działkę pod Berlinem, tuż przy lotnisku Berlin-Tegel przeznaczoną na eksperymenty z rakietami. Przez następne trzy lata dokonywali prób z coraz silniejszymi maszynami. Pierwszą niezbyt udaną serię "Mirak" zastąpiła udoskonalona seria rakiet "Repulsor", której największe egzemplarze osiągały zasięg 1 km.
Oprócz eksperymentów z rakietami Towarzystwo zajmowało się propagowaniem lotów kosmicznych. Oberth i Ley byli konsultantami na planie filmu Fritza Langa Kobieta na Księżycu (). Valier był pomocnikiem Fritza von Opla (wnuka Adama Opla, założyciela firmy Opel) w rakietowych pokazach kaskaderskich.
W 1932 Towarzystwo zorganizowało pokaz dla armii. Chociaż sam pokaz był nieudany, kapitan Walter Dornberger odpowiedzialny za wojskowy program rakietowy był pod wrażeniem osiągniętych wyników. Zaproponował wsparcie finansowe w zamian za utrzymanie prac w tajemnicy oraz ograniczenie się do wojskowych zastosowań techniki rakietowej. Propozycja została odrzucona.
W 1933 Towarzystwo przestało istnieć z powodu kłopotów ze znalezieniem funduszy, sporów spowodowanych odrzuceniem propozycji Dornbergera oraz problemów z władzami Berlina, zaniepokojonych przeprowadzaniem eksperymentów w pobliżu miasta.

</doc>
<doc id="1500809" url="https://pl.wikipedia.org/wiki?curid=1500809" title="Ulica Młodych Techników we Wrocławiu">
Ulica Młodych Techników we Wrocławiu

Ulica Młodych Techników we Wrocławiu – ulica w osiedlu Szczepin; do 1945 nosiła nazwę "Anderssenstraße", a w 1946 przejściowo ul. Mogileńska. Przebiega na całej swej długości (ok. 750 metrów) niemal dokładnie południkowo i łączy ul. Długą i ul. Legnicką.
Miejska zabudowa ulicy rozpoczęła się od XIX wieku, kiedy po zajęciu w 1807 Wrocławia przez wojska napoleońskie nakazano miastu rozbiórkę fortyfikacji i rozpoczęła się ekspansja w kierunku przedmieść, w tym Przedmieścia Mikołajskiego. Wcześniej jednak, już w 1788 zlokalizowano przy dzisiejszej ul. Młodych Techników zakład przemysłowy – walcownię cyny, która na początku XX wieku zatrudniała ok. 400 osób.
Oblężenie "Festung Breslau" pod koniec II wojny światowej zrównało z ziemią wszystkie budynki przy tej ulicy. W latach 70. XX wieku rozpoczęła się zabudowa tej ulicy wielkopłytowymi blokami wielorodzinnymi. Na działce zlokalizowanej w kwartale ulic Młodych Techników, Salezjańskiej, Inowrocławskiej i Zachodniej w latach 1978-1991 wzniesiono nowy kościół pw. Chrystusa Króla według projektu arch. Witolda Jerzego Molickiego, w którym znajduje się także parafia, klasztor salezjanów, ośrodek kultury i Prywatne Salezjańskie Liceum Ogólnokształcące im. św. Dominika Savio.

</doc>
<doc id="1500811" url="https://pl.wikipedia.org/wiki?curid=1500811" title="Rejon sorokyński">
Rejon sorokyński

Rejon sorokyński – dawny jednostka administracyjna w składzie obwodu ługańskiego Ukrainy.
Powstał w 1966. Ma powierzchnię 1400 km2 i liczy około 35 tysięcy mieszkańców. Siedzibą władz rejonu jest Sorokyne.
W skład rejonu wchodzą 5 osiedlowych rad oraz 10 silskich rad, obejmujących w sumie 47 wsi i 5 osad.
W 2020 w wyniku reformy administracyjno-terytorialnej. Został zlikwidowany, a jego terytorium weszło w skład Rejonu Dołżańskego.

</doc>
<doc id="1500815" url="https://pl.wikipedia.org/wiki?curid=1500815" title="Sandema">
Sandema

Sandema – miasto w Ghanie, stolica dystryktu Builsa w regionie Północno-Wschodni.

</doc>
<doc id="1500821" url="https://pl.wikipedia.org/wiki?curid=1500821" title="Dekanat Rozprza">
Dekanat Rozprza

Dekanat Rozprza – jeden z 36 dekanatów rzymskokatolickich należących do archidiecezji częstochowskiej. Należy do regionu radomszczańskiego.
Parafie.
Do dekanatu Rozprza należy 7 parafii:

</doc>
<doc id="1500823" url="https://pl.wikipedia.org/wiki?curid=1500823" title="Sisili">
Sisili



</doc>
<doc id="1500824" url="https://pl.wikipedia.org/wiki?curid=1500824" title="Naman Keita">
Naman Keita



</doc>
<doc id="1500829" url="https://pl.wikipedia.org/wiki?curid=1500829" title="Szwadron Kawalerii KOP „Czortków”">
Szwadron Kawalerii KOP „Czortków”

Szwadron Kawalerii KOP „Czortków” – pododdział kawalerii Korpusu Ochrony Pogranicza.
Historia Szwadronu.
Do 1 marca 1925 roku, w Czortkowie, w składzie 4 Brygady Ochrony Pogranicza sformowany został 13 Szwadron Kawalerii. W skład szwadronu wchodzić miały cztery plutony liniowe i drużyna dowódcy szwadronu. Stany szwadronu były zbliżone do stanów szwadronów formowanych w 1924 roku .
Szwadron był podstawową jednostką taktyczną kawalerii KOP. Zadaniem szwadronu było prowadzenie działań pościgowych, patrolowanie terenu, w dzień i w nocy, na odległości nie mniejsze niż 30 km, a także utrzymywanie łączności między odwodami kompanijnymi, strażnicami i sąsiednimi oddziałami oraz eskortowanie i organizowanie posterunków pocztowych. Wymienione zadania szwadron realizował zarówno w strefie nadgranicznej, będącej strefą ścisłych działań KOP, jak również w pasie ochronnym sięgającym około 30 km w głąb kraju.
W lipcu 1929 roku pododdział przemianowany został na Szwadron Kawalerii KOP „Czortków” i podporządkowany dowódcy Pułku KOP „Czortków”, a pod względem wyszkolenia inspektorowi Grupy Szwadronów „Południe”. W 1934 roku, w ramach podziału szwadronów kawalerii KOP na trzy grupy inspekcyjne, jednostka wraz ze Szwadronami KOP „Hnilice Wielkie” i „Zaleszczyki” podporządkowana została inspektorowi południowej grupy szwadronów. W 1937 roku, po likwidacji Pułku KOP „Czortków”, szwadron podporządkowany został bezpośrednio dowódcy Brygady KOP „Podole”. W listopadzie 1938 roku pododdział przeformowany został na etat szwadronu kawalerii typu II, stacjonującego w miejscu postoju batalionu KOP (Batalion Odwodowy KOP „Czortków”).
27 sierpnia 1939 roku po godz. 17.00 zarządzona została mobilizacja alarmowa pododdziału. Zgodnie z założeniami planu mobilizacyjnego „W” Szwadron Kawalerii KOP „Czortków”, po zakończeniu mobilizacji, wszedł w skład 36 Dywizji Piechoty (rezerwowej) jako szwadron kawalerii dywizyjnej. 31 sierpnia 1939 roku o godz. 23.40 szwadron wyjechał z Czortkowa.
Działania.
4 września 1939 roku o świcie szwadron pod dowództwem rtm. Bronisława Riczki został wyładowany z transportów kolejowych w rejonie Szydłowca. Wieczorem tego dnia szwadron przybył do wsi Kozia Wola na wschód od Końskich. Pomiędzy 36 DP i pozycjami 3 DP istniała 10 - kilometrowa luka. Podobnie sytuacja przedstawiała się na prawym skrzydle, gdzie najbliższym sąsiadem była 29 DP znajdująca się dopiero w rejonie Sulejowa. Dlatego też w nocy 4/5 września pluton kawalerii pod dowództwem plut. Ludwika Waltera wysłano do patrolowania drogi Żarnów – Końskie oraz w celu nawiązania łączności z oddziałami 29 DP.
Rankiem 6 września 1 DLek. ruszyła z Przedborza drogą w kierunku Końskich. W rejonie miejscowości Gustawów – Czermno czołówki 1 DLek. ostrzelały pułkowy pluton kolarzy ze 163 PP por. Rożniatowskiego, który przeprowadzał tam zwiad. Następnie zadanie opóźniania niemieckiej kolumny wzięła na siebie kawaleria dywizyjna rtm. Riczki. Utrzymując kontakt ogniowy z wrogiem szwadron cofał się stopniowo w kierunku Czermna. Silne rozpoznanie pancerne nieprzyjaciela wdarło się do Czermna wypierając z niego kawalerzystów, którzy wycofali się do Fałkowa niszcząc podczas walki 1 czołg. Tego dnia po południu pod Wyszyną Rudzką kawalerzyści stoczyli kolejną walkę z batalionem piechoty niemieckiej, wzmocnionym przez baterię artylerii. Szwadron podczas tej walki poniósł straty, a następnie przez Rudę Maleniecką wycofał się kłusem za rzekę Czarną wioząc kilku rannych na taczankach i konno. Tuż przed zmrokiem, po przejściu ostatniego patrolu kawaleryjskiego przez przeprawę żołnierze I batalionu 163 PP wysadzili most i przystąpili do obrony na linii rzeki.
Po południu 6 września w wyniku walk oddziałów 3 DP Leg. z 3 DLek, polskie zgrupowanie musiało opuścić swoje pozycje nad rzeką Krasną i wycofało się w kierunku Bliżyna. W związku z tym jako rozpoznanie został wysłany w ten rejon jeden z patroli kawalerii dywizyjnej.
Późnym wieczorem 6 września od patroli kawalerii dywizyjnej napłynęły dwa meldunki. Jeden z nich informował dowódcę 36 DP o położeniu oddziałów Wileńskiej BK i batalionów 41 i 76 PP w lasach na wschód od Sulejowa. Nie stwierdzono też ruchów wroga w kierunku Końskich. Podobnie przedstawiała się sytuacja w okolicy Stąporków – Krasna.
7 września, kiedy oddziały 36 DP przygotowywały się do walki na przedpolach Końskich, kawaleria dywizyjna otrzymała rozkaz ubezpieczania dywizji z kierunku północnego. Zgodnie z rozkazem zajęła, więc pozycje pod miejscowością Barycz.
Wieczorem 7 września po bitwie stoczonej z 1 DLek. oddziały 36 DP rozpoczęły odwrót leśnymi drogami w kierunku Szydłowiec – Skarżysko. Płk Ostrowski wraz ze sztabem, kompanią sztabową, kompanią łączności i kawalerią dywizyjną ruszył przodem i o świcie 8 września przekroczył szosę Skarżysko – Szydłowiec. W leśniczówce w lesie Bór pomiędzy miejscowościami Barak i Skarżysko-Książęce ulokował swój sztab ubezpieczając miejsce jego postoju od południa kompanią sztabową, a od północy kawalerią dywizyjną. Zamierzał podjąć próbę utrzymania tego odcinka szosy do czasu nadejścia reszty dywizji.
8 września około godziny 12 niemieckie oddziały zmotoryzowane, wyjeżdżające ze Skarżyska w stronę Szydłowca zaatakowały zgrupowanie płk. Ostrowskiego. Uderzenie przyjęła jako pierwsza kompania sztabowa. W obliczu przewagi nieprzyjaciela, polskie oddziały musiały wycofać się do miejscowości Barak, gdzie broniły się jeszcze do godziny 14. Na skutek ciągłych ataków Niemców i szczupłości sił polskich, pułkownik Ostrowski wydał rozkaz odesłania taborów i kompanii łączności do Iłży. Natomiast sam z pozostałymi siłami wycofał się przez Szydłowiec – Wierzbicę – Skaryszew w kierunku Kozienic. Około godz. 14 do szosy Skarżysko - Szydłowiec podeszły pozostałe siły 36 DP rez. Wobec odcięcia od oddziałów przy których znajdował się dowódca płk B. Ostrowski, dowództwo nad resztą Dywizji objął ppłk. Przemysław Nakoniecznikoff. Podjęto decyzję o przebiciu się, po przeformowaniu oddziałów i krótkim odpoczynku po godz. 15 do natarcia przystąpił 163 pp rez. a następnie 165 pp rez. W walce uczestniczyły także pluton konny kpt. Swobody, 1/7 pal kpt. Pruskiego, kompania zbiorcza ON Kłobuck, batalion zbiorczy z żołnierzy 25 i 27 pp z rozbitej 7 DP. O zmroku Niemcy wycofali się i oddziały przeszły na wschodnią stronę drogi, kierując się na wschód.Bitwa pod Barakiem.
Kawaleria dywizyjna nie mając kontaktu z siłami głównymi, zmuszona do odwrotu, odeszła z miejscowości Barak około godz. 15. Podczas dotychczasowej walki straciła 15 koni. Próba marszu w kierunku Iłży nie powiodła się, w wyniku czego szwadron skręcił na północ, na Wierzbicę – Pionki i wraz z resztkami kawalerii dywizyjnej 12 Dywizji Piechoty, rozbitej po bitwie pod Iłżą, przekroczył Wisłę pod miejscowością Regów. Po 10 września szwadron kawalerii dywizyjnej 36 Dywizji Piechoty został włączony do odtwarzającego się 4 Pułku Ułanów Zaniemeńskich. Następnie w składzie tego pułku szwadron przeszedł w rejon Świdnika.
W dalszych dniach września ułani szwadronu kawalerii dywizyjnej 36 DP walczyli w ramach Brygady Kawalerii płk. Jerzego Grobickiego w Grupie Operacyjnej Kawalerii gen. Władysława Andersa.
24 września polskie zgrupowanie podjęło próbę przedostania się na Węgry, którą zniweczyły atakujące oddziały sowieckie.
27 września ułani 4 Pułku Ułanów Zaniemeńskich, a wśród nich żołnierze szwadronu kawalerii dywizyjnej 36 DP, złożyli broń w okolicach Medyki, uzyskując od Niemców honorową kapitulację.
Kadra szwadronu.
Obsada personalna szwadronu w 1925-1926
Obsada personalna szwadronu we wrześniu 1939

</doc>
<doc id="1500832" url="https://pl.wikipedia.org/wiki?curid=1500832" title="Gao Zhisheng">
Gao Zhisheng

Gao Zhisheng (; ur. 20 kwietnia 1964) – dysydent, prawnik i działacz praw człowieka w Chińskiej Republice Ludowej. 
Gao Zhisheng urodził się w prowincji Shanxi w ubogiej wielodzietnej rodzinie. W młodości wstąpił do armii i Komunistycznej Partii Chin. W trakcie służby ukończył szkołę średnią. W 1995 zdał egzaminy adwokackie, stając się z czasem jednym z bardziej znanych prawników. W 2001 znalazł się na opublikowanej przez władze liście 10 najlepszych prawników. Z czasem zmienił jednak charakter swojej pracy i rozpoczął działalność w ruchu obrony praw człowieka, bezpłatnie prowadząc sprawy ofiar nieudanych zabiegów medycznych, prześladowanych dziennikarzy, ofiar skorumpowanych urzędników, członków ruchu Falun Gong, przesiedlonych mieszkańców terenów olimpijskich, poszkodowanych robotników itd. W 2005 roku wystąpił z Komunistycznej Partii Chin i wystosował list otwarty do przewodniczącego ChRL Hu Jintao i premiera Wen Jiabao, w którym opowiadał się za zakończeniem prześladowań członków Falun Gong. W tym samym roku władze zakazały mu prowadzenia praktyki adwokackiej. Formalnym powodem jej zamknięcia było niepoinformowanie o zmianie adresu zamieszkania. W 2006 został skazany na karę pozbawienia wolności w zawieszeniu za „wszczynanie działalności wywrotowej”. W tym czasie Gao i jego rodzina stali się obiektem ciągłej obserwacji władz. 
We wrześniu 2007 został aresztowany. W późniejszych relacjach opisywał, jak w trakcie zatrzymania był torturowany; bity elektrycznymi pałkami, przypalany papierosami i poddawany presji psychologicznej przez ponad 50 dni. W lutym 2009 zniknął z oczu opinii publicznej, a jego los i miejsce pobytu stały się nieznane. Miesiąc później jego rodzina, żona i dwójka dzieci, uciekły z Chin i wyjechały do Stanów Zjednoczonych, skąd kontynuowali wysiłki na rzecz jego odnalezienia. Obrońcy praw człowieka i rodzina przypuszczali, że został on ponownie zatrzymany przez władze. Międzynarodowe organizacje broniące praw człowieka, a także Stany Zjednoczone i Unia Europejska wezwały Chiny do wszczęcia dochodzenia w sprawie jego zniknięcia. Gao ukazał się opinii publicznej w marcu 2010, kiedy udzielił wywiadu zachodnim mediom, przemawiając z pobliża górskich okolic Wutai Shan w prowincji Shanxi. Stwierdził wówczas, że pragnie żyć w ciszy przez pewien czas. Na początku kwietnia 2010 pojawił się w Pekinie i ogłosił porzucenie swojej działalności społecznej, wyrażając pragnienie spotkania z rodziną. Pod koniec kwietnia 2010 los Gao ponownie stał się nieznany, a jego rodzina stwierdziła, że nie ma od niego żadnych wieści. 16 grudnia 2011 państwowa agencja Xinhua podała informację, iż pekiński sąd odrzucił apelację Gao i skazał go na 3 lata więzienia za podżeganie do obalenia władzy państwowej. Na początku stycznia 2012 roku brat dysydenta otrzymał informację od władz, że Gao odbywa zasądzoną karę w więzieniu w powiecie Xayar w regionie autonomicznym Xinjiang. Na początku sierpnia 2014 roku został zwolniony z więzienia.
Gao Zhisheng jest autorem wydanej jesienią 2007 roku w USA książki "Chiny bardziej sprawiedliwe". W 2007 roku otrzymał Nagrodę im. Brunona Kreiskiego. W 2008 roku był nominowany do Pokojowej Nagrody Nobla.

</doc>
<doc id="1500833" url="https://pl.wikipedia.org/wiki?curid=1500833" title="Kliencki honeypot">
Kliencki honeypot

Kliencki honeypot – rodzaj systemu typu honeypot, którego zadaniem jest wykrywanie i rozpoznawanie ataków w sieciach komputerowych. Klasyczne systemy typu honeypot to serwery (lub systemy imitujące serwery), które pasywnie czekają aż zostaną zaatakowane. Kliencki honeypot to system aktywnie wyszukujący serwery, z których przeprowadzane są ataki na systemy klienckie. Kliencki honeypot udając aplikację kliencką nawiązuje połączenie z serwerem i sprawdza czy nastąpił atak z jego strony. Aktualnie systemy tego typu skupiają się głównie na imitowaniu przeglądarek internetowych, jednakże każda aplikacja kliencka (jak FTP, SSH, email, itp.) może stać się częścią klienckiego honeypota.
Istnieje kilka nazw dla systemów typu kliencki honeypot. Często oprócz ogólnego określenia kliencki honeypot (ang. "client honeypot") systemy tego typu nazywane są honeyclient. Należy jednak zaznaczyć, że nazwa „honeyclient” dotyczy również pierwszej otwarto źródłowej implementacji klienckiego honeypota (patrz niżej).
Architektura.
Kliencki honeypot składa się z trzech modułów. Pierwszy z nich, moduł kolejkujący, jest odpowiedzialny za tworzenie listy serwerów do odwiedzenia. Lista ta może być tworzona na przykład przez tzw. pełzanie (ang. "crawling"), czyli przechodzenie ze strony na stronę poprzez system linków. Drugim modułem jest sam klient, który wysyła zapytania do serwera znalezionego przez moduł kolejkujący. Po interakcji z serwerem do akcji wkracza trzeci moduł – silnik analizujący, który sprawdza czy kliencki honeypot został zaatakowany.
Oprócz trzech opisanych wyżej modułów klienckie honepoty są zazwyczaj wyposażone w pewnego rodzaju strategię ochronną, która zapobiega rozprzestrzenianiu się udanym atakom poza system klienckiego honeypota. Strategia ta jest realizowana poprzez stosowanie zapór sieciowych i maszyn wirtualnych.
Analogicznie do tradycyjnych, serwerowych honeypotów, klienckie honeypoty klasyfikuje się głównie ze względu na ich poziom interakcji: wysoki lub niski. Poziom ten określa, w jakim stopniu funkcjonalnym serwer może wykorzystywać atakowanego klienta.
Wysoki poziom interakcji.
Klienckie honeypoty o wysokim poziomie interakcji są w pełni funkcjonalnymi systemami, które można by porównać do prawdziwych systemów z prawdziwymi aplikacjami klienckimi. Jako takie, nie posiadają żadnych ograniczeń funkcjonalnych (pomijając wspomnianą strategię ochronną). Mechanizm rozpoznawania ataków polega na inspekcji stanu systemu po kontakcie z podejrzanym serwerem. Detekcja zmian w systemie klienckiego honeypota może wskazywać na fakt przeprowadzenia ataku poprzez wykorzystanie luki w oprogramowaniu klienta. Takimi zmianami mogą być nowo utworzone lub zmodyfikowane pliki.
Klienckie honeypoty o wysokim poziomie interakcji bardzo dobrze sprawdzają się w wykrywaniu nieznanych ataków na oprogramowanie klienckie. Niestety dzieje się to kosztem wydajności, ponieważ ciągłe monitorowanie całego systemu zużywa dużo zasobów. Taki mechanizm detekcji jest też podatny na różnego rodzaju próby zamaskowania ataku, np. poprzez opóźnienie zadziałania wprowadzonego do systemu exploita (bomba czasowa) lub uzależnienie jego zadziałania od konkretnych warunków, które muszą zaistnieć (bomba logiczna). W takim przypadku, gdy po kontakcie z serwerem nie zostaną wykryte żadne zmiany w systemie, kliencki honeypot może błędnie uznać dany serwer za bezpieczny, mimo że został z niego przeprowadzony skuteczny atak. Wreszcie, jeżeli kliencki honeypot jest uruchomiony na maszynie wirtualnej, wprowadzony exploit może próbować wykryć wirtualne środowisko i wstrzymać się przed uruchomieniem lub zachować się w inny niż początkowo zamierzony sposób.
Capture-HPC.
Capture jest klienckim honeypotem o wysokim poziomie interakcji opracowanym przez naukowców z Victoria University of Wellington w Nowej Zelandii. Capture posiada kilka cech, które wyróżniają go spośród innych klienckich honeypotów. Po pierwsze, został on zaprojektowany do szybkiej pracy. Wszelkie zmiany stanu systemu są rozpoznawane na podstawie modelu bazującego na zdarzeniach. Pozwala to na reagowanie na zmiany w momencie ich wystąpienia. Po drugie, jest skalowalny. Centralny serwer Capture może kontrolować poprzez sieć wiele systemów klienckich. Po trzecie, Capture został zaprojektowany jako framework pozwalający na używanie różnych klientów. Początkowa wersja Capture wspierała tylko Internet Explorera, ale obecna wersja wspiera już większość popularnych przeglądarek (Internet Explorer, Firefox, Opera, Safari) oraz inne aplikacje używające protokołu HTTP, takie jak aplikacje biurowe czy odtwarzacze multimedialne.
HoneyClient.
HoneyClient to kliencki honeypot o wysokim poziomie interakcji bazujący na przeglądarkach internetowych (IE/Firefox). Został stworzony przez Kathy Wang w 2004 i następnie rozwijany w ramach organizacji MITRE. Był pierwszym klienckim honeypotem rozpowszechnianym jako open source. Jest napisany w języku Perl. HoneyClient rozpoznaje ataki poprzez monitorowanie stanu systemu. Wykrywa ataki w systemach Windows monitorując konkretne pliki, katalogi i rejestr. Silnik analizujący działający w czasie rzeczywistym został zaczerpnięty z Capture-HPC. HoneyClient posiada również crawlera przeszukującego strony internetowe w poszukiwaniu złośliwego oprogramowania klienckiego, który może zostać zainicjowany początkową listą adresów, aby zawęzić poszukiwania.
HoneyMonkey.
HoneyMonkey jest klienckim honeypotem o wysokim poziomie interakcji bazującym na przeglądarce Internet Explorer. Został stworzony przez firmę Microsoft w 2005. HoneyMonkey nie jest dostępny publicznie. Ataki wykrywa monitorując stan systemu, m.in. pliki, rejestr i procesy. Unikalną cechą HoneyMonkey jest jego warstwowe podejście do interakcji z serwerem mające na celu wychwycenie exploitów dnia zerowego (ang. "zero-day exploits"). Polega ono na tym, że HoneyMonkey początkowo przegląda sieć bez zainstalowanych ostatnich aktualizacji systemowych. Po wykrycia ataku z danego serwera powraca na tę samą maszynę, ale już w pełni zaktualizowany i ponownie sprawdza czy nastąpił skuteczny atak. Jeżeli tak, oznacza to, że został wykryty atak bazujący na eksploicie, na którego nie ma jeszcze oficjalnej łaty. Takie ataki są szczególnie niebezpieczne.
SHELIA.
SHELIA jest klienckim honeypotem o wysokim poziomie interakcji autorstwa Joan Robert Rocaspana z Vrije Universiteit Amsterdam. SHELIA integruje się z klientem poczty elektronicznej i przetwarza każdą otrzymaną wiadomość (linki i załączniki). W zależności od typu otrzymanego linku otwiera odpowiednią aplikację kliencką (np. przeglądarkę, aplikację biurową, itp.) a następnie sprawdza czy w przestrzeni pamięci danych nie ma prób uruchomienia instrukcji wykonywalnych (co mogłoby wskazywać na atak wykorzystujący błąd przepełnienia bufora). Dzięki takiemu podejściu SHELIA potrafi nie tylko wykrywać ataki, ale również zapobiegać ich potencjalnym skutkom.
UW Spycrawler.
Spycrawler stworzony w 2005 na University of Washington jest kolejnym klienckim honeypotem o wysokim poziomie interakcji, który bazuje na przeglądarce internetowej (Mozilla). Jego autorem jest Alexander Moshchuk. Spycrawlera nie można ściągnąć z sieci. Działa on na zasadzie monitorowania stanu systemu poprzez analizowanie plików, procesów, rejestru oraz błędów przeglądarek. Mechanizm detekcji ataków jest opiera się na modelu zdarzeniowym. Ponadto potrafi on działać z opóźnieniem, aby wyeliminować (albo raczej zminimalizować) ataki przeprowadzane za pomocą bomb czasowych.
Web Exploit Finder.
WEF jest implementacją mechanizmu detekcji automatycznego ściągania plików bez wiedzy użytkownika (ang. "drive-by download"). Jego autorami są trzej studenci z Hochschule der Medien (HdM) w Stuttgarcie: Thomas Müller, Benjamin Mack i Mehmet Arziman. Projekt ten został zrealizowany podczas semestru letniego w 2006. WEF może pracować jako część składowa sieci HoneyNet bazując w całości na środowisku wirtualnym aby umożliwić szybkie przywrócenie stanu systemu sprzed ataku.
Niski poziom interakcji.
Klienckie honeypoty o niskim poziomie interakcji różnią się od klienckich honeypotów o wysokim poziomie interakcji tym, że zamiast wykorzystywać cały system operacyjny skupiają się raczej na symulowaniu aplikacji klienckich (w świecie przeglądarek internetowych można by porównać je do crawlerów). Ocena czy nastąpił atak jest formułowana bezpośrednio na podstawie odpowiedzi uzyskanych z serwera poprzez sprawdzanie czy zawierają np. podejrzane ciągi znaków.
Klienckie honeypoty o niskim poziomie interakcji są łatwiejsze do wdrożenia oraz są wydajniejsze. Jednakże wykrywalność ataków jest niższa, gdyż każdy atak musi być wcześniej znany, aby kliencki honeypot mógł go wykryć. Nowe, dotąd nieznane ataki pozostają niezauważone. Innym problemem jest fakt, że kliencki honeypot o niskim poziomie interakcji jest łatwiejszy do zdemaskowania przez exploity.
HoneyC.
HoneyC jest klienckim honeypotem o niskim poziomie interakcji opracowanym przez Christiana Seiferta na Victoria University of Wellington w 2006. HoneyC jest sprzętowo niezależnym, open-souce’owym frameworkiem napisanym w języku Ruby. Jego działanie opiera się na analizowaniu komunikacji pomiędzy serwerami a symulatorem przeglądarki internetowej. Każda odpowiedź z serwera jest na bieżąco sprawdzana pod kątem obecności podejrzanych ciągów znaków przy pomocy sygnatur programu Snort.
Monkey-Spider.
Monkey-Spider jest klienckim honeypotem o niskim poziomie interakcji rozwijanym początkowo na Uniwersytecie Mannheim przez Aliego Ikinci. Monkey-Spider jest crawlerem wykorzystującym rozwiązania antywirusowe do detekcji złośliwego oprogramowania. Jest on zaprojektowany jako szybki oraz rozszerzalny o inne mechanizmy detekcji. Początkiem prac nad Monkey-Spider była praca dyplomowa a obecnie jego rozwój jest kontynuowany w ramach ruchu wolne oprogramowanie. Program jest rozpowszechniany na licencji GPL.
SpyBye.
SpyBye jest klienckim honeypotem o niskim poziomie interakcji autorstwa Niella Provosa. Pozwala on na określenie czy dana strona internetowa jest niebezpieczna poprzez zastosowanie heurystyk połączonych ze sprawdzaniem jej zawartości skanerem wykorzystującym silnik ClamAV.

</doc>
<doc id="1500835" url="https://pl.wikipedia.org/wiki?curid=1500835" title="Kosiarz umysłów">
Kosiarz umysłów

Kosiarz umysłów (ang. "The Lawnmower Man") – film science-fiction z 1992 roku w reżyserii Bretta Leonarda na podstawie opowiadania Stephena Kinga "Kosiarz trawy" ze zbioru "Nocna zmiana".
W 1996 roku wydano kontynuację zatytułowaną "".
Fabuła.
Naukowiec-informatyk, doktor Lawrence Angelo (Pierce Brosnan), prowadzi badania i doświadczenia nad wykorzystaniem rzeczywistości wirtualnej do kierowania ludzkim mózgiem. Rezygnuje jednak z pracy dla agencji rządowej i eksperymentów na szympansach, gdy szefostwo usiłuje przeforsować nowy projekt, polegający na zwiększeniu agresji u zwierząt. Naukowiec kontynuuje badania na własną rękę. Tym razem królikiem doświadczalnym staje się Jobe Smith (Jeff Fahey), niedorozwinięty ogrodnik z sąsiedztwa, kosiarz trawników. Nowy eksperyment przynosi zdumiewające wyniki. Doktor zauważa ogromną, lecz uśpioną inteligencję mężczyzny i postanawia go wykorzystać do swojego eksperymentu. Wyniki doświadczeń są zdumiewające, lecz pewnego dnia eksperyment wymyka się spod kontroli naukowca.

</doc>
<doc id="1500845" url="https://pl.wikipedia.org/wiki?curid=1500845" title="Fats Waller">
Fats Waller

Fats Waller, właśc. Thomas Wright Waller (ur. 21 maja 1904 w Nowym Jorku, zm. 15 grudnia 1943 w Kansas City) – amerykański jazzowy pianista, organista, kompozytor oraz artysta kabaretowy. 
Utalentowany pianista – szeroko znany jako mistrz stride piano – Waller był jednym z najbardziej znanych wykonawców tamtych czasów. Jego utwory trafiały m.in. do Grammy Hall of Fame.
Zmarł na zapalenie płuc mając 39 lat.

</doc>
<doc id="1500846" url="https://pl.wikipedia.org/wiki?curid=1500846" title="Petra Kvitova">
Petra Kvitova



</doc>
<doc id="1500849" url="https://pl.wikipedia.org/wiki?curid=1500849" title="Rejon kremiński">
Rejon kremiński

Rejon kremiński – jednostka administracyjna w składzie obwodu ługańskiego Ukrainy.
Powstał w 1940. Ma powierzchnię 1627 km2 i liczy około 48 tysięcy mieszkańców. Siedzibą władz rejonu jest Kreminna.
W skład rejonu wchodzą 1 miejska rada, 1 osiedlowa rada oraz 13 silskich rad, obejmujących w sumie 59 miejscowości.

</doc>
<doc id="1500852" url="https://pl.wikipedia.org/wiki?curid=1500852" title="Tomistoma">
Tomistoma

Tomistoma – rodzaj krokodyli z grupy Tomistominae. Należy do niego współczesny krokodyl gawialowy, do "Tomistoma" przypisywano również wiele gatunków wymarłych, takich jak "T. lusitanicum", "T. petrolicum", "T. calaritanum", "T. taiwanicum", "T. lyceense", "T. champsoides", "T. gaudense", "T. dowsoni", nienazwany dotąd formalnie „T. pengheunsis” oraz wiele gatunków z eocenu północnej Afryki. Przynależność większości z nich do rodzaju "Tomistoma" jest jednak wątpliwa – gatunek "T. machikanense" został przeniesiony do odrębnego rodzaju "Toyotamaphimeia", a wiele pozostałych może w rzeczywistości należeć do innych rodzajów, takich jak "Gavialosuchus", lub być synonimami innych gatunków. Rodzaj "Tomistoma" jest znany w zapisie kopalnym od miocenu, choć niektóre gatunki o wątpliwej przynależności do tego rodzaju żyły już w eocenie. Przypisywano do niego gatunki występujące niemal na całym świecie; jedyny współczesny przedstawiciel, "T. schlegelii", żyje w Azji Południowo-Wschodniej.
Rodzaj został nazwany w 1846 roku przez Salomona Müllera.

</doc>
<doc id="1500853" url="https://pl.wikipedia.org/wiki?curid=1500853" title="Judith Zeidler">
Judith Zeidler

Judith Zeidler (ur. 11 maja 1967 w Beeskow) – niemiecka wioślarka, dwukrotna medalistka olimpijska.
Urodziła się w NRD i do zjednoczenia Niemiec startowała w barwach tego kraju. Oba medale zdobyła jako członkini ósemki. W Seulu sięgnęła po złoto, cztery lata później – już jako reprezentantka zjednoczonych Niemiec – zajęła trzecie miejsce. Stawała na podium mistrzostw świata (złoto w dwójce w 1989).
Jej mąż Matthias Ungemach także był wioślarzem, uczestnikiem igrzysk olimpijskich.

</doc>
<doc id="1500854" url="https://pl.wikipedia.org/wiki?curid=1500854" title="Osteolaemus">
Osteolaemus



</doc>
<doc id="1500856" url="https://pl.wikipedia.org/wiki?curid=1500856" title="Rejon łutuhyński">
Rejon łutuhyński

Rejon łutuhyński – jednostka administracyjna w składzie obwodu ługańskiego Ukrainy.
Powstał w 1965. Ma powierzchnię 1057 km2 i liczy około 73 tysięcy mieszkańców. Siedzibą władz rejonu jest Łutuhyne.
W skład rejonu wchodzą 1 miejska rada, 7 osiedlowych rad oraz 8 silskich rad, obejmujących w sumie 37 wsi.

</doc>
<doc id="1500857" url="https://pl.wikipedia.org/wiki?curid=1500857" title="Noemi Wigdorowicz-Makowerowa">
Noemi Wigdorowicz-Makowerowa

Noemi Wigdorowicz-Makowerowa (ur. 24 listopada 1912 w Warszawie, zm. 7 lutego 2015 w Sztokholmie) – polska lekarz oraz lekarz stomatolog żydowskiego pochodzenia, wieloletni pracownik naukowy Akademii Medycznej we Wrocławiu.
Życiorys.
Urodziła się w Warszawie w rodzinie żydowskiej. W 1937 ukończyła studia na Wydziale Lekarskim Uniwersytetu Warszawskiego, a w 1939 na Akademii Stomatologicznej (również w rodzinnym mieście). Podczas II wojny światowej, w 1940 została przesiedlona do getta warszawskiego, gdzie pracowała w szpitalu chirurgicznym przy ulicy Leszno 1 oraz była kierowniczką gabinetu stomatologiczego w ambulatorium gminnym. Latem 1942, podczas wielkiej akcji wysiedleńczej, wzięła ślub z Henrykiem Makowerem. 24 stycznia 1943 oboje bezskutecznie próbowali wydostać się z getta, co udało się trzy dni później, gdy na "stronę aryjską" przejechali z grupą placówkarzy. Początkowo znaleźli schronienie w mieszkaniu rodziny Paluchów. Przez ponad 18 kolejnych miesięcy ukrywali się w Miłośnie pod Warszawą pod opieką przyjaciół i doktora Emila Palucha.
W sierpniu 1944 w Lublinie wstąpiła jako ochotnik do Ludowego Wojska Polskiego, gdzie pełniła funkcję ordynatora pododdziału Szczękowego Oddziału Chirurgii Szpitala Ewakuacyjnego nr 62. W 1946 została starszym asystentem Kliniki Stomatologicznej Uniwersytetu Wrocławskiego i Politechniki Wrocławskiej. W 1949 doktoryzowała się – promotorem jej pracy doktorskiej był Witold Grabowski. W 1963 habilitowała się, a w 1977 uzyskała tytuł profesora nadzwyczajnego. W latach 1964–1983 była kierownikiem Katedry Protetyki Stomatologicznej Akademii Medycznej we Wrocławiu. W latach 1982–1984 była członkiem Komitetu Ekologicznego Polskiej Akademii Nauk, a w latach 1967–1984 kierownikiem zespołu ds. profilaktyki fluorkowej przy MZiOS. W latach 1958–1960 odbyła staż naukowy w Instytucie Dentystycznym w Genewie.
Była wieloletnim członkiem Polskiego Towarzystwa Stomatologicznego – w latach 1976–1979 przewodnicząca zarządu oddziału wrocławskiego. Od 1968 była członkiem ZBoWiD. W latach 1964–1984 była członkiem PZPR. W 1986 wyjechała do Szwecji, gdzie od wielu lat mieszkała jej najbliższa rodzina.
Osiągnięcia.
Noemi Wigdorowicz-Makower opracowała ulepszone metody rehabilitacji protetycznej narządu żucia w artropatiach stawów skroniowo-żuchwowych, parodontopatiach i wadach zgryzu. Wprowadziła biologiczno-czynnościowe metody leczenia zaburzeń czynnościowych układu stomatognatycznego. Była popularyzatorką i osobą, która wprowadziła w Polsce fluorkową profilaktykę próchnicy zębów w postaci fluorkowania wody pitnej we Wrocławiu i trzydziestu innych miejscowościach.
Wypromowała szesnastu doktorów nauk medycznych i trzech doktorów habilitowanych, m.in. Bogumiła Płonkę w 1970, Franciszka Mraza w 1977 oraz Czesława Grodzkiego w 1978 roku.
Publikacje.
Noemi Wigdorowicz-Makower jest autorką ponad 220 prac w polskiej i zagranicznej prasie medycznej, m.in.:
W 1996 we Wrocławiu nakładem wydawnictwa "Erechtejon" wydała książkę pt. "Miłość w cieniu śmierci: wspomnienia z getta warszawskiego", gdzie opisała swoje przeżycia.
Odznaczenia.
Noemi Wigdorowicz-Makowerowa została uhonorowana wieloma odznaczeniami:

</doc>
<doc id="1500859" url="https://pl.wikipedia.org/wiki?curid=1500859" title="Noemi Wigdorowicz">
Noemi Wigdorowicz



</doc>
<doc id="1500860" url="https://pl.wikipedia.org/wiki?curid=1500860" title="Noemi Makower">
Noemi Makower



</doc>
<doc id="1500861" url="https://pl.wikipedia.org/wiki?curid=1500861" title="Noemi Makowerowa">
Noemi Makowerowa



</doc>
<doc id="1500862" url="https://pl.wikipedia.org/wiki?curid=1500862" title="Noemi Wigdorowicz-Makower">
Noemi Wigdorowicz-Makower



</doc>
<doc id="1500863" url="https://pl.wikipedia.org/wiki?curid=1500863" title="Kathrin Haacker">
Kathrin Haacker

Kathrin Haacker (ur. 3 kwietnia 1967 w Weimarze) – niemiecka wioślarka, dwukrotna medalistka olimpijska.
Życiorys.
Urodziła się w NRD i do zjednoczenia Niemiec startowała w barwach tego kraju. Oba medale zdobyła jako członkini ósemki. W Seulu sięgnęła po złoto, cztery lata później - już jako reprezentantka zjednoczonych Niemiec - zajęła trzecie miejsce. Brała udział w IO 96. Stawała na podium mistrzostw świata (złoto w dwójce podwójnej w 1989 oraz w ósemce w 1994).

</doc>
<doc id="1500867" url="https://pl.wikipedia.org/wiki?curid=1500867" title="Sarcoramphus papa">
Sarcoramphus papa



</doc>
<doc id="1500868" url="https://pl.wikipedia.org/wiki?curid=1500868" title="Cyprien Ntaryamira">
Cyprien Ntaryamira

Cyprien Ntaryamira (ur. 6 marca 1955 w Gitwe (Prowincja Bużumbura), zm. 6 kwietnia 1994 w Kigali) – burundyjski polityk, prezydent od 5 lutego do 6 kwietnia 1994.
Życiorys.
Pochodził z grupy etnicznej Hutu. Należał do opozycyjnego Frontu na Rzecz Demokracji w Burundi (FRODEBU). Na urząd prezydenta został wybrany w styczniu 1994.
Zginął 6 kwietnia 1994 w katastrofie lotniczej. Wraz z nim śmierć poniósł prezydent Rwandy, Juvénal Habyarimana. Odpowiedzialni za zamach byli prawdopodobnie żołnierze Hutu z rwandyjskiej gwardii prezydenckiej.

</doc>
<doc id="1500869" url="https://pl.wikipedia.org/wiki?curid=1500869" title="Sarcoramphus">
Sarcoramphus



</doc>
<doc id="1500873" url="https://pl.wikipedia.org/wiki?curid=1500873" title="PeaceMaker">
PeaceMaker

PeaceMaker – trzecie demo fińskiego zespołu power metalowego Sonata Arctica. Zostało ono wydane kiedy jeszcze grupa nazywała się "Tricky Beans". Utwór "Tallulah", po ponownym nagraniu, pojawił się na albumie Silence. Piosenka "Peacemaker" została dołączona do singla Wolf &amp; Raven.

</doc>
<doc id="1500875" url="https://pl.wikipedia.org/wiki?curid=1500875" title="Daniela Neunast">
Daniela Neunast

Daniela Neunast (ur. 19 września 1966 w Poczdamie) – niemiecka wioślarka (sternik), dwukrotna medalistka olimpijska.
Urodziła się w NRD i do zjednoczenia Niemiec startowała w barwach tego kraju. Oba medale zdobyła jako członkini ósemki. W Seulu sięgnęła po złoto, cztery lata później - już jako reprezentantka zjednoczonych Niemiec - zajęła trzecie miejsce. Brała udział w IO 96. Stawała na podium mistrzostw świata (złoto w czwórce ze sternikiem w 1985).

</doc>
<doc id="1500876" url="https://pl.wikipedia.org/wiki?curid=1500876" title="Flavio Cipolla">
Flavio Cipolla

Flavio Cipolla (ur. 20 października 1983 w Rzymie) – włoski tenisista, reprezentant w Pucharze Davisa.
Kariera tenisowa.
Karierę tenisową Cipolla rozpoczął w 2003 roku.
W grze pojedynczej, oprócz zwycięstw w turniejach rangi "ITF Futures", wygrał pięć imprez kategorii ATP Challenger Tour, zwyciężając najpierw w maju 2006 roku w Turynie, rok później w Trani i Genui, w styczniu 2008 roku w Numei, a w lutym 2011 roku w Burnie.
Na początku maja 2016 roku triumfował w zawodach ATP World Tour w grze podwójnej w Stambule, a partnerował mu Dudi Sela.
W marcu roku 2009 Cipolla zadebiutował w reprezentacji Włoch w Pucharze Davisa w rundzie przeciwko Słowacji. Swój singlowy pojedynek wygrał z Lukášem Lackiem, natomiast w deblu razem z Potito Starace przegrali z duetem Michal Mertiňák–Filip Polášek.
W rankingu gry pojedynczej Włoch najwyżej był na 70. miejscu (23 kwietnia 2012), a w klasyfikacji gry podwójnej na 75. pozycji (14 lipca 2008).

</doc>
<doc id="1500877" url="https://pl.wikipedia.org/wiki?curid=1500877" title="Braniewo Brama">
Braniewo Brama

Braniewo Brama ("niem. Braunsberg Obertor") – stacja kolejowa w Braniewie, w województwie warmińsko-mazurskim, w Polsce, na linii kolejowej nr 254 – dawnej Kolei Nadzalewowej. Obecnie stacja jest nieczynna. Na stacji zachował się jeszcze budynek kasy biletowej oraz pozostałości poczekalni.
Historia.
W roku 1897 rozpoczęto budowę Kolei Nadzalewowej (niem. "Haffuferbahn – HUB") – linii kolejowej, która w zamyśle niemieckich projektantów miała połączyć Elbląg z Królewcem. W maju 1899 roku ukończono budowę odcinka z Elbląga do Fromborka, a we wrześniu oddano do użytku odcinek łączący Frombork z Braniewem, na którym w tym samym roku (1899) na przedmieściach Braniewa powstała stacja Braunsberg Oberthor, po 1900 Braunsberg Obertor, a obecnie Braniewo Brama.
Regularny ruch pociągów osobowych na trasie został zawieszony 1 kwietnia 2006. Od tego czasu kursują tu tylko pociągi specjalne i towarowe. Jeszcze w latach 2010 i 2011 wznowiono, staraniem Pomorskiego Towarzystwa Miłośników Kolei Żelaznych, na czas wakacji, w soboty i niedziele kursy z Grudziądza i Elbląg do Braniewa, zatrzymujące się na tej stacji. Ostatni pociąg pasażerski zatrzymał się na stacji 7 lipca 2013.

</doc>
<doc id="1500879" url="https://pl.wikipedia.org/wiki?curid=1500879" title="Barapasaurus">
Barapasaurus



</doc>
<doc id="1500888" url="https://pl.wikipedia.org/wiki?curid=1500888" title="Klaas Compaan">
Klaas Compaan



</doc>
<doc id="1500889" url="https://pl.wikipedia.org/wiki?curid=1500889" title="Music! Music! Music!">
Music! Music! Music!

"Music! Music! Music!" – popularna piosenka napisana przez Stephena Weissa i Berniego Bauma, opublikowana w 1949 roku.
Najpopularniejszą wersję utworu nagrała pod koniec 1949 roku Teresa Brewer. W 1950 roku piosenka zajmowała pierwsze miejsca na listach przebojów, a także sprzedała się ponad milionie kopii. Była najlepiej sprzedającym się singlem w Stanach Zjednoczonych przez 17 tygodni począwszy od 04.02.1950 i przez 15 tygodni w Wielkiej Brytanii od 11.03.1950.
Tego samego roku "Music! Music! Music!" w wykonaniu 
brytyjskiej artystki Petuli Clark osiągnęła sukces w Australii. W 1959 roku instrumenatlną wersję utworu nagrał Bill Haley &amp; His Comets, która rok później wydana została jako singel. Własną wersję piosenki nagrali również m.in. grupa R&amp;B The Sensations (1961) oraz piosenkarka Melanie Safka (1976).

</doc>
<doc id="1500890" url="https://pl.wikipedia.org/wiki?curid=1500890" title="Music, Music, Music">
Music, Music, Music



</doc>
<doc id="1500892" url="https://pl.wikipedia.org/wiki?curid=1500892" title="Roland Jacobi">
Roland Jacobi

Roland Jacobi (ur. 9 marca 1893 w Bańskiej Bystrzycy, zm. 22 maja 1951 w Budapeszcie) – węgierski tenisista stołowy, mistrz świata. 
Siedmiokrotny medalista mistrzostw świata. Podczas pierwszych mistrzostw globu w Londynie w 1926 roku triumfował w grze pojedynczej, podwójnej (w parze z Dánielem Pécsi) i drużynowo. W rywalizacji drużynowej mężczyzn zdobywał złote medale również w 1928 i 1929 roku. Sześciokrotnie był mistrzem Węgier w latach 1909-1925: dwukrotnie w grze pojedynczej (1909, 1910), trzykrotnie w grze podwójnej (1909-11) oraz w grze mieszanej (1925).

</doc>
<doc id="1500893" url="https://pl.wikipedia.org/wiki?curid=1500893" title="Dekanat Pajęczno">
Dekanat Pajęczno

Dekanat Pajęczno – dekanat rzymskokatolicki należący do archidiecezji częstochowskiej. Należy do regionu radomszczańskiego.
Parafie.
Do dekanatu Pajęczno należy 8 parafii:
Historia.
Biskup Stefan Bareła dekretem z dnia 16 lutego 1975 roku, o reorganizacji sieci dekanalnej utworzył kilka nowych dekanatów. Rozległy dekanat siemkowicki został zlikwidowany, na jego miejsce zostały utworzone dwa nowe dekanaty – działoszyński i pajęczański. Pajęczno stało się stolicą nowo uformowanego dekanatu o tej samej nazwie.

</doc>
<doc id="1500895" url="https://pl.wikipedia.org/wiki?curid=1500895" title="Mistrzostwa Europy w Lekkoatletyce 2010">
Mistrzostwa Europy w Lekkoatletyce 2010

20. Mistrzostwa Europy w Lekkoatletyce – zawody lekkoatletyczne zorganizowane przez European Athletics, które odbyły się w hiszpańskiej Barcelonie. Impreza miała miejsce między 27 lipca a 1 sierpnia 2010 roku. Mistrzostwa były rozgrywane na Estadi Olímpic Lluís Companys, który z okazji zawodów został wyposażony w nową niebieską bieżnię Mondotrack FTX. Były to pierwsze lekkoatletyczne mistrzostwa Europy zorganizowane na Półwyspie Iberyjskim. Do imprezy zgłoszono rekordową liczbę uczestników – 1368. Pierwszy raz w historii w mistrzostwach Starego Kontynentu wzięło udział wszystkie 50 krajów skupionych w European Athletics.
Doping.
Z powodu dopingu medale utraciły: pierwsza w maratonie Litwinka Živilė Balčiūnaitė (2:31:14), druga w tej konkurencji Rosjanka Naila Jułamanowa (2:32:15), zwyciężczyni biegu na 5000 metrów Turczynka Alemitu Bekele (14:52,20), druga w biegu na 10 000 metrów Rosjanka Inga Abitowa (31:22,83) oraz trzeci na 3000 metrów z przeszkodami Hiszpan José Luis Blanco (8:19,15). W 2013 złoty medal w pchnięciu kulą utracił Andrej Michniewicz, co wiązało się z dyskwalifikacją po ponownym badaniu próbki pobranej od zawodnika w czasie mistrzostw świata w 2005 w Helsinkach. Marija Sawinowa utraciła złowy medal w biegu na 800 metrów (1:58,22). Olga Kaniskina została pozbawionba złotego medalu w chodzie na 20 kilometrów. Marta Domínguez (9:17,74) i Lubow Charłamowa (9:29,82) straciły srebrny i brązowy medal w biegu na 3000 metrów z przeszkodami. Rosyjska sztafeta 4 × 400 metrów straciła złoty medal (3:21,26) wskutek dyskwalifikacji Anastasiji Kapaczinskiej. W pchnięciu kulą złotego i srebrnego medalu zostały pozbawione Białorusinki Nadzieja Astapczuk (20,48) i Natalla Michniewicz (19,53).
Rekordy podczas mistrzostw.
W eliminacjach skoku w dal Hiszpan Eusebio Cáceres ustanowił rekord Europy w kategorii juniorów – 8,27 m. Był to jedyny rekord kontynentalny ustanowiony podczas czempionatu.
Rekordy mistrzostw Europy.
Podczas zawodów ustanowiono osiem rekordów mistrzostw Europy:
Rekordy krajów.
W czasie trwania zawodów ustanowiono 33 krajowe rekordy w kategorii seniorów.

</doc>
<doc id="1500897" url="https://pl.wikipedia.org/wiki?curid=1500897" title="Glikacja">
Glikacja



</doc>
<doc id="1500898" url="https://pl.wikipedia.org/wiki?curid=1500898" title="Światowy Dzień Sprawiedliwego Handlu">
Światowy Dzień Sprawiedliwego Handlu

Światowy Dzień Sprawiedliwego Handlu (ang. WFTDay, "World Fair Trade Day") – międzynarodowe święto Sprawiedliwego Handlu. Jego organizatorem w skali światowej jest Światowa Organizacja Sprawiedliwego Handlu (ang. WFTO, "World Fair Trade Organization").
Pierwowzorem dla tych obchodów był Europejski Dzień Sklepów Świata ("European Worldshop Day"), organizowany przez NEWS! ("Network of European World Shops" – Sieć Europejskich Sklepów Świata, czyli sklepów Sprawiedliwego Handlu). Obchodzony był po raz pierwszy w r. 1966. 
Działania w kierunku wspólnych obchodów w szerszej skali w jednym terminie zapoczątkowano w Japonii i USA. Światowy Dzień Sprawiedliwego Handlu zainicjowała Safia Minney, założycielka organizacji People Tree. 
Ta inicjatywa została podjęta przez Międzynarodowe Stowarzyszenie Sprawiedliwego Handlu (ang. IFAT, "International Fair Trade Association") i jej organizacje członkowskie na konferencji w Arusha (Tanzania) w r. 2001, by efektywniej promować Sprawiedliwy Handel na skalę globalną. Po raz pierwszy obchodzony był 4 maja 2002 r. Obecnie obchodzony jest co roku w drugą sobotę maja.
Wydarzenia związane ze Światowym Dniem Sprawiedliwego Handlu odbywają się nie tylko w tym terminie, ale też w dniach poprzedzających tę datę i następujących po niej. Uczestniczą w nich członkowie IFAT z ok. 70 krajów świata oraz sklepy Sprawiedliwego Handlu i ich sieci z całej Europy, zrzeszone w NEWS! (ok. 2500 sklepów). Obchody obejmują np. śniadania Sprawiedliwego Handlu, debaty, demonstracje, koncerty, pokazy "sprawiedliwej" mody ("Fair Fashion") oraz promocje "sprawiedliwych" produktów z całego świata, jak kawa, kakao, herbata i inne produkty spożywcze, odzież, biżuteria, przepiękne wyroby rzemieślnicze i artystyczne, piłki, kwiaty cięte itp. Wiele akcji trwa przez cały maj.
Obchody odbywają się co roku pod innym hasłem:
Światowy Dzień Sprawiedliwego Handlu w Polsce.
W Polsce maj stał się po raz pierwszy miesiącem promocji Sprawiedliwego Handlu w r. 2006. Z tej okazji Polskie Stowarzyszenie Sprawiedliwego Handlu "Trzeci Świat i My" wprowadziło oficjalnie na rynek polski certyfikowane produkty Sprawiedliwego Handlu, m.in. ekologiczne kawy, herbaty, kakao czy czekolady, egzotyczne miody, czerwony i brązowy pełnoziarnisty ryż jaśminowy, olej z orzechów brazylijskich itp., opatrzone znakiem certyfikacyjnym Sprawiedliwego Handlu.
W kolejnych latach ideę Światowego Dnia Sprawiedliwego Handlu podejmowały też inne organizacje pozarządowe, prowadzące działalność w dziedzinie edukacji globalnej.

</doc>
<doc id="1500899" url="https://pl.wikipedia.org/wiki?curid=1500899" title="Łukasz Nicpan">
Łukasz Nicpan

Łukasz Nicpan (ur. 1950 w Łodzi) – polski poeta, tłumacz literatury angielskojęzycznej.
Syn Haliny i Ryszarda Nicpanów, nauczycieli łódzkich. Absolwent polonistyki Uniwersytetu Warszawskiego.
Jako poeta debiutował zbiorem "Czyste ratownictwo" (Warszawa: PIW, 1980), następnie wydał "Kwanty" (Warszawa: PIW, 1984). Do stanu wojennego pracował w redakcji „Nowych Książek”, został negatywnie zweryfikowany. Należy do Stowarzyszenia Pisarzy Polskich.
Tłumaczenia.
Opublikował wspomnienie o Arturze Sandauerze w zbiorze: "Śnił mi się Artur Sandauer: rozmowy i wspomnienia"; zebrał i oprac. Józef Baran. Kraków: Centrum Kultury Żydowskiej na Kazimierzu, 1992.

</doc>
<doc id="1500900" url="https://pl.wikipedia.org/wiki?curid=1500900" title="Bronisław Lubański (podporucznik)">
Bronisław Lubański (podporucznik)

Bronisław Lubański (ur. 10 kwietnia 1901 we wsi Wołosówka, powiat Żytomierz, zm. 2 sierpnia 1920 w Platerowie k. Siedlec) – podporucznik Wojsk Aeronautycznych II RP, uczestnik powstania wielkopolskiego i wojny polsko-bolszewickiej, kawaler Orderu Virtuti Militari. 
Życiorys.
Był synem Antoniego i Feliksy z Żochowskich. W 1918 ukończył szkołę średnią handlową w Winnicy. Na początku marca 1919 wyjechał do Poznania. Tutaj rozpoczął studia na Uniwersytecie. W czerwcu wstąpił ochotniczo do Armii Wielkopolskiej i został przydzielony do Oficerskiej Szkoły Aeronautycznej w Poznaniu. 28 września 1919 ukończył I kurs Oficerskiej Szkoły Aeronautycznej i w stopniu sierżanta wyznaczony na stanowisko dowódcy plutonu. W październiku tego roku został mianowany podporucznikiem. 22 lutego 1920 w składzie II batalionu aeronautycznego został skierowany na front wojny polsko-bolszewickiej. Dowodził 3 polową kompanią aeronautyczną.
12 czerwca 1920 o godz. 7.20 prowadząc razem z ppor. Marianem Trawińskim, z balonu na wysokości 1 025 m, obserwację przeprawy bolszewików przez Dniepr został zaatakowany i ostrzelany przez bolszewicki aeroplan. W czasie stoczonej walki powietrznej polscy oficerowie uszkodzili pociskami z karabinu maszynowego silnik wrogiego samolotu i zmusili pilota do lądowania.
Pod koniec lipca 1920 objął dowództwo II baonu, który włączony został do 1 pułku aeronautycznego i użyty do walki jako piechota.
Autorzy „"Ku Czci Poległych ...”" podają dwie wersje śmierci ppor. Bronisława Lubańskiego. W biogramie na s. 313 stwierdzili, że w dniu 1 sierpnia, w czasie walk pod Platerowem niedaleko Siedlec, jako dowódca kompanii został ciężko ranny w brzuch i nogę. Zmarł następnego dnia w wyniku odniesionych ran. Opisując walki II baonu na s. 234 podali, że w dniu 2 sierpnia został śmiertelnie ranny odłamkiem granatu artyleryjskiego gdy prowadził natarcie batalionu z Rzewuszek na Bindugi. Za drugą z podanych wersji przemawia fakt, że 1 pułk aeronautyczny rano 1 sierpnia przybył do Siedlec, a po południu tego samego dnia przewieziony został koleją do Sokołowa. W południe 2 sierpnia pułk powrócił do Platerowa.
Po śmierci zwłoki Bronisława Lubańskiego zostały przewiezione do Warszawy i pochowane na cmentarzu wojskowym na Powązkach (kwatera A11-4-16).
Pośmiertnie za wybitne zasługi dla lotnictwa polskiego został odznaczony orderem Virtuti Militari.

</doc>
<doc id="1500904" url="https://pl.wikipedia.org/wiki?curid=1500904" title="Onufry Matkiewicz">
Onufry Matkiewicz

Onufry Matkiewicz (ur. 1890, zm. 1958) - polski zegarmistrz i nauczyciel zegarmistrzostwa. 
Syn polskich zesłańców. Pracę rozpoczynał w Pskowie na początku XX w., po I wojnie światowej przeniósł swoją firmę do Wilna, po roku 1945 przeniósł się do Bydgoszczy. W latach międzywojennych był wyłącznym dystrybutorem szwajcarskich zegarków marki Cyma i Tissot w województwie wileńskim. Otrzymał też od szwajcarskich firm zaszczyt umieszczania swojego nazwiska na zegarkach szwajcarskich wprowadzanych do handlu na terenie Polski. Przez 15 lat piastował też stanowisko Starszego Cechu Rzemiosł w Wilnie. W czasie II wojny światowej prowadził tajną działalność polegającą na dostarczaniu zegarków alianckim żołnierzom. Po wojnie prowadził swoją działalność na miejscu przedwojennego bydgoskiego zegarmistrza Grawundera (na ul.Dworcowej 57). Wykształcił wielu zegarmistrzów, m.in. wieloletniego prezesa polskiej Spółdzielni Pracy Usług Precyzyjnych "Omega" E.Sawlewicza. Do roku 1958 pomimo prześladowań ze strony władz prowadził działalność prywatną. Przez całe życie oprócz pracy zawodowej prowadził też badania nad urządzeniami wytwarzającymi tanią energię kinetyczną. Wiele z nich osobiście skonstruował (maszyny grawitacyjne).
Po jego śmierci firmę przejęły córka i żona. 

</doc>
<doc id="1500905" url="https://pl.wikipedia.org/wiki?curid=1500905" title="Gatunek temporalny">
Gatunek temporalny

Gatunek lub podgatunek temporalny (ang. "chronospecies") – gatunek lub podgatunek (seria populacji), który zmienił się w określonym wycinku czasu geologicznego fizycznie, morfologicznie, genetycznie lub behawioralnie w taki sposób, że gatunek wyjściowy i gatunek zmieniony nie mogą być zaklasyfikowane jako ten sam gatunek.

</doc>
<doc id="1500906" url="https://pl.wikipedia.org/wiki?curid=1500906" title="Mazor Bahajna">
Mazor Bahajna

Mazor Bahajna (hebr. מזור בהיינה, ur. 12 września 1973 w Etiopii) – izraelski polityk, "kes" (rabin etiopskich Żydów, Felaszów), członek ortodoksyjnej partii religijnej "Szas".
Urodził się w Etiopii. Wraz z rodziną przekroczył sudańską granicę, niedaleko której przez półtora roku mieszkał w obozie dla uchodźców. Po przybyciu do Izraela zamieszkał w Or Akiwa, później przeniósł się do Kirjat Gat. Uczył się w kilku jesziwach i został rabinem. Po przeprowadzce do Beer Szewy, pracował na rzecz wsparcia imigrantów przybywających z Etiopii. Nieco później został naczelnym rabinem wspólnoty Żydów etiopskich w Beer Szewie, liczącej ok. 10 tys. osób, jak również członkiem lokalnej rady. Wszedł w skład Knesetu w kwietniu 2008 r. tuż po tym, jak inny deputowany z tego ugrupowania, Szelomo Benizri, został oskarżony o łapówkarstwo. Podczas wyborów parlamentarnych w Izraelu w 2006 roku Bahaina był 13. na partyjnej liście wyborczej.
W 2009 nie dostał się do Knesetu.

</doc>
<doc id="1500913" url="https://pl.wikipedia.org/wiki?curid=1500913" title="Île Saint-Joseph">
Île Saint-Joseph

Île Saint-Joseph – najbardziej wysunięta na południe wyspa w archipelagu Îles du Salut, należącym do Gujany Francuskiej. Jej powierzchnia wynosi 20 ha, a maksymalna wysokość to 30 m n.p.m.

</doc>
<doc id="1500915" url="https://pl.wikipedia.org/wiki?curid=1500915" title="The Man I Love">
The Man I Love

The Man I Love – popularna piosenka powstała w 1924, napisana przez George’a Gershwina (muzyka) oraz jego brata Irę (tekst). Została stworzona z myślą o musicalu "Strike Up the Band", jednak utwór został usunięty z przedstawienia i jak wiele standardów danego gatunku, stał się bardziej popularny jako niezależna popularna piosenka niż jako jedna z pochodzących z broadwayowskich musicali.
Własną wersję piosenki nagrały m.in. Billie Holiday, Ella Fitzgerald (co Ira Gershwin skomentował: „Nie zdawałem sobie sprawy, że nasze piosenki są tak dobre, dopóki nie zaśpiewała ich Ella.”), Kate Bush oraz Hazel O’Connor.
W 1995 roku Tony Bennett wykonał piosenkę podczas swojego koncertu z serii "MTV Unplugged", który wydany został na albumie "MTV Unplugged: Tony Bennett".
W 2006 roku izraelski muzyk Iwri Lider nagrał własną wersję piosenki na soundtrack filmu "The Bubble".

</doc>
<doc id="1500917" url="https://pl.wikipedia.org/wiki?curid=1500917" title="Île Royale">
Île Royale

Île Royale – największa wyspa w archipelagu Îles du Salut, należącym do Gujany Francuskiej. Jej powierzchnia wynosi 28 ha, a maksymalna wysokość to 66 m n.p.m. Znajdują się na niej hotel i muzeum.

</doc>
<doc id="1500922" url="https://pl.wikipedia.org/wiki?curid=1500922" title="Access point">
Access point



</doc>
<doc id="1500923" url="https://pl.wikipedia.org/wiki?curid=1500923" title="Roślina synantropijna">
Roślina synantropijna



</doc>
<doc id="1500924" url="https://pl.wikipedia.org/wiki?curid=1500924" title="Ireneusz Bruski">
Ireneusz Bruski

Ireneusz Stanisław Wawrzyniec Bruski (ur. 29 stycznia 1961 w Sztumie) – prezbiter archidiecezji warmińskiej, prawnik i teolog, literat i publicysta, prezes Stowarzyszenia im. Witolda Hulewicza.
Życiorys.
Absolwent Liceum Ogólnokształcącego im. dr. Władysława Gębika w Kwidzynie. W sierpniu 1980 roku zaangażowany w kolportaż ulotek i "Strajkowego Biuletynu Informacyjnego „Solidarność”" z Gdańska m.in. do Kwidzyna i Prabut, a po wprowadzeniu stanu wojennego – wydawnictw drugiego obiegu. Ukończył studia teologiczne (Olsztyn, Kraków), prawnicze (Warszawa) i dziennikarskie (Toruń, Lille). 14 czerwca 1986 roku otrzymał święcenia prezbiteratu. Zaangażowany w pomoc represjonowanym działaczom opozycji antykomunistycznej. W latach 1986–1992 pracował w Olsztynie, Malborku, Rucianem Nidzie. Od 1992, przez 12 lat, pełnił funkcje redaktora merytorycznego i wicedyrektora w Warmińskim Wydawnictwie Diecezjalnym. Równocześnie był dyrektorem Papieskich Dzieł Misyjnych w Olsztynie oraz pracownikiem naukowym Instytutu Samorządu Terytorialnego WSP w Olsztynie, a następnie Wydziału Prawa i Administracji Uniwersytetu Warmińsko-Mazurskiego. Od 1999 jest sędzią Trybunału kościelnego w Olsztynie; ponadto pełni funkcję korespondenta KAI i Radia Watykańskiego. W latach: 1992–1995 był redaktorem naczelnym rocznika „Kalendarz Maryjny”, 2007–2010 – dwutygodnika „Posłaniec Warmiński”, z którego stworzył pismo liczące się na medialnym rynku, o wysokim poziomie merytorycznym i pięknej szacie graficznej, 2014–2020 – miesięcznika społeczno-kulturalnego „Bez Wierszówki”, z którego uczynił pismo o zasięgu ogólnopolskim. Twórca i redaktor serii „Państwo – Kościół. Dokumenty, komentarze” oraz czasopism „Missio Ecclesiae” i „Ostoja. Sztuka • Literatura • Społeczeństwo” (Berlin-Warszawa-Wilno). Autor licznych publikacji głównie o tematyce teologicznej, prawnej, historycznej i teatralnej; debiutował na łamach „Tygodnika Powszechnego”. Kanonik Kapituły w Lidzbarku Warmińskim. Laureat Honorowej Matury III LO w Olsztynie (2012). Wolontariusz, a następnie kapelan Domu Aktora w Skolimowie (2005–2009–2011). Współzałożyciel Stow. Wydawców Katolickich i Warmińskiej Inicjatywy Kulturalnej. W latach 2013–2020 prezes SDP w Olsztynie, 2014–2021 członek Zarządu Głównego SDP. Zaangażowany w działalność m.in. Fundacji Sztuki Tańca, Stowarzyszenia „Wspólnota Polska”, ZORRP im. Marszałka Józefa Piłsudskiego, International Federation of Journalists (Brussels), Union Apostolique du Clergé (Paris). Członek Klubu Małej Ojczyzny Kwidzyńskiej, SAiW Copyright Polska, Związku Artystów Scen Polskich i Stowarzyszenia Autorów ZAiKS.

</doc>
<doc id="1500925" url="https://pl.wikipedia.org/wiki?curid=1500925" title="Stomias boa boa">
Stomias boa boa

Stomias boa boa – podgatunek nominatywny wężora – głębinowej ryby z rodziny wężorowatych (Stomiidae).

</doc>
<doc id="1500926" url="https://pl.wikipedia.org/wiki?curid=1500926" title="Meeting de Atletismo Madrid">
Meeting de Atletismo Madrid

Meeting de Atletismo Madrid – rokroczny mityng lekkoatletyczny organizowany w Madrycie. Pierwsze zawody odbyły się w 1979. Regularnie mityng rozgrywany jest od roku 1984. Pierwsze dwie edycje nosiły nazwę "Villa de Madrid", do 2000 roku zawody nazywały się "Comunidad de Madrid". W latach 2001–2003, w ramach kampanii promującej stolicę Hiszpanii, jako kandydata do organizacji Igrzysk Olimpijskich, mityng nosił nazwę "Meeting Atletismo Madrid 2012". Od 2004 obecna nazwa. Meeting de Atletismo Madrid jest jednym z najważniejszych mityngów sezonu lekkoatletycznego i posiada rangę World Challenge Meetings (dawniej Grand Prix IAAF). W zawodach startuje czołówka lekkoatletów świata. Jeden rekordy zawodów należy obecnie do reprezentantów Polski – Zdzisława Hoffmanna w trójskoku (17,53 m; 4 czerwca 1985).

</doc>
<doc id="1500927" url="https://pl.wikipedia.org/wiki?curid=1500927" title="When Your Lover Has Gone">
When Your Lover Has Gone

"When Your Lover Has Gone" - kompozycja autorstwa Einara Aarona Swana, powstała w 1931. Po tym, gdy pojawiła się w filmie "Blonde Crazy" Jamesa Cagneya, uznana została za jazzowy standard.
Wykonania.
Artyści, którzy nagrali własne wersje "When Your Lover Has Gone":

</doc>
<doc id="1500928" url="https://pl.wikipedia.org/wiki?curid=1500928" title="Krzywda (przystanek kolejowy)">
Krzywda (przystanek kolejowy)

Krzywda – przystanek kolejowy i ładownia publiczna we wsi Krzywda, w woj. lubelskim, w Polsce.
W roku 2017 przystanek obsługiwał 50–99 pasażerów na dobę.
4 października 1939 r. w budynku stacji gen. Franciszek Kleeberg, dowódca SGO „Polesie” w bitwie pod Kockiem, miał punkt dowodzenia, co upamiętnia wmurowana od strony peronów tablica.
Jeszcze w latach 90. XX w. była to obsadzona stacja kolejowa z czynnymi torami mijankowymi, semaforami i kasą biletową; nawet kończyły tu bieg niektóre pociągi. Obecnie jest to tylko przystanek bez pozostałych elementów infrastruktury kolejowej. Dodatkowe tory (oprócz jednego) zostały rozebrane, semafory usunięte.
W ramach Regionalnego Programu Operacyjnego ma zostać przeprowadzona "Kompleksowa i głęboka modernizacja obiektu dworca kolejowego w Krzywdzie w celu nadania mu nowych funkcji użytkowych wraz z zagospodarowaniem funkcjonalnie powiązanych z nim terenów". Wartość projektu została oszacowana na ok. 2,5 mln PLN. 24 marca 2019 została podpisana umowa pomiędzy zarządem województwa a Gminą Krzywda na dofinansowanie projektu kwotą ponad 1,8 mln PLN pochodzącą z unijnej dotacji na rewitalizację obszarów wiejskich.

</doc>
<doc id="1500929" url="https://pl.wikipedia.org/wiki?curid=1500929" title="Photonectes gracilis">
Photonectes gracilis

Photonectes gracilis – gatunek głębinowej ryby z rodziny wężorowatych (Stomiidae). Osiąga maksymalną długość 20,8 cm.

</doc>
<doc id="1500930" url="https://pl.wikipedia.org/wiki?curid=1500930" title="Nebula’92">
Nebula’92

Nebula’92 ("Nebula Awards 28") – antologia opowiadań pod redakcją Jamesa Morrowa, wydana w Polsce w 1997 roku przez wydawnictwo Prószyński i S-ka, zawierająca teksty nagrodzone i nominowane do nagrody Nebula w 1992 r. 
Spis opowiadań.
Ponadto teksty niebeletrystyczne:

</doc>
<doc id="1500931" url="https://pl.wikipedia.org/wiki?curid=1500931" title="Jan Bobola (1592–1635)">
Jan Bobola (1592–1635)

Jan Bobola herbu Leliwa (ur. ok. 1592, zm. w 1635) – dziedzic dóbr koło Krosna i Strachociny.
Urodził się w rodzinie szlacheckiej Jana Boboli (1557-1604) i Zofii Boboli (córki Jakuba Mleczki). Kształcił się w Wilnie.
W 1611 r. odkupił od swego brata stryjecznego Krzysztofa Boboli jego część na Borzymowiu, ale już w 1612 r. odsprzedał ją również stryjecznemu bratu, Jakubowi Boboli.
Dnia 7 lutego 1613 r. matka zrzekła się na jego rzecz, praw swych do dożywocia na dobrach i w wójtostwie wsi Strachociny.
W latach 1617—1635 pojawia się zawsze w „regestrach szlachty, okazującej się pod Sanokiem”.
W Strachocinie uciskał bezprawnie poddanych, za co 27 czerwca 1620 r. otrzymał surowe napomnienie od Zygmunta III Wazy.
Otrzymał w dzierżawę wieś królewską Krościenko Wyżne i Krościenko Niżne z folwarkami.
Jan miał syna Jana Bobolę (zm. ok. 1653), ożenionego z Elżbietą Podfilipską i w wianie otrzymał wsi w pow. Bóbrka i Żydaczów, bezdzietnego, występującego z ziemianami sanockimi w l. 1635-1653.
Zmarł przed 15 września 1635 r.

</doc>
<doc id="1500934" url="https://pl.wikipedia.org/wiki?curid=1500934" title="Chauliodus sloani">
Chauliodus sloani

Chauliodus sloani – gatunek morskiej promieniopłetwej ryby głębinowej z rodziny wężorowatych (Stomiidae), zamieszkującej subtropikalne, tropikalne i umiarkowane wody wszystkich wszechoceanu, żyjącej na głębokościach 200 – 4700 m, zwykle 500 – 1000 m. Ciało ryby jest silnie wydłużone, głowa jest duża, pysk szeroki, zęby długie, zakrzywione, przezroczyste. Pierwszy promień odgrywa rolę wabika: leży tuż za głową płetwy grzbietowej, jest bardzo długi i łukowato zagięty do przodu. Funkcję wabika pełnią również fotofory położone przy otworze gębowym oraz ciągnące się w rzędach po bokach ciała.

</doc>
<doc id="1500937" url="https://pl.wikipedia.org/wiki?curid=1500937" title="Shoah">
Shoah



</doc>
<doc id="1500939" url="https://pl.wikipedia.org/wiki?curid=1500939" title="Elias Xitavhudzi">
Elias Xitavhudzi

Elias Xitavhudzi – południowoafrykański seryjny morderca zwany Pangaman. W latach 60. XX wieku zamordował w okolicach miasta Atteridgeville 16 młodych kobiet. Xitavhudzi chciał dokonać segregacji rasowej w najbliższej okolicy, przez co zabijał białe kobiety.
Przez narzędzie, którym zabijał kobiety i okaleczał ich ciała, nadano mu pseudonim "Pangaman" (słowo "panga" było miejscowym określeniem maczety). Za swoje zbrodnie, Xitavhudzi został skazany na karę śmierci. Dokładna data zarówno jego urodzin jak i egzekucji nie jest znana.
Elias Xitavhudzi był drugim z dziewięciu seryjnych morderców, którzy działali w Atteridgeville i jego okolicach.

</doc>
<doc id="1500940" url="https://pl.wikipedia.org/wiki?curid=1500940" title="Hordzieżka (przystanek kolejowy)">
Hordzieżka (przystanek kolejowy)

Hordzieżka – przystanek kolejowy w Woli Okrzejskiej, w woj. lubelskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1500942" url="https://pl.wikipedia.org/wiki?curid=1500942" title="Wysoki Zamek (wzgórze)">
Wysoki Zamek (wzgórze)

Wysoki Zamek (ukr. "Висо́кий За́мок") – wzgórze na Roztoczu Wschodnim, w obszarze Roztocza Lwowskiego, w północno-wschodnim rejonie Lwowa, 398 m n.p.m.; park krajobrazowy. 
Na Wysokim Zamku w II połowie XIV wieku Kazimierz III Wielki wzniósł Wysoki Zamek. Obok ruin zamku w latach 1869–1890 usypano kopiec Unii Lubelskiej (412 m n.p.m.).
W 1998 Wysoki Zamek razem ze Starym Miastem, Podzamczem i archikatedralnym soborem św. Jura został wpisany na listę światowego dziedzictwa UNESCO.

</doc>
<doc id="1500947" url="https://pl.wikipedia.org/wiki?curid=1500947" title="Cmentarz Orląt">
Cmentarz Orląt



</doc>
<doc id="1500951" url="https://pl.wikipedia.org/wiki?curid=1500951" title="Henri Charrière">
Henri Charrière

Henri Charrière fr: ɑ̃ʀi ʃaʀiɛʀ (ur. 16 listopada 1906 w Saint-Étienne-de-Lugdarès, zm. 29 lipca 1973 w Madrycie) – francuski pisarz, autor autobiograficznej powieści "Papillon", opisującej pobyt w kolonii karnej, oraz jej sequelu "Banco".
Gdy miał 17 lat, wstąpił do Francuskiej Marynarki Wojennej. Po dwóch latach wystąpił z niej, przeprowadził się do Paryża i utrzymywał się z drobnej przestępczości dzięki kontaktom z tamtejszym światem przestępczym. Ożenił się i miał córkę. W 1931 roku został fałszywie oskarżony o zabójstwo, chociaż postrzelony przyjaciel podał policji nazwisko zabójcy: "Papillon Roger". Jednak pomylono go z Henri Charrière, przezywanym "Papillon Pouce-coupé" (od obciętego palca) i skazano go na zesłanie do kolonii karnej na Wyspie Diabelskiej. Trafił tam po krótkich pobytach w więzieniach w Caen i Saint-Laurent-du-Maroni. W 1933 roku udało mu się, wraz z kilkoma innymi osobami, uciec przez Trynidad i Curaçao do Ríohacha w Kolumbii. Jednak został ponownie zatrzymany i przetransportowany do więzienia, skąd po kilku dniach zbiegł do La Guajiry. Poznał tam dwie siostry, z którymi także miał dzieci. Został kolejny raz aresztowany i umieszczony w Santa Marta, a następnie w Barranquilla. Kilkukrotnie jeszcze uciekał z więzień, a ostatecznie wypuszczono go w 1945 roku. Zamieszkał na krótko w Caracas w Wenezueli gdzie źródłem jego utrzymania było prowadzenie restauracji, by później powrócić do ojczyzny. W 1969 roku opisał swoje wspomnienia w powieści „Papillon”, która znalazła milion nabywców we Francji. W 1973 wydał powieść Banco, zawierającą dalszą część wspomnień – życie na wolności. Zmarł w wieku 66 lat na raka krtani. Zainteresowanie książką „Papillon” spowodowało, że powstał film pod tym samym tytułem, w którym główną rolę zagrał Steve McQueen.
Bibliografia.
 

</doc>
<doc id="1500953" url="https://pl.wikipedia.org/wiki?curid=1500953" title="Okrzeja (stacja kolejowa)">
Okrzeja (stacja kolejowa)

Okrzeja – stacja kolejowa w Woli Okrzejskiej, w pobliżu Okrzei, w woj. lubelskim, w Polsce. Są tu dwa wąskie perony dwukrawędziowe bez zadaszeń i cztery tory. Podróżni mogą oczekiwać na pociąg we wiacie położonej przy budynku stacyjnym. Leży na linii Łuków – Radom Główny.
W roku 2017 stacja obsługiwała 20–49 pasażerów na dobę.

</doc>
<doc id="1500954" url="https://pl.wikipedia.org/wiki?curid=1500954" title="Nebula’93">
Nebula’93

Nebula’93 ("Nebula Awards 29") – antologia opowiadań pod redakcją , wydana w Polsce w 1998 roku przez wydawnictwo Prószyński i S-ka, zawierająca teksty nagrodzone i nominowane do nagrody Nebula w 1993 r. 
Spis opowiadań.
Ponadto teksty niebeletrystyczne:

</doc>
<doc id="1500956" url="https://pl.wikipedia.org/wiki?curid=1500956" title="Henri Charriere">
Henri Charriere



</doc>
<doc id="1500959" url="https://pl.wikipedia.org/wiki?curid=1500959" title="Papillon (książka)">
Papillon (książka)

Papillon – autobiograficzna książka francuskiego pisarza Henriego Charrière’a z 1969 roku. W samej Francji sprzedała się w ponad milionie egzemplarzy. Na jej podstawie w 1973 i 2017 roku nakręcono filmy.
W Polsce książka ukazała się w przekładzie Wojciecha Gilewskiego pod tytułem oryginału – "Papillon", natomiast film z 1973 roku funkcjonuje w tym kraju jako "Papillon" albo "Motylek".
Fabuła.
Książka jest zapisem doświadczeń pisarza, który w 1931 roku został niesłusznie oskarżony o morderstwo i skazany na dożywotnie zesłanie do "zielonego piekła" kolonii karnej na Wyspie Diabelskiej w Gujanie Francuskiej. Trafił tam po krótkich pobytach w więzieniach w Caen i Saint-Laurent-du-Maroni. W 1933 roku udało mu się, wraz z kilkoma innymi osobami, uciec przez Trynidad i Curaçao do Ríohacha w Kolumbii. Jednak został ponownie zatrzymany i przetransportowany do więzienia, skąd po kilku dniach zbiegł do La Guajiry.
Bohater powieści nosi takie samo nazwisko jak autor – Henri Charrière. W paryskim środowisku przestępczym nazywano go Papillon, czyli Motyl(ek), gdyż nigdy nie było go tam, gdzie go szukano, pojawiał się nieoczekiwanie i znikał niepostrzeżenie. Henri nie godzi się ze swym losem, z niewiarygodną pomysłowością planuje i przygotowuje ucieczki. Zdumiewa jego upór i wytrwałość w dążeniu do celu. Nie poddaje się nawet wówczas, gdy kolejna próba kończy się niepowodzeniem. Dopiero po 13 latach ostatecznie wygrywa, a jego ojczyzną z wyboru staje się Wenezuela.
W kulturze.
W 1973 roku na kanwie książki nakręcony został film "Papillon" w reżyserii Franklina J. Schaffnera. Główne role zagrali Steve McQueen i Dustin Hoffman.
W 2017 roku powstał film "Papillon" w reżyserii Michaela Noera z Charliem Hunnamem w roli Henriego Charrière'a.

</doc>
<doc id="1500961" url="https://pl.wikipedia.org/wiki?curid=1500961" title="Grabów Szlachecki (przystanek kolejowy)">
Grabów Szlachecki (przystanek kolejowy)

Grabów Szlachecki – przystanek kolejowy w Grabowie Szlacheckim, w woj. lubelskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1500963" url="https://pl.wikipedia.org/wiki?curid=1500963" title="Villa de Madrid">
Villa de Madrid



</doc>
<doc id="1500964" url="https://pl.wikipedia.org/wiki?curid=1500964" title="Comunidad de Madrid">
Comunidad de Madrid



</doc>
<doc id="1500971" url="https://pl.wikipedia.org/wiki?curid=1500971" title="Katalog Caldwella">
Katalog Caldwella

Katalog Caldwella – lista obiektów astronomicznych głębokiego kosmosu wybrana i zestawiona w 1995 roku przez brytyjskiego astronoma amatora Patricka Caldwella-Moore’a.
Lista ta zawiera 109 obiektów, wśród których znajdziemy 1 ciemną mgławicę, 35 galaktyk, 18 gromad kulistych, 9 mgławic, 25 gromad gwiazd, 6 gromad połączonych z mgławicami, 13 mgławic planetarnych oraz 2 pozostałości po supernowej.
Nie jest to katalog astronomiczny w ścisłym znaczeniu tego słowa, lecz zestawienie obiektów wybranych przez Patricka Caldwella-Moore’a. Autor nie zajmował się katalogowaniem obiektów według ich typów, nie był też ich odkrywcą. Lista ta, podobnie jak "Lista Najpiękniejszych Obiektów N.G.C. RASC" lub "Herschel 400", zawiera obiekty wybrane jako uzupełnienie Katalogu Messiera, mające być w zamierzeniu łatwo dostępne dla astronomów amatorów. Można w nim jednak znaleźć obiekty znacznie przekraczające możliwości astronomii amatorskiej jak np. Mgławica Grota.

</doc>
<doc id="1500977" url="https://pl.wikipedia.org/wiki?curid=1500977" title="Katalog Henry Drapera">
Katalog Henry Drapera



</doc>
<doc id="1500978" url="https://pl.wikipedia.org/wiki?curid=1500978" title="Verein fur Raumschiffahrt">
Verein fur Raumschiffahrt



</doc>
<doc id="1500979" url="https://pl.wikipedia.org/wiki?curid=1500979" title="Verein fuer Raumschiffahrt">
Verein fuer Raumschiffahrt



</doc>
<doc id="1500980" url="https://pl.wikipedia.org/wiki?curid=1500980" title="Son of a Preacher Man (ujednoznacznienie)">
Son of a Preacher Man (ujednoznacznienie)



</doc>
<doc id="1500981" url="https://pl.wikipedia.org/wiki?curid=1500981" title="VfR">
VfR



</doc>
<doc id="1500983" url="https://pl.wikipedia.org/wiki?curid=1500983" title="Élie de Decazes">
Élie de Decazes

Élie, diuk de Decazes (ur. 1780 w Saint-Martin-de-Laye, zm. 24 października 1860 w Decazeville) – francuski polityk, premier w latach 1818-1820.
Syn wojskowego z departamentu Żyrondy, Élie Decazes studiował w szkole wojskowej w Vendôme od 1790 do 1799. Po skończeniu studiów wojskowych podjął studia prawnicze i, po zawarciu małżeństwa z drugą córką hrabiego Muraire, został sędzią w trybunale cywilnym departamentu Sekwany w 1805. Następnie mianowany radcą Ludwika Bonapartego w 1807, a w 1811 adwokatem-radcą w sądzie apelacyjnym Paryża.
Bezpośrednio po upadku Napoleona Bonaparte zdeklarował się jako umiarkowany monarchista. Pozostał wierny Burbonom podczas Stu Dni, za co został wynagrodzony przez Ludwika XVIII stanowiskiem prefekta policji paryskiej 7 lipca 1815.
Restauracja.
Za czasów restauracji stał się faworytem Ludwika XVIII i przez kilka lat sprawował stanowiska ministerialne. W grudniu 1818 Ludwik XVIII mianował premierem i ministrem spraw zagranicznych markiza de Dessolles w miejsce księcia Richelieu. Dessolles był jednak figurantem, a faktyczną władzę sprawował Decazes. Taki stan utrzymał się przez rok, aż w końcu w listopadzie 1819 Decazes zastąpił Dessollesa na stanowisku premiera. Po dysmisji z 20 lutego 1820 został mianowany ambasadorem w Londynie.
Upamiętnienie.
Na cześć Decazesa nazwano miasto Decazeville, w którym ma on swój pomnik. Jego imię nosi plac w Libourne, mieście oddalonym ok. 15 km od miejsca jego narodzin. Na placu tym w 1865 wzniesiono mu pomnik autorstwa Augustina Dumonta, który został zdemontowany i stopiony w czasie rządów Vichy. Po II wojnie światowej pomnik odtworzono. Jego autorem jest rzeźbiarz Maxime Real del Sarte.

</doc>
<doc id="1500985" url="https://pl.wikipedia.org/wiki?curid=1500985" title="Chauliodus danae">
Chauliodus danae

Chauliodus danae – gatunek głębinowej ryby z rodziny wężorowatych. Żyje w Oceanie Atlantyckim na głębokościach poniżej 500 m.

</doc>
<doc id="1500986" url="https://pl.wikipedia.org/wiki?curid=1500986" title="Elie de Decazes">
Elie de Decazes



</doc>
<doc id="1500990" url="https://pl.wikipedia.org/wiki?curid=1500990" title="TEX">
TEX



</doc>
<doc id="1500991" url="https://pl.wikipedia.org/wiki?curid=1500991" title="Τεχ">
Τεχ



</doc>
<doc id="1500995" url="https://pl.wikipedia.org/wiki?curid=1500995" title="Kościół Najświętszej Maryi Panny Anielskiej w Dworszowicach Pakoszowych">
Kościół Najświętszej Maryi Panny Anielskiej w Dworszowicach Pakoszowych

 Kościół pw. NMP Anielskiej w Dworszowicach Pakoszowych – rzymskokatolicki kościół położony w Dworszowicach Pakoszowych w dekanacie Pajęczno należącym do archidiecezji częstochowskiej.
Historia.
Pierwszy kościół drewniany, został wybudowany w 1938 r. i został poświęcony w dniu 18 września 1938 r. przez ks. dziekana brzeźnickiego Aurelisza Chwiłowicza. Nowy kościół murowany rozpoczęto budować 6 października 1973 r. staraniem ks. Witolda Wilczyńskiego i ukończono w roku 1975.
Pod koniec lat 90. XX wieku dokonano remontu elewacji zewnętrznej kościoła. W roku 1999 został zakupiony nowy dzwon, oraz wstawiono nowe okna.
Architektura.
Kościół murowany jednonawowy zbudowany został w latach 1973-1975. Świątynia posiada ołtarze: Matki Bożej Anielskiej i św. Andrzeja Boboli
Msze św..
Msze święte odbywają się;
Odpusty;

</doc>
<doc id="1500998" url="https://pl.wikipedia.org/wiki?curid=1500998" title="Historia Polski (1492–1572)">
Historia Polski (1492–1572)

Historia Polski (1492–1572) – okres w historii Polski obejmujący czas od śmierci Kazimierza Jagiellończyka, do końca panowania dynastii Jagiellonów w Polsce i na Litwie, a także do nastania czasów wolnej elekcji. W tym czasie następowało stopniowe zacieśnianie związku między Koroną Królestwa Polskiego i Wielkim Księstwem Litewskim oraz rozwój ustroju demokracji szlacheckiej, którego kamieniem węgielnym było zebranie pierwszego dwuizbowego parlamentu na Sejmie w Piotrkowie Trybunalskim (1492).
Panowanie Jana Olbrachta (1492-1501).
Wybór na króla.
Kazimierz Jagiellończyk przed śmiercią wyznaczył swojego syna Aleksandra Jagiellończyka na wielkiego księcia Litwy. Królem Polski miał zostać jego drugi syn, Jan I Olbracht, który po usilnych zabiegach o poparcie szlachty został koronowany 23 września 1492 roku.
Panowanie.
W 1497 roku Olbracht zorganizował wyprawę wojenną w celu wsparcia Hospodarstwa Mołdawii w wojnie z Turkami. Mimo że od 1387 roku Mołdawia była lennem Korony, jej hospodar Stefan Wielki opowiedział się po stronie Turcji. Na wojnę wyruszyła armia złożona z pospolitego ruszenia licząca 40 tysięcy żołnierzy. Wyprawa zakończyła się wielkimi stratami polskich wojsk w bitwie pod Koźminem.
W 1499 roku zawarto sojusz z Węgrami i Stefanem Mołdawskim. Gorsze od wojennej klęski były skutki polityczne nieudanej wyprawy mołdawskiej. W jej następstwie zawiązał się cały szereg przymierzy i koalicji państw ościennych przeciwko Polsce i Litwie. W walkach przeciwko wojskom koronnym Wołochów wsparła Turcja, a nawet Węgry, rządzone przez króla Władysława II Jagiellończyka. Wiosną 1498 r. Tatarzy najechali południowo-wschodnie terytoria Wielkiego Księstwa Litewskiego, a Iwan III Srogi, książę moskiewski, próbował opanować Kijów, zwyciężając armię polsko-litewską w bitwie nad Wiedroszą (1500). Na zachodzie zaś cesarz rzymski Maksymilian I Habsburg przejął część Śląska z Głogowem i zażądał zwrócenia zakonowi krzyżackiemu Prus Królewskich, w związku z czym komtur krzyżacki odmówił złożenia hołdu królowi polskiemu. Wówczas, wiosną 1501 r., Olbracht zarządził koncentrację wojsk koronnych w Toruniu, ale wkrótce zmarł na chorobę zakaźną, wobec czego wyprawa wojenna na Prusy Zakonne nie doszła do skutku.
Polityka zagraniczna.
W 1494 roku doszło do zjazdu w Lewoczy. Było to spotkanie rodzinne Jagiellonów, na którym miały zapaść ważne decyzje dotyczące przyszłości dynastii. Udział w nim wzięli: Jan I Olbracht, Władysław II Jagiellończyk, prymas Polski, biskup krakowski, Zygmunt I oraz Fryderyk Starszy Hohenzollern, margrabia Brandenburgii. Na zjeździe tym nie podjęto żadnych wiążących obietnic. Władysław II Jagiellończyk podpisał jedynie z Janem Olbrachtem akt, w którym obiecali sobie wzajemną pomoc w wypadku buntu poddanych. W 1498 roku wielkim mistrzem krzyżackim został Fryderyk von Wettyn, który odmówił złożenia hołdu królowi i rozpoczął działania mające na celu odzyskanie ziem utraconych w 1466 roku. W sytuację tę wmieszał się Maksymilian I Habsburg, na co Jan I Olbracht odpowiedział sojuszem z Francją z 1500 roku, potwierdzonym małżeństwem Władysława z francuską księżniczką Anną de Foix-Candale. W 1499 roku zawarto Unię krakowsko-wileńską, która została podpisana przez dwa suwerenne państwa i nie było w niej mowy o inkorporacji Wielkiego Księstwa Litewskiego do Korony.
Śmierć.
Jan I Olbracht zmarł 17 czerwca 1501 r. w Toruniu. Jego zwłoki złożono uroczyście w katedrze wawelskiej. Nie zostawił po sobie żadnego potomka, więc tron przejął jego młodszy brat, wielki książę litewski Aleksander I Jagiellończyk (1501–1506).
Panowanie Aleksandra I Jagiellończyka (1501-1506).
Wybór na króla.
12 grudnia 1501 roku w katedrze na Wawelu Aleksander I Jagiellończyk został koronowany na króla Polski przez najmłodszego syna Kazimierza Jagiellończyka, swojego brata – arcybiskupa gnieźnieńskiego i prymasa Polski kardynała Fryderyka Jagiellończyka. Koronacja odbyła się w obecności m.in. królowej Elżbiety Rakuszanki. Żona Aleksandra, wielka księżna litewska Helena, nie została koronowana na królową Polski - sprzeciwiali się temu biskupi, gdyż wyznawała wiarę prawosławną. Koronę uzyskał dopiero po podpisaniu dwóch aktów ustrojowych, przygotowanych przez możnowładców polskich: o zrzeczeniu się swych praw dziedzicznych do Litwy i zacieśnieniu unii polsko-litewskiej (unia mielnicka) oraz przyznaniu władzy w kraju senatowi na mocy przywileju mielnickiego. Było to równoznaczne z poddaniem króla kontroli możnowładców.
Wojna z Wielkim Księstwem Moskiewskim.
28 marca 1503 roku podpisano sześcioletni rozejm, kończący wojnę moskiewską trwającą od 1500 roku. Na jego mocy 1/3 terytorium Wielkiego Księstwa Litewskiego znalazła się pod okupacją moskiewską.
Nihil novi.
W 1505 roku kolejny sejm w Radomiu uchwalił konstytucję praw Nihil novi, uzupełnioną przez monarchę zapisem „Gdybyśmy cokolwiek przeciw wolnościom, przywilejom, swobodom i prawom Królestwa uczynili, uznajemy to ipso facto (łac. tym samym) za nieważne i żadne”. W myśl konstytucji król nie mógł postanowić nic nowego bez zgody izby poselskiej i senatu. Na tymże sejmie zatwierdzono również tzw. „Statut Łaskiego” spisany przez kanclerza wielkiego koronnego Jana Łaskiego, stanowiący zbiór przywilejów szlacheckich i kościelnych oraz praw miejskich obowiązujących w Królestwie.
Śmierć.
Aleksander Jagiellończyk zmarł bezpotomnie 19 sierpnia 1506 roku w wieku 45 lat. Został pochowany w katedrze wileńskiej. Wielkim księciem litewskim, a następnie królem polskim, obrany został wtedy jego młodszy brat Zygmunt I Stary (1506–1548).
Zygmunt Stary (1506-1548).
Sprawa zakonu krzyżackiego.
W wyniku ostatniej wojny z zakonem krzyżackim (1519-1521), w 1525 roku doszło do podpisania traktatu krakowskiego. Zygmunt Stary zaakceptował przejście majątków i urzędów krzyżackich spod władzy kościelnej pod świecką i przyjął hołd lenny Albrechta Hohenzollerna jako luterańskiego księcia Prus. Polsce zaś traktat zapewnił prawo aneksji Prus Książęcych po wygaśnięciu rodu Albrechta po mieczu. W styczniu 1525 roku, gdy zrewoltowane pospólstwo i plebs luterański wystąpiły przeciwko biskupowi kujawskiemu Maciejowi Drzewickiemu, podważając prawa polskiego kościoła do jurysdykcji duchownej w Gdańsku, wybuchł tumult gdański. 17 kwietnia 1526 r. Zygmunt Stary na czele 8000 wojska wkroczył do Gdańska, uśmierzając bunt i ścinając jego przywódców.
Wojny polsko-litewsko-moskiewskie.
Wojna z Moskwą 1507–1508..
Zygmunt I Stary postanowił zaatakować, gdy władzę w Moskwie, po śmierci Iwana III, objął Wasyl III. Zygmunt I Stary porozumiał się z chanem krymskim Mengli I Girejem, nie uzyskał natomiast poparcia od inflanckiej gałęzi zakonu krzyżackiego. Wojnę zakończył wieczysty pokój na zasadzie status quo ante, który został podyktowany zmianą sojuszu chana krymskiego i niezmienną postawą zakonu inflanckiego.
Wojna z Moskwą 1512–1522..
W 1512 roku Tatarzy krymscy, działając w porozumieniu z królem Polski, przeprowadzili serię najazdów łupieżczych na południowe tereny Wielkiego Księstwa Moskiewskiego. Wysunięte czambuły dotarły nawet pod Riazań. W drodze powrotnej na Krym Tatarzy, wypełniając postanowienia sojuszu, oddali w Kijowie Polakom i Litwinom 1/3 swoich łupów. Stało się to wystarczającym powodem dla Wasyla III, by zacząć wojnę. Rosjanie w początkowej fazie wojny podeszli pod Smoleńsk, Połock, Witebsk, Borysław, Orszę, Brasław, Mińsk i Druck. Po utracie Smoleńska w 1514 roku armia polsko-litewska przypuściła kontrofensywę. Doszło do bitwy pod Orszą 8 września 1514 roku. Wojska Wasyla III zostały pokonane, lecz Zygmuntowi nie udało się odbić miasta. W 1515 roku chanem krymskim został Mehmed I Girej. Zygmunt Stary zawarł z nim przymierze, w wyniku czego chan krymski zaatakował Moskwę. W 1518 roku armia moskiewska podjęła nieudaną wyprawę na Połock. Rok później, po sojuszu moskiewsko-tatarskim, armia polsko-litewska została pokonana pod Sokalem. W 1520 roku Korona porozumiała się z Tatarami i obie armie rozpoczęły wyprawę, która dotarła do Moskwy (ucieczka cara). W 1522 roku podpisano rozejm na 5 lat, granica miała przebiegać tak, jak postanowiono w 1508 roku, a Smoleńsk miał zostać przy Moskwie.
Wojna z Moskwą 1534–1537..
W 1533 roku umarł Wasyl III, a na tron wstąpił 3-letni Iwan IV. Litwa postanowiła to wykorzystać i uderzyć na wroga. Ofensywa litewska wyruszyła, kiedy sytuacja w Moskwie była już opanowana. Armia koronna zaatakowała Siewierszczyznę, jednak bez rezultatu. Moskwa odpowiedziała kontratakiem, docierającym aż pod Wilno. W 1534 roku wyruszyła armia zaciężna z Polski, opłacona przez litewskie pieniądze, pod dowództwem Jana Tarnowskiego. Gdy główne siły przeciwnika skoncentrowano w Smoleńsku, Jan Tarnowski postanowił zaatakować Siewierszczyznę. Zdobył ją całą, lecz zaciąg wojsk się zakończył i armia powróciła do kraju. W 1536 Wielkie Księstwo Moskiewskie odbiło wszystkie grody na Siewierszczyznie prócz Homla. W 1537 podpisano pokój, w wyniku którego Wielkie Księstwo Moskiewskie zatrzymało Siebież, a Wielkie Księstwo Litewskie – Homel.
Stosunki z Mołdawią.
Wojna z Mołdawią 1509–1510.
Bogdan III rościł pretensje do Pokucia, zajętego przez Aleksandra Jagiellończyka w 1502 roku. Za czasów Aleksandra planowano małżeństwo jego siostry Elżbiety z Bogdanem. Do małżeństwa jednak nie doszło z powodu śmierci Aleksandra. Bogdan III w wyniku tego najechał w 1509 roku pogranicze i obległ Kamieniec i Lwów, zdobył też Rohatyn. Postanowił zaatakować Polaków podczas odwrotu przez Dniestr, lecz został pokonany. W 1510 roku podpisano pokój, w wyniku którego anulowano małżeństwo Bogdana i Elżbiety. Sprawą Pokucia miał się zająć sąd rozjemczy Władysława Węgierskiego.
Wojna z Mołdawią 1530–1531.
Od 1527 roku hospodarem mołdawskim był Piotr Rareș. Sułtan osmański, Sulejman Wspaniały, pozwolił mu zaatakować Polskę i zająć Pokucie. Piotr porozumiał się w tej sprawie z Wasylem III i w 1530 roku wkroczył do Pokucia. W 1531 roku Korona przeciągnęła Imperium Osmańskie na swoją stronę i pod dowództwem hetmana Jana Tarnowskiego pokonała rywala podczas bitwy pod Obertynem. Bitwa nie przyniosła żadnych korzyści, ponieważ hetman nie mógł wejść na terytorium lennika tureckiego. W 1533 roku Piotr Opaliński podpisał w Stambule pokój obowiązujący do końca życia obu władców. Na jego mocy Korona zrezygnowała z pretensji do Mołdawii i Wołoszczyzny.
Wojna z Mołdawią 1535–1538.
Podczas oblężenia Chocimia hetman Tarnowski przyjął propozycję oddania Pokucia Polsce. Korona podczas tych wojen odzyskała Pokucie, lecz odbyło się to za cenę zwiększenia wpływów tureckich w Mołdawii, ponieważ Piotr został wypędzony.
Rywalizacja z Habsburgami na arenie międzynarodowej.
Sprawa krzyżacka była zarzewiem wielu konfliktów między Zygmuntem a Habsburgami. Albrecht Hohenzollern chcąc uzyskać niezależność od Polski, szukał sprzymierzeńców na arenie międzynarodowej. Sojusznika znalazł on właśnie w ówczesnym cesarzu Rzeszy, który gotów był go wesprzeć w ewentualnym konflikcie z Polską. Zagrożenie zwiększał dodatkowo fakt, iż Albrecht próbował uzyskać także sojusznika na wschodzie, a więc w Moskwie. Polski władca, chcąc zapobiec powstaniu tak rozbudowanej antypolskiej koalicji, zmuszony był układać się z Habsburgami. W wyniku rokowań obie dynastie zawarły w 1515 roku układ zwany układem wiedeńskim, na mocy którego w wypadku wymarcia czesko-węgierskiej linii Jagiellonów te trony przejąć miała dynastia Habsburgów. Choć wówczas nikt nie spodziewał się rychłej realizacji postanowień traktatu, został on wprowadzony w życie już 11 lat później, kiedy to w bitwie pod Mochaczem zginął Ludwik Jagiellończyk.
Polityka wewnętrzna.
Zygmunt sprawując rządy, korzystał z rady senatorów i kompetentnych ministrów kierujących kancelarią królewską, urzędem podskarbińskim i wielkorządcami krakowskimi. Pomimo że był niechętny systemowi parlamentarnemu i niezależności politycznej szlachty, zwoływał coroczne sejmy, z reguły uzyskując uchwały podatkowe (pobory) na obronę potoczną. Jednakże próby stworzenia stałego funduszu na obronność z podatków zależnych od dochodów skończyły się niepowodzeniem.
Do sukcesów można zaliczyć częściowe oddłużenie skarbu. Zygmunt I Stary oddzielił rachunkowość dotyczącą podatków publicznych od skarbu królewskiego. Wzmocnił działalność mennicy krakowskiej, zabiegał o uporządkowanie przepisów dotyczących dochodów z eksploatacji żup solnych i kopalni, wydał statut dla Ormian (1519), zasady procesowe (1523), zamierzał ujednolicić prawo w całym kraju ("correctura iurium", zwana korekturą Taszyckiego, 1532, odrzucona przez sejm 1540).
Uporządkował gospodarkę celną („nowe cło”), dbał o rozwój miast królewskich, odzyskał dla skarbu liczne kompleksy dóbr koronnej domeny królewskiej, znajdujące się pod zastawem. W działalności finansowej króla wspierała królowa Bona, dążąca do powiększenia dóbr królewskich, także w drodze zakupów i poprawy efektywności gospodarowania.
W rokoszu lwowskim (wojna kokosza 1537 r.) wysunięto postulaty egzekwowania praw średniej szlachty, niezadowolonej z działań dworu (tzw. Egzekucja Praw). Żądania szlachty skierowane były przeciw hegemonii elit senatorsko-ministerialnych (co wiązało się z nieprzestrzeganiem zakazów łączenia określonych urzędów świeckich i kościelnych, tzw. "incompatibilitas") oraz z pomijaniem przy nominacjach na urzędy ziemskie zasady zamieszkiwania na obszarze jurysdykcji urzędu (tzw. „osiadłości”). Sprzeciwiano się również wydatnej roli w życiu politycznym królowej i jej akcji wykupu w Koronie zastawionych królewszczyzn, wychowywaniu Zygmunta Augusta na dworze matki (bez zapewnienia mu edukacji politycznej i rycerskiej) oraz zbyt wysokiemu „nowemu cłu”. Z powodu braku stanowczej postawy wśród przywódców szlachty, po długotrwałych rokowaniach, rokosz zakończył się kompromisem. Szlachta rozjechała się do domów, nie angażując się w wyprawę wojenną organizowaną przez króla (magnaci twierdzili, że jedynym wynikiem rokoszu miało być wyjedzenie drobiu w okolicy obozu, stąd pogardliwa nazwa „wojna kokosza”).
Osiągnięciem było włączenie Mazowsza do Polski (po wygaśnięciu w 1526 roku męskiej linii książąt czersko-warszawskich), jako województwa mazowieckiego (1529), oraz wprowadzenie do sejmu posłów mazowieckich sejmików ziemskich.
Za namową swojej żony – Bony, uzyskał przyznanie, za swego życia, swemu małoletniemu synowi Zygmuntowi Augustowi tronu wielkoksiążęcego na Litwie (1522), jak i tronu polskiego (1529) (w wyniku elekcji "vivente rege"). Był to pierwszy i zarazem ostatni tego typu wybór władcy na tron królewski w Polsce. Rozwaga i pokojowe usposobienie Zygmunta Starego sprawiły, że w chwili śmierci cieszył się ogólnym szacunkiem w kraju i za granicą. Okres jego panowania określany jest jako złoty wiek w Polsce.
Zygmunt II August (1548-1572).
Polityka zagraniczna.
W 1549 roku został podpisany układ przyjaźni z Habsburgami. Zawarto w nim postanowienia o niedziałaniu przeciwko sobie. W 1553 roku Zygmunt August ożenił się z córką Ferdynanda I, Katarzyną. Tego samego roku król Polski podpisał pokój z Turcją.
Wojna litewsko-rosyjska.
Zygmunt August postanowił przejąć Inflanty, aby wzmocnić Litwę zarówno w stosunku do Korony, jak i Moskwy. Bezpośrednią przyczyną wojny stała się interwencja państwa polsko-litewskiego w spór pomiędzy arcybiskupem ryskim – Wilhelmem Hohenzollernem, a mistrzem krajowym gałęzi inflanckiej zakonu krzyżackiego Johannem Wilhelmem von Fürstenbergiem. W 1557 litewskie pospolite ruszenie rozbiło obóz pod Pozwolem. Do bitwy jednak nie doszło, ponieważ wielki mistrz Johann Wilhelm von Fürstenberg ukorzył się przed Zygmuntem Augustem i zawarto układ, który przewidywał sojusz polsko-inflancki przeciw Moskwie po zakończeniu rozejmów z nią. W 1558 roku wojska Iwana IV zaatakowały Inflanty zdobywając Narew i Dorpat. Inflanty poprosiły wtedy o pomoc króla Polski, lecz ten powołał się na wciąż aktualny rozejm z Moskwą. W 1559 armia moskiewska dotarła do Rygi. 28 listopada 1561 roku podpisano pakt wileński, na mocy którego Inflanty oddały się pod zwierzchnictwo króla polskiego, rozwiązano zakon oraz włączono Inflanty do Korony.
I wojna północna 1563-1570.
W 1562 roku Szwedzi zdobyli Parnawę, Eryk XIV zawarł rozejm z carem, a Dania wypowiedziała wojnę Szwecji. W tym samym roku rozpoczęła się również wojna Litwy i Moskwy. Następnego roku Rosjanie przystąpili do oblężenia Połocka, a Zygmunt August podpisał sojusz z Fryderykiem II w zamian za oddanie Parnawy, która miała być odzyskana od Szwecji. August otrzymał również pomoc od Hohenzollernów, w zamian za uznanie możliwości dziedziczenia lenna pruskiego. Wojna zakończyła się kongresem pokojowym w Szczecinie (1570), kończącym wojnę duńsko-szwedzką. Litwa utraciła na rzecz Rosji: wschodnią część Inflant z kilkoma zamkami (m.in. Marienburg), biskupstwo dorpackie, wschodnią część Estonii, Połock z zamkiem Turowla, część ziemi witebskiej z zamkami Ozierzyszcze i Uświat.
Unia z Litwą 1569.
Ściślejsza współpraca polsko-litewska była już brana pod uwagę od dłuższego czasu, jednak nie wiedziano, w jaki sposób to uczynić. Większość Litwinów była za sojuszem obronnym, natomiast w Koronie myślano nawet o inkorporowaniu Litwy, jako województwa (woj. Nowa Polska). W 1568 roku król Polski zwołał sejm koronny do Lublina, a litewski do Wołynia. Panowie litewscy mieli się później udać na wspólne obrady do Lublina. Podczas wspólnych obrad wynikły jednak pewne problemy, m.in. Litwini nie godzili się na wspólny sejm i możliwość wykupowania ziem przez Polaków. Niezadowoleni Litwini zaczęli opuszczać obrady. Zygmuntowi Augustowi nie spodobał się ten krok, odpowiedział na niego 5 marca dekretem o włączeniu Polesia do Korony. 27 maja włączał woj. wołyńskie i bracławskie, 6 czerwca woj. kijowskie. W wyniku takiego obrotu sprawy Litwa nie miała wyjścia i przyjęła kompromisowy charakter unii. 1 lipca 1569 roku nastąpiło zaprzysiężenie unii przez członków sejmu koronnego i litewskiego. W myśl postanowień unii:
Śmierć.
Zygmunt II August zmarł w 1572 w Knyszynie, jako ostatni polski monarcha z linii męskiej dynastii jagiellońskiej. Rozpoczął się pierwszy okres bezkrólewia. Kolejnym królem polskim, wybranym przez sejm elekcyjny, był Henryk Walezy (1573–1574).

</doc>
<doc id="1501001" url="https://pl.wikipedia.org/wiki?curid=1501001" title="Czerlona">
Czerlona

Czerlona (biał. Чарлёна, ros. Черлена) – wieś na Białorusi, w obwodzie grodzieńskim, w rejonie mostowskim, w sielsowiecie Dubno.
Siedziba parafii prawosławnej pw. Narodzenia Matki Bożej (cerkiew mieści się w sąsiedniej wsi Pładowaja).
Znajduje tu się stacja kolejowa Czerlona, położona na linii Mosty – Grodno.
Historia.
W czasach Rzeczypospolitej Obojga Narodów wieś duchowna położona była w końcu XVIII wieku w powiecie grodzieńskim województwa trockiego, a po 1793 – w województwie grodzieńskim. Po III rozbiorze pod władzą rosyjską.
Niegdyś majątek ziemski należący wcześniej do Massalskich; kupiony przez Michała Sapiehę, podkanclerzego litewskiego. Kolejnym właścicielem był książę kasztelan Franciszek Drucki-Lubecki, ojciec księcia Franciszka Ksawerego Druckiego Lubeckiego. Ten ostatni otrzymał ją w wyniku podziału majątku po śmierci ojca; po nim odziedziczył ją syn, Aleksander Medard.
Pod koniec XIX w. wieś i dobra ziemskie Czerlona znajdowały się w gminie Skidel w powiecie grodzieńskim guberni grodzieńskiej. Wieś liczyła 36 domów i 435 mieszkańców. Znajdowała się tu cerkiew.
W okresie międzywojennym wieś i folwark Czerlona leżały w gminie Skidel w powiecie grodzieńskim województwa białostockiego II RP.
Po II wojnie światowej Czerlona znalazła się w granicach Białoruskiej SRR i od 1991 r. w niepodległej Białorusi. Na terenie folwarku Czerlona powstała wieś Pładowaja.

</doc>
<doc id="1501005" url="https://pl.wikipedia.org/wiki?curid=1501005" title="Kongregacja (Francja)">
Kongregacja (Francja)

Kongregacja (fr. La Congrégation) – jedna z kongregacji, która została utworzona 2 lutego 1801 przez ojca Jean-Baptiste Bourdier-Delpuits. Organizacja charytatywna, złożona ze świeckich i duchownych, odgrywała ważną rolę polityczną i religijną broniąc religii podczas Dyrektoriatu, Pierwszego Cesarstwa oraz Restauracji.

</doc>
<doc id="1501006" url="https://pl.wikipedia.org/wiki?curid=1501006" title="DRY (reguła)">
DRY (reguła)



</doc>
<doc id="1501007" url="https://pl.wikipedia.org/wiki?curid=1501007" title="DRY">
DRY

DRY (, ) – reguła stosowana podczas wytwarzania oprogramowania, zalecająca unikanie różnego rodzaju powtórzeń wykonywanych przez programistów – na przykład unikanie tych samych czynności podczas kompilowania, unikanie wklejania (lub pisania) tych samych (lub bardzo podobnych) fragmentów kodu w wielu miejscach. Reguła pozwala na wykonywanie powtarzających się czynności jeżeli jest ona zautomatyzowana – wykonywana przez komputer. W przypadku powtarzającego się kodu źródłowego można separować powtarzający się fragment i jedynie odwoływać się do niego.
Regułę tę sformułowali Andy Hunt oraz Dave Thomas w książce "Pragmatyczny programista". Autorzy zaznaczyli, że nie chodzi tylko o unikanie powtórzeń w kodzie, ale o unikanie wszelkich powtórzeń czynności robionych przez programistów. Podają przykłady takie jak automatyzacja procesu kompilacji, generowanie kodu, automatyzacja procesu tworzenia dokumentacji, pisanie skryptów automatyzujących pracę.
Zalety stosowania.
Główną zaletą stosowania reguły DRY podczas pisania programu jest uniknięcie problemów wynikających z błędów popełnionych w powtarzającym się fragmencie kodu. Wówczas DRY przynosi znaczną oszczędność czasu, bo zmianę trzeba wprowadzić tylko w jednym miejscu, i nerwów związanych z pominięciem któregoś z wystąpień wadliwego kodu. Podobnie zachodzi w przypadku konieczności udoskonalenia takiego powielonego kodu.
Jednocześnie stosowanie DRY wymusza lepsze specyfikowanie funkcjonalności i projektowanie interfejsów w kierunku ich uniwersalności. Na przykład funkcje: wypisująca dane do pliku i wypisująca dane na ekran mają z reguły niemal identyczną postać. Zaprojektowanie wspólnego interfejsu wypisywania danych dla ekranu i pliku (deskryptor konsoli, którego można użyć razem z codice_1 w POSIX, czy strumienie w C++) pozwalają na całkowite współdzielenie kodu.
Sposoby realizowania.
W różnych językach programowania istnieje wiele mechanizmów pomagających realizowanie reguły DRY. Najbardziej powszechnym mechanizmem są funkcje, występujące praktycznie w każdym języku programowania, pozwalające na wydzielenie powtarzającego się kodu i wywoływanie go z dowolnego miejsca w programie.
Podobny efekt można uzyskać poprzez proces automatycznego wklejenia części kodu przed kompilacją, za pomocą makr, w przypadku języka C, lub szablonów, oferowanych przez nowocześniejsze języki programowania. Takie rozwiązanie jest mniej oszczędne, jeśli chodzi o oszczędność pamięci, lecz niekiedy preferowane, na przykład ze względu na przepełnienie stosu. Tego typu rozwiązania są stosowane również do tworzenia wzorców do tworzenia struktur i klas, w zależności od parametrów, na przykład do tworzenia typu dla listy, w zależności od typu danych, które ma przechowywać.
Z podobnych powodów zaleca się używać stałych. Ponadto stałe podnoszą czytelność kodu, poprzez zastąpienie, często niewiele mówiących, liczb na czytelniejsze nazwy stałych. Analogicznie zdarza się postępować z typami danych, na przykład zastępując typ własnym, na wypadek gdyby zaszła potrzeba zmiany na typ mogący przyjmować większe bądź mniejsze wartości.
Kolejnym mechanizmem, typowym dla DRY, są moduły, pozwalające nie tylko podzielić kod na części zajmujące się pojedynczymi funkcjonalnościami, ale też ułatwić przeniesienie części kodu z jednego programu do drugiego. Szczególnym przypadkiem, w którym moduł jest oddzielony od programu są komponenty (np. biblioteki).
Nowocześniejszym sposobem unikania powtórzeń jest typowy dla programowania obiektowego polimorfizm. Pozwala on na współdzielenie kodu przez różne klasy.

</doc>
<doc id="1501009" url="https://pl.wikipedia.org/wiki?curid=1501009" title="Nagroda Literacka im. Jerzego Żuławskiego">
Nagroda Literacka im. Jerzego Żuławskiego

Nagroda Literacka im. Jerzego Żuławskiego – nagroda literacka utworzona w 2008 z inicjatywy Andrzeja Zimniaka i pod patronatem Stowarzyszenia Pisarzy Polskich przyznawana autorom najlepszych polskich utworów literackich utrzymanych w konwencji fantastyki, wydanych w poprzednim roku kalendarzowym. Patron nagrody, Jerzy Żuławski, jako autor „trylogii księżycowej” był pionierem polskiej fantastyki naukowej.
Nominacje do nagrody wyłaniane są w głosowaniu zaproszonych przez komitet organizacyjny elektorów, którzy powinni należeć do opiniotwórczych odbiorców literatury fantastycznej. W drugim etapie konkursu laureatów wskazuje jury, także drogą głosowania, przy czym jury może dodatkowo ustanawiać własne nominacje. W skład jury wchodzą literaturoznawcy zajmujący się zawodowo polską literaturą tworzoną w konwencji fantastyki. Oprócz głównej nagrody przyznawane jest również złote i srebrne wyróżnienie. Laureatów pierwszej edycji ogłoszono 21 października 2008.
Skład jury.
W jury zasiadają :
Byli członkowie jury:

</doc>
<doc id="1501010" url="https://pl.wikipedia.org/wiki?curid=1501010" title="Barnard 168">
Barnard 168

Barnard 168 – ciemna mgławica znajdująca się w konstelacji Łabędzia. Została skatalogowana przez astronoma Edwarda Barnarda w jego katalogu pod numerem 168. Całkowitą masę mgławicy szacuje się na około 2500 mas Słońca.

</doc>
<doc id="1501011" url="https://pl.wikipedia.org/wiki?curid=1501011" title="Chauliodus macouni">
Chauliodus macouni

Chauliodus macouni – gatunek morskiej ryby głębinowej z rodziny wężorowatych (Stomiidae). Występuje w północnej części Oceanu Spokojnego od wschodnich wybrzeży Azji po zachodnie wybrzeże Ameryki Północnej, na głębokościach do ponad 4000 m.

</doc>
<doc id="1501013" url="https://pl.wikipedia.org/wiki?curid=1501013" title="Karl Shuker">
Karl Shuker

Karl P.N. Shuker (ur. 1959) – brytyjski zoolog. Pracuje jako niezależny autor i konsultant, specjalizując się w kryptozoologii. Regularnie odbywa podróże zagraniczne, pojawia się często w programach radiowych i telewizyjnych. Michael Newton powiedział: „Shuker jest dzisiaj rozpoznawalny na całym świecie jako autor i naukowiec, którego przedmiotem zainteresowania są wszystkie aspekty zwierzęcego życia i niewyjaśnione fenomeny. Jawi się jako naukowy spadkobierca i kontynuator Bernarda Heuvelmansa”.
Ukończył zoologię na Uniwersytecie w Leeds oraz zoologię i fizjologię porównawczą na Uniwersytecie w Birmingham. Jest członkiem wielu naukowych i autorskich stowarzyszeń. Shuker jest autorem setek artykułów i trzynastu książek. Jest konsultantem w sprawach zoologii dla Księgi Rekordów Guinnessa. Gatunki kolczugowców ("Loricifera"), "Pliciloricus shukeri", zawdzięczają mu swoją nazwę.

</doc>
<doc id="1501014" url="https://pl.wikipedia.org/wiki?curid=1501014" title="Chauliodus vasnetzovi">
Chauliodus vasnetzovi

Chauliodus vasnetzovi – gatunek morskiej ryby głębinowej z rodziny wężorowatych (Stomiidae). Występuje w południowo-wschodnim Pacyfiku. Osiąga długość do 23,5 cm.

</doc>
<doc id="1501016" url="https://pl.wikipedia.org/wiki?curid=1501016" title="Nagroda im. Jerzego Żuławskiego">
Nagroda im. Jerzego Żuławskiego



</doc>
<doc id="1501017" url="https://pl.wikipedia.org/wiki?curid=1501017" title="Chauliodus schmidti">
Chauliodus schmidti

Chauliodus schmidti – gatunek morskiej ryby głębinowej z rodziny wężorowatych (Stomiidae). Występuje we wschodnim Atlantyku. Osiąga długość do 23,0 cm.

</doc>
<doc id="1501019" url="https://pl.wikipedia.org/wiki?curid=1501019" title="Chauliodus pammelas">
Chauliodus pammelas

Chauliodus pammelas – gatunek morskiej ryby głębinowej z rodziny wężorowatych (Stomiidae). Osiąga długość do 19,5 cm. Występuje w zachodniej części Oceanu Indyjskiego.

</doc>
<doc id="1501021" url="https://pl.wikipedia.org/wiki?curid=1501021" title="Aristostomias grimaldii">
Aristostomias grimaldii

Aristostomias grimaldii – gatunek głębinowej ryby z rodziny wężorowatych (Stomiidae). Osiąga do 18,2 cm długości.

</doc>
<doc id="1501022" url="https://pl.wikipedia.org/wiki?curid=1501022" title="Griffin (Georgia)">
Griffin (Georgia)

Griffin – miasto w środkowej południowo-wschodniej części Stanów Zjednoczonych, w stanie Georgia. Ośrodek administracyjny hrabstwa Spalding. Położone 65 km na południe od stolicy stanu Atlanty.
Historia.
Oficjalnie zostało założone 28 grudnia 1843 roku. Jednak jego powstanie miało miejsce kilka lat wcześniej. Zostało założone przez generała Lewis Lowrence Griffin'a na jego prywatnym terenie zakupionym w tym celu. Był on jednym z właścicieli kompanii kolejowej Monroe Railroad’s budującej linię Północ-Południe z Macon do Chattanooga w Tennessee. W planach było przedłużenie jej do portowego Savannah i budowa linii Wschód – Zachód rozpoczynającej się w Augusta. Planowane przecięcie linii miało mieć miejsce właśnie w miejscu którego tereny zakupił Griffin. Po zakupie podzielił obszar, określił przeznaczenie działek (zaplanował m.in. 6 kościołów, 2 szkoły i plac defilad) a następnie zaczął je sprzedawać. Jednak kryzys ekonomiczny jaki wtedy nastąpił spowodował zmianę planów, linia wschód – zachód nie powstała a północ – południe po przejściu przez Griffin zakończono już w Marthasville (późniejsza Atlanta). Mimo odwrócenia się koniunktury w późniejszych latach, miasto nie rozwijało się tak szybko jak znajdująca się na północ Atlanta, do której w późniejszych latach dotarła linia kolejowa z Augusty.
Klimat.
Miasto leży w strefie klimatu umiarkowanego, subtropikalnego, z gorącym latem, o opadach równomiernie rozłożonych w roku, należącego według klasyfikacji Köppena do strefy "Cfa". Średnia temperatura roczna wynosi 17,4°C, a opady 1264,9 mm (w tym do 2,8 cm opadów śniegu). Średnia temperatura najcieplejszego miesiąca - lipca wynosi 26,3°C, najzimniejszego - stycznia 7,9°C, podczas gdy rekordowe temperatury wynoszą odpowiednio 42,2°C i -18,3°C. Na klimat Griffin decydujący wpływ ma sąsiedztwo Oceanu Atlantyckiego, choć wchodzące na tereny południa USA huragany znad Zatoki Meksykańskiej zwykle nad środkową Georgią mają już status tropikalnych sztormów.
Ludność.
Miasto w 2010 roku liczyło 23 643 mieszkańców, z czego 52,2% to ludność rasy czarnej, 42,8% rasy białej, 4,0% latynosów (w tym 2,7 pochodzenia meksykańskiego), 1,1 azjatyckiego oraz 0,3% Indian.
Gospodarka i edukacja.
W Griffin znajdują się niewielkie zakłady tekstylne a także związane z przemysłem gumowym i motoryzacyjnym. Jest także zlokalizowany college techniczny (Griffin Technicl College) oraz stacja doświadczalna University of Georgia największego uniwersytetu w Georgii i jednego z największych w USA.

</doc>
<doc id="1501023" url="https://pl.wikipedia.org/wiki?curid=1501023" title="Stomias affinis">
Stomias affinis

Stomias affinis – gatunek głębinowej ryby z rodziny wężorowatych (Stomiidae). Osiąga do 21,9 cm długości. Spotykane na głębokosciach do 3182 m. Wiadomo, że polując w nocy podpływają niemal do powierzchni oceanu.

</doc>
<doc id="1501024" url="https://pl.wikipedia.org/wiki?curid=1501024" title="Armin Eichholz">
Armin Eichholz

Armin Eichholz (ur. 21 maja 1964 w Duisburgu) – niemiecki wioślarz, dwukrotny medalista olimpijski.
Urodził się w RFN i do zjednoczenia Niemiec startował w barwach tego kraju. Oba medale zdobył jako członek ósemki. W Seulu sięgnął po złoto, cztery lata później - już jako reprezentant zjednoczonych Niemiec - zajął trzecie miejsce. 
Ukończył studia inżynierskie.

</doc>
<doc id="1501025" url="https://pl.wikipedia.org/wiki?curid=1501025" title="Astronesthes richardsoni">
Astronesthes richardsoni

Astronesthes richardsoni – gatunek morskiej ryby głębinowej z rodziny wężorowatych (Stomiidae). Osiąga do 15,9 cm długości. Występuje w Oceanie Atlantyckim na głębokościach 275–1000 m.

</doc>
<doc id="1501026" url="https://pl.wikipedia.org/wiki?curid=1501026" title="Melanostomias melanops">
Melanostomias melanops

Melanostomias melanops – gatunek głębinowej ryby z rodziny wężorowatych (Stomiidae). Osiąga do 26 cm długości. Gatunek batypelagiczny, spotykany na głębokościach 350–1024 m.

</doc>
<doc id="1501027" url="https://pl.wikipedia.org/wiki?curid=1501027" title="Ansgar Wessling">
Ansgar Wessling

Ansgar Wessling (ur. 3 maja 1961 w Essen) – niemiecki wioślarz, dwukrotny medalista olimpijski.
Urodził się w RFN i do zjednoczenia Niemiec startował w barwach tego kraju. Oba medale zdobył jako członek ósemki. W Seulu sięgnął po złoto, cztery lata później - już jako reprezentant zjednoczonych Niemiec - zajął trzecie miejsce. Stawał na podium mistrzostw świata.

</doc>
<doc id="1501028" url="https://pl.wikipedia.org/wiki?curid=1501028" title="Stomias nebulosus">
Stomias nebulosus

Stomias nebulosus – gatunek głębinowej ryby z rodziny wężorowatych (Stomiidae). Osiąga do 18 cm długości. Spotykane na głębokościach 640–730 m.

</doc>
<doc id="1501029" url="https://pl.wikipedia.org/wiki?curid=1501029" title="Manfred Klein">
Manfred Klein

Manfred Klein (ur. 22 sierpnia 1947 w Berlinie) – niemiecki wioślarz (sternik), dwukrotny medalista olimpijski.
Urodził się w RFN i do zjednoczenia Niemiec startował w barwach tego kraju. Po raz pierwszy w igrzyskach wziął udział w Monachium. Drugi start przypadł na rok 1984 i igrzyska olimpijskie w Los Angeles. Laury olimpijskie zaczął zdobywać po czterdziestych urodzinach, w obu wypadkach jako sternik ósemki. W Seulu sięgnął po złoto, cztery lata później - już jako reprezentant zjednoczonych Niemiec - zajął trzecie miejsce, w wieku ponad 44 lat. Stawał na podium mistrzostw świata (złoto w ósemce w 1989, 1990 i 1991). Podczas IO 92 niósł flagę swego kraju podczas ceremonii otwarcia.

</doc>
<doc id="1501031" url="https://pl.wikipedia.org/wiki?curid=1501031" title="Melanostomias bartonbeani">
Melanostomias bartonbeani

Melanostomias bartonbeani – gatunek głębinowej ryby z rodziny wężorowatych (Stomiidae). Osobniki tego gatunku dorastają do 26,2 cm długości. Spotykany na głębokościach 25–2000 m, w Oceanie Atlantyckim, Indyjskim i w Pacyfiku, pomiędzy 56° N a 40° S.

</doc>
<doc id="1501032" url="https://pl.wikipedia.org/wiki?curid=1501032" title="Mathieu de Montmorency-Laval">
Mathieu de Montmorency-Laval

Mathieu Jean Félicité, diuk de Montmorency-Laval (ur. 10 lipca 1766 w Paryżu, zm. 24 marca 1826 w Paryżu) – polityk i wojskowy francuski, oraz uczestnik sławnej Grupy Coppet, prowadzonej przez Madame de Staël.
Życiorys.
Syn Mathieu Paul Louis de Montmorency-Laval, poślubił 12 sierpnia 1788 Paulinę-Hortensję d'Albert de Luynes (ur. 2 sierpnia 1774).
Z tego małżeństwa urodziła się Elisabeth de Montmorency, zamężna z pułkownikiem Sosthènes (wicehrabia de La Rochefoucauld de Doudeauville).
Z przekonania ultrarojalista zrobił karierę polityczną za Restauracji, bliski mu był Karol X. 24 grudnia 1821 został ministrem spraw zagranicznych Francji. 30 listopada 1822 otrzymał godność diuka.

</doc>
<doc id="1501033" url="https://pl.wikipedia.org/wiki?curid=1501033" title="Idiacanthus fasciola">
Idiacanthus fasciola

Idiacanthus fasciola – gatunek głębinowej ryby z rodziny wężorowatych (Stomiidae). Występuje w oceanicznych wodach strefy umiarkowanej i gorącej.

</doc>
<doc id="1501034" url="https://pl.wikipedia.org/wiki?curid=1501034" title="Idiacanthus atlanticus">
Idiacanthus atlanticus

Idiacanthus atlanticus (black dragonfish) – gatunek głębinowej ryby z rodziny wężorowatych (Stomiidae). Występuje w wodach oceanicznych półkuli południowej na głębokości od 1000 do 2000 metrów. Długość tych stworzeń dochodzi do 53 cm u samic i tylko 5 cm dla samców. Samice gatunku są czarne z dobrze rozwiniętymi kłami i płetwą brzuszną z sześcioma pasami. Samce są ciemnobrązowe i nie posiadają kłów ani płetwy brzusznej.

</doc>
<doc id="1501035" url="https://pl.wikipedia.org/wiki?curid=1501035" title="Bahne Rabe">
Bahne Rabe

Bahne Rabe (ur. 7 sierpnia 1963, zm. 5 sierpnia 2001 w Kilonii) – niemiecki wioślarz, dwukrotny medalista olimpijski.
Urodził się w RFN i do zjednoczenia Niemiec startował w barwach tego kraju. Oba medale zdobył jako członek ósemki. W Seulu sięgnął po złoto, cztery lata później – już jako reprezentant zjednoczonych Niemiec – zajął trzecie miejsce. Stawał na podium mistrzostw świata.

</doc>
<doc id="1501036" url="https://pl.wikipedia.org/wiki?curid=1501036" title="Katarzynów (gmina)">
Katarzynów (gmina)

Katarzynów (1868–1953 "Długie") – dawna gmina wiejska istniejąca w XIX wieku oraz w latach 1953-1954 w woj. łódzkim. Siedzibą władz gminy był Katarzynów.
Za Królestwa Polskiego gmina Katarzynów należała do powiatu brzezińskiego w guberni piotrkowskiej. W 1868 roku jednostkę przemianowano na gminę Długie.
Gmina Katarzynów powstała ponownie 21 września 1953 roku w powiecie brzezińskim w woj. łódzkim, w związku z przemianowaniem gminy Długie na "Katarzynów".
Gmina została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy nie przywrócono, a jej dawny obszar wszedł głównie w skład nowej gminy Koluszki w tymże powiecie i województwie.

</doc>
<doc id="1501037" url="https://pl.wikipedia.org/wiki?curid=1501037" title="Ostrowy (gmina w województwie łódzkim)">
Ostrowy (gmina w województwie łódzkim)

Ostrowy (do 1953 "Błonie", od 1973 "Nowe Ostrowy") – dawna gmina wiejska istniejąca w latach 1953-1954 w woj. łódzkim. Siedzibą gminy były Ostrowy.
Gmina Ostrowy powstała 21 września 1953 roku w województwo łódzkim, w powiecie kutnowskim, w związku z przemianowaniem gminy Błonie na "gminę Ostrowy". Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostka została przywrócona 1 stycznia 1973 roku po reaktywowaniu gmin w miejsce gromad, lecz pod nazwą "gmina Nowe Ostrowy", z siedzibą w Nowych Ostrowach.

</doc>
<doc id="1501038" url="https://pl.wikipedia.org/wiki?curid=1501038" title="Katalog Gliesego">
Katalog Gliesego

Katalog Gliesego – katalog astronomiczny gwiazd znajdujących się w promieniu 25 parseków od Słońca. Został zestawiony przez niemieckiego astronoma Wilhelma Gliesego.
Pierwsze wydanie "Katalogu Gliesego" zostało opublikowane w 1957 roku i zawierało spis 915 gwiazd znajdujących się w promieniu 20 parseków od Słońca, uporządkowanych według rektascensji. Kolejne wydania zwiększyły zakres do 25 parseków, a obiektom nadawano numerację od 1.0 do 965.0 (numery Gl). Numeracja z separatorem została wykorzystana, by wstawić nowe gwiazdy bez niszczenia żądanej kolejności według rosnącej rektascensji. Wydanie katalogu z 1979 roku (W. Gliese i H. Jahreiß – numery GJ) obejmuje zakres numeracji od 1000 do 1294 zawierający pobliskie gwiazdy oraz zakres od 2001 do 2159, zawierający gwiazdy przypuszczalnie spełniające ten warunek. Numeracja w zakresie od 3001 do 4388 pochodzi z trzeciego wydania "Katalogu pobliskich gwiazd" (1991, W. Gliese i H. Jahreiß).

</doc>
<doc id="1501040" url="https://pl.wikipedia.org/wiki?curid=1501040" title="Imperialna Marynarka Wojenna Rosji">
Imperialna Marynarka Wojenna Rosji



</doc>
<doc id="1501042" url="https://pl.wikipedia.org/wiki?curid=1501042" title="SPT">
SPT



</doc>
<doc id="1501043" url="https://pl.wikipedia.org/wiki?curid=1501043" title="Gmina Czerwonka (ujednoznacznienie)">
Gmina Czerwonka (ujednoznacznienie)



</doc>
<doc id="1501045" url="https://pl.wikipedia.org/wiki?curid=1501045" title="Czerwonka (gmina w województwie łódzkim)">
Czerwonka (gmina w województwie łódzkim)

Czerwonka (do 1953 "Rdutów", od 1973 "Chodów") – dawna gmina wiejska istniejąca w latach 1953-1954 w woj. łódzkim. Siedzibą gminy była Czerwonka.
Gmina Czerwonka powstała 21 września 1953 roku w województwo łódzkim, w powiecie kutnowskim, w związku z przemianowaniem gminy Rdutów na "gminę Czerwonka". Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostka została przywrócona w tymże powiecie i województwie 1 stycznia 1973 roku po reaktywowaniu gmin w miejsce gromad, lecz pod nazwą "gmina Chodów", z siedzibą w Chodowie. Obecnie gmina Chodów należy do powiatu kolskiego w woj. wielkopolskim.

</doc>
<doc id="1501046" url="https://pl.wikipedia.org/wiki?curid=1501046" title="Wiewiórczyn (gmina)">
Wiewiórczyn (gmina)

Wiewiórczyn (do 1953 i od 1973 "Łask") – dawna gmina wiejska istniejąca w latach 1953-1954 w woj. łódzkim. Siedzibą władz gminy był Wiewiórczyn.
Gmina Wiewiórczyn powstała 21 września 1953 roku w powiecie sieradzkim w województwie łódzkim, w związku z przemianowaniem gminy Łask z siedzibą w Utracie na "Wiewiórczyn" z siedzibą w Wiewiórczynie. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę przywrócono 1 stycznia 1973 roku po reaktywowaniu gmin w miejsce gromad, lecz już pod pierwotną nazwą "gmina Łask" z siedzibą w Łasku.

</doc>
<doc id="1501047" url="https://pl.wikipedia.org/wiki?curid=1501047" title="Jamno (gmina)">
Jamno (gmina)

Jamno (do 1953 "Dąbkowice", od 1973 "Łowicz") – dawna gmina wiejska istniejąca w latach 1953–1954 w woj. łódzkim. Siedzibą gminy było Jamno.
Gmina Jamno powstała 21 września 1953 roku w województwo łódzkim, w powiecie łowickim, kiedy to przemianowano gminę Dąbkowice na "gminę Jamno". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostka została przywrócona 1 stycznia 1973 roku po reaktywowaniu gmin w miejsce gromad, lecz pod nazwą "gmina Łowicz", z siedzibą w Łowiczu.

</doc>
<doc id="1501048" url="https://pl.wikipedia.org/wiki?curid=1501048" title="Antoniew (gmina)">
Antoniew (gmina)

Antoniew (do 1953 "Lubianków", od 1973 "Głowno") – dawna gmina wiejska istniejąca w latach 1953-1954 w woj. łódzkim. Siedzibą władz gminy był Antoniew.
Gmina Antoniew powstała 21 września 1953 roku w województwo łódzkim, w powiecie łowickim, kiedy to przemianowano gminę Lubianków na "gminę Antoniew". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostka została przywrócona 1 stycznia 1973 roku po reaktywowaniu gmin w miejsce gromad, lecz pod nazwą "gmina Głowno", z siedzibą władz w Głownie.

</doc>
<doc id="1501049" url="https://pl.wikipedia.org/wiki?curid=1501049" title="Kazimierz (gmina w województwie łódzkim)">
Kazimierz (gmina w województwie łódzkim)

Kazimierz (do 1953 "Babice") istniejąca w latach 1953–1954 w woj. łódzkim. Siedzibą władz gminy był Kazimierz.
Gmina Kazimierz powstała 21 września 1953 roku w powiecie łódzkim w województwie łódzkim, w związku z przemianowaniem gminy Babice z siedzibą w Kazimierzu na "Kazimierz". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostki nie przywrócono w 1973 roku po reaktywowaniu gmin, a jej dawny obszar wszedł głównie w skład gminy Lutomiersk.

</doc>
<doc id="1501051" url="https://pl.wikipedia.org/wiki?curid=1501051" title="Siomki (gmina)">
Siomki (gmina)

Siomki (do 1953 "Krzyżanów") – dawna gmina wiejska istniejąca w latach 1953–1954 w woj. łódzkim. Siedzibą władz gminy były Siomki.
Gmina Siomki powstała 21 września 1953 roku w powiecie piotrkowskim w województwie łódzkim, w związku z przemianowaniem gminy Krzyżanów na "gminę Siomki".
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład nowej gminy Wola Krzysztoporska.

</doc>
<doc id="1501054" url="https://pl.wikipedia.org/wiki?curid=1501054" title="Srocko (gmina)">
Srocko (gmina)

Srocko (do 1953 "Podolin") – dawna gmina wiejska istniejąca w latach 1953-1954 w woj. łódzkim. Siedzibą gminy było Srocko Prywatne (obecna nazwa to "Srock").
Gmina Srocko powstała 21 września 1953 roku w powiecie piotrkowskim w województwie łódzkim, w związku z przemianowaniem gminy Podolin na "gminę Srocko".
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład nowej gminy Moszczenica.

</doc>
<doc id="1501055" url="https://pl.wikipedia.org/wiki?curid=1501055" title="Poniatów (gmina)">
Poniatów (gmina)

Poniatów (do 1953 "Uszczyn") – dawna gmina wiejska istniejąca w latach 1953-1954 w woj. łódzkim. Siedzibą gminy był Poniatów.
Gmina Poniatów powstała 21 września 1953 roku w powiecie piotrkowskim w województwie łódzkim, w związku z przemianowaniem gminy Uszczyn na "Poniatów". Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład nowej gminy Sulejów oraz Piotrkowa Trybunalskiego (m.in. Meszcze i Wierzeje).
Zobacz też: gmina Poniatowa

</doc>
<doc id="1501057" url="https://pl.wikipedia.org/wiki?curid=1501057" title="Bitwa pod Rocky Face Ridge">
Bitwa pod Rocky Face Ridge

Bitwa pod Rocky Face Ridge – starcie zbrojne, które miało miejsce w dniach 7–13 maja 1864 roku na terenie hrabstwa Whitfield w stanie Georgia podczas kampanii atlanckiej wojny secesyjnej. Armią Unii dowodził gen.-mjr William Tecumseh Sherman, podczas gdy armią konfederatów gen.-por. Joseph Johnston. Skutkiem zwycięstwa unionistów, konfederaci zostali zmuszeni do opuszczenia znakomitej pozycji obronnej na szczytach pasma Rocky Face.
Przebieg.
Generał Johnston okopał swoje wojska na szczytach długiego i wysokiego pasma wzgórz zwanego Rocky Face Ridge i dalej w kierunku wschodnim w poprzek Doliny Crow. Gdy Sherman zbliżył się do tej pozycji, pokazał konfederatom swe wojska w dwóch kolumnach marszowych, podczas gdy trzecią posłał ukradkiem ku przełęczy Snake Creek, na prawo, by zaatakować linię kolejową "Western &amp; Atlantic" w Resaca. Dwie pierwsze kolumny zaatakowały pozycje południowców pod Buzzard Roost (na przełęczy Mill Creek) i na przełęczy Dug. W tym samym czasie trzecia kolumna (dowódca gen. mjr James B. McPherson) przeszła przełęcz Snake Creek i 9 maja dotarła do przedpola miasteczka Resaca, gdzie okazało się jednak, że konfederaci są przygotowani i okopani. Obawiając się przegranej, McPherson wycofał swoją kolumnę na przełęcz Snake Creek.
10 maja Sherman postanowił przerzucić większość swych sił do miejsca postoju McPhersona i połączonymi siłami zdobyć miasteczko Resaca. Następnego dnia rano wojska Shermana potajemnie opuściły swe pozycje u podnóży Rocky Face Ridge. Nie udało im się jednak odejść niepostrzeżenie. Dostrzegłszy manewr Shermana, Johnston wycofał się 12 maja na południe, w stronę wspomnianej miejscowości.

</doc>
<doc id="1501058" url="https://pl.wikipedia.org/wiki?curid=1501058" title="Mzurki (gmina)">
Mzurki (gmina)

Mzurki (do 1953 "Krzyżanów") – dawna gmina wiejska istniejąca w latach 1953–1954 w woj. łódzkim. Siedzibą władz gminy były Mzurki.
Gmina Mzurki powstała 21 września 1953 roku w powiecie piotrkowskim w województwie łódzkim, w związku z przemianowaniem gminy Woźniki na "gminę Mzurki".
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł w skład nowych gmin Wola Krzysztoporska i Drużbice.

</doc>
<doc id="1501059" url="https://pl.wikipedia.org/wiki?curid=1501059" title="Woźniki (gmina w powiecie sieradzkim)">
Woźniki (gmina w powiecie sieradzkim)

Woźniki (do 1953 "Męka") – dawna gmina wiejska istniejąca w latach 1953–1954 w woj. łódzkim. Siedzibą władz gminy były Woźniki (obecnie część Sieradza).
Gmina Woźniki powstała 21 września 1953 roku w powiecie sieradzkim w województwie łódzkim, w związku z przemianowaniem gminy Męka na "Woźniki".
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład nowej gminy Sieradz oraz miasta Sieradza.

</doc>
<doc id="1501060" url="https://pl.wikipedia.org/wiki?curid=1501060" title="Reologia skał">
Reologia skał

Reologia skał – dział mechaniki, który zajmuje się badaniami odkształceń skał znajdujących się pod obciążeniem. Dotyczy to górotworu w przypadku płynięcia skał, ich odkształceniu, pełzaniu oraz wszelkich zmian w stanie naprężeń w różnych warunkach termodynamicznych i fizykochemicznych

</doc>
<doc id="1501062" url="https://pl.wikipedia.org/wiki?curid=1501062" title="Woźniki (gmina w powiecie piotrkowskim)">
Woźniki (gmina w powiecie piotrkowskim)

Woźniki (od 1953 "Mzurki") – dawna gmina wiejska istniejąca do 1953 roku w woj. łódzkim. Siedzibą władz gminy były Woźniki.
Gmina Woźniki powstała za Królestwa Polskiego w 1868 roku, w powiecie piotrkowskim w guberni piotrkowskiej z obszaru zniesionych gmin Bukowie i Mąkolice.
W okresie międzywojennym gmina Woźniki należała do powiatu piotrkowskiego w woj. łódzkim.
W czasie okupacji w gminie Woźniki przebiegała granica między Generalnym Gubernatorstwem a Krajem Warty.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 25 gromad: Bukowie, Gadki Poduchowne, Hucisko, Huta, Kącik, Kobyłki Duże, Kozierogi, Mąkolice, Mąkolice kol., Miłaków, Mzurki, Oprzężów, Oprzężów kol., Piekary, Podstękalice, Podstękalice kol., RAsy, Stefanów, Stradzew, Suchcice, Wdowin, Wdowin kol., Wielopole, Woźniki i Woźniki kol..
21 września 1953 roku jednostka o nazwie "gmina Woźniki" została zniesiona przez przemianowanie na "gminę Mzurki".

</doc>
<doc id="1501063" url="https://pl.wikipedia.org/wiki?curid=1501063" title="Monice (gmina)">
Monice (gmina)

Monice (do 1953 "Bogumiłów") – dawna gmina wiejska istniejąca w latach 1953-1954 w woj. łódzkim. Siedzibą władz gminy były Monice (obecnie dzielnica Sieradza).
Gmina Monice powstała 21 września 1953 roku w powiecie sieradzkim w województwie łódzkim, w związku z przemianowaniem gminy Bogumiłów na "Monice".
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład nowej gminy Sieradz oraz miasta Sieradza.

</doc>
<doc id="1501064" url="https://pl.wikipedia.org/wiki?curid=1501064" title="Bitwa pod Resaca">
Bitwa pod Resaca

Bitwa pod Resaca – starcie zbrojne, które stanowiło fragment kampanii atlanckiej wojny secesyjnej. Bitwa toczyła się na terytorium hrabstw Gordon i Whitfield w stanie Georgia w dniach 13–15 maja 1864 roku. Jej wynik pozostał nierozstrzygnięty.
Bitwa została stoczona pomiędzy siłami Wydziału Wojskowego Missisipi (dowódca William Tecumseh Sherman) a Armią Tennessee (Joseph E. Johnston). Ogółem straty w tej bitwie wyniosły 5547 żołnierzy: 2747 po stronie „jankesów” i 2800 po stronie konfederatów.
Johnston, zauważywszy manewr Shermana, który opuścił pozycje u stóp Rocky Face Ridge, obsadził wzgórza wokół miejscowości Resaca. Wojska Shermana przekroczyły rzekę Etowah przy pomocy właśnie dostarczonych armii mostów pontonowych typu „Cumberland” i skierowały się ku pozycjom Johnstona.
13 maja siły unionistów jedynie próbowały siłę oporu przeciwnika w wybranych miejscach. Następnego dnia doszło do walk na całej linii i niemal wszędzie siły unionistów zostały odparte z wyjątkiem prawego skrzydła konfederatów, gdzie jednak Sherman nie potrafił wykorzystać swojej przewagi.
15 maja bitwa trwała, przy czym żadna ze stron nie potrafiła osiągnąć przewagi, dopóki Sherman nie posłał części sił na drugi brzeg rzeki Oostanaula w miejscu znanym jako Lay’s Ferry, by zaatakować linie zaopatrzenia przeciwnika. Nie posiadając wystarczających sił, by powstrzymać ten atak unionistów, Johnston został zmuszony do wycofania się.

</doc>
<doc id="1501067" url="https://pl.wikipedia.org/wiki?curid=1501067" title="Korczew (gmina w województwie łódzkim)">
Korczew (gmina w województwie łódzkim)

Korczew (do 1953 "Wojsławice") – dawna gmina wiejska istniejąca w latach 1953-1954 w woj. łódzkim. Siedzibą władz gminy był Korczew.
Gmina Korczew powstała 21 września 1953 roku w powiecie sieradzkim w województwie łódzkim, w związku z przemianowaniem gminy Wojsławice na "Korczew".
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gminy Zduńska Wola.

</doc>
<doc id="1501068" url="https://pl.wikipedia.org/wiki?curid=1501068" title="Zawada (gmina w województwie łódzkim)">
Zawada (gmina w województwie łódzkim)

Zawada (do 1953 "Konary") – dawna gmina wiejska istniejąca w latach 1953-1954 w woj. łódzkim. Siedzibą władz gminy była Zawada.
Gmina Zawada powstała 21 września 1953 roku w województwie łódzkim, w powiecie radomszczańskim, w związku z przemianowaniem gminy Konary na "Zawada". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł głównie w skład gmin Kłomnice i Kruszyna (obecnie Zawada znajduje się w woj. śląskim).

</doc>
<doc id="1501069" url="https://pl.wikipedia.org/wiki?curid=1501069" title="Niwna (gmina)">
Niwna (gmina)

Niwna (do 1953 "Wałowice") – dawna gmina wiejska istniejąca w latach 1953–1954 w woj. łódzkim. Siedzibą władz gminy była Niwna.
Gmina Niwna powstała 21 września 1953 roku w województwie łódzkim, w powiecie rawskim, kiedy to przemianowano gminę Wałowice na "gminę Niwna". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostki nie przywrócono 1 stycznia 1973 roku po reaktywowaniu gmin (obszar dawnej gminy wszedł w skład nowej gminy Rawa Mazowiecka).

</doc>
<doc id="1501070" url="https://pl.wikipedia.org/wiki?curid=1501070" title="Dańków (gmina w województwie łódzkim)">
Dańków (gmina w województwie łódzkim)

Dańków (do 1953 "Grzymkowice") – dawna gmina wiejska istniejąca w latach 1953-1954 w woj. łódzkim. Siedzibą gminy był Dańków.
Gmina Dańków powstała 21 września 1953 roku w województwie łódzkim, w powiecie skierniewickim, kiedy to przemianowano gminę Grzymkowice na "gminę Dańków". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostki nie przywrócono 1 stycznia 1973 roku po reaktywowaniu gmin (obszar dawnej gminy wszedł w skład nowej gminy Biała Rawska w powiecie rawskim).

</doc>
<doc id="1501072" url="https://pl.wikipedia.org/wiki?curid=1501072" title="Nocek wschodni">
Nocek wschodni

Nocek wschodni, nocek ostrouchy, nocek ostrouszny ("Myotis blythii") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1857 roku brytyjski zoolog Robert Fisher Tomes nadając mu nazwę "Vespertilio Blythii". Holotyp pochodził z Nasirabad, w Indiach. 
"Myotis blythii" należy do podrodzaju "Myotis" i grupy gatunkowej "myotis". Rozróżnienie taksonomiczne pomiędzy "M. blythii", "M. myotis" i "M. punicus" są trudne do rozróżnienia i były one grupowane jako "M. myotis" lub uznawane jako dwa gatunki: "M. myotis" i "M. blythii" (z "M. punicus" jako podgatunkiem). Często rozpoznaje się sześć podgatunków "M. blythii" ("blythii", "ancilla", "lesviacus", "omari", "oxygnathus" i "risorius"), ale potrzeba więcej badań, aby wyjaśnić ich rozróżnienie – być może kilka z nich to odrębne gatunki. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Nocek wschodni występuje w południowo-środkowej i południowej Europie (w tym Sycylia, Cypr, Kreta i mniejsze wyspy śródziemnomorskie), południowo-zachodniej Azji od Azji Mniejszej, obszaru Kaukazu, Palestyny i północnej Jordanii do Kaszmiru, Ałtaju, Nepalu, północnych Indii oraz północnej i środkowej Chińskiej Republik Ludowej.
Morfologia.
Długość ciała (bez ogona) 54–76 mm, długość ogona 59 mm, długość ucha 21–24,3 mm, długość tylnej stopy 11–15 mm, długość przedramienia 50,5–62,1 mm; masa ciała 19–29,5 g. Morfologicznie bardzo podobny do nocka dużego, lecz nieznacznie od niego mniejszy. Krótszy pysk, ogon dłuższy, i krótsze wąskie uszy. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 50 (Turcja) lub 52 (Grecja).
Ekologia.
Biotop.
Zamieszkuje głównie w osiedlach ludzkich, latem kryjąc się na dużych strychach, wieżach kościelnych i w innych budowlach. Zimuje w piwnicach, opuszczonych kopalniach, w jaskiniach. Wybiera miejsca, gdzie temperatura nie spada w zimie powyżej kilku stopni Celsjusza. Sen zimowy trwa od września (lub października, gdy jesień jest ciepła) do kwietnia. Na południu Europy podziemia są wykorzystywane również jako kryjówki letnie. Miejscami żerowania nocka wschodniego są najczęściej łąki i murawy z wysoką trawą, jak również inne tereny otwarte.
Tryb życia.
Często tworzy kolonie (niekiedy wspólnie z nockiem dużym), przy czym zwykle są to kolonie samic, samce żyją samotnie. Żywi się owadami, głównie prostoskrzydłymi z rodziny pasikonikowatych, które zbiera ze źdźbeł traw, oraz liści i pędów innych roślin zielnych. Na polowanie wylatuje nocą, po zapadnięciu ciemności. Polując lata wolno i dosyć nisko, najczęściej nad łąkami i murawami.
Rozród.
Samica rodzi 1 młode, po ciąży trwającej około 5-6 tygodni. Rodzi się one ślepe.
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.

</doc>
<doc id="1501073" url="https://pl.wikipedia.org/wiki?curid=1501073" title="Olewin (gmina)">
Olewin (gmina)

Olewin (do 1953 "Starzenice") – dawna gmina wiejska istniejąca w latach 1953-1954 w woj. łódzkim. Siedzibą gminy był Olewin. 
Gmina Olewin powstała 21 września 1953 roku w województwie łódzkim, w powiecie wieluńskim, w związku z przemianowaniem gminy Starzenice na "Olewin". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostki nie przywrócono 1 stycznia 1973 roku po reaktywowaniu gmin (obszar dawnej gminy wszedł w skład nowych gmin Wieluń i Wierzchlas).

</doc>
<doc id="1501074" url="https://pl.wikipedia.org/wiki?curid=1501074" title="Związek Wybrzeża Opalowego">
Związek Wybrzeża Opalowego

Syndicat Mixte de la Côte d'Opale (Związek Wybrzeża Opalowego) – związek gmin francuskich Dunkierki, Calais i Boulogne mający na celu rozwój turystyki, utworzenia sieci miast i stworzenia przeciwwagi dla władzy regionalnej/rządowej (lobby gmin). Do najważniejszych zadań SMCO należy zapobieganie wewnętrznej konkurencji między miastami należącymi do Związku, wspólne rozwiązywanie problemów, wzajemna promocja partnerów oraz inicjowanie wspólnych projektów z różnych dziedzin życia, w tym przedsięwzięć dofinansowanych ze środków Unii Europejskiej.
Charakterystyka.
Członkami Związku Wybrzeża Opalowego są zarówno gminy, związki gminne jak również izby przemysłowo-handlowe. Członkostwo w SMCO jest dobrowolne i opiera się na pracach w 8 grupach roboczych: 
Związek Wybrzeża Opalowego skupia gminy położone w północnej Francji, w regionie Nord-Pas-de-Calais. Do Związku należy m.in. 
Związek jest partnerem Gdyni.

</doc>
<doc id="1501076" url="https://pl.wikipedia.org/wiki?curid=1501076" title="Pontony typu Cumberland">
Pontony typu Cumberland

Pontony typu Cumberland – rodzaj mostów pontonowych wynalezionych i wprowadzonych do użycia pod koniec wojny secesyjnej dla ułatwienia poruszania się sił armii Unii podczas forsowania rzek na południu i południowym wschodzie Stanów Zjednoczonych, szczególnie na obszarze stanów Tennessee i Georgia.
Pierwsze mosty pontonowe w czasie wojny secesyjnej były ciężkie, niezgrabne, a ponadto wymagające wyjątkowo długich wozów, którymi należało je dostarczyć do miejsca zwodowania w celu zbudowania przeprawy. W użyciu były dwa typy pontonów: zaprojektowane przez Francuzów jeszcze w okresie wojen napoleońskich drewniane "bateau" (przez wojsko nazywane „pontonami z Cincinnati”) i rosyjskie pontony kryte impregnowanym brezentem. Łodzie obu typów miały po 7 metrów długości i wymagały sporo czasu potrzebnego do złożenia i zwodowania; kilku ludzi musiało pracować przy zdjęciu sekcji takiego pontonu z wozu lub wagonu, a następnie przy połączeniu ich razem dla uzyskania sekcji mostu.
Na początku roku 1864 dowódca Armii (doliny rzeki) Cumberland, gen. mjr George Thomas, zaczął poszukiwać lekkiego, łatwego w transporcie i montażu mostu pontonowego, by móc przerzucać wojska przez liczne rzeki i strumienie na jego obszarze operacyjnym. Znając niedoskonałość pontonów używanych przez armie obu stron zachodniego teatru operacyjnego, wprowadził do użycia pontony składane. Z takim pomysłem wystąpił wcześniej jego poprzednik, gen. William S. Rosecrans, ale nie zdołał wprowadzić go w życie. Teraz kapitan William E. Merrill, szef służb inżynieryjnych Thomasa, udoskonalił prototyp Rosecransa, czyniąc go lżejszym i silniejszym jednocześnie. Używane dotąd zatyczki łączące poszczególne sekcje pontonu, zastąpił zawiasami, w związku z czym sekcje były połączone ze sobą na stałe. Nowo zbudowany ponton był lżejszy i znacznie krótszy od poprzednich wersji, mógł więc być transportowany na skrzyni typowego wozu taborowego, a ponadto nie wymagał zabierającego cenny czas montażu. Był przy tym na tyle wyporny, że mostem na takich pontonach można było bez obawy przeprowadzać przez rzeki artylerię konną i tabory.
Łodzie te wkrótce zaczęto nazywać pontonami typu Cumberland. Merrill zbudował pierwsze egzemplarze w warsztatach inżynieryjnych armii w Nashville. Wkrótce kolumna wozów z pięćdziesięcioma pontonami trafiła do armii w polu. Sherman używał nowych mostów pontonowych przez cały czas swej kampanii w stronę Atlanty, po raz pierwszy przerzucając je przez rzekę Etowah. Również później wykorzystywał je w czasie swego marszu ku morzu i w roku 1865 podczas marszu przez obie – południową i północną – Karoliny.

</doc>
<doc id="1501077" url="https://pl.wikipedia.org/wiki?curid=1501077" title="Oposik brazylijski">
Oposik brazylijski

Oposik brazylijski ("Gracilinanus emiliae") – gatunek ssaka z podrodziny dydelfów (Didelphinae) w rodzinie dydelfowatych (Didelphidae), znany z kilku stanowisk w północnej części Ameryki Południowej. Faktyczny zasięg występowania tego gatunku nie został poznany.
Zasięg występowania.
Oposik brazylijski występuje we wschodniej Kolumbii, północnej, wschodniej i południowo-wschodniej Wenezueli, regionie Gujana, północnej Brazylii i północno-wschodniej Peru (Loreto).
Morfologia i ekologia.
Długość ciała (bez ogona) 7,2–8,7 cm, długość ogona 12,8–15,1 cm; masa ciała 10–14 g. Z wyglądu oraz wymiarami podobny do myszy. Oczy wyłupiaste, ogon nagi i bardzo długi, chwytny. Futro krótkie, miękkie i aksamitne. Torby lęgowej brak, na brzuchu posiada kilkanaście sutek. Młode rodzą się kilka razy do roku.
Prowadzi nocny, głównie nadrzewny tryb życia, odżywiając się owadami, owocami, jajami ptaków. Niekiedy poluje na małe jaszczurki i drobne gryzonie.

</doc>
<doc id="1501078" url="https://pl.wikipedia.org/wiki?curid=1501078" title="Myotis blythi">
Myotis blythi



</doc>
<doc id="1501079" url="https://pl.wikipedia.org/wiki?curid=1501079" title="Marmosa emiliae">
Marmosa emiliae



</doc>
<doc id="1501082" url="https://pl.wikipedia.org/wiki?curid=1501082" title="Antylopka piżmowa">
Antylopka piżmowa

Antylopka piżmowa, także: suni ("Nesotragus moschatus") – ssak parzystokopytny z rodziny wołowatych. Występuje na terenie w zachodniej i środkowej części Afryki równikowej. Wcześniej zaliczana do rodzaju "Nesotragus". Dożywa 10 lat.
Podgatunki.
Wyróżnia się cztery podgatunki antylopki piżmowej:
Tryb życia.
Antylopka piżmowa zamieszkuje w lasach i gęstych zaroślach. Zwykle żyje w pojedynkę, niekiedy w parach lub grupach składających się z jednego samca i kilku samic. Jest bardzo zwinna i skoczna. Aktywna o zmierzchu i nocą. Choć może obyć się bez wody długi czas to preferuje tereny na których obecne są akweny. Samce są terytorialne; dzielą jednak rewir z samicą, z którą kopulują. Inne samice również spotykają się z akceptacją ze strony samca. Granice terytorium wyznaczają składowiska odchodów. Dodatkowo znaczą roślinność wydzieliną gruczołów zapachowych zlokalizowanych na głowie.
Rozród.
Dojrzałość płciową osiąga po 1-1,5 roku. Po ciąży trwającej w przybliżeniu 180 dni wydaje na świat jedno młode.

</doc>
<doc id="1501083" url="https://pl.wikipedia.org/wiki?curid=1501083" title="Neotragus moschatus">
Neotragus moschatus



</doc>
<doc id="1501085" url="https://pl.wikipedia.org/wiki?curid=1501085" title="Szczelina odbytu">
Szczelina odbytu

Szczeliny okołoodbytnicze – nadżerki, nienaturalne pęknięcia skóry w okolicach odbytu, które tworzą się w przebiegu biegunek lub często oddawanych stolców, niekiedy zapartych, konieczne jest ich leczenie pod nadzorem lekarza. Objawami są jasnoczerwone plamy krwi widoczne na papierze toaletowym. Mogą powodować ostry ból po wypróżnieniu, ale w przypadku przewlekłego przebiegu ból jest słabo nasilony.
Etiologia.
Większość szczelin odbytu powstaje w wyniku przekroczenia możliwości rozciągania śluzówki odbytu. Szczeliny odbytu występują częściej przykładowo u kobiet po porodzie, po trudnych defekacjach, seksie analnym i u niemowląt w wyniku zaparć.
Podział etiopatogenetyczny: 
Zapobieganie.
U dorosłych w zapobieganiu szczeliny odbytu może pomóc unikanie:
Leczenie.
W terapii pierwszego rzutu w ostrych i przewlekłych szczelinach odbytu poleca się leczenie niechirurgiczne. Zwyczajowe leczenie obejmuje hydroterapię, stosowanie środków znieczulających miejscowo i odpowiednią dietę.
Chroniczne szczeliny odbytu są trudne w leczeniu ze względu na słabe ukrwienie okolicznych tkanek. Dlatego w 1994 roku zaproponowano wprowadzenie do leczenia maści z nitrogliceryną, która rozszerza naczynia krwionośne. Następnie w 1999 roku wprowadzono maść z blokerem kanału wapniowego – nifedypiną. W kolejnym roku zastosowano inny bloker wapnia – diltiazem. W Polsce w chwili obecnej dostępna jest w sprzedaży jedynie maść z nitrogliceryną. Jej wadą jest jednak to, że może być przyczyną bólów głowy, ponieważ wchłania się do krążenia ogólnego. Pozostałe dwa leki są sporadycznie przepisywane jako składniki maści recepturowych ze względu na brak odpowiednich gotowych postaci leku.
Połączeniem metody farmakologicznej z chirurgiczną jest zastrzyk z botuliny do zwieracza odbytu. Botulina poraża mięsień, działając bezpośrednio na płytkę motoryczną i powoduje jego rozluźnienie. Ta metoda została pierwszy raz użyta w roku 1993.

</doc>
<doc id="1501086" url="https://pl.wikipedia.org/wiki?curid=1501086" title="Suseł karłowaty">
Suseł karłowaty

Suseł karłowaty, dawniej: suseł karlik ("Spermophilus pygmaeus") – gryzoń z rodziny wiewiórkowatych, zamieszkujący tereny od wschodniej Europy po Azję Środkową. Jest szkodnikiem upraw rolnych. 
Systematyka.
W 2009 roku amerykańscy zoolodzy Kristofer M. Helgen, F. Russell Cole, Lauren Helgen i Don E. Wilson opublikowali wyniki badań filogenetycznych z wykorzystaniem mitochondrialnego genu cytochromu "b", które wskazały konieczność rewizji dotychczasowego podziału systematycznego w obrębie plemienia Marmotini. Ustalili także poprawny podział w obrębie gatunku "Spermophilus pygmaeus" i wskazali na istnienie pięciu podgatunków:
Morfologia.
Suseł karłowaty jest gryzoniem średniej wielkości. Tułów wraz z głową osiąga 25 cm długości, a ogon 5 cm. Wybarwienie grzbietu szarawe, z rudym odcieniem. Sierść pokrywają jaśniejsze kropki. Część brzuszna ubarwiona na jasno. 
Tryb życia.
Wiedzie naziemny, dzienny tryb życia. Zimą i latem zapada w okresowy sen. Mieszka w koloniach. Samica rodzi raz w roku 5-8 młodych. Jest poważnym szkodnikiem upraw rolnych.
Rozmieszczenie geograficzne.
Zamieszkuje wschodnią Europę i zachodnią Azję: w rejonie Dniepru na Ukrainie, Powołże i Kaukaz Północny w Rosji, natomiast przeważająca część zakresu w Azji Środkowej obejmuje tereny Kazachstanu – do jeziora Aralskiego na wschodzie. Suseł karłowaty zamieszkuje tereny na wysokości 400-500 m n.p.m..
Ekologia.
Jest roślinożercą i odżywia się nadziemnymi i podziemnymi częściami roślin. Unika miejsc porośniętych gęstymi wysokimi trawami. Wzrost powierzchni stepów porośniętych wysokimi trawami ma bezpośredni wpływ na wielkość populacji susła karłowatego. Gatunek jest uznawany przez naukowców za kluczowy dla funkcjonowania ekosystemu półpustynnego, bowiem stanowi podstawę pożywienia dla innych gatunków zwierząt (np. orła stepowego), a także w sposób istotny uczestniczy w procesie glebotwórczym tych terenów.
Siedlisko.
Suseł karłowaty zasiedla pustynie i półpustynie oraz tereny leżące długo odłogiem. Każda kolonia obejmuje stare, stałe systemy nor oraz tymczasowe nory ochronne.

</doc>
<doc id="1501087" url="https://pl.wikipedia.org/wiki?curid=1501087" title="Citellus pygmaeus">
Citellus pygmaeus



</doc>
<doc id="1501089" url="https://pl.wikipedia.org/wiki?curid=1501089" title="Stal Kruppa">
Stal Kruppa

Stal Kruppa – rodzaj stali używanej głównie do opancerzania okrętów. Opracowana w zakładach Kruppa pod koniec XIX wieku. Zastąpiła używaną wcześniej stal Harveya.
Początkowy etap produkcji stali Kruppa był podobny do produkcji stali Harveya, ale w celu zwiększenia twardości stali zamiast niklu używano chromu (aż do 1% zawartości w stopie). Znacznie bardziej zaawansowany technologicznie był za to drugi etap produkcji, czyli nawęglanie. Stal Harveya była utrzymywana w wysokiej temperaturze w kontakcie z węglem, czasami nawet na kilka tygodni. Przy produkcji stali Kruppa używano efektywniejszego procesu - nawęglania za pomocą gazowego węglowodoru. Po etapie nawęglania stal była ponownie nagrzewana do 30-40% grubości stali i gwałtownie studzona wodą bądź olejem.
Stal Kruppa szybko wyparła używaną wcześniej stal Harveya, gdyż była od niej bardziej wytrzymała o około 15%.

</doc>
<doc id="1501090" url="https://pl.wikipedia.org/wiki?curid=1501090" title="Jiang Jialiang">
Jiang Jialiang

Jiang Jialiang (; ur. 3 marca 1964 w Zhongshan) – chiński tenisista stołowy, pięciokrotny mistrz świata.
Dziesięciokrotnie zdobywał medale mistrzostw świata. Trzykrotnie był drużynowym mistrzem świata, a dwukrotnie (w 1985 w Göteborgu i dwa lata później w Nowym Delhi) triumfował w grze pojedynczej. Startował w igrzyskach olimpijskich w Seulu w 1988 roku zajmując 5. miejsca zarówno w singlu jak i w deblu. Mistrz Azji w grze pojedynczej w 1986 w Shenzhen indywidualnie oraz w mikście w Dżakarcie w 1982 roku. W 1984 w Kuala Lumpur wygrał Puchar Świata.

</doc>
<doc id="1501091" url="https://pl.wikipedia.org/wiki?curid=1501091" title="Pancerz Kruppa">
Pancerz Kruppa



</doc>
<doc id="1501093" url="https://pl.wikipedia.org/wiki?curid=1501093" title="Pszenica płaskurka">
Pszenica płaskurka

Pszenica płaskurka ("Triticum dicoccon" (Schrank) Schübl.) – gatunek pszenicy. Pochodzi z rejonu Żyznego Półksiężyca i nadal tam rośnie w stanie dzikim. Przede wszystkim jednak pszenica ta znana jest jako roślina uprawna, zaliczana do zbóż. Obecnie uprawiana jest na całym świecie. 
Pochodzenie.
Pszenica płaskurka powstała w wyniku mutacji z "Triticum dicoccoides", u której ziarniaki zrośnięte są z ościstą plewą, a osadka kłosowa jest bardzo łamliwa, wskutek czego kłosy po dojrzeniu samorzutnie rozpadają się. Kłos płaskurki nie rozpada się już samorzutnie. Obydwa te gatunki pszenicy są tetraploidami (liczba chromosomów 2n = 28), ale "T. dicoccoides" zawiera gen NAM-B1, który hamuje dojrzewanie ziarna i powoduje większy rozmiar ziarniaków, jednocześnie zmniejszając ilość azotu, żelaza i cynku w liściach i nasionach. Genu tego brak u płaskurki, nie występuje on też u żadnej z współcześnie uprawianych pszenic.
Pszenica płaskurka z kolei dała początek dwom innym gatunkom pszenicy: pszenicy twardej "Triticum durum" oraz pszenicy orkisz, która jest heksaploidem i powstała w wyniku skrzyżowania "T. dicoccon" i "Aegilops tauschii".
Zastosowanie.
Uprawiana jest głównie jako roślina zbożowa dla ludzi, w mniejszym stopniu jako pasza dla zwierząt. W początkach rolnictwa była powszechnie uprawianym zbożem, obecnie płaskurka nie jest tak popularna, jak pszenica zwyczajna ("Triticum vulgare") i uprawiana jest na dużo mniejszych areałach. Z jej ziarniaków robi się mąkę. Ma ona takie samo zastosowanie jak mąka z pszenicy zwyczajnej, jednak zawiera więcej błonnika, przez co lepiej nadaje się do produkcji makaronów. W niektórych krajach można kupić ziarna płaskurki, lub wypiekany z niej chleb. Ostatnio uprawa płaskurki staje się w wielu krajach modna. Jak wszystkie gatunki pszenicy zawiera gluten i nie nadaje się dla chorych na celiakię. 
W Polsce mąka z tego zboża produkowana jest w trzech miejscach, z czego dwa znajdują się na Dolnym Śląsku. 
Historia uprawy.
Była jednym z pierwszych uprawianych gatunków pszenic (wcześniej uprawiano tylko "T. dicoccoides"). Pochodzące sprzed 17 tys. lat p.n.e. ziarna płaskurki odkryto w wykopaliskach Ohalo II oraz w Netiw ha-Gedud (te pochodziły z okresu10 000 – 9400 lat p.n.e.). Jej uprawa rozpoczęła się w rejonie Żyznego Półksiężyca na Bliskim Wschodzie. Badania DNA wykazały, że pierwszym ośrodkiem jej udomowienia były okolice Şanlıurfa w południowo-wschodniej Turcji, a udomowienie płaskurki nastąpiło ok. 9800-8800 lat p.n.e. Niewielkie ilości ziaren płaskurki znajduje się także w wykopaliskach z Półwyspu Indyjskiego, datowanych na 7000-5000 lat p.n.e.
Pszenica płaskurka była uprawiana w czasach biblijnych zarówno w Starożytnym Egipcie, jak i Izraelu. Świadczą o tym wykopaliska, np. w Petrze znaleziono pochodzące z tego okresu ziarna płaskurki w glinie spalonego domu. Była wówczas głównym plonem pól uprawnych. Ponieważ w niektórych latach w Izraelu z powodu niesprzyjającej pogody czasami źle plonowała, było to przyczyna głodu. Wówczas sprowadzano pszenicę z Egiptu, który miał pola nawadniane i magazyny zbóż (Kpł 23,5). W Egipcie i na Bliskim Wschodzie uprawiano wtedy także jęczmień oraz pszenicę twardą ("Triticum durum"), ale w Egipcie płaskurka była najważniejszym zbożem. W Izraelu jako ważny gatunek zboża uprawiana była jeszcze do późnej epoki żelaza.
W Europie płaskurka uprawiana była co najmniej od 3400 lat p.n.e., później jej miejsce zajęły inne gatunki pszenicy. Najdłużej jako główne zboże uprawiana była w północno-wschodniej Europie.

</doc>
<doc id="1501094" url="https://pl.wikipedia.org/wiki?curid=1501094" title="Triticum dicoccum">
Triticum dicoccum



</doc>
<doc id="1501095" url="https://pl.wikipedia.org/wiki?curid=1501095" title="Płaskurka">
Płaskurka



</doc>
<doc id="1501097" url="https://pl.wikipedia.org/wiki?curid=1501097" title="Dekanat Kodrąb">
Dekanat Kodrąb

Dekanat Kodrąb − jeden z 36 dekanatów rzymskokatolickich należących do archidiecezji częstochowskiej. Należy do regionu radomszczańskiego.
Parafie.
Do dekanatu Kodrąb należy 10 parafii:

</doc>
<doc id="1501099" url="https://pl.wikipedia.org/wiki?curid=1501099" title="Francesco Cornaro">
Francesco Cornaro



</doc>
<doc id="1501100" url="https://pl.wikipedia.org/wiki?curid=1501100" title="Guo Yuehua">
Guo Yuehua

Guo Yuehua (; ur. 4 lutego 1956 w Xiamen) – chiński tenisista stołowy, sześciokrotny mistrz świata.
Jedenastokrotnie zdobywał medale mistrzostw świata. Trzykrotnie był drużynowym mistrzem świata, dwukrotnie (w 1981 w Nowym Sadzie i dwa lata później w Tokio) triumfował w grze pojedynczej, jeden raz wygrał w grze mieszanej (w 1983 z Ni Xialian). Mistrz Azji w grze pojedynczej w 1978 w Kuala Lumpur indywidualnie, dwukrotnie w deblu (1980, 1982), czterokrotnie drużynowo. W 1980 w Hongkongu wygrał Puchar Świata. Dwa lata później również w Hongkongu zwyciężył w PŚ po raz drugi.

</doc>
<doc id="1501101" url="https://pl.wikipedia.org/wiki?curid=1501101" title="Yuehua Guo">
Yuehua Guo



</doc>
<doc id="1501102" url="https://pl.wikipedia.org/wiki?curid=1501102" title="Dikdik żwawy">
Dikdik żwawy

Dikdik żwawy ("Madoqua saltiana") – gatunek małej, półpustynnej antylopy, żyjący we wschodniej Afryce.
Charakterystyka.
Szatę stanowią włosy krótkie i szorstkie szczególnie w okolicy szyi i pleców. Obszary te są barwy szarej. Boki zwierzęcia porastają włosy rzadsze, nieco miększe, przybierające barwę cynamonową, rdzawą lub rudawą. Podbrzusze i wewnętrzne strony kończyn barkowych i miednicznych białe, czasem przeplatane pojedynczymi rudymi włoskami. Kończyny smukłe i rdzawe. Ogon krótki, zasłonięty włosami kończyn o tej samej barwie co plecy.
Głowa.
Czoło, pysk i tył uszu rudawe. Wokół oczu wyraźne białe pierścienie. Plama czarnej sierści usytuowana tuż przed okiem. Na szczycie głowy znajduje się kępka długich rudawych włosów formujących strukturę podobną do grzywy. Za sprawą mięśni, których przyczep końcowy stanowi skóra głowy, podekscytowane zwierze stroszy i opuszcza ją rytmicznie. Pierścieniowate rogi występują tylko u samców. Krępe u nasady, szybko zwężają się w dalszym przebiegu.
Występowanie.
Można go spotkać na półpustyniach i sawannach Półwyspu Somalijskiego oraz w zachodniej części Etiopii, a także w Dżibuti, Erytrei, Sudanie od rzeki Alberta aż po tereny leżące nad Morzem Czerwonym. Z reguły nie zapuszcza się wyżej niż 1500 m n.p.m. Wymagają w swym siedlisku gęstych zarośli.
Rozmiary.
Samiczki zwykle większe od samców.
Zachowanie.
Dikdiki żwawe są nieśmiałe i bardzo płochliwe. Zazwyczaj żerują o poranku i wieczorem, choć zdarzają się również okresy aktywności w ciągu nocy, by uniknąć przegrzania organizmu. Często spotyka się je parami lub w małych grupach. Takie stado składa się z samca, samiczki i dwójki ich najmłodszego potomstwa i dzieli ze sobą wspólne terytorium. Granice rewiru wytyczają składowiska odchodów. Habitat przecinają łatwo zauważalne, wydeptane i stale użytkowane ścieżki. Żywią się głównie liśćmi i pędami akacji. Zaniepokojone zwierze unosi grzywę i ratuje się ucieczką.
Reprodukcja.
Samica rodzi jednorazowo jedno młode. W sprzyjających warunkach jest w stanie wydać na świat dwoje młodych w ciągu roku. Waga urodzeniowa młodych wynosi 0,5–0,8 kg. Młody dikdik żwawy pozostaje w ukryciu przez 2–3 tygodnie. Już po tygodniu rozpoczyna żywić się stałym pokarmem. U samców w wieku 1 miesiąca zaczynają wyrastać rogi. Samce osiągają dojrzałość płciową w wieku 8–9 miesięcy, a samice w wieku 6–8 miesięcy. Młode w wieku 8 miesięcy dorównują rozmiarami dorosłym osobnikom, a po 12 miesiącu życia następuje całkowite zahamowanie przerostu. W naturze żyją do 14 lat.
Taksonomia.
Za autora pierwszego opisu uznawany jest zwykle Anselme Gaëtan Desmarest (1816), który w „Nouveau Dictionnaire d'
Histoire Naturelle” (1816, vol. 2: 192) uznał autorstwo de Blainville'a podając nawet stronę, na której po raz pierwszy użyto nazwy "saltiana". 
Podgatunki.
Podgatunki "M. s. swaynei", "M. s. erlangeri", "M. s. phillipsi" i "M. s. citernii" często uważane są za odrębne gatunki. Czasami także gatunek "M. piacentinii" klasyfikowany jest w obrębie dikdika żwawego.

</doc>
<doc id="1501103" url="https://pl.wikipedia.org/wiki?curid=1501103" title="Jialiang Jiang">
Jialiang Jiang



</doc>
<doc id="1501104" url="https://pl.wikipedia.org/wiki?curid=1501104" title="Yue Guo">
Yue Guo



</doc>
<doc id="1501105" url="https://pl.wikipedia.org/wiki?curid=1501105" title="Rustyk Helpidiusz">
Rustyk Helpidiusz

Rustyk Helpidiusz (V/VI wiek) – łaciński poeta utożsamiany z Ennodiuszem z Pawii i Sydoniuszem Apolinarym. Być może zmarł w 501 lub 502 roku jako biskup Lyonu. Zachowały się dwa pisma Rustyka Helpidiusza: pisana heksametrem "Pieśń o dobrodziejstwach Jezusa Chrystusa" ("Carmen de Jesu Christo"), oraz 24 epigramaty "Tristicha historiarum testamenti veteris et novi" – są to trzywersowe utwory objaśniające sceny biblijne. Dzieła te stoją na wysokim poziomie literackim, mimo braku powiązań autora z kulturą antyczną pisarzy pogańskich.

</doc>
<doc id="1501106" url="https://pl.wikipedia.org/wiki?curid=1501106" title="Pszenica samopsza">
Pszenica samopsza

Pszenica samopsza ("Triticum monococcum" L.) — gatunek zbóż z rodziny wiechlinowatych. Gatunek uprawiany dawniej na obszarach od Atlantyku po Persję. Zasięg naturalny obejmuje region Kaukazu, Iran, Afganistan, Azję Mniejszą, Bałkany i Krym. Dzisiaj, jako gatunek mało plenny, jest uprawiany rzadko na górzystych terenach Zakaukazia.
Systematyka i zmienność.
Synonimy: "Aegilops hordeiformis" Steud., "Agropyron pubescens" (M.Bieb.) Schischk., "Crithodium monococcum" (L.) Á.Löve, "Nivieria monococca" (L.) Ser., "Triticum hornemannii" Clemente, "Triticum pubescens" M.Bieb., "Triticum sinskajae" Filat. &amp; Kurkiev, "Triticum spontaneum" Flaksb., "Triticum tenax" Hausskn.
Wyróżniane są dwa podgatunki ("The Plant List" traktuje je jako synonimy gatunku):
Zastosowanie.
Aby ziarno mogło nadawać się do spożycia, musi zostać poddane łuskaniu (oraz ewentualnie bieleniu).

</doc>
<doc id="1501107" url="https://pl.wikipedia.org/wiki?curid=1501107" title="Triticum monococcum">
Triticum monococcum



</doc>
<doc id="1501108" url="https://pl.wikipedia.org/wiki?curid=1501108" title="Samopsza">
Samopsza



</doc>
<doc id="1501109" url="https://pl.wikipedia.org/wiki?curid=1501109" title="Dekanat Kłomnice">
Dekanat Kłomnice

Dekanat Kłomnice – jeden z 36 dekanatów rzymskokatolickich należących do archidiecezji częstochowskiej. Należy do regionu radomszczańskiego.
Parafie.
Do dekanatu Kłomnice należy 8 parafii:

</doc>
<doc id="1501111" url="https://pl.wikipedia.org/wiki?curid=1501111" title="Seiji Ono">
Seiji Ono

 – japoński tenisista stołowy, mistrz świata.
Czterokrotnie zdobywał medale mistrzostw świata.
Życiowy sukces odniósł na mistrzostwach świata w Pjongjangu w 1979 roku zdobywając złoty medal w grze pojedynczej. Startował w igrzyskach olimpijskich w Seulu w 1988 roku w singlu i w deblu, bez powodzenia.
Mistrz Igrzysk Azjatyckich 1982 w grze podwójnej oraz mistrz Azji 1978 w grze mieszanej.

</doc>
<doc id="1501112" url="https://pl.wikipedia.org/wiki?curid=1501112" title="Ludowa Polityczna Konferencja Konsultatywna Chin">
Ludowa Polityczna Konferencja Konsultatywna Chin

Ludowa Polityczna Konferencja Konsultatywna Chin (chin.upr. 中国人民政治协商会议; chin. trad. 中國人民政治協商會議; pinyin "Zhōngguó Rénmín Zhèngzhì Xiéshāng Huìyì") – specyficzny organ polityczny Chińskiej Republiki Ludowej. Formalnie nie jest konstytucyjnym organem władzy, jednak jako instytucja doradcza pełni istotną rolę w systemie politycznym państwa.
Ludowa Polityczna Konferencja Konsultatywna Chin została utworzona we wrześniu 1949 i po proklamacji ChRL odgrywała rolę parlamentu, natomiast jej "Wspólny Program" odgrywał rolę tymczasowej konstytucji. Po utworzeniu Ogólnochińskiego Zgromadzenia Przedstawicieli Ludowych w 1954 LPKKCh stała się ciałem doradczym.
Ludowa Polityczna Konferencja Konsultatywna Chin odgrywa rolę "frontu jedności narodowej". W jej skład wchodzą przedstawiciele Komunistycznej Partii Chin, 8 partii demokratycznych, działacze bezpartyjni oraz pozarządowych organizacji społecznych, kulturalnych i mniejszości etnicznych.
Rola Ludowej Politycznej Konferencji Konsultatywnej Chin w chińskim systemie politycznym polega na doradzaniu organom państwa oraz opiniowaniu i krytyce ich poczynań, czuwaniu nad przestrzeganiem prawa i polityki państwa, propagowaniu nowych idei, a także współpracy ze środowiskami intelektualistów oraz mniejszości etnicznych i wyznaniowych. LPKKCh nie posiada natomiast kompetencji prawotwórczych i decyzyjnych.
LPKKCh składa się z Komitetu Krajowego i podporządkowanych mu komitetów lokalnych. Kadencja Komitetu Krajowego trwa 5 lat, a jego członkowie (średnio około 2200) wybierani są przez członków KK poprzedniej kadencji. Komitet Krajowy zbiera się co roku na sesji zwyczajnej, przypadającej zazwyczaj równolegle z sesją OZPL. W ramach KK działa Stały Komitet oraz komisje.

</doc>
<doc id="1501113" url="https://pl.wikipedia.org/wiki?curid=1501113" title="Madoqua saltiana">
Madoqua saltiana



</doc>
<doc id="1501117" url="https://pl.wikipedia.org/wiki?curid=1501117" title="Inaczej (grupa literacka)">
Inaczej (grupa literacka)

Inaczej – pierwsza powojenna grupa literacka działająca w Krakowie od 1945 do końca 1946 roku. Należeli do niej Tadeusz Jęczalik, Tadeusz Kubiak, Stanisław Lem, Jerzy Lovell, Wisława Szymborska, Adam Włodek, Zdzisław Wróblewski. Nazwa grupy pochodzi od jednodniówki "Inaczej", wydanej po zamknięciu dodatku do „Dziennika Polskiego” pt. „Walka”, w którym grupa zaczęła się zawiązywać. Swoje utwory ogłaszali w tygodniku „Naprzód” (organ Polskiej Partii Socjalistycznej) i w „Świetlicy Krakowskiej”. Grupa nie posiadała jasno sprecyzowanego programu literackiego – twórców łączyła raczej jedność pokoleniowa oraz potrzeba pisania.

</doc>
<doc id="1501120" url="https://pl.wikipedia.org/wiki?curid=1501120" title="Mitsuru Kōno">
Mitsuru Kōno

 – japoński tenisista stołowy, trzykrotny mistrz świata.
Jedenastokrotnie zdobywał medale mistrzostw świata. Życiowy sukces odniósł na mistrzostwach świata w Birmingham w 1977 roku zdobywając złoty medal w grze pojedynczej. Był też dwukrotnie (1967, 1969) mistrzem świata w rywalizacji zespołowej mężczyzn. Mistrz Igrzysk Azjatyckich 1974 w grze podwójnej oraz jedenastokrotny mistrz Azji: w grze pojedynczej (1968), czterokrotnie w grze podwójnej (1967, 1972, 1974, 1976), dwukrotnie w grze mieszanej (1968, 1974) oraz czterokrotnie drużynowo (1967, 1968, 1970, 1972).

</doc>
<doc id="1501121" url="https://pl.wikipedia.org/wiki?curid=1501121" title="Mitsuru Kohno">
Mitsuru Kohno



</doc>
<doc id="1501122" url="https://pl.wikipedia.org/wiki?curid=1501122" title="Pszenica polska">
Pszenica polska

Pszenica polska, pszenica olbrzymia ("Triticum polonicum" L.), gatunek zbóż z rodziny wiechlinowatych. Gatunek pszenicy jarej. Rzadko uprawiany, spotykany w uprawie w południowej Europie na Półwyspie Iberyjskim, na Balearach, w północnej Afryce, (Tunezja, Egipt) oraz w Azji Mniejszej. W Polsce uprawiany był na małą skalę jeszcze w latach 60 XX wieku, później nie uprawiany. 
Po raz pierwszy roślina ta została opisana w XVII w. Skatalogowana została przez Linneusza. 
Jest to pszenica tetraploidalna, o liczbie chromosomów w komórkach somatycznych 2n = 28 (AABB). Ziarniaki wykazują podobieństwo do ziarniaków pszenicy twardej, są wydłużone, szkliste, osiągając masę tysiąca ziaren nawet do 80 g. Plewy są bardzo długie, dochodzą do 4 cm długości, w dotyku papierzaste, wyraźnie unerwione bez wyrazistego kilu. Pod względem morfologii kłos widocznie różni się od innych gatunków pszenic – jest długi, luźny, bocznie spłaszczony, ościsty bądź nie. Plewy są miękkie.

</doc>
<doc id="1501124" url="https://pl.wikipedia.org/wiki?curid=1501124" title="Pszenica olbrzymia">
Pszenica olbrzymia



</doc>
<doc id="1501125" url="https://pl.wikipedia.org/wiki?curid=1501125" title="Triticum polonicum">
Triticum polonicum



</doc>
<doc id="1501128" url="https://pl.wikipedia.org/wiki?curid=1501128" title="Leopoldów (przystanek kolejowy)">
Leopoldów (przystanek kolejowy)

Leopoldów – przystanek kolejowy w Leopoldowie, w woj. lubelskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1501129" url="https://pl.wikipedia.org/wiki?curid=1501129" title="Katarzyna Bawarska">
Katarzyna Bawarska

Katarzyna Bawarska (ur. 1360 zapewne w Hadze; zm. 1402) – najstarsza córka Albrecht I Bawarskiego i Małgorzaty, córki Ludwika I, księcia brzeskiego.
W 1379 poślubiła młodszego od siebie o ok. 3 lata Wilhelma, księcia Geldrii i Jülich. Małżeństwo było bezdzietne. Katarzyna posiadała Order Podwiązki. Została wraz z mężem pochowana w Monkhusen.

</doc>
<doc id="1501131" url="https://pl.wikipedia.org/wiki?curid=1501131" title="Islandstorget">
Islandstorget

Islandstorget – powierzchniowa stacja sztokholmskiego metra, leży w Sztokholmie, w dzielnicy Västerort (Bromma), w Södra Ängby. Na zielonej linii (T19), między Blackeberg i Ängbyplanem. Dziennie korzysta z niej około 2 800 osób. 
Stacja znajduje się równolegle do Bergslagsvägen na wysokości Blackebergsvägen. Ma jedno wyjście, zlokalizowane przy Blackebergsvägen 112-114. Stację otworzono 26 października 1952 jako 30. w systemie, składy jeździły wówczas na linii Hötorget-Vällingby. Wcześniej w latach 1944-1952 była to stacja lekkiej kolei miejskiej Ängbybanan. Ma jeden peron z dwoma krawędziami. Między Islandstorget a Blackeberg znajduje się 600 metrowy tunel.
Otoczenie.
W najbliższym otoczeniu stacji znajdują się:

</doc>
<doc id="1501134" url="https://pl.wikipedia.org/wiki?curid=1501134" title="Ryki (przystanek kolejowy)">
Ryki (przystanek kolejowy)

Ryki – przystanek osobowy w Rykach, w woj. lubelskim, w Polsce. Został przeniesiony na obecną lokalizację – przy ul. Słowackiego w roku 2017. Znajduje się w odległości około 2 km od centrum miasta. Zatrzymują się tu pociągi pasażerskie przewoźnika Przewozy Regionalne. Przystanek ma 2 perony i 2 krawędzie peronowe.
W roku 2017 przystanek obsługiwał 10–19 pasażerów na dobę.

</doc>
<doc id="1501136" url="https://pl.wikipedia.org/wiki?curid=1501136" title="Holden Hernández Carmenates">
Holden Hernández Carmenates

Holden Hernández Carmenates (ur. 10 sierpnia 1984 w Güines) – kubański szachista, reprezentant Stanów Zjednoczonych od 2013, arcymistrz od 2007 roku.
Kariera szachowa.
Na liście rankingowej FIDE po raz pierwszy pojawił się 1 stycznia 1999 roku. W tym samym roku zwyciężył w dwukołowym turnieju w Hawanie. W 2000 podzielił III m. (za Neurisem Delgado Ramírezem i Yuri Gonzalezem Vidalem) w Union de Reyes, w 2001 zwyciężył w Varadero oraz podzielił I m. w Hawanie (wspólnie z Yuniesky Quezada Perezem i Yuri Gonzalezem Vidalem). W 2002 zajął I m. w Guines, a w 2003 i 2004 – w Santiago de Cuba. Pod koniec 2004 wypełnił w memoriale Carlosa Torre pierwszą normę na tytuł arcymistrza. W 2005 zwyciężył w Marin oraz podzielił II m. w Ferrol (za Władimirem Petkowem, wspólnie z m.in. Julianem Radulskim), gdzie zdobywał normę drugą oraz w Meridzie (turniej otwarty memoriału Carlosa Torre, za Wadimem Miłowem). W 2006 zwyciężył w Ferrol oraz w Alcala de Henares (wspólnie z m.in. Elshanem Moradiabadim, Fabiano Caruaną i Azerem Mirzojewem), wypełniając trzecią arcymistrzowską normę. W 2007 zajął I m. w Santiago de Cuba oraz w Santa Cruz de La Palma, natomiast w 2008 podzielił I m. (wspólnie z Jesusem Nogueirasem Santiago) w memoriale Guillermo García Gonzáleza w Villa Clarze.
Najwyższy ranking w dotychczasowej karierze osiągnął 1 stycznia 2008, z wynikiem 2590 punktów zajmował wówczas 3. miejsce (za Leinierem Domínguezem Pérezem i Lázaro Bruzónem Batistą) wśród kubańskich szachistów.

</doc>
<doc id="1501137" url="https://pl.wikipedia.org/wiki?curid=1501137" title="Ivanhoe (film 1952)">
Ivanhoe (film 1952)

Ivanhoe – amerykańsko-brytyjski film historyczny z 1952 r. w reżyserii Richarda Thorpe’a. Scenariusz powstał na podstawie klasycznej powieści sir Waltera Scotta pod tym samym tytułem.
Nagrody.
Film otrzymał 3 nominacje do Oscara oraz nominację do Złotego Globu za najlepszą muzykę.

</doc>
<doc id="1501138" url="https://pl.wikipedia.org/wiki?curid=1501138" title="Holden Hernandez">
Holden Hernandez



</doc>
<doc id="1501139" url="https://pl.wikipedia.org/wiki?curid=1501139" title="PlusLiga Kobiet (2008/2009)">
PlusLiga Kobiet (2008/2009)

PlusLiga Kobiet 2008/2009 – organizowane przez Profesjonalną Ligę Piłki Siatkowej SA (PLPS SA) zmagania najwyższej w hierarchii klasy żeńskich ligowych rozgrywek siatkarskich w Polsce, będących jednocześnie najwyższym szczeblem centralnym (I poziom ligowy). Toczone systemem kołowym z fazą play-off i play-out na zakończenie sezonu i przeznaczone dla 10 najlepszych polskich klubów piłki siatkowej. 73. edycja rozgrywek o tytuł Mistrzyń Polski, po raz 4. prowadzona w formie ligi zawodowej.
Rozgrywki.
Play-off.
II runda.
Mecze o miejsca 1-4
Mecze o miejsca 5-8
III runda.
Mecze o 7. miejsce 
Mecze o 5. miejsce 

</doc>
<doc id="1501140" url="https://pl.wikipedia.org/wiki?curid=1501140" title="Holden Hernandez Carmenates">
Holden Hernandez Carmenates



</doc>
<doc id="1501141" url="https://pl.wikipedia.org/wiki?curid=1501141" title="Rehman Dheri">
Rehman Dheri

Rehman Dheri lub Rahman Dheri – osada neolityczna zaliczana do cywilizacji doliny Indusu, której pozostałości zostały odkryte w północno-zachodnim Pakistanie. Odkryty tam mur z cegieł mułowych, otaczający osadę zbudowana na planie prostokąta, datowany na IV tysiąclecie p.n.e.

</doc>
<doc id="1501142" url="https://pl.wikipedia.org/wiki?curid=1501142" title="Rahman Dheri">
Rahman Dheri



</doc>
<doc id="1501147" url="https://pl.wikipedia.org/wiki?curid=1501147" title="Yo Yogi!">
Yo Yogi!

Yo Yogi! (1991) – amerykański serial animowany. Wyprodukowany przez studio Hanna-Barbera. Ostatni serial o Misiu Yogi.

</doc>
<doc id="1501149" url="https://pl.wikipedia.org/wiki?curid=1501149" title="Rojnik murowy">
Rojnik murowy

Rojnik murowy ("Sempervivum tectorum" L.) – gatunek byliny z rodziny gruboszowatych. 
Ekologia i zastosowanie.
Rośnie w miejscach silnie nasłonecznionych, na piaszczystych terenach. Często sadzona jest w przydomowych ogródkach skalnych. Używana do obsadzania ozdobnych murków. 
Roślina monokarpiczna – rozeta, która jest odpowiednio duża po wypuszczeniu pędu kwiatowego i wydaniu nasion zamiera.

</doc>
<doc id="1501150" url="https://pl.wikipedia.org/wiki?curid=1501150" title="Stawy (stacja kolejowa)">
Stawy (stacja kolejowa)

Stawy – stacja kolejowa w Dęblinie, w woj. lubelskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1501151" url="https://pl.wikipedia.org/wiki?curid=1501151" title="Sempervivum tectorum">
Sempervivum tectorum



</doc>
<doc id="1501153" url="https://pl.wikipedia.org/wiki?curid=1501153" title="Blackeberg (stacja metra)">
Blackeberg (stacja metra)

Blackeberg – powierzchniowa stacja sztokholmskiego metra, leży w Sztokholmie, w dzielnicy Västerort (Bromma), w Blackeberg. Na zielonej linii (T19), między Råcksta i Islandstorget. Dziennie korzysta z niej około 4 300 osób.
Stacja znajduje się między Wrergelandsgatan a Ibsengatan. Posiada jedno wyjście zlokalizowane przy położonej powyżej Vinjegatan. Stację otworzono 26 października 1952 jako 31. w systemie, składy jeździły wówczas na linii Hötorget-Vällingby. Bezpośrednio za stacją w kierunku T-Centralen znajduje się 600 metrowy tunel. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1501157" url="https://pl.wikipedia.org/wiki?curid=1501157" title="Richard Thorpe">
Richard Thorpe

Richard Thorpe, właśc. Rollo Smolt Thorpe (ur. 24 lutego 1896 w Hutchinson, Kansas, zm. 1 maja 1991 w Palm Springs) – amerykański reżyser filmowy. 

</doc>
<doc id="1501160" url="https://pl.wikipedia.org/wiki?curid=1501160" title="Leonardo Brício">
Leonardo Brício

Leonardo Brício (ur. 7 lipca 1963 roku w Rio de Janeiro, w stanie Rio de Janeiro) – brazylijski aktor i reżyser teatralny, znany w Polsce głównie z roli Ulissesa Sardinhy w telenoweli "Barwy grzechu" oraz jako Dawid w miniserialu "Król Dawid" ("Rei Davi", 2014).
Życiorys.
Wczesne lata.
Syn Paulo i Lizy Brício, przyszedł na świat jako jeden z bliźniaków, ma siostrę Patricię oraz trzech starszych braci - Guilherme, Alexandre i Eduardo. Po raz pierwszy zrealizował swoją sztukę w 1984 roku. Studiował w Teatro Tablado przy 'O Tablado' w Rio de Janeiro pod kierunkiem Marii Clary Machado. 
Kariera.
Jego popularność przyszła wraz z udziałem w telewizyjnych produkcjach Rede Manchete, Rede Globo i Rede Record.
W 2002 wspólnie z Júniorem Sampaio wyreżyserował spektakl teatralny "Ateneum" ("O Ateneu") i rok później w teatrze przygotował przedstawienie "Bóg potepiony" ("Deus Danado", 2003/2004) według João Denyza. Samodzielnie zrealizował monolog Cadu Fávero "Józef, co teraz?" ("José, e agora?", 2004) i sztukę szekspirowską "Romeo i Julia" (2005/2006).
W telenoweli Rede Record "Obywatel brazylijski" ("Cidadão Brasileiro", 2006) wystąpił w roli ex-skazańca, który wdaje się w romans z żoną swojego brata.

</doc>
<doc id="1501163" url="https://pl.wikipedia.org/wiki?curid=1501163" title="Loopy de Loop">
Loopy de Loop

Loopy de Loop - serial animowany z 1959 roku produkcji studia Hanna-Barbera. Jego następcą jest serial Wilk Hokej.
W Polsce serial był emitowany w latach 70. w programie Zwierzyniec.
Fabuła.
Głównym bohaterem serialu jest przeżywający różne przygody wilk o imieniu Loopy De Loop.

</doc>
<doc id="1501174" url="https://pl.wikipedia.org/wiki?curid=1501174" title="Rejon markiwski">
Rejon markiwski

Rejon markiwski – jednostka administracyjna w składzie obwodu ługańskiego Ukrainy.
Powstał w 1960. Ma powierzchnię 1200 km2 i liczy około 14,4 tys. mieszkańców. Siedzibą władz rejonu jest Markiwka.
W skład rejonu wchodzą 1 osiedlowa rada oraz 8 silskich rad, obejmujących w sumie 34 miejscowości.

</doc>
<doc id="1501178" url="https://pl.wikipedia.org/wiki?curid=1501178" title="Rejon miłowski">
Rejon miłowski

Rejon miłowski – jednostka administracyjna w składzie obwodu ługańskiego Ukrainy.
Powstał w 1924. Ma powierzchnię 971 km2 i liczy około 17 tysięcy mieszkańców. Siedzibą władz rejonu jest Miłowe.
W skład rejonu wchodzą 1 osiedlowa rada oraz 7 silskich rad, obejmujących w sumie 28 wsi.

</doc>
<doc id="1501182" url="https://pl.wikipedia.org/wiki?curid=1501182" title="Manuel Seco">
Manuel Seco

Manuel Seco Reymundo (ur. 20 września 1928 w Madrycie, zm. 16 grudnia 2021) – hiszpański profesor filologii romańskiej, leksykograf.
Życiorys.
Był członkiem Królewskiej Akademii Hiszpańskiej (wybrany 5 kwietnia 1979, od 23 listopada 1980 zajmował krzesło oznaczone literą A). W latach 1981–1993, po przejściu na emeryturę swego mistrza Rafaela Lapesy, kierował pracami nad słownikiem historycznym języka hiszpańskiego.
Spośród jego licznych dzieł należy wymienić "Diccionario de dudas y dificultades del castellano" (1961) oraz "Diccionario del español actual" (1999, wspólnie z Olimpią Andrés i Gabino Ramosem).

</doc>
<doc id="1501184" url="https://pl.wikipedia.org/wiki?curid=1501184" title="Alexander Baring (1. baron Ashburton)">
Alexander Baring (1. baron Ashburton)

Alexander Baring, 1. baron Ashburton (ur. 27 października 1774, zm. 13 maja 1848), brytyjski finansista i polityk, członek stronnictwa torysów i Partii Konserwatywnej, minister w pierwszym rządzie Roberta Peela.
Był drugim synem sir Francisa Baringa, słynnego bankiera, i Harriet Herring, córki Williama Herringa. Przez wiele lat pracował w rodzinnym biznesie, aż w końcu został partnerem w banku Hope &amp; Co. Wielokrotnie wyjeżdżał w interesach do Stanów Zjednoczonych. Tam 23 sierpnia 1798 r. poślubił Annę Louisę Bingham, córkę Williama Binghama. Pomagał przy sprzedaży Luizjany Stanom Zjednoczonym. Po śmierci ojca w 1810 r. stanął na czele rodzinnej firmy. Rok później zmarł Henry Hope i Baring przekształcił jego spółkę w Baring Brothers &amp; Co. Firma Baringów była uznaną marką w całej Europie. Książę Richelieu powiedział nawet, że "w Europie jest 6 wielkich potęg: Wielka Brytania, Francja, Austria, Rosja, Prusy i bracia Baringowie".
W 1806 r. Alexander uzyskał mandat parlamentarny w okręgu Taunton. W 1826 r. zmienił okręg na Callington. W latach 1831–1832 reprezentował okręg wyborczy Thetford, a następnie był deputowanym z okręgu North Essex. Patrzył na politykę przez pryzmat świata biznesu. Sprzeciwiał się sankcjom nałożonym na Stany Zjednoczone w przededniu wojny 1812 roku. Początkowo związany z wigami, z biegiem czasu przesuwał się w stronę torysów. W 1832 r. przyjął wstępnie stanowisko kanclerza skarbu w projektowanym gabinecie Wellingtona, ale ostatecznie odmówił przyjęcia tego stanowiska, gdyż, jak sam powiedział, wolałby "stawić czoła tysiącu diabłów niż takiej Izbie Gmin" (która była wówczas zdominowana przez wigów).
Dopiero w 1834 r. Baring został przewodniczącym Zarządu Handlu i zarządcą mennicy w gabinecie Roberta Peela. Pozostał na tym stanowisku do upadku gabinetu w 1835 r. W tym samym roku otrzymał tytuł 1. barona Ashburton i zasiadł w Izbie Lordów. W 1842 r. został wysłany do Stanów Zjednoczonych, gdzie wynegocjował traktat Webstera-Ashburtona, który ustalał granicę pomiędzy amerykańskim stanem Maine a kanadyjskim Nowym Brunszwikiem. Sprzeciwiał się polityce popierania wolnego handlu, prowadzonej przez rząd Peela, a także wprowadzeniu "Bank Charter Act" z 1844 r., który ograniczył samodzielność banków oraz wzmocnił pozycję centralnego Banku Anglii.
Lord Ashburton był członkiem rady powierniczej British Museum oraz National Portrait Gallery. Oprócz swoich mów opublikował także "An Enquiry into the Causes and Consequences of ... Orders in Council" (1808) oraz "The Financial and Commercial Crisis Considered" (1847). Zmarł w 1848 roku. Tytuł barona odziedziczył jego najstarszy syn, William.

</doc>
<doc id="1501185" url="https://pl.wikipedia.org/wiki?curid=1501185" title="Rejon nowoajdarski">
Rejon nowoajdarski

Rejon nowoajdarski – jednostka administracyjna w składzie obwodu ługańskiego Ukrainy.
Powstał w 1923. Ma powierzchnię 1530 km2 i liczy około 29 tysięcy mieszkańców. Siedzibą władz rejonu jest Nowoajdar.
W skład rejonu wchodzą 1 osiedlowa rada oraz 14 silskich rad, obejmujących w sumie 37 wsi.

</doc>
<doc id="1501186" url="https://pl.wikipedia.org/wiki?curid=1501186" title="Råcksta (stacja metra)">
Råcksta (stacja metra)

Råcksta – powierzchniowa stacja sztokholmskiego metra, leży w Sztokholmie, w dzielnicy Västerort (Hässelby-Vällingby), w Råcksta. Na zielonej linii (T19), między Vällingby i Blackeberg. Dziennie korzysta z niej około 3 500 osób.
Stacja znajduje się między Bergslagsvägen i Jämtlandsgatan. Posiada jedno wyjście zlokalizowane przy Jämtlandsgatan. Stację otworzono 26 października 1952 jako 32. w systemie, składy jeździły wówczas na linii Hötorget-Vällingby. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1501187" url="https://pl.wikipedia.org/wiki?curid=1501187" title="Manuel Seco Reymundo">
Manuel Seco Reymundo



</doc>
<doc id="1501188" url="https://pl.wikipedia.org/wiki?curid=1501188" title="Karboreksja">
Karboreksja

Karboreksja (z łac. "carboneum" - węgiel) – jedna z form zaburzenia obsesyjno-kompulsyjnego, od niedawna wyróżniane przez psychiatrów objawiające się obsesyjną chęcią do życia w sposób jak najbardziej ekologiczny.

</doc>
<doc id="1501189" url="https://pl.wikipedia.org/wiki?curid=1501189" title="Stefan Petzner">
Stefan Petzner

Stefan Petzner (ur. 17 stycznia 1981 w Tamsweg) – austriacki polityk z Sojuszu na rzecz Przyszłości Austrii (BZÖ), po śmierci Jörga Haidera przez parę dni sprawował obowiązki przewodniczącego partii.
Kariera.
Petzner studiował dziennikarstwo na Uniwersytecie w Klagenfurcie, a tematem jego niedokończonej pracy dyplomowej była "siła muzyki na przykładzie Udo Jürgensa". Na uniwersytecie był rzecznikiem studenckiej organizacji Ring Freiheitlicher Studenten. W 2004 Jörg Haider mianował go na rzecznika prasowego rządu federalnego Karyntii, a w czerwcu 2006 został wiceprzewodniczącym BZÖ.
W czerwcu 2006 wraz z Martinem Strutzem został mianowany na sekretarza generalnego BZÖ, był także szefem kampanii wyborczej do parlamentu w latach 2006 i 2008.
Po tragicznej śmierci Haidera w wypadku, 12 października 2008 Rada BZÖ jednogłośnie nominowała Petznera na szefa partii. Objęcie tego stanowiska pozwoliło mu być przeciwko sojuszowi z Austriacką Partią Wolnościową. Pierwszym z celów, jakie zapowiedział, było niedopuszczenie do powstania "czerwono-czarnej" koalicji w nowej kadencji parlamentu. Petzner początkowo był jedynym kandydatem na stanowisko szefa klubu w parlamencie. Po udzieleniu wywiadu, w którym ujawnił swój romans z Jörgiem Haiderem, mówiąc, że był „mężczyzną mojego życia”, doprowadził do kryzysu w partii. 22 października 2008 Petzner został zastąpiony na stanowisku przewodniczącego partii przez jednogłośnie wybranego Josefa Buchera. Po głosowaniu wyjaśnił, że to on zaproponował kandydaturę Buchera. Petzner na tym samym spotkaniu został wybrany na jednego z pięciu wiceprzewodniczących partii.

</doc>
<doc id="1501191" url="https://pl.wikipedia.org/wiki?curid=1501191" title="Near Earth Object Surveillance Satellite">
Near Earth Object Surveillance Satellite

Near Earth Object Surveillance Satellite (NEOSSat) – kanadyjski satelita służący do wykrywania tzw. obiektów bliskich Ziemi (NEO).
Start satelity planowany był początkowo na rok 2009, jednak kilkukrotnie był przesuwany. Ostatecznie NEOSSat został wyniesiony na orbitę 25 lutego 2013 przez indyjską rakietę PSLV z kosmodromu Centrum Kosmicznego Satish Dhawan na wyspie Sriharikota.
Na pokładzie satelity znajduje się niewielki, 15-centymetrowy teleskop. Zadaniem satelity jest katalogowanie i śledzenie obiektów NEO, które obiegają Słońce w odległości mniejszej lub zbliżonej do orbity Ziemi. Obiekty tego typu są bardzo trudne do zauważenia z Ziemi, jako że zazwyczaj znajdują się w niewielkiej odległości kątowej od Słońca i mogą być obserwowane tylko wtedy, gdy Słońce znajduje się w niewielkiej odległości pod horyzontem. Rozświetlona blaskiem Słońca atmosfera bardzo utrudnia wtedy obserwacje słabo świecących obiektów. Umieszczony na orbicie poza atmosferą satelita ma znacznie lepsze możliwości obserwacyjne.
NEOSSat należy do tzw. mikrosatelitów; jego masa wynosi zaledwie 74 kg, a koszt budowy – ok. 12 milionów dolarów.
Satelita NEOSSat uzupełnił istniejące systemy wczesnego ostrzegania i obserwacji planetoid, takie jak: Catalina Sky Survey, Near Earth Asteroid Tracking czy Lowell Observatory Near-Earth-Object Search. Umożliwi wcześniejsze odkrywanie potencjalnie niebezpiecznych planetoid, ale także mniejszych obiektów, które regularnie spalają się w atmosferze Ziemi.

</doc>
<doc id="1501193" url="https://pl.wikipedia.org/wiki?curid=1501193" title="Rejon nowopskowski">
Rejon nowopskowski

Rejon nowopskowski – jednostka administracyjna w składzie obwodu ługańskiego Ukrainy.
Powstał w 1931. Ma powierzchnię 1600 km2 i liczy około 33,5 tys. mieszkańców. Siedzibą władz rejonu jest Nowopskow.
W skład rejonu wchodzą 2 osiedlowe rady oraz 15 silskich rad, obejmujących w sumie 38 wsi.

</doc>
<doc id="1501194" url="https://pl.wikipedia.org/wiki?curid=1501194" title="NEOSSa">
NEOSSa



</doc>
<doc id="1501196" url="https://pl.wikipedia.org/wiki?curid=1501196" title="Robert Taylor (amerykański aktor)">
Robert Taylor (amerykański aktor)

Robert Taylor, właściwie Spangler Arlington Brugh (ur. 5 sierpnia 1911 w Filley, Nebraska, zm. 8 czerwca 1969 w Santa Monica, Kalifornia) – amerykański aktor.
Życiorys.
Był synem Ruth Adaline i Spangler Andrew Brugh, który był doktorem. Jego rodzina przeprowadzała się wiele razy np. do Muskogee, Kirksville, Fremont. We wrześniu 1917 zamieszkali na stałe w Beatrice w Nebrasce. Grał na wiolonczeli w orkiestrze, w średniej szkole. Studiował muzykę w Doane College na Crete w Nebrasce. Podczas nauki brał lekcje gry na wiolonczeli u Professora E. Gray. Następnie przeprowadził się do Los Angeles i studiował w Pomona College. Dołączył do teatralnej grupy i podpisał swój pierwszy kontrakt z MGM. Z niemiecką aktorką, Ursulą Thiess, miał dwoje dzieci: Terry (1955) i Tessę (1959). Zmarł na raka płuc. Został pochowany w Forest Lawn Memorial Park Cemetery w Glendale. Ma swoją gwiazdę na Hollywood Walk of Fame at 1500 Vine Street.

</doc>
<doc id="1501198" url="https://pl.wikipedia.org/wiki?curid=1501198" title="Rejon perewalski">
Rejon perewalski

Rejon perewalski – jednostka administracyjna w składzie obwodu ługańskiego Ukrainy.
Powstał w 1965. Ma powierzchnię 807 km2 i liczy około 73 tysięcy mieszkańców. Siedzibą władz rejonu jest Perewalsk.
W skład rejonu wchodzą 3 miejskie rady, 9 osiedlowych rad oraz 4 silskie rady, obejmujące w sumie 26 wsi.

</doc>
<doc id="1501201" url="https://pl.wikipedia.org/wiki?curid=1501201" title="Oceloty">
Oceloty



</doc>
<doc id="1501202" url="https://pl.wikipedia.org/wiki?curid=1501202" title="Zajezierze koło Dęblina">
Zajezierze koło Dęblina

Zajezierze koło Dęblina – stacja kolejowa w Zajezierzu, w woj. mazowieckim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 50–99 pasażerów na dobę.

</doc>
<doc id="1501204" url="https://pl.wikipedia.org/wiki?curid=1501204" title="Puchar EFAF">
Puchar EFAF

Puchar EFAF w futbolu amerykańskim – cykliczne rozgrywki, organizowane w latach 2002–2013 przez Europejską Federację Futbolu Amerykańskiego, w których brały udział zespoły futbolu amerykańskiego, zajmujące czołowe lokaty w narodowych rozgrywkach najwyższego szczebla, z wyłączeniem drużyn biorących udział w Lidze Mistrzów - European Football League.
W 2008 po raz pierwszy w rozgrywkach wystąpiła polska drużyna, The Crew Wrocław. W 2009 polskie drużyny występowały w Pucharze Challenge EFAF. W sezonie 2012 w Pucharze EFAF udział wzięła nowo utworzona drużyna, Giants Wrocław.

</doc>
<doc id="1501205" url="https://pl.wikipedia.org/wiki?curid=1501205" title="Okręg wyborczy Thetford">
Okręg wyborczy Thetford

Okręg wyborczy Thetford powstał w 1529 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Thetford w hrabstwie Norfolk. Został zlikwidowany w 1868 r.

</doc>
<doc id="1501209" url="https://pl.wikipedia.org/wiki?curid=1501209" title="Okręg wyborczy North Essex">
Okręg wyborczy North Essex

Okręg wyborczy North Essex powstał w 1832 roku i wysyłał do brytyjskiej Izby Gmin dwóch deputowanych. Okręg zlikwidowano w 1868 roku, ale przywrócono go ponownie w 1997 roku jako okręg jednomandatowy. Okręg położony jest w północno-wschodniej części hrabstwa Essex.

</doc>
<doc id="1501211" url="https://pl.wikipedia.org/wiki?curid=1501211" title="Czubacz hełmiasty">
Czubacz hełmiasty

Czubacz hełmiasty ("Pauxi pauxi") – gatunek dużego ptaka z rodziny czubaczy (Cracidae). Zasiedla północną część Ameryki Południowej. Zagrożony wyginięciem.
Systematyka.
Wyróżniono dwa podgatunki "P. pauxi":
Morfologia.
Długość ciała do 91 cm, masa ciała: samce do 3,6 kg, samice do 2,6 kg. Obie płci są czarne z białym brzuchem i końcówką ogona. Jaskrawoczerwony dziób ozdobiony jest sporą naroślą w kształcie gruszki w kolorze intensywnie niebieskim. Jest w środku pusta, więc nie obciąża głowy ptaka. Funkcją tej ozdoby jest oznaczenie terytorium. 
Ekologia i zachowanie.
Zamieszkuje subtropikalne lasy mgliste w stromych, górzystych regionach na wysokościach od 500 do 2200 m n.p.m. (przeważnie 1000–1500 m n.p.m.); preferuje wilgotne wąwozy z gęstym runem leśnym. Unika skrajów lasu.
W okresie toków samiec zajmuje miejsce na gałęzi i wydaje dudniący głos, wzmacniany przez specjalnie wydłużoną i pogrubioną tchawicę. Słychać go z odległości ponad kilometra. Ptaki te zakładają gniazda zrobione ze splecionych ze sobą gałęzi i liści na drzewach, a pisklęta już po kilku godzinach potrafią dobrze latać.
Pożywienia poszukują z reguły na ziemi, choć starają się także dosięgać dosięgać owoców i nasion, zawieszonych w koronach drzew. Często zjadają soczyste liście, kwiaty, pisklęta zjadają również owady, a nawet niewielkie gady.
Spłoszone siadają na gałęziach, tam także spędzają noc. Głównym wrogiem tych ptaków są duże ptaki drapieżne i oceloty, obecnie największym zagrożeniem dla tego gatunku jest człowiek.
Status.
Międzynarodowa Unia Ochrony Przyrody (IUCN) uznaje czubacza hełmiastego za gatunek zagrożony (EN – "Endangered"). Liczebność populacji szacuje się na 1000–2499 dorosłych osobników. Trend liczebności populacji uznaje się za spadkowy. Główne zagrożenia dla gatunku to polowania oraz niszczenie, fragmentacja i modyfikacja jego siedlisk, głównie poprzez wylesianie. Czaszki wraz z naroślami wywieszane są przez Indian na honorowym miejscu przed wejściem do domostwa, a ich liczba jest symbolem statusu jej mieszkańca.

</doc>
<doc id="1501225" url="https://pl.wikipedia.org/wiki?curid=1501225" title="Tokyo (singel)">
Tokyo (singel)

„Tokyo” – pierwszy singel szwedzkiego wokalisty Danny’ego z jego debiutanckiej płyty "Heart. Beats". Autorami tekstu do utworu są Jonas von der Burg, Anoo Bhagavan i Niclas von der Burg.

</doc>
<doc id="1501232" url="https://pl.wikipedia.org/wiki?curid=1501232" title="Viva la Vida Tour">
Viva la Vida Tour

Viva la Vida Tour – czwarta trasa koncertowa zespołu Coldplay. Promuje ona czwarty album formacji pt. Viva la Vida or Death and All His Friends. Album swoją światową premierę miał 16 czerwca 2008 roku. Jednak jeszcze przed ukazaniem się płyty, dwie pochodzące z albumu piosenki zostały wydane jako single: "Viva la Vida" oraz "Violet Hill". Europejska trasa promująca krążek wystartowała 1 września 2008 koncertem we francuskim Strasburgu. Druga część trasy na 2009 rok rozpoczęła się 11 lutego w Osace (Japonia) a zakończyła się koncertem w Londynie 19 września 2009 na O2 arena

</doc>
<doc id="1501233" url="https://pl.wikipedia.org/wiki?curid=1501233" title="Hrabstwo Dickinson (Iowa)">
Hrabstwo Dickinson (Iowa)

Hrabstwo Dickinson - hrabstwo położone w USA w stanie Iowa z siedzibą w mieście Spirit Lake. Założone w 1857 roku.

</doc>
<doc id="1501240" url="https://pl.wikipedia.org/wiki?curid=1501240" title="Hrabstwo Dubuque">
Hrabstwo Dubuque

Hrabstwo Dubuque – hrabstwo położone w USA w stanie Iowa z siedzibą w mieście Dubuque. Założone w 1834 roku.

</doc>
<doc id="1501246" url="https://pl.wikipedia.org/wiki?curid=1501246" title="Złoże okruchowe">
Złoże okruchowe

Złoża okruchowe – złoże w postaci okruchów użytecznych minerałów, które występują w obrębie skały płonnej, np. piasków złotonośnych. Powstaje w wyniku wietrzenia lub poprzez osadzanie.

</doc>
<doc id="1501254" url="https://pl.wikipedia.org/wiki?curid=1501254" title="Stomias atriventer">
Stomias atriventer

Stomias atriventer – gatunek głębinowej ryby z rodziny wężorowatych (Stomiidae). Osiąga do 25 cm długości. Spotykany na głębokościach 100–1500 m. Występuje we wschodnim Pacyfiku, od wybrzeży Kalifornii, przez wody Meksyku, po wybrzeża Chile.

</doc>
<doc id="1501256" url="https://pl.wikipedia.org/wiki?curid=1501256" title="Kolonia Maszewo">
Kolonia Maszewo

Kolonia Maszewo – kolonia w Polsce, położona w województwie zachodniopomorskim, w powiecie goleniowskim, w gminie Maszewo.
W latach 1975–1998 kolonia położona była w województwie szczecińskim.

</doc>
<doc id="1501257" url="https://pl.wikipedia.org/wiki?curid=1501257" title="BNP Paribas Masters 2008">
BNP Paribas Masters 2008

BNP Paribas Masters 2008 – tenisowy turniej ATP z cyklu BNP Paribas Masters rozgrywany w dniach 27 października–2 listopada 2008 roku w Paryżu na kortach twardych w hali o puli nagród 2 750 000 euro.

</doc>
<doc id="1501259" url="https://pl.wikipedia.org/wiki?curid=1501259" title="Adomnan z Hy">
Adomnan z Hy



</doc>
<doc id="1501260" url="https://pl.wikipedia.org/wiki?curid=1501260" title="Poszukiwanie złóż">
Poszukiwanie złóż

Poszukiwanie złóż - wykonywanie prac geologicznych w celu ustalenia i wstępnego udokumentowania złoża kopaliny albo złoża wód podziemnych. Definicję poszukiwania zawiera przepis art. 6 ust. 1 pkt 7 Prawa geologicznego i górniczego.
Celem poszukiwań złóż jest znalezienie miejsc występowania i zbadania złóż kopalin użytecznych, lub dokładniejsze zbadanie złóż odkrytych. W zależności od sposobu prowadzenia robót poszukiwawczych wyszczególnia się:
Prowadzenie poszukiwania surowców mineralnych w odpadach po robotach górniczych (hałdach) czy po procesach wzbogacania kopalin nie będzie mieścić się w ustawowej definicji poszukiwania złóż, bowiem takie nagromadzenie surowców ma charakter antropogeniczny i nie jest złożem kopaliny w rozumieniu PGG.
Pokrewnym pojęciem do poszukiwania złóż jest rozpoznawanie złoża.

</doc>
<doc id="1501262" url="https://pl.wikipedia.org/wiki?curid=1501262" title="Plus Liga Kobiet">
Plus Liga Kobiet



</doc>
<doc id="1501264" url="https://pl.wikipedia.org/wiki?curid=1501264" title="Zrzeszenie Białorusinów Świata „Baćkauszczyna”">
Zrzeszenie Białorusinów Świata „Baćkauszczyna”

Światowe Zjednoczenie Białorusinów „Бацькаўшчына” (biał. Згуртаваньне Беларусаў Сьвету „Бацькаўшчына”, ang. "World Association of Belarusians „Baćkaŭščyna”") – międzynarodowa organizacja społeczna zrzeszająca Białorusinów z 28 krajów świata.
W skład powstałej w 1990 roku „Бацькаўшчыны” wchodzi 135 stowarzyszeń z 28 państw świata. Organizacja czuwa nad rozwojem i popularyzacją kultury białoruskiej, wydaje książki o historii i kulturze Białorusi, organizuje liczne konferencje i zjazdy, m.in. 4 światowe zjazdy Białorusinów.
Szefem zjednoczenia jest Alaksiej Maraczkin, a jego przewodniczącą Alena Makouskaja.

</doc>
<doc id="1501267" url="https://pl.wikipedia.org/wiki?curid=1501267" title="Mgławica Serce">
Mgławica Serce

Mgławica Serce (również IC 1805) – obszar H II (również mgławica emisyjna) znajdujący się w konstelacji Kasjopei w ramieniu Perseusza Drogi Mlecznej. Mgławica ta kształtem przypomina ludzkie serce. Znajduje się w odległości około 7500 lat świetlnych od Ziemi i rozciąga na niemal 200 lat świetlnych.
Jasne czerwone światło IC 1805 jest emitowane przez najczęściej występujący pierwiastek: wodór. Mgławica Serce jest powiązana z mgławicą Dusza (IC 1848). W samym centrum Mgławicy Serce znajduje się gromada otwarta Melotte 15. Jasna mgławica położona na północny zachód od Mgławicy Serce to należąca do tego samego kompleksu mgławicowego IC 1795.

</doc>
<doc id="1501269" url="https://pl.wikipedia.org/wiki?curid=1501269" title="IC 1805">
IC 1805



</doc>
<doc id="1501270" url="https://pl.wikipedia.org/wiki?curid=1501270" title="Lost!">
Lost!

Lost! – singiel brytyjskiej formacji muzycznej Coldplay, pochodzący z albumu Viva la Vida or Death and All His Friends. Teledysk został nagrany w United Center w Chicago. Swoją premierę singel miał 10 listopada 2008.

</doc>
<doc id="1501271" url="https://pl.wikipedia.org/wiki?curid=1501271" title="Żytkowice">
Żytkowice

Żytkowice – stacja kolejowa w Brzustowie, w woj. mazowieckim, w Polsce. Według klasyfikacji PKP ma kategorię dworca lokalnego. W pobliżu znajdują się Zakłady Silikatowe Żytkowice SA oraz Zakład Karny Żytkowice.
W roku 2017 stacja obsługiwała 50–99 pasażerów na dobę.

</doc>
<doc id="1501272" url="https://pl.wikipedia.org/wiki?curid=1501272" title="Poszukiwania geofizyczne">
Poszukiwania geofizyczne

Poszukiwania geofizyczne – poszukiwania surowców oraz innych obiektów znajdujących się pod powierzchnią ziemi za pomocą badania właściwości fizycznych skał, np. gęstości, przenikalności magnetycznej, przewodności elektrycznej, przewodzenia fal sejsmicznych, przenikalności elektrycznej oraz radioaktywności. Z właściwościami tymi łączą się odpowiadające im metody badań geofizycznych. 
Są to metody:

</doc>
<doc id="1501274" url="https://pl.wikipedia.org/wiki?curid=1501274" title="Dolacino">
Dolacino

Dolacino (dawniej niem. "Emilienhof") – osada, uroczysko, dawny folwark w Polsce położona w województwie zachodniopomorskim, w powiecie goleniowskim, w gminie Maszewo.
W 1825 r. młynarz J.Ch. Pinnow zakupił folwark i na jego ziemiach w 1840 r. założył dodatkowo folwark o areale 540 mórg nazwany Nowym Darżem (późniejszy "Emilienhof").
W latach 1946-1998 miejscowość położona była w województwie szczecińskim.

</doc>
<doc id="1501276" url="https://pl.wikipedia.org/wiki?curid=1501276" title="Ulica Wolska w Lublinie">
Ulica Wolska w Lublinie

Ulica Wolska w Lublinie – jedna z ulic miejskich w Lublinie o długości 0,5 km. Przy ulicy znajduje się galerie handlowe: „Błękitna” i „Wolska”, kościół pw. Św. Michała Archanioła (róg Wolskiej i Fabrycznej) oraz biurowiec Rejonu Energetycznego Lublin-Miasto.
Pochodzenie nazwy.
Nazwa pochodzi od lokalizacji przedwojennej fabryki maszyn rolniczych, założonej przez przemysłowca o nazwisku Wolski. W 1998 roku budynki fabryczne poddano rewitalizacji. Znajdują się w nich placówki handlowe, zakłady usługowe i warsztaty.
Komunikacja miejska.
Ulicą kursują następujące linie MPK Lublin:

</doc>
<doc id="1501279" url="https://pl.wikipedia.org/wiki?curid=1501279" title="Nasir al-Din Tusi">
Nasir al-Din Tusi



</doc>
<doc id="1501281" url="https://pl.wikipedia.org/wiki?curid=1501281" title="Tetrodotoksyna">
Tetrodotoksyna

Tetrodotoksyna – wielofunkcyjny związek chemiczny, silna trucizna znajdująca się w ciele niektórych gatunków ryb rozdymkokształtnych, w tym w rybach fugu wykorzystywanych w kuchni japońskiej. Jej działanie polega na blokowaniu kanałów sodowych komórek nerwowych. Powstaje przy udziale bakterii symbiotycznych, ale mechanizmy wyzwalające jej produkcję, transport i kumulację w ciele ryby nie zostały poznane.
Zatrucie.
Tetrodotoksyna jest bardzo silną neurotoksyną powodującą przerwanie przekaźnictwa elektrycznego w nerwach poprzez przyłączanie się do białek kanałów sodowych w błonach komórek nerwowych. Tetrodotoksyna jest bardzo stabilnym związkiem chemicznym. Nie rozkłada się podczas gotowania. Nie przechodzi też przez barierę krew-mózg, co sprawia, że ofiara zostaje sparaliżowana, ale jest całkowicie przytomna.
Jeżeli przyjęta dawka trucizny jest śmiertelna, pojawia się postępujący paraliż mięśni. Innymi objawami są zawroty głowy, wyczerpanie, ból głowy, nudności i problemy z oddychaniem. 50–80% ofiar umiera w ciągu 4–24 godzin. Zatruty jest przez większość czasu przytomny, ale nie może się ruszać ani mówić, wkrótce zaś także oddychać. Umiera uduszony. Jeśli ofierze uda się przetrwać 24 godziny, zwykle całkowicie odzyskuje zdrowie.
Nie ma żadnej znanej odtrutki, leczenie polega na płukaniu żołądka, podaniu węgla aktywnego w celu związania toksyny i podjęcia standardowych czynności podtrzymujących życie, aby umożliwić pacjentowi przeżycie do chwili, gdy działanie trucizny minie. Japońscy toksykolodzy w kilku ośrodkach badawczych pracują obecnie nad wynalezieniem antidotum na tetrodotoksynę.
Farmakologia.
Tetrodotoksyna wykazuje silne działanie przeciwbólowe i była badana jako potencjalny lek wspomagający leczenie uzależnień od heroiny i opiatów ("Tetrodin") przez firmę WEX Pharmaceuticals. W roku 2005 ukończono fazę IIa badań klinicznych i ze względu na słabą skuteczność substancji dalsze badania zostały zaniechane.

</doc>
<doc id="1501282" url="https://pl.wikipedia.org/wiki?curid=1501282" title="Izabella Antonowicz-Szuszkiewicz">
Izabella Antonowicz-Szuszkiewicz

Izabella Antonowicz-Szuszkiewicz (ur. 16 marca 1942 w Wilnie) – polska kajakarka, trzykrotna olimpijka.
Startowała na Igrzyskach Olimpijskich w 1964 w Tokio w dwójkach (K-2) na 500 wraz z Danielą Pilecką zajmując 8. miejsce w finale. W Meksyku (1968) była 9. w tej konkurencji (partnerką była Jadwiga Doering), a w Monachium (1972) zajęła wraz z Ewą Grajkowską 6. miejsce.
Zdobyła srebrny medal podczas Mistrzostwach Europy w 1965 w Snagov w konkurencji K-4 na 500 m (wraz z Jadwigą Doering, Stanisławą Szydłowską i Agnieszką Wyszyńską. Cztery razy była finalistką mistrzostw świata, a trzy razy mistrzostw Europy. Zdobyła dwadzieścia tytułów mistrza Polski.
Startowała w klubach Victoria Gdańsk, Motława Gdańsk i Wiskord Szczecin. Była żoną medalisty olimpijskiego w kajakarstwie Władysława Szuszkiewicza.

</doc>
<doc id="1501283" url="https://pl.wikipedia.org/wiki?curid=1501283" title="Hrabstwo Emmet (Iowa)">
Hrabstwo Emmet (Iowa)

Hrabstwo Emmet – hrabstwo położone w USA w stanie Iowa z siedzibą w mieście Estherville. Założone w 1851 roku.

</doc>
<doc id="1501285" url="https://pl.wikipedia.org/wiki?curid=1501285" title="Sulejman Dibra">
Sulejman Dibra

Sulejman Dibra (ur. 9 września 1943 w Szkodrze, zm. 19 listopada 2018) – albański aktor.
Życiorys.
W 1966 ukończył studia w szkole aktorskiej im. Aleksandra Moisiu w Tiranie. Po ukończeniu studiów przez dwa lata występował na deskach Teatru Migjeni w Szkodrze, a od 1969 w Teatrze Ludowym (alb. Teatri Popullor) w Tiranie. Pracował także jako wykładowca sztuki aktorskiej w Instytucie Sztuk w Tiranie. W latach 1979–1989 kierował działającym w Tiranie Teatrem Estradowym.
Oprócz licznych ról teatralnych ma na swoim koncie także 11 ról w filmach fabularnych. W 1964 był asystentem reżysera Hysena Hakaniego w filmie "Toka jonë". Jako aktor filmowy zadebiutował niewielką rólką w filmie „Komisarz Światła” w 1966 r. Uhonorowany przez władze Albanii tytułem Zasłużonego Artysty (alb. Artist i merituar), a w 2006 Orderem Naima Frasheriego 1 kl. Zmarł na atak serca.
W życiu prywatnym żonaty (żona – pianistka Anita Tartari), miał córkę Enę (pianistkę).

</doc>
<doc id="1501290" url="https://pl.wikipedia.org/wiki?curid=1501290" title="Henryk I (władca Konga)">
Henryk I (władca Konga)

Henryk I (zm. 1587) – manikongo w latach 1567 – 1568.
Tron objął po śmierci Bernarda I. Podobnie jak poprzednik próbował powstrzymać najazd ludów Bateke i Dżaga. Poległ w jednej z bitew, po zaledwie kilkumiesięcznym panowaniu. Jego następcą został Alvaro I.

</doc>
<doc id="1501292" url="https://pl.wikipedia.org/wiki?curid=1501292" title="Astronesthes">
Astronesthes

Astronesthes – rodzaj głębinowych ryb z rodziny wężorowatych (Stomiidae), takson siostrzany "Eupogonesthes".
Klasyfikacja.
Gatunki zaliczane do tego rodzaju :

</doc>
<doc id="1501293" url="https://pl.wikipedia.org/wiki?curid=1501293" title="Gagaʻifomauga">
Gagaʻifomauga

Gagaʻifomauga – jeden z 11 dystryktów Samoa. Położony jest w północnej części wyspy Savaiʻi. W roku 2001 liczba ludności wynosiła 4770 osób. Ośrodkiem administracyjnym jest Aʻopo.

</doc>
<doc id="1501299" url="https://pl.wikipedia.org/wiki?curid=1501299" title="Ptaszkowa (stacja kolejowa)">
Ptaszkowa (stacja kolejowa)

Ptaszkowa – przystanek kolejowy, niegdyś stacja kolejowa w Ptaszkowej, w województwie małopolskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1501304" url="https://pl.wikipedia.org/wiki?curid=1501304" title="Photonectes margarita">
Photonectes margarita

Photonectes margarita – gatunek głębinowej ryby z rodziny wężorowatych (Stomiidae). Osiąga maksymalną długość 39,6 cm. Gatunek batypelagiczny, notowany na głębokościach do 5087 m p.p.m. we wszystkich oceanach, od 40° N do 29° S i od 98° W do 150° E.

</doc>
<doc id="1501308" url="https://pl.wikipedia.org/wiki?curid=1501308" title="Astronesthes similus">
Astronesthes similus

Astronesthes similus – gatunek morskiej ryby głębinowej z rodziny wężorowatych (Stomiidae). Występuje w centralnej części zachodniego Atlantyku. Osiąga do 15 cm długości.

</doc>
<doc id="1501311" url="https://pl.wikipedia.org/wiki?curid=1501311" title="Ulla Salzgeber">
Ulla Salzgeber

Ulla Salzgeber (ur. 5 sierpnia 1958 w Oberhausen) – niemiecka jeźdźczyni sportowa, wielokrotna medalistka olimpijska. 
Startuje w ujeżdżeniu. Na igrzyskach debiutowała w 2000 (w wieku 42 lat) i od razu zdobyła dwa medale: złoto w drużynie i brąz indywidualnie. Cztery lata później ponownie zdobyła złoto z drużyną, w rywalizacji indywidualnej przegrała jedynie z Holenderką Anky van Grunsven. Wielokrotnie stawała na podium mistrzostw świata. Największe sukcesy odnosiła na koniu "Rusty". 
Linki zewnętrzne.
[ Strona Ulli Salzgeber]

</doc>
<doc id="1501315" url="https://pl.wikipedia.org/wiki?curid=1501315" title="Uładzimir Kołas">
Uładzimir Kołas

Uładzimir Kołas (biał. Уладзімір Колас; ur. 1951 w Mińsku) – białoruski nauczyciel, reżyser i działacz społeczny, od 2003 przewodniczący Rady Białoruskiej Inteligencji.
W 1973 roku ukończył Instytut Języków Obcych w Mińsku, później kształcił się na Wyższych Kursach Scenarzystów i Reżyserów Kina Państwowego ZSRR (1974–1979). Pracował jako reżyer Biełarusfilmu, był również szefem Białoruskiego Centrum Humanistyczno-Oświatowego Ministerstwa Edukacji Białoruskiej SRR. W 1998 roku został dyrektorem Narodowego Liceum Humanistycznego im. Jakuba Kołasa w Mińsku, które pięć lat później zostało zlikwidowane przez władze białoruskie. Od 2003 roku stoi na czele Rady Inteligencji Białoruskiej. W 2008 roku reżyserował film "Galeria Ady" poświęcony Adzie Rajczonak, białoruskiej nauczycielce i założycielce Muzeum Jazepa Drazdawicza w Hermanowiczach na Szarkowszczyźnie.

</doc>
<doc id="1501318" url="https://pl.wikipedia.org/wiki?curid=1501318" title="Bathophilus nigerrimus">
Bathophilus nigerrimus

Bathophilus nigerrimus – gatunek głębinowej ryby z rodziny wężorowatych (Stomiidae).

</doc>
<doc id="1501319" url="https://pl.wikipedia.org/wiki?curid=1501319" title="Jedlnia Kościelna">
Jedlnia Kościelna

Jedlnia Kościelna – przystanek kolejowy w Sokołach, w woj. mazowieckim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1501320" url="https://pl.wikipedia.org/wiki?curid=1501320" title="Brian Scott">
Brian Scott

Brian Scott (ur. 3 lipca 1960 w Skeldon, Gujana Brytyjska) – polski dziennikarz radiowy i telewizyjny pochodzenia gujańskiego, aktor i nauczyciel; mieszka i pracuje w Krakowie.
Życiorys.
Ukończył dziennikarstwo na Uniwersytecie Jagiellońskim, potem w RMF FM rozpoczął pracę jako dziennikarz (z Pawłem Pawlikiem prowadził tam m.in. „Szkółkę niedzielną”).
W telewizji współpracował z Polsatem (z Andrzejem Sołtysikiem w „Telepuzzlach”) i TVN. W telewizji publicznej jest współtwórcą i prowadzącym cyklicznego programu telewizyjnego „Etniczne klimaty” (w TVP3 Kraków), o mniejszościach narodowych w Polsce.
Ojciec dwóch synów (Marvell ur. 1993 i Michael ur. 2001).
Pracuje jako native speaker w Liceum Ogólnokształcącym z Oddziałem Dwujęzycznym im. Piotra Michałowskiego w Krakowie.

</doc>
<doc id="1501324" url="https://pl.wikipedia.org/wiki?curid=1501324" title="Gobseck">
Gobseck

Gobseck – powieść Honoriusza Balzaka z cyklu "Komedia ludzka". Została po raz opublikowana w 1830 roku pod tytułem "Lichwiarz". Tytuł "Gobseck" został nadany utworowi w wydaniu z 1842 roku.
Czas powstania.
Pierwszy szkic opowieści pojawił się 6 marca 1830 roku w „La Mode” pod tytułem "Lichwiarz" ("L’Usurier"). Po raz kolejny nowela ukazała się w „Le Voleur” 10 sierpnia tego roku. W kwietniu 1830 roku Balzac wydał utwór w pierwszym tomie "Scen z życia prywatnego" pod tytułem "Les Dangers de l’inconduite". Jak wskazywał tytuł utwór koncentrował się na dramacie rodzinnym spowodowanym złym postępowaniem hrabiny de Restaud. Kolejne wydanie pod niezmienionym tytułem ukazało się w maju 1832 roku. W listopadzie 1835 roku pisarz wydał utwór po raz trzeci u Mme Béchet, w IX tomie "Scen z życia paryskiego" pod tytułem "Papa Gobseck". Poza tytułem Balzac zmienił nieco samą postać Gobsecka i zakończenie: podczas gdy w "Les Dangers de l’inconduite" czynił go deputowanym, w nowej wersji utworu każe starcowi umrzeć z pożerającego go pragnienia zysku. Ostateczny tytuł utwór uzyskał w 1842 roku, kiedy został wydany w II tomie "Komedii ludzkiej". Wtedy też Balzac opatrzył tekst dedykacją dla Barchou de Penhoën, dawnego przyjaciela z kolegium.
Treść.
W salonie pani de Grandlieu gospodyni rozmawia z przyjacielem domu, adwokatem Derville. Opowiada mu o miłości swojej córki Kamili do Ernesta de Restauda. Pani de Grandlieu nie popiera tego związku; uważa matkę Ernesta za kobietę skrajnie rozrzutną, a w dodatku uwikłaną w romans z Maksymem de Trailles. Derville jest jednak przeciwnego zdania, zwracając uwagę na majątek Ernesta i przypominając o tym, że to pieniądze odgrywają główną rolę w Paryżu. Następnie opowiada historię ze swojej młodości, kiedy jego sąsiadem był lichwiarz, holenderski Żyd nazwiskiem Gobseck. To pożyczka od niego bardzo pomogła mu zostać adwokatem, a obserwacje odwiedzających Gobsecka osób wiele nauczyło młodego Derville’a na temat życia w Paryżu. Poznał m.in. prawdziwą historię pani de Restaud: hrabina zrujnowała swojego męża dla kochanka, Maksyma de Trailles, doprowadzając w końcu hrabiego do śmierci wyznaniem, że dwójka dzieci, które uważał za swoje, pochodzi ze związku pozamałżeńskiego. W tym czasie Gobseck był już faktycznym właścicielem większości domniemanej fortuny Restaudów. Hrabia, umierając, przekazał większość ocalałego majątku jedynemu własnemu synowi, Ernestowi, jednak nie wydziedziczył całkowicie dzieci swojej żony. Pani de Restaud zniszczyła jednak testament nie czytając go i dopiero później przekonała się, że tym samym zrujnowała własne dzieci. Gobseck tymczasem wzbogacił się i dopiero po wielu latach zmarł, przekazując całą fortunę Ernestowi de Restaud i swojej dalekiej krewnej, Esterze Van Gobseck (bohaterce "Blasków i nędz życia kurtyzany").
Cechy utworu.
"Gobseck" stanowi kolejne w "Komedii ludzkiej" zastosowanie techniki „opowieści w opowieści”, gdyż najważniejsze przesłanie dzieła zawiera się nie w głównej sytuacji fabularnej (rozmowa w domu pani de Grandlieu), ale w opowieści przekazywanej przez bohatera, Derville’a. Analiza działalności lichwiarza należy do tej grupy utworów, które w szczegółach przedstawiają poszczególne, nieeksponowane, lecz kluczowe w zrozumieniu życia wielkiego świata paryskiego instytucje. Stanowi pod tym względem odbicie i uzupełnienie "Banku Nucingena", opisu bankowości. W ten sposób "Gobseck" wpisuje się w ogólny obraz świata współczesnego autorowi i analizę panujących w nim rządów pieniądza. Konstrukcja utworu, w którym największą rolę odgrywa wątek pozornie poboczny, jest odbiciem opisywanego problemu – roli i pozycji lichwiarzy w społeczeństwie. Równocześnie powieść jest pochwałą ludzkiej energii i ukazaniem potęgi jednostki rozumiejącej swoją epokę i gotową na to, by odważnie działać w społeczeństwie. Taką postacią jest właśnie tytułowy lichwiarz.

</doc>
<doc id="1501326" url="https://pl.wikipedia.org/wiki?curid=1501326" title="Melotte 15">
Melotte 15

Melotte 15 – gromada otwarta znajdująca się w konstelacji Kasjopei. Znajduje się w odległości około 6000 lat świetlnych od Ziemi. Została skatalogowana przez Philiberta Melotte w jego katalogu pod numerem 15.
Melotte 15 jest niezwykle młodą gromadą o średniej wieku 1,5 miliona lat. Znajduje się w samym centrum Mgławicy Serce, choć jest położona około 50 lat świetlnych przed mgławicą. Gromada ta zawiera kilka jasnych gwiazd OB o masie blisko 50 razy większej od masy Słońca oraz wiele słabych gwiazd mających zaledwie ułamek masy Słońca. Miliony lat temu do gromady należał też już nieobecny mikrokwazar, który został wydalony z gromady.
Melotte 15 jest jedną z gromad rdzenia asocjacji Cas OB6. Gromada ta ma w znacznym stopniu charakter mgławicowy.

</doc>
<doc id="1501329" url="https://pl.wikipedia.org/wiki?curid=1501329" title="Mszalnica (przystanek kolejowy)">
Mszalnica (przystanek kolejowy)

Mszalnica – przystanek osobowy i posterunek odstępowy w Mszalnicy, w województwie małopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1501332" url="https://pl.wikipedia.org/wiki?curid=1501332" title="Keith R. Wegeman">
Keith R. Wegeman



</doc>
<doc id="1501333" url="https://pl.wikipedia.org/wiki?curid=1501333" title="Liwadia (Krym)">
Liwadia (Krym)

Liwadia (, , ) – osiedle typu miejskiego na Krymie, w której w 1945 r. odbyła się konferencja jałtańska.
Znajduje się nad Morzem Czarnym około 3 km w kierunku południowo-zachodnim od Jałty, na jej przedmieściach. Jego nazwa pochodzi od , co oznacza „łąka”.
Kompleks sanatoryjny, wśród którego leży najważniejszy obiekt turystyczny Liwadii – pałac Potockich w Liwadii, w którym prowadzono obrady konferencji jałtańskiej.

</doc>
<doc id="1501335" url="https://pl.wikipedia.org/wiki?curid=1501335" title="Krakowanie">
Krakowanie



</doc>
<doc id="1501336" url="https://pl.wikipedia.org/wiki?curid=1501336" title="Legwan wityjski">
Legwan wityjski

Legwan wityjski ("Brachylophus vitiensis") – gatunek występującego na wyspach Fidżi gada z rodziny legwanowatych, krytycznie zagrożonego wyginięciem. Gatunek prawdopodobnie ewoluował od iguany odizolowanej od populacji w Ameryce Południowej 13 milionów lat temu (specjacja allopatryczna).
Taksonomia i etymologia.
Nazwa rodzajowa – "Brachylophus" – pochodzi od dwóch greckich słów: "brachys" () oznaczającego „krótki” i "lophos" (), czyli „grzebień” albo „pióropusz” od krótkich, kolczastych czubków umiejscowionych wzdłuż grzbietu. Epitet gatunkowy – "vitiensis" – to łaciński przymiotnik pochodzący od rzeczownika "Viti" (Fidżi).
Gatunek jest ściśle związany z wyspami Fidżi. Uważa się, że on i legwan fidżyjski ewoluowały od iguan, które przypłynęły na naturalnych tratwach do Fidżi 13 milionów lat temu z Ameryki Południowej.
Odkrycia "Brachylophus vitiensis" dokonano dzięki zaproszeniu dr. Johna Gibbonsa z Uniwersytetu Południowego Pacyfiku na projekcję filmu "Błękitna laguna". Reżyser, Randal Kleiser kręcił część filmu na oddalonej wyspie i włączył do obrazu rodzimą faunę wysepki, między innymi wiele kolorowych jaszczurek z rodziny legwanowatych. Gibbons, który studiował tematykę legwana fidżyjskiego, odbył podróż na wyspę i zidentyfikował "Brachylophus vitiensis" jako odrębny gatunek.
Rozmieszczenie i habitat.
Siedliskiem gatunku są lasy suche, będące jednymi z najbardziej zagrożonych typów roślinności na wyspach Oceanu Spokojnego. "Brachylophus vitiensis" występował dawniej na 14 wyspach w zachodniej części Fidżi, jednak przeprowadzone ostatnio badania potwierdziły jego obecność jedynie na trzech wyspach: Yadua Taba, Monuriki i Macuata. Największa koncentracja gatunku występuje na Yadua Taba. Wyspę zamieszkuje około 98 procent wszystkich osobników – szacuje się, że występuje tam 6 tysięcy egzemplarzy tych zwierząt. Jest to jedyne miejsce, gdzie populacja może być odpowiednio chroniona, ponieważ Yadua Taba jest rezerwatem "National Trust of Fiji", jak również nie występują tam zdziczałe kozy, które niszczą siedliska jaszczurek na innych wyspach.
Morfologia.
Legwan wityjski jest dużą, krępą jaszczurką. Różni się od legwana fidżyjskiego obecnością na grzbietach samców trzech wąskich pasów barwy od śmietankowej do białej, w przeciwieństwie do szerszych i niebieskawych pasów drugiego z gatunków. Obok białawych pasm często występują także szewrony czarnych podziałek. "Brachylophus vitiensis" jest większy – dorasta do 76 cm i waży ponad 300 g. Wyróżnia go ponadto wyższy kolczasty „grzebień” na grzbiecie, złożony z długich na 1,5 cm kolców, biegnący od karku do podstawy ogona oraz umiejętność zmiany barwy z zielonej na czarną, kiedy jest pobudzony. Wykorzystuje tę umiejętność, kiedy jest zagrożony. Wraz ze zmianą barwy na czarną otwiera wówczas pysk i rozpoczyna gwałtowne ruchy do przodu, atakując napastnika.
Gdy legwany wityjskie po raz pierwszy składają jaja, są ubarwione ciemnozielono, ale po kilku godzinach ich skóra staje się jasnoszmaragdowo-zielona z wąskimi białymi pasami wzdłuż ciała.
Ich oczy są koloru czerwonopomarańczowego albo różowozłotego.
Pożywienie.
Legwany wityjskie są roślinożerne – żywią się liśćmi, owocami oraz kwiatami drzew i krzewów, szczególnie gatunku ketmii lipowatej. Schwytane niedawno wyklute młode żywiły się owadami, jednak u osobników dorosłych nie zaobserwowano takiego zachowania.
Rozmnażanie.
Okres rozrodczy następuje w marcu i kwietniu. Zaloty i łączenie się w pary rozpoczyna się w styczniu. Legwan wityjski jest jajorodny. Okres inkubacji jaj jest jednym z najdłuższych wśród gadów i wynosi 189 dni. Samice strzegą gniazd, co jest niezwykłe dla legwanów. Znoszą od czterech do sześciu jaj. Młode wychodzą z jajek w porze deszczowej. Uzyskują wilgoć dzięki lizaniu mokrych liści.
Legwan wityjski i ludzie.
Folklor.
Fidżyjskie imię legwana wityjskiego to „vokai”, jednak niektóre plemiona nazywają tę jaszczurkę „saumuri”. Dwa plemiona uznają je za swoje totemy, a za wymienianie ich imion w obecności kobiet albo przestępców może zostać wymierzona kara. Jednak większość Fidżyjczyków panicznie boi się legwana z powodu jego zachowania, które okazuje, kiedy coś mu zagraża. Jaszczurka zmienia barwę na czarną, rozwiera pysk i gwałtownie rzuca się do przodu. Kiedy uchwyci napastnika okłada go wyposażonym w ostre krawędzie ogonem.
Zagrożenia.
Największym zagrożeniem dla legwana wityjskiego jest utrata siedlisk z powodu pożarów, burz, rozwoju rolnictwa i konkurencji ze strony zdziczałych kóz. Kozy zostały przywiezione na Yadua Taba w 1972, w późnych latach 70. XX wieku doliczono się ponad 200 osobników. Roślinność na wyspie została w tym czasie poważnie uszczuplona z powodu intensywnego wypasu. Po odkryciu legwana wityjskiego wyspa została ogłoszona azylem, część kóz została usunięta. W rezultacie suchy las na wyspie w znacznym stopniu odzyskał dawny obszar i jest najlepszym przykładem tej formacji roślinnej na Oceanie Spokojnym. Inwazja drzew z rodzaju "Leucaena" zagraża odrodzeniu występujących naturalnie drzew będących pożywieniem dla legwanów, ale rząd Fidżi podjął kroki zmierzające do ich wykorzenienia.
Drugorzędnym zagrożeniem są sprowadzone drapieżniki (szczury, mangusty i koty), które polują na legwany i zjadają ich jaja. Co więcej, na legwana wityjskiego polowano jako na źródło pożywienia i dla nielegalnego handlu zwierzętami egzotycznymi.
W 2002 pięć dojrzałych legwanów wityjskich zostało skradzionych z azylu, ale funkcjonariusze Urzędu Celnego Fidżi złapali przemytnika zanim wszedł na pokład samolotu. Od czasu tego incydentu wizyty turystyczne w azylu są zakazane, jedynie pracownicy naukowi mają zezwolenie na odwiedzanie wyspy. Aby chronić legwany żyjące w azylu przed chorobami i pasożytami zabroniono powrotu na wyspę jaszczurkom, które zostały z niej wcześniej przetransportowane.
Ochrona.
Legwan wityjski doświadczył w niedalekiej przeszłości kilku miejscowych wymarć z powodu znacznego zniszczenia jego siedliska. Zgodnie z raportem w sprawie rezultatów "BP Conservation Programme 2000", który był realizowany przez Dr. Petera Harlowa i drużyny składającej się z siedmiu członków na siedemnastu wyspach położonych na archipelagach Yasawa i Mamanuca, w sumie jeden osobnik zdechł, a sześć nowych zostało znalezionych na czterech wyspach. W plażowym siedlisku leśnym w Yadua Taba występuje 200 legwanów na hektar.
"The International Conservation Fund for the Fijian crested iguana" (ICFFCI) został założony w 2000 roku przez "Memorandum of Agreement between the National Trust of Fiji Islands" i dwa uznane centra hodowli w niewoli legwanów wityjskich: Kula Eco Park w Sigatoka, Fidżi i Taronga Zoo w Sydney, Australia. Celem funduszu jest rozwinięcie, poprzez edukację i społeczne programy uświadamiania, lepszego zrozumienia dla legwana wityjskiego i jego siedliska oraz pomoc w ochronie dzikich populacji legwanów i ich naturalnego środowiska.

</doc>
<doc id="1501337" url="https://pl.wikipedia.org/wiki?curid=1501337" title="Brachylophus vitiensis">
Brachylophus vitiensis



</doc>
<doc id="1501338" url="https://pl.wikipedia.org/wiki?curid=1501338" title="Monica Theodorescu">
Monica Theodorescu

Monica Theodorescu (ur. 2 marca 1963 w Halle) – niemiecka jeźdźczyni sportowa, wielokrotna medalistka olimpijska.
Jej ojciec - i trener - Georg Theodorescu brał udział w IO 56 w barwach Rumunii. Startowała w ujeżdżeniu. Trzy razy była członkiem złotej drużyny, począwszy od igrzysk w Seulu (jeszcze w barwach RFN), przez Barcelonę do Atlanty. Stawała na podium mistrzostw świata, była mistrzynią Niemiec.

</doc>
<doc id="1501344" url="https://pl.wikipedia.org/wiki?curid=1501344" title="Pavlina Mani">
Pavlina Mani

Pavlina Mani - (ur. 13 listopada 1948 w Lushnji) - albańska aktorka teatralna i filmowa.
Życiorys.
Karierę sceniczną rozpoczęła od występów w amatorskim zespole estradowym, działającym w Lushnji. W 1970 ukończyła studia na Wydziale Dramatu przy Instytucie Sztuk w Tiranie. Po studiach rozpoczęła pracę w Teatrze Ludowym (alb. Teatri Popullor) w Tiranie. W 2002 przerwała pracę w teatrze i wyjechała wraz z rodziną do USA. Mieszka w Harrison, w stanie Nowy Jork.
Zadebiutowała na dużym ekranie jeszcze w czasie studiów w 1966 r. rolą córki w filmie "Oshëtime në bregdet". Potem zagrała jeszcze w czternastu filmach fabularnych. Za rolę matki w filmie "Bolero" została wyróżniona w 1997 na festiwalu filmowym w Saint-Étienne. W 2012 zagrała jedną z głównych ról w amerykańskim filmie "Right to love" (reż. Paul Kurti).
Została uhonorowana tytułem Zasłużonego Artysty (Artist i Merituar). Jej mężem jest aktor i reżyser Piro Mani.

</doc>
<doc id="1501345" url="https://pl.wikipedia.org/wiki?curid=1501345" title="Informacyjna Służba Bezpieczeństwa">
Informacyjna Służba Bezpieczeństwa



</doc>
<doc id="1501348" url="https://pl.wikipedia.org/wiki?curid=1501348" title="KJ-52">
KJ-52

KJ-52 właściwie Jonah Sorrentino (ur. 26 czerwca 1975 w Tampa, Floryda) − amerykański raper, tekściarz i aktor.

</doc>
<doc id="1501351" url="https://pl.wikipedia.org/wiki?curid=1501351" title="Nadine Capellmann">
Nadine Capellmann

Nadine Capellmann (ur. 9 lipca 1965 w Würselen) – niemiecka jeźdźczyni sportowa. Dwukrotna złota medalistka olimpijska.
Startuje w ujeżdżeniu. Brała udział w dwóch igrzyskach i dwukrotnie zdobywała złoto w drużynie (2000, 2008) Wielokrotnie stawała na podium mistrzostw świata (złoto indywidualnie w 2002), zdobywała tytuły mistrza kraju (1999, 2001, 2002).

</doc>
<doc id="1501355" url="https://pl.wikipedia.org/wiki?curid=1501355" title="III fantazja fortepianowa (KV 397)">
III fantazja fortepianowa (KV 397)

Fantazja d-moll KV 397 – fantazja na fortepian skomponowana przez Wolfganga Amadeusa Mozarta w 1782. Jeden z najpopularniejszych utworów fortepianowych Mozarta oraz jedna z trzech fantazji fortepianowych tego kompozytora.

</doc>
<doc id="1501356" url="https://pl.wikipedia.org/wiki?curid=1501356" title="Samsung SGH-I900 Omnia">
Samsung SGH-I900 Omnia

Samsung SGH-I900 Omnia – telefon komórkowy serii Samsung Omnia.
Został wykonany jako konkurent iPhone. Różni się głównie rozdzielczością aparatu i Javą.

</doc>
<doc id="1501361" url="https://pl.wikipedia.org/wiki?curid=1501361" title="Jedlnia Letnisko (stacja kolejowa)">
Jedlnia Letnisko (stacja kolejowa)

Jedlnia Letnisko – stacja kolejowa w mieście Jedlnia-Letnisko, w woj. mazowieckim, w Polsce.
W roku 2017 stacja obsługiwała 300–499 pasażerów na dobę.

</doc>
<doc id="1501365" url="https://pl.wikipedia.org/wiki?curid=1501365" title="Tadeusz Styka">
Tadeusz Styka

Tadeusz Styka (ur. 12 kwietnia 1889 w Kielcach, zm. 11 września 1954 w Nowym Jorku) – polski malarz portrecista, syn Jana Styki, brat Adama Styki.
Życiorys.
Pierwsze lekcje rysunku pobierał u ojca, studiował w Paryżu. Znany jest głównie z portretów znanych postaci pierwszej połowy XX w. (m.in. Poli Negri, Ignacego Paderewskiego, Enrica Carusa). Malował również sceny rodzajowe, religijne i symboliczne, akty i zwierzęta (szczególnie lwy). Często współpracował z bratem Adamem. Otrzymał francuską Legię Honorową. Zmarł w Nowym Jorku, pochowany jest obok ojca na cmentarzu Forest Lawn Memorial Park (Glendale) w Los Angeles.

</doc>
<doc id="1501369" url="https://pl.wikipedia.org/wiki?curid=1501369" title="XXI symfonia (KV 134)">
XXI symfonia (KV 134)

XXI Symfonia A-dur (KV 134) − symfonia skomponowana przez W.A. Mozarta w 1772 w Salzburgu. Jej części:

</doc>
<doc id="1501372" url="https://pl.wikipedia.org/wiki?curid=1501372" title="U-22 (1936)">
U-22 (1936)

U-22 – niemiecki okręt podwodny (U-Boot) typu "II B" z okresu II wojny światowej. Okręt wszedł do służby w 1936. 
Historia.
Zamówienie na budowę kolejnego okrętu podwodnego typu "II B" zostało złożone w stoczni Germaniawerft w Kilonii 2 lutego 1935. Rozpoczęcie budowy okrętu miało miejsce 2 kwietnia 1936. Wodowanie nastąpiło 29 lipca 1936, wejście do służby 20 sierpnia 1936.
Po wejściu do służby okręt służył do 31 grudnia 1939 we Flotylli U-Bootów "Weddingen" i "Lohs". Od 1 stycznia 1940 wszedł w skład 1. Flotylli U-Bootów. W czasie II wojny światowej odbył 7 patroli bojowych, podczas których zatopił 6 statków o łącznej pojemności 7.344 BRT, 2 okręty pomocnicze (łącznie 3.633 BRT) i okręt (1.475 t) – niszczyciel HMS "Exmouth", większość za pomocą min morskich.
W swój siódmy i ostatni patrol bojowy okręt wyszedł z portu Wilhelmshaven 20 marca 1940. Okręt zaginął 27 marca w rejonie Skagerraku na wodach, gdzie mogły występować miny morskie. Na okręcie zginęła cała, 27-osobowa, załoga.

</doc>
<doc id="1501374" url="https://pl.wikipedia.org/wiki?curid=1501374" title="Mapa górnicza">
Mapa górnicza

Mapa górnicza – obraz przedstawiony na płaszczyźnie metodą rzutów geometrycznych w sytuacji położenia wyrobisk górniczych i informacji geologicznych. Mapy górnicze dzieli się na:
Każda z wymienionych map dzieli się na:

</doc>
<doc id="1501375" url="https://pl.wikipedia.org/wiki?curid=1501375" title="Puka">
Puka

Puka (alb. Pukë) – miasto w północnej Albanii, w gminie Puka w obwodzie Szkodra, stolica okręgu Puka. W 2005 r. miasto liczyło 6,5 tys. mieszkańców.
W mieście ma swoją siedzibę klub piłkarski KF Tërbuni Pukë.

</doc>
<doc id="1501379" url="https://pl.wikipedia.org/wiki?curid=1501379" title="Zęby Hutchinsona">
Zęby Hutchinsona

Zęby Hutchinsona – jeden z objawów kiły wrodzonej, należący do triady Hutchinsona.
Zęby są szeroko rozstawione, zagłębione górne siekacze i trzonowce w kształcie owoców morwy, czyli zęby z licznymi, ale słabo wykształconymi guzkami. Opisane przez Jonathana Hutchinsona.

</doc>
<doc id="1501381" url="https://pl.wikipedia.org/wiki?curid=1501381" title="Saloniusz z Genewy">
Saloniusz z Genewy

Saloniusz (Salomon) z Genewy (ur. ok. 400 w Lyonie, zm. 28 września po 450 w Genewie) – biskup w diecezji Genewa, pisarz chrześcijański, święty Kościoła katolickiego.
Był pierwszym synem Galli i biskupa Lyonu św. Eucheriusza. Po śmierci matki wraz z bratem św. Weranem, został oddany na wychowanie mnichom z monasteru Lérin na wyspie "Lérinum" (Île Saint-Honorat, Wyspy Leryńskie). Przebywali tu Hilary i Honorat, późniejsi biskupi Arles i święci.
W 439 roku został wyświęcony na biskupa Genewy. Wraz z ojcem i bratem brał udział w obradach synodu w Orange (441). Wziął też udział w synodzie w Vaison (442) i Arles (450). Wkrótce potem zmarł.
Razem z bratem Weranem, ówczesnym biskupem Vence, oraz biskupem Grenoble Cerecjuszem ("Cérat") skierował list do papieża Leona I z podziękowaniem za odrzucenie herezji Eutychesa.
Św. Eucheriusz zadedykował synowi list oraz dzieła "Instructionum libri duo" i "De gubernatione Dei".
C. Curti i J.A. Endress przypisują Saloniuszowi z Genewy autorstwo "Mistycznego wykładu Ewangelii Mateusza i Jana". Inny badacz – J.P. Weiss twierdzi, że pismo to powstało w Niemczech między IX a XI wiekiem.
Wspomnienie liturgiczne św. Saloniusza obchodzone jest w dzienną pamiątkę śmierci.

</doc>
<doc id="1501383" url="https://pl.wikipedia.org/wiki?curid=1501383" title="XVIII Sonata fortepianowa (KV 576)">
XVIII Sonata fortepianowa (KV 576)

XVIII sonata fortepianowa D-dur (KV 576) − sonata na fortepian skomponowana przez Wolfganga Amadeusa Mozarta w 1789 dla Fryderyki Ludwiki Hohenzollern, opublikowana po śmierci kompozytora.
Budowa.
Utwór składa się z trzech części:
Czas trwania utworu wynosi ok. 15 minut.

</doc>
<doc id="1501385" url="https://pl.wikipedia.org/wiki?curid=1501385" title="Aleja Powstania Warszawskiego w Krakowie">
Aleja Powstania Warszawskiego w Krakowie

Aleja Powstania Warszawskiego – aleja w Krakowie, w całości znajdująca się w Dzielnicy II Grzegórzki. Biegnie od Ronda Mogilskiego w kierunku południowym do Ronda Grzegórzeckiego.
Historia.
Obecna arteria biegnie po śladzie dawnej wojskowej drogi strategicznej biegnącej wzdłuż linii dawnych okopów wznoszonych w latach 1849-1855 między Fortem Mogilskim a Lunetą Grzegórzecką. W 1912 droga otrzymała nazwę "ul. Okopy". W kształcie zbliżonym do obecnego wytyczona w 1. połowie lat 50. XX stulecia w związku z budową Ronda Mogilskiego i budową w latach 1955-1957 odcinka linii tramwajowej między Rondem a ulicą Grzegórzecką. W latach 1961-1991 nosiła nazwę "aleja Powstańców Warszawy". Przebieg ulicy zmienił się nieco w związku z budową Ronda Grzegórzeckiego. 
W latach 2007-2008 arteria uległa modernizacji w związku z przebudową całego układu komunikacyjnego w tej części miasta (w latach 2006-2007 przebudowano Rondo Mogilskie, w roku 2008 – Rondo Grzegórzeckie). W trakcie przebudowy zmieniono szerokość jezdni z dwoma pasami na jezdnie z trzema pasami. Gruntownej przebudowie poddano torowisko, które dodatkowo wyposażono w nawierzchnię asfaltową dla autobusów komunikacji miejskiej.
Przebieg.
Jest to droga dwujezdniowa w przeciwnych kierunkach, z trzema pasami ruchu na każdej jezdni. Pomiędzy jezdniami znajduje się torowisko tramwajowe z jezdnią przeznaczoną dla ruchu autobusów komunikacji miejskiej. Wzdłuż alei, zarówno po jednej jak i po drugiej stronie, znajdują się chodniki wraz ze ścieżkami rowerowymi. Ruch pojazdów pomiędzy Rondami jest poprowadzony bezkolizyjnie: na trasie nie ma żadnych przystanków komunikacji miejskiej, ani pełnych skrzyżowań, czy też przejść dla pieszych.
Otoczenie alei.
W sąsiedztwie alei znajdują się m.in.:

</doc>
<doc id="1501386" url="https://pl.wikipedia.org/wiki?curid=1501386" title="Slovenská informačná služba">
Slovenská informačná služba

Slovenská informačná služba, w skrócie SIS (pol. "Słowacka Służba Informacyjna") – główna słowacka rządowa agencja wywiadowcza. Jej kwatera główna mieści się w Bratysławie. Odpowiada za ochronę porządku konstytucyjnego Słowacji, gromadzenie i analizowanie informacji wywiadowczych (wywiad) oraz ochronę przed obcymi służbami wywiadowczymi (kontrwywiad). Jej obecnym szefem jest inż. Ján Valko.
Historia.
Wraz z podziałem Republiki Federalnej Czech i Słowacji na dwa niezależne od siebie państwa, w 1993 roku rozwiązano istniejącą wówczas federalną służbę specjalną FBIS (słow. "Federálna bezpečnostná informačná služba", czech. "Federální bezpečnostní informační služba", pol. "Federalna Informacyjna Służba Bezpieczeństwa"). 
Zarówno Czechy jak i Słowacja utworzyły własne służby wywiadowcze. Na Słowacji utworzono na mocy Ustawy Rady Narodowej nr 46/1993 ze stycznia 1993 roku SIS, natomiast w Czechach powstała BIS ČR (czech. "Bezpečnostní Informační Služba České Republiky", pol. "Informacyjna Służba Bezpieczeństwa Republiki Czeskiej").
Struktura.
Struktura Slovenská informačná služba prezentuje się następująco:

</doc>
<doc id="1501387" url="https://pl.wikipedia.org/wiki?curid=1501387" title="Saccopharynx schmidti">
Saccopharynx schmidti

Saccopharynx schmidti – gatunek morskiej ryby głębinowej z rodziny gardzielcowatych. 
Występowanie.
Południowo-zachodni Pacyfik, u wybrzeży Australii i Nowej Zelandii.

</doc>
<doc id="1501388" url="https://pl.wikipedia.org/wiki?curid=1501388" title="Iballe">
Iballe

Iballe – wieś w północnej Albanii, w obwodzie Szkodra, w okręgu Puka. Jest siedzibą gminy Iballë. W 2007 roku liczyło 1,5 tys. mieszkańców.

</doc>
<doc id="1501390" url="https://pl.wikipedia.org/wiki?curid=1501390" title="Antoniówka (przystanek kolejowy)">
Antoniówka (przystanek kolejowy)

Antoniówka – przystanek kolejowy w Groszowicach, w woj. mazowieckim, w Polsce.
W roku 2018 przystanek obsługiwał 10-19 pasażerów na dobę.

</doc>
<doc id="1501391" url="https://pl.wikipedia.org/wiki?curid=1501391" title="Saccopharynx hjorti">
Saccopharynx hjorti

Saccopharynx hjorti – gatunek morskiej ryby głębinowej z rodzaju gardzielcowatych. 
Opis.
Nazwa gatunkowa ryby honoruje norweskiego biologa Johana Hjorta. Zwierzę znane jest z pojedynczego okazu, złowionego podczas ekspedycji Michaela Sarsa w 1910 roku i opisanego przez Bertina w 1938 roku. Holotyp znajduje się w zbiorach Bergen Museum.
Występowanie.
Wschodnie i centralne obszary Atlantyku do głębokości dochodzącej do 1400 m.

</doc>
<doc id="1501394" url="https://pl.wikipedia.org/wiki?curid=1501394" title="XXXV symfonia (KV 385)">
XXXV symfonia (KV 385)

XXXV Symfonia D-dur KV 385, zwana Haffnerowską − symfonia skomponowana przez W.A. Mozarta w lipcu 1782 w Wiedniu. Powstała na zamówienie z Salzburga, po ostatecznym przeniesieniu się kompozytora do Wiednia. Pierwotnie zawierała wprowadzający marsz, który później został usunięty, i dwa menuety, z których tylko jeden pozostał w końcowej wersji.

</doc>
<doc id="1501398" url="https://pl.wikipedia.org/wiki?curid=1501398" title="Kazimierz Wojniakowski">
Kazimierz Wojniakowski

Kazimierz Wojniakowski (ur. 1771 lub 1772 w Krakowie, zm. 20 stycznia lub 20 grudnia 1812) – polski malarz i rysownik, wolnomularz.
Życiorys.
Uczeń Marcella Bacciarellego. Przedstawiciel sentymentalizmu. Uprawiał przede wszystkim malarstwo portretowe. Malował m.in. Izabelę Czartoryską, Tadeusza Kościuszkę, Stanisława Augusta Poniatowskiego, Stanisława Sołtyka. Jego portrety cechuje duży realizm fizjonomii modeli. Obok portretów pojedynczych tworzył również portrety zbiorowe, np. "Zebranie towarzyskie w parku (Łazienkowskim?)" (1797, Muzeum Narodowe w Warszawie), ukazujące rodziny Lafontainów i Hauków wokół pomnika Stanisława Augusta.
Wojniakowski jest również autorem obrazów historycznych (m.in. "Uchwalenie Konstytucji 3 maja", 1806, Muzeum Narodowe w Warszawie), alegorycznych i pejzażowych.

</doc>
<doc id="1501399" url="https://pl.wikipedia.org/wiki?curid=1501399" title="Instytut Historyczny im. gen. Sikorskiego">
Instytut Historyczny im. gen. Sikorskiego



</doc>
<doc id="1501400" url="https://pl.wikipedia.org/wiki?curid=1501400" title="Slovenska informacna sluzba">
Slovenska informacna sluzba



</doc>
<doc id="1501401" url="https://pl.wikipedia.org/wiki?curid=1501401" title="Melodyjka">
Melodyjka



</doc>
<doc id="1501402" url="https://pl.wikipedia.org/wiki?curid=1501402" title="Puke">
Puke



</doc>
<doc id="1501407" url="https://pl.wikipedia.org/wiki?curid=1501407" title="Cząsteczka polarna">
Cząsteczka polarna



</doc>
<doc id="1501409" url="https://pl.wikipedia.org/wiki?curid=1501409" title="Kwas indolilomasłowy">
Kwas indolilomasłowy

Kwas indolilomasłowy, IBA – organiczny związek chemiczny, indolowa pochodna kwasu masłowego. Należy do fitohormonów z grupy auksyn. Stosowany jako ukorzeniacz sadzonek i środek stymulujący proces wzrostu roślin.

</doc>
<doc id="1501411" url="https://pl.wikipedia.org/wiki?curid=1501411" title="Freddy Loix">
Freddy Loix

Freddy Loix (ur. 10 listopada 1970 w Tongeren) – belgijski kierowca rajdowy, były uczestnik Rajdowych Mistrzostw Świata, od 2006 roku startuje w serii IRC. Loix zyskał wśród kibiców przydomek "Fast Freddy" (ang. "Szybki Freddy").
Przebieg kariery.
W 1985 roku rozpoczął ściganie się w kartingu. W 1990 roku kupił swój pierwszy samochód rajdowy, Lancię Deltę grupy N, wkrótce potem zakupił Mitsubishi Galanta, również grupy N.
W 1993 został kierowcą Opla Astry GSi w zespole "Marlboro World Championship Team". W tym samym roku zadebiutował w Rajdowych Mistrzostwach Świata. W Rajdzie San Remo zdobył dwa punkty i zajął drugie miejsce w klasie A7. W 1996 roku rozpoczął starty Toyotą Celiką z napędem na cztery koła, zdobył wtedy 24 punkty, co zapewniło mu ósmą pozycję w klasyfikacji generalnej. Od Rajdu San Remo 1997 jeździł Toyotą Corollą WRC. W tym rajdzie prowadził, ale wyeliminowała go awaria samochodu. W 1999 roku startował Mitsubishi Lancerem Evo VI. Podczas Rajdu Safari miał groźny wypadek, mimo to w sezonie tym czterokrotnie zdobył czwarte miejsce. W 2002 roku podpisał kontrakt z Hyundaiem. Jednakże Hyundai Accent WRC okazał się być niezbyt udaną konstrukcją i Loix zdobył tylko 1 punkt. Karierę w Mistrzostwach Światach zakończył po sezonie 2004.
W 2006 roku rozpoczął starty w nowej rajdowej serii Intercontinental Rally Challenge. Do 2010 roku w sumie odniósł sześć zwycięstw w rajdach zaliczanych do tego cyklu. W sezonie 2011 kontynuuje starty w IRC za kierownicą Škody Fabii S2000.

</doc>
<doc id="1501413" url="https://pl.wikipedia.org/wiki?curid=1501413" title="Rajec Poduchowny (przystanek kolejowy)">
Rajec Poduchowny (przystanek kolejowy)

Rajec Poduchowny – przystanek kolejowy w Rajcu Poduchownym, w woj. mazowieckim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1501414" url="https://pl.wikipedia.org/wiki?curid=1501414" title="Anna Iwaszkiewicz (producent filmowy)">
Anna Iwaszkiewicz (producent filmowy)

Anna Iwaszkiewicz (ur. 15 lipca 1955 w Warszawie, zm. 29 września 2008 tamże) – polska producentka filmowa.
W 1980 ukończyła studia na Wydziale Ekonomicznym Uniwersytetu Warszawskiego. Od 1985 związana z Teatrem Telewizji. Była prezesem Stowarzyszenia Producentów Filmów Reklamowych.

</doc>
<doc id="1501416" url="https://pl.wikipedia.org/wiki?curid=1501416" title="Mgławica Dusza">
Mgławica Dusza

Mgławica Dusza (również IC 1848) – obszar H II (również mgławica emisyjna) znajdujący się w konstelacji Kasjopei w ramieniu Perseusza Drogi Mlecznej. Znajduje się w odległości około 6000 lat świetlnych od Ziemi. Nazwą IC 1848 (również OCL 364) określa się też powiązaną z Mgławicą Dusza gromadę otwartą odkrytą przez Edwarda Barnarda prawdopodobnie w późnych latach 90. XIX wieku. Gromada ta podświetla mgławicę, a jej jasność wynosi 6,5.
Mgławica Dusza jest powiązana z mgławicą Serce (IC 1805). Razem mgławice te zajmują obszar około 300 lat świetlnych. Obie też emitują jasne czerwone światło wzbudzonego wodoru. Po wschodniej stronie IC 1848 znajduje się znacznie mniejsza mgławica IC 1871, oderwana od boku IC 1848. Młode masywne gwiazdy typu O i B oświetlają jarzące się obłoki emisyjne. Doprowadziło to do wyzwolenia wybuchów nowych procesów gwiazdotwórczych. Oświetlone przez masywne gwiazdy olbrzymie obłoki molekularne rozszerzają się tym samym sprężając otaczający je gęstszy ośrodek gazowy.

</doc>
<doc id="1501417" url="https://pl.wikipedia.org/wiki?curid=1501417" title="Kalibangan">
Kalibangan

Kalibangan – neolityczna osada miejska zaliczana do cywilizacji doliny Indusu, której pozostałości zostały odkryte w 1959 w odległości 310 km na północny zachód od Delhi. Główne ulice tego miasta miały jednakową szerokość i wytyczone były w linii prostej. Nie dotyczyło to jednak dróg drugorzędnych. Mur miejski wzmocniony był przez prostokątne baszty. Charakterystyczne dla Kalibanganu jest, że cegła wypalana była stosowana jedynie w łaźniach, kanałach i studniach, natomiast domy wznoszono z cegły suszonej.
Wewnątrz miasta na wzgórzu znajdowała się cytadela obejmująca obszar o wymiarach 130 na 260 metrów. Na zachód od miasta znajdowało się cmentarzysko.

</doc>
<doc id="1501422" url="https://pl.wikipedia.org/wiki?curid=1501422" title="Labirynth">
Labirynth



</doc>
<doc id="1501424" url="https://pl.wikipedia.org/wiki?curid=1501424" title="IC 1848">
IC 1848



</doc>
<doc id="1501428" url="https://pl.wikipedia.org/wiki?curid=1501428" title="Wikipedia serbsko-chorwacka">
Wikipedia serbsko-chorwacka

Wikipedia serbsko-chorwacka () – edycja Wikipedii w języku serbsko-chorwackim. Liczy ponad 196 tysięcy artykułów (stan na 1 lipca 2014). Strona główna jest równolegle redagowana w alfabecie łacińskim, jak i w cyrylicy, natomiast artykuły są pisane w alfabecie łacińskim.
Równolegle do Wikipedii w języku serbsko-chorwackim funkcjonują odrębne:
Oprócz tych trzech w funkcjonuje ponadto próbna Wikipedia czarnogórskojęzyczna.

</doc>
<doc id="1501430" url="https://pl.wikipedia.org/wiki?curid=1501430" title="Labyrinth (album Juno Reactor)">
Labyrinth (album Juno Reactor)



</doc>
<doc id="1501437" url="https://pl.wikipedia.org/wiki?curid=1501437" title="Grzegorz Ghica II">
Grzegorz Ghica II

Grzegorz Ghica II (rum. "Grigore II Ghica"; zm. 23 sierpnia 1752) – hospodar Mołdawii, w latach 1726–1733, 1735–1739, 1739–1741 i 1747–1748, oraz hospodar Wołoszczyzny, w latach 1733–1735 i 1748–1752, z rodu Ghica.
Biografia.
Był wnukiem hospodara wołoskiego Grzegorza Jerzego Ghica. Kilkakrotnie obejmował trony mołdawski i wołoski z nadania tureckiego (dzięki intrygom i przekupstwu), konkurując przede wszystkim z Konstantynem Mavrocordatem. Zhellenizowany, otaczał się Grekami, co budziło niezadowolenie miejscowych bojarów. W 1739 zmuszony został do ucieczki z Mołdawii wobec ataku rosyjskiego, w efekcie którego w ręce Rosjan dostała się stolica Mołdawii Jassy, krótko później jednak, po zawarciu pokoju powrócił na tron.
Synami Grzegorza byli hospodarowie Mołdawii i Wołoszczyzny Scarlat Ghica i Mateusz Ghica.

</doc>
<doc id="1501438" url="https://pl.wikipedia.org/wiki?curid=1501438" title="Aleś Puszkin">
Aleś Puszkin

Aleś Puszkin (ur. 6 sierpnia 1965 w Bobrze) – białoruski malarz, performer, działacz opozycji.
Życiorys.
Ukończył Państwową Szkołę Muzyki i Sztuki im. I. Achremczuka w Mińsku. W 1983 r. rozpoczął studia w Białoruskim Państwowym Instytucie Artystyczno-Teatralnym (БДТМІ) na Wydziale Malarstwa Monumentalnego i Dekoratorstwa. Rok później został zmobilizowany i odbył służbę w Afganistanie.
W 1988 r. współtworzył studencki komitet poparcia dla Białoruskiego Frontu Ludowego „Odrodzenie”. W tym samym roku aresztowano go za rozpowszechnianie ulotek zachęcających do udziału w „Dziadach-88”. W lipcu 1989 r. został skazany przez miński sąd za przygotowanie happeningu z okazji 71. rocznicy powstania Białoruskiej Republiki Ludowej.
Swoją ówczesną twórczość nazywał „soc-artem”. W 1990 r. zorganizował w BDTMI wystawę prac, określanych jako „sztuki deklaratywne”, w których protestował przeciwko totalitarnej naturze ZSRR. Po ukończeniu studiów w 1990 r. został skierowany do pracy w Witebskim Zrzeszeniu Sztuki. Trzy lata później założył w Witebsku galerię sztuki współczesnej „U Puszkina”, która szybko zdobyła sobie uznanie wśród białoruskich i zagranicznych artystów. Wraz z reżyserem Walerym Maślukiem pracował nad scenografią do inscenizacji „Króla Leara” w teatrze w Witebsku.
Po 1990 r. zajmował się restauracją wnętrz świątyń katolickich na terenie Białorusi, odnawiał m.in. freski w kościele św. Stanisława w Mohylewie.
W 1994 r. został skazany na 15 dni pozbawienia wolności za organizację spotkania upamiętniającego rocznicę powstania słuckiego oraz urodziny Uładzimira Karatkiewicza. Rok później jego galeria została zamknięta przez władze.
W 1999 r. zorganizował happening z okazji formalnego zakończenia I kadencji Alaksandra Łukaszenki, przywożąc pod siedzibę prezydenta na taczce kupę gnoju z napisem: „Dla Prezydenta Łukaszenki”, za co został ukarany grzywną i więzieniem. W 2004 roku z okazji 60 rocznicy ponownego zajęcia Białorusi przez wojska radzieckie przygotował wystawę portretów białoruskich narodowców, uznawanych przez władze za kolaborantów III Rzeszy, rozstawił je przed wejściem do Państwowego Muzeum Sztuki.
Od 1991 r. mieszka w rodzinnym Bobrze w rejonie krupskim. Na dachu swojego domu wywiesza regularnie tradycyjną biało-czerwono-białą flagę białoruską. Stał się bohaterem skandalu, gdy w 2000 r. namalował dla cerkwi w Bobrze fresk przedstawiający Sąd Ostateczny, na którym znaleźli się Alaksander Łukaszenka i metropolita Filaret stojący w otoczeniu diabłów i grzeszników.
Jest bohaterem nakręconego w 2007 r. filmu dokumentalnego „Białoruski walc” w reżyserii Andrzeja Fidyka. Film był wyświetlany w telewizji publicznej w Polsce (2007), Szwecji (2008) i USA (2008). 4 i 6 kwietnia 2009 r. został wyemitowany na międzynarodowym festiwalu filmów dokumentalnych „MOVIES THAT MATTER”, zorganizowanym przez Amnesty International w Hadze, gdzie artysta został zaproszony jako gość specjalny. Film był nominowany do nagrody Emmy w 2009 roku.
Postępowanie karne (2021).
W marcu 2021 r. centrum kulturalne w Grodnie zostało zamknięte, Puszkin aresztowany za zamieszczenie portretu Auhiena Żychara na wystawie malarstwa i tym samym „propagowanie faszyzmu”. 6 kwietnia 2021 r. osiem organizacji, m.in.: Centrum Obrony Praw Człowieka Wiasna, Białoruskie Stowarzyszenie Dziennikarzy, Białoruski Komitet Helsiński, Białoruski PEN-Centrum, uznały go za więźnia politycznego. 30 kwietnia 2021 r. patronat nad więźniem politycznym objęła posłanka do Riksdagu .
Twórczość.
Działania perfomance.
Co roku, każdego 25 marca, w dzień Niepodległości BNR Aleś Puszkin, maluje „Obraz Wolności” już w ciągu 20 lat. Jak mówi autor o swoim dziele: „Ona powoli nabiera światła i kiedy z ciemnej przetworzy się w białą i kiedy Muzeum Narodowe wywiesi ten „Obraz Wolności” – wtedy będę pewny, że do naszej Białorusi weszła wolność i demokracja!”.
Wystawy.
Od 1986 r. zaczął wystawiać swoje pracy na rocznych wystawach w Republikańskim Pałacu Kultury w Mińsku.

</doc>
<doc id="1501439" url="https://pl.wikipedia.org/wiki?curid=1501439" title="Radom Wschodni">
Radom Wschodni

Radom Wschodni – stacja towarowa Polskich Kolei Państwowych zlokalizowana w Radomiu, w dzielnicy Dzierzków.
W 2019 r. PKP PLK zapowiedziało budowę pod wiaduktem drogowym w ciągu ulicy Żeromskiego nowego przystanku o tej samej nazwie, a w kwietniu następnego roku podpisano umowę z wykonawcą projektu.

</doc>
<doc id="1501441" url="https://pl.wikipedia.org/wiki?curid=1501441" title="Saccopharynx berteli">
Saccopharynx berteli

Saccopharynx berteli – gatunek morskiej ryby głębinowej z rodziny "gardzielcowatych". 
Opis.
Gatunek opisany na podstawie pojedynczego okazu, złowionego w grudniu 1977 roku w Pacyfiku, między 4°01'N 150°11'W' a 4°11'N 150°13'W. Nazwa honoruje ichtiologa Erika Bertelsena. Gatunek batypelagiczny, przypuszczalnie żyje na głębokości poniżej 1100 m p.p.m. Cechami wyróżniającymi ten gatunek są m.in. bardziej dogłowowe ustawienie płetw grzbietowej i odbytowej (odległość od przodu ciała do płetwy grzbietowej i od płetwy odbytowej wynoszą, odpowiednio, 9,3% i 11'5% długości całkowitej ryby); narząd świetlny na końcu ogona jest smukły i prostej budowy, brak skupisk tkanki fotoforowej w przedniej części ciała. Liczba promieni w płetwie grzbietowej wynosi ponad 235, w płetwie odbytowej co najmniej 257.
Występowanie.
Środkowy Pacyfik na głębokości do ponad 1000 m.
Charakterystyka.
Dorasta do 90 cm długości

</doc>
<doc id="1501448" url="https://pl.wikipedia.org/wiki?curid=1501448" title="Microceratops">
Microceratops



</doc>
<doc id="1501451" url="https://pl.wikipedia.org/wiki?curid=1501451" title="Saccopharynx paucovertebratis">
Saccopharynx paucovertebratis

Saccopharynx paucovertebratis – gatunek morskiej ryby głębinowej z rodzaju gardzielcowatych.
Występowanie.
Wschodnie i centralne obszary Oceanu Atlantyckiego do 1700 m głębokości.
Opis.
Znany z pojedynczego okazu odłowionego w Oceanie Atlantyckim w lokalizacji 32°56'N, 23°47'W.

</doc>
<doc id="1501455" url="https://pl.wikipedia.org/wiki?curid=1501455" title="Homalocephalidae">
Homalocephalidae



</doc>
<doc id="1501460" url="https://pl.wikipedia.org/wiki?curid=1501460" title="Saccopharynx lavenbergi">
Saccopharynx lavenbergi

Saccopharynx lavenbergi – gatunek morskiej ryby głębinowej z rodzaju gardzielcowatych. 
Występowanie.
Wschodni Pacyfik.
Opis.
Gatunek batypelagiczny, występuje na głębokościach 2000–3000 m.

</doc>
<doc id="1501461" url="https://pl.wikipedia.org/wiki?curid=1501461" title="Małgorzata Bawarska">
Małgorzata Bawarska

Małgorzata Bawarska (ur. 1363 zapewne w Hadze; zm. 1423 w Dijon) – córka księcia Albrechta I i Małgorzaty, córki Ludwika I brzeskiego.
Życiorys.
12 kwietnia 1385 podczas podwójnego wesela w Cambrai poślubiła Jana bez Trwogi. Małgorzata urodziła jednego syna i siedem córek:
Po zamordowaniu męża w 1419, Małgorzata wspierała swojego jedynego syna, usiłującego przejąć część Holandii należącą do jej bratanicy Jakobiny.

</doc>
<doc id="1501467" url="https://pl.wikipedia.org/wiki?curid=1501467" title="Taras Szamszorik">
Taras Szamszorik



</doc>
<doc id="1501470" url="https://pl.wikipedia.org/wiki?curid=1501470" title="Jan Ostrowski (historyk)">
Jan Ostrowski (historyk)

Jan Juliusz Ostrowski (ur. 12 czerwca 1947 w Krakowie) – polski historyk sztuki i nauczyciel akademicki, profesor nauk humanistycznych, dyrektor Zamku Królewskiego na Wawelu – Państwowych Zbiorów Sztuki (1989–2020), prezes Polskiej Akademii Umiejętności (od 2018).
Życiorys.
Pochodzi z rodziny Ostrowskich pieczętującej się herbem Rawicz.
Ukończył II Liceum Ogólnokształcące im. Króla Jana III Sobieskiego w Krakowie. W 1970 ukończył się historię sztuki na Uniwersytecie Jagiellońskim. W 1972 doktoryzował się na uniwersytecie w Nancy, w 1974 nostryfikowany jako doktorat nauk humanistycznych na UJ. W 1982 habilitował się na macierzystej uczelni, tytuł profesora nauk humanistycznych otrzymał w 1992. Odbył liczne staże w instytucjach badawczych i naukowych, m.in. w Londyn, Monachium, Princeton, Berkeley i Cambridge.
W latach 1973–2018 prowadził pracę dydaktyczną w Instytucie Historii Sztuki UJ. W latach 1999–2000 wykładał jako profesor wizytujący na Wolnym Uniwersytecie Berlińskim. W latach 1989–2020 był dyrektorem Zamku Królewskiego na Wawelu. W ciągu 30 lat kierowania tą instytucją doprowadził do kompleksowej konserwacji jego substancji zabytkowej i unowocześnienia działalności instytucji zgodnie ze standardami światowymi. Współorganizował liczne wystawy na Wawelu i za granicą (USA, Kanada, Japonia, Włochy).
W 1990 został wiceprzewodniczącym Społecznego Komitetu Odnowy Zabytków Krakowa. Był członkiem Rady do Spraw Muzeów, Centralnej Komisji do Spraw Stopni i Tytułów, Komitetu Nauk o Sztuce PAN. W latach 1998–2002 z ramienia Unii Wolności był radnym i wiceprzewodniczącym Sejmiku Województwa Małopolskiego I kadencji. W 2010 został członkiem korespondentem, a w 2015 członkiem czynnym Polskiej Akademii Umiejętności. W 2018 został wybrany na jej prezesa (uzyskał następnie reelekcję na tę funkcję).
Jego badania obejmują sztukę wieków XIV–XX ze szczególnym naciskiem na okres baroku i romantyzmu. Jest autorem ponad 300 publikacji naukowych, popularnonaukowych i eseistycznych, w tym kilkunastu książek. Zainicjował i prowadził program inwentaryzacji zabytków sztuki sakralnej na kresach. W latach 1993–2015 pod jego redakcją i ze znacznym udziałem autorskim ukazały się 23 tomy inwentarza pt. "Materiały do dziejów sztuki sakralnej na ziemiach wschodnich dawnej Rzeczypospolitej" (program jest kontynuowany według ustalonej przez niego metody i pod jego ogólnym kierownictwem).

</doc>
<doc id="1501474" url="https://pl.wikipedia.org/wiki?curid=1501474" title="Prowincja Khánh Hòa">
Prowincja Khánh Hòa

Khánh Hòa – prowincja Wietnamu, znajdująca się we wschodniej części kraju, w Regionie Wybrzeża Południowo-Środkowego.
Podział administracyjny.
W skład prowincji Khánh Hòa wchodzi siedem dystryktów oraz dwa miasta.

</doc>
<doc id="1501475" url="https://pl.wikipedia.org/wiki?curid=1501475" title="Słowacka Służba Informacyjna">
Słowacka Służba Informacyjna



</doc>
<doc id="1501476" url="https://pl.wikipedia.org/wiki?curid=1501476" title="Khanh Hoa">
Khanh Hoa



</doc>
<doc id="1501478" url="https://pl.wikipedia.org/wiki?curid=1501478" title="Psou">
Psou

Psou (gruz. "ფსოუ", abch. "Ҧсоу") – rzeka Kaukazu Zachodniego. Jest granicą państwową na całej jej długości między Rosją a "de iure" Gruzją, "de facto" zaś z państwem nieuznawanym Republiką Abchazji. Zaczyna się na zboczach góry Agiepsta. Jej długość to 57 km, a powierzchnia zlewni wynosi 420 km². Jej głównymi dopływami są rzeki Besh oraz Pkhista. Wpada do Morza Czarnego.

</doc>
<doc id="1501479" url="https://pl.wikipedia.org/wiki?curid=1501479" title="Władimir Łomako">
Władimir Łomako



</doc>
<doc id="1501482" url="https://pl.wikipedia.org/wiki?curid=1501482" title="Witalij Bułyga">
Witalij Bułyga



</doc>
<doc id="1501486" url="https://pl.wikipedia.org/wiki?curid=1501486" title="Świerk sitkajski">
Świerk sitkajski

Świerk sitkajski ("Picea sitchensis" (Bong.) Carrière) – gatunek drzewa z rodziny sosnowatych ("Pinaceae"). Pochodzi z zachodnich wybrzeży Ameryki Północnej. Jego nazwa pochodzi od miasta Sitka na Alasce. Zasiedla pas nabrzeżny szerokości około 80 km od południowo-zachodniej Alaski do północnej Kalifornii. Tworzy tam drzewostany czyste lub razem z daglezją, choiną, żywotnikiem olbrzymim i jodłą olbrzymią, odznaczające się wysoką wydajnością drewna. W Europie uprawiany w lasach i ogrodach. 
Biologia i ekologia.
Jest najszybciej rosnącym gatunkiem świerka. W jednym roku potrafi przyrosnąć na długość o 1 metr. Rośnie na prawie każdej glebie i dostarcza dobrego drewna.
Zastosowanie.
Drewno ma jasnoróżowe o dobrym stosunku wytrzymałości do gęstości. Niegdyś konstruowano z niego kadłuby samolotów, obecnie wykorzystywane jest głównie w przemyśle papierniczym.

</doc>
<doc id="1501487" url="https://pl.wikipedia.org/wiki?curid=1501487" title="Saccopharynx harrisoni">
Saccopharynx harrisoni

Saccopharynx harrisoni – gatunek morskiej ryby głębinowej z rodziny gardzielcowatych. 
Występowanie.
Zachodni Atlantyk w okolicach wysp Bermudy

</doc>
<doc id="1501491" url="https://pl.wikipedia.org/wiki?curid=1501491" title="Aleksandr Sulima">
Aleksandr Sulima



</doc>
<doc id="1501493" url="https://pl.wikipedia.org/wiki?curid=1501493" title="Jan Jaśkowski">
Jan Jaśkowski

Jan Nepomucen Jaśkowski herbu Jasieńczyk (ur. w Wąchocku w r. 1807 zm. w Chociwiu w 1882) – pisarz, poeta, autor tekstów do niektórych pieśni Moniuszki.
Uczył się w szkołach radomskich, potem na Uniwersytecie Warszawskim. Pracował później jako nauczyciel, publikując poezje w czasopismach poznańskich, lwowskich oraz w Bibliotece Warszawskiej. W latach 1843–1850 mieszkał w Besiekierach w powiecie łęczyckim. Zasilał najczęściej Tygodnik Lwowski, Przyjaciela Ludu, umieszczał też wiele w zbiorze wychodzącym około roku 1856 pod napisem: "Klejnoty poezyi polskiéj". Celniejsze utwory Jaśkowskiego jak: "Arfa strzaskana", "Ballada jakich wiele" i "Powitanie" drukowane były także w wypisach poezji wydawanych dla młodzieży. Podpisywał się zwykle pierwszymi literami imienia i nazwiska. W rękopisie pozostawić miał całkowity przekład Piekła Dantego. Był oficerem powstania listopadowego. Pod koniec życia, zostawszy właścicielem ziemskim, porzucił pióro i zajął się gospodarstwem rolnym. W testamencie pozostawił zapis na stypendia dla ubogich uczniów przy szkołach w Radomiu.

</doc>
<doc id="1501496" url="https://pl.wikipedia.org/wiki?curid=1501496" title="Maksym Cygałko">
Maksym Cygałko



</doc>
<doc id="1501501" url="https://pl.wikipedia.org/wiki?curid=1501501" title="Londyńczycy (serial telewizyjny)">
Londyńczycy (serial telewizyjny)

Londyńczycy / Londyńczycy 2 (ang. Londoners) – polski serial obyczajowy, emitowany przez telewizję TVP1 od 23 października 2008 do 23 grudnia 2009.
Pierwsza seria serialu liczy 13 odcinków, druga (Londyńczycy 2) ma 16 odcinków. W każdej serii odcinki są liczone od 1.
20 maja 2010 TVP poinformowała, że nie planuje już kontynuować tego serialu.
Fabuła.
Opowiada o życiu polskich emigrantów młodego pokolenia w Londynie. Większość zdjęć do serialu realizowana była w Londynie (m.in. w Soho, Ealing, City, Canary Wharf i West End); pozostałe w Polsce. Polscy aktorzy posługują się w tym serialu dwoma językami: polskim i angielskim.
Teledysk.
3 grudnia 2009 przed emisją 13 odcinka II serii został wyemitowany "Oficjalny Teledysk Serialu Londyńczycy", w którym zostały pokazane na przemian sceny z 1 i 2 serii. Między niektórymi scenami pokazana była autorka piosenki: Pati Yang wykonująca piosenkę „Timebomb”. Piosenka pochodziła z trzeciego studyjnego albumu polskiej piosenkarki: Faith, Hope + Fury.

</doc>
<doc id="1501509" url="https://pl.wikipedia.org/wiki?curid=1501509" title="Stella by Starlight">
Stella by Starlight

"Stella by Starlight" to jazzowy standard, napisany przez Victora Younga. Pojawił się on w filmie "The Uninvited" z 1944 roku. W oryginalne utwór był tytułową piosenką tegoż filmu, aż do czasu, kiedy Ned Washington napisał do niego tekst w 1946 roku. Wtedy do piosenki, opierając się o tekst, dopasowano tytuł "Stella by Starlight".
"Stella by Starlight" jest jednym z najpopularniejszych jazzowych standardów i została umieszczona na miejscu #10 ich zestawienia, stworzonego przez jazzstandards.com.
Historia nagrań.
W maju 1947 roku Harry James ze swoją orkiestrą nagrał własną wersję piosenki, która uplasowała się na pozycji #21 notowania z muzyką popularną. Dwa miesiące później utwór w wykonaniu Franka Sinatry oraz Axela Stordahla i jego orkiestry również zajął miejsce #21 na tej samej liście.
Pierwszą jazzową wersję utworu nagrał, opierając się o saksofon tenorowy, Charlie Parker w styczniu 1962 roku. W grudniu tego samego roku powstała kolejna saksofonowa wersja utworu, której autorem był Stan Getz. Niedługo później własną wersję "Stella by Starlight", opartą na pianinie, nagrał Bud Powell. Piosenka wykonana została również przez big band Stana Kentona. Instrumentalne wersje utworu nagrane zostały przez Milesa Davisa, a następnie Dextera Gordona. Wokalne wersje stworzyli m.in. Dick Haymes, Ray Charles, Tony Bennett i Ella Fitzgerald.
Filmy.
"Stella by Starlight" w wykonaniu orkiestry Victora Younga pojawiała się w filmie "The Uninvited". W najważniejszym momencie filmu główny bohater Rod (Ray Milland) mówi Stelli (Gail Russell), że gra on serenadę "To Stella by Starlight".
Piosenka pojawiła się również w filmach:

</doc>
<doc id="1501511" url="https://pl.wikipedia.org/wiki?curid=1501511" title="Madagaskarkowate">
Madagaskarkowate

Madagaskarkowate (Opluridae) – rodzina jaszczurek z infrarzędu Iguania w rzędzie łuskonośnych (Squamata).
Występowanie i biotop.
Zamieszkują suche i kamieniste obszary Madagaskaru i Komorów. W plejstocenie występowały również na Seszelach (atol Aldabra).
Charakterystyka.
Rodzina obejmuje jaszczurki średnich rozmiarów (do 40 cm długości), zwykle z długim ogonem. Prowadzą dzienny tryb życia. "Chalarodon" prowadzi naziemny tryb życia, a "Oplurus" spp. żyją wśród skał lub na drzewach. Są to gatunki jajorodne.
Systematyka.
Do rodziny należą następujące rodzaje:

</doc>
<doc id="1501512" url="https://pl.wikipedia.org/wiki?curid=1501512" title="Opluridae">
Opluridae



</doc>
<doc id="1501514" url="https://pl.wikipedia.org/wiki?curid=1501514" title="Astronesthes niger">
Astronesthes niger

Astronesthes niger – gatunek morskiej ryby głębinowej z rodziny wężorowatych (Stomiidae). Występuje w Oceanie Atlantyckim oraz Indyjskim. Osiąga do 16 cm długości.

</doc>
<doc id="1501519" url="https://pl.wikipedia.org/wiki?curid=1501519" title="Ram Ruhee">
Ram Ruhee

Ram Ruhee (ur. 12 października 1927 w Port Louis, zm. 21 października 2008), działacz sportowy Mauritiusa, członek honorowy Międzynarodowego Komitetu Olimpijskiego i Międzynarodowej Federacji Piłki Nożnej.
Był z wykształcenia nauczycielem i przez pewien czas pracował w wyuczonym zawodzie; potem był urzędnikiem departamentu ds. młodzieży w resorcie edukacji. Należał do wiodących postaci ruchu olimpijskiego na Mauritiusie; w 1971 uczestniczył w powołaniu narodowego komitetu olimpijskiego i do końca życia pełnił funkcję jego sekretarza generalnego. W 1988 został wybrany w skład Międzynarodowego Komitetu Olimpijskiego. Uczestniczył w pracach komisji solidarności olimpijskiej, komisji kultury, komisji koordynacyjnej igrzysk olimpijskich w Sydney 2000, komisji ds. udziału kobiet w sporcie oraz komisji sportu dla wszystkich. W 2007 przeszedł w stan spoczynku i otrzymał tytuł członka honorowego MKOl, a w czasie olimpiady w Pekinie w 2008 odznaczony został Orderem Olimpijskim.
Jako sportowiec Ruhee uprawiał m.in. siatkówkę, tenis stołowy, lekkoatletykę. Był trenerem wyścigów konnych, właścicielem stajni koni wyścigowych oraz wieloletnim komisarzem Klubu Wyścigów Konnych Mauritiusa. W 1948 założył pierwszoligowy klub piłkarski Cadets Club, w którym był najpierw kapitanem, potem menedżerem, sekretarzem sportowym i wreszcie prezesem. W latach 1963-1994 pełnił funkcję sekretarza generalnego Związku Piłkarskiego Mauritiusa, a po 1994 doradcy związku. Był działaczem Afrykańskiej Konfederacji Piłkarskiej – członkiem zarządu (1966-1998), przewodniczącym komisji technicznej, przewodniczącym komisji statutowej, przewodniczącym komisji mediów. Wiele funkcji pełnił też w federacji światowej FIFA, zasiadając w komitecie technicznym, zarządzie (1992-1998), komitecie ds. finansów, komisji ds. Pucharu Świata i komisji ds. narodowych związków piłkarskich; w latach 1994-1998 był wiceprzewodniczącym komisji protokolarnej FIFA. Federacja światowa nadała mu w 2000 tytuł członka honorowego.
Ruhee był również aktywistą młodzieżowym, szczebla krajowego i międzynarodowego, pełnił m.in. funkcję sekretarza Rady Młodzieży Brytyjskiej Wspólnoty Narodów.
Był żonaty, miał dwoje dzieci. Zmarł 21 października 2008 po długiej chorobie.

</doc>
<doc id="1501523" url="https://pl.wikipedia.org/wiki?curid=1501523" title="Metro w Brukseli">
Metro w Brukseli

Metro w Brukseli (franc.: "Métro de Bruxelles", nid.: "Brusselse metro") – system szybkiej podziemnej kolei miejskiej znajdujący się w Brukseli (Belgia). 
System składa się z 4 linii:
Sieć ma łączną długość 38 km oraz posiada 59 stacji.
22 marca 2016 roku doszło do zamachu terrorystycznego w metrze.

</doc>
<doc id="1501524" url="https://pl.wikipedia.org/wiki?curid=1501524" title="Komórki roślinne">
Komórki roślinne



</doc>
<doc id="1501525" url="https://pl.wikipedia.org/wiki?curid=1501525" title="Internal Security Act">
Internal Security Act

Internal Security Act (Ustawa o bezpieczeństwie państwa; inaczej Subversive Activities Control Act albo McCarran Act) – ustawa uchwalona przez amerykański Kongres we wrześniu 1950, wprowadzająca zakaz rejestracji organizacji komunistycznych.
W zakładach, których produkcja została uznana za istotną dla obronności kraju, nie mogły pracować osoby popierające komunizm. Zwolennicy komunizmu bądź ci, którzy należeli do organizacji popierających komunizm, nie mogli przekraczać granicy USA.
W przypadku wprowadzenia stanu wyjątkowego istniała możliwość powołania obozów koncentracyjnych dla komunistów.
W 1965 Sąd Najwyższy uchylił tę ustawę uznając ją za sprzeczną z prawami obywatelskimi.

</doc>
<doc id="1501526" url="https://pl.wikipedia.org/wiki?curid=1501526" title="U-24 (1936)">
U-24 (1936)

U-24 – niemiecki okręt podwodny (U-Boot) typu "II B" z okresu II wojny światowej. Okręt wszedł do służby w 1936 roku. 
Historia.
Zamówienie na budowę kolejnego okrętu podwodnego typu "II B" zostało złożone w stoczni Germaniawerft w Kilonii 2 lutego 1935 roku. Rozpoczęcie budowy okrętu miało miejsce 21 kwietnia 1936. Wodowanie nastąpiło 24 września 1936, wejście do służby 10 października 1936.
Okręt służył do 31 grudnia 1939 we Flotylli U-Bootów "Weddingen" i "Lohs". Od 1 stycznia 1940 wszedł w skład 1. Flotylli U-Bootów. W maju i czerwcu 1940 wchodził w skład szkolnej jednostki U-Bootów. 1 lipca 1940 jako jednostkę szkolną przydzielono go do 21. Flotylli U-Bootów stacjonującej w Piławie. Okręt wycofano ze służby 1 maja 1942. Kadłub podzielono na części i drogą wodną (Dunajem) przetransportowano na Morze Czarne, gdzie został zmontowany w rumuńskim porcie Gałacz.
Ponowne wejście do służby nastąpiło 14 października 1942. Okręt włączono do 30. Flotylli U-Bootów stacjonującej w porcie Konstanca. 20 sierpnia 1944 okręt został uszkodzony w wyniku ataku radzieckich samolotów. Wycofujące się wojska niemieckie zatopiły okręt 25 sierpnia, aby nie został zajęty przez wojska radzieckie. Okręt został wydobyty z dna 7 lipca 1945 i przeholowany do Sewastopola. Z powodu poważnych uszkodzeń remont okazał się nieopłacalny. Jako okręt-cel został zatopiony 26 maja 1947 przez radziecki okręt podwodny M-120.
U-24 łącznie odbył 20 patroli bojowych, podczas których zatopił jeden statek (961 BRT), jeden o pojemności 7.886 BRT uznany potem za stratę całkowitą (radziecki zbiornikowiec), 5 okrętów (jednostki desantowe – łącznie 571 t), dodatkowo uszkodził statek (zbiornikowiec – 7.661 BRT).

</doc>
<doc id="1501527" url="https://pl.wikipedia.org/wiki?curid=1501527" title="Emperial Live Ceremony">
Emperial Live Ceremony

Emperial Live Ceremony – album koncertowy norweskiego zespołu black metalowego Emperor wydany 15 maja 2000 roku przez wytwórnię płytową Candlelight Records. Materiał został zarejestrowany 14 maja 1999 roku w Londynie w klubie London Astoria LA2. Koncert został także wydany w formie VHS oraz DVD.

</doc>
<doc id="1501529" url="https://pl.wikipedia.org/wiki?curid=1501529" title="Obywatelski Komitet Obrony Przeciwgazowej">
Obywatelski Komitet Obrony Przeciwgazowej

Obywatelski Komitet Obrony Przeciwgazowej (OKOP) – stowarzyszenie, którego głównym celem było wybudowanie gmachu dla Instytutu Badawczego Broni Chemicznej z zebranych funduszy społecznych.
Komitet założycielski.
Komitet założycielski OKOP powstał w lipcu 1922 w Warszawie a w jego skład weszli:
Historia.
22 września 1922 na pierwszym posiedzeniu OKOP przyjęto jego statut oraz regulamin powoływania komitetów miejscowych.
Prezesem OKOP został inż. Jan Zagleniczny zaś jego zastępcą płk Adolf Małyszko.
Z powodu niewystarczających funduszy nie udało się zbudować nowej siedziby. 15 grudnia 1924 OKOP podjął uchwałę w sprawie reorganizacji i zmiany nazwy na Towarzystwo Obrony Przeciwgazowej (TOP).
Oddziały OKOP.
W roku 1923 funkcjonowały następujące oddziały OKOP (w nawiasach podani są ich prezesi)
Przekształcenia.
Obywatelski Komitet Obrony Przeciwgazowej (1922-1924) → Towarzystwo Obrony Przeciwgazowej (1924-1928) → Liga Obrony Powietrznej i Przeciwgazowej (1928-1939)

</doc>
<doc id="1501532" url="https://pl.wikipedia.org/wiki?curid=1501532" title="OKOP">
OKOP



</doc>
<doc id="1501534" url="https://pl.wikipedia.org/wiki?curid=1501534" title="Gary Stevens (ur. 1963)">
Gary Stevens (ur. 1963)

Michael Gary Stevens (ur. 27 marca 1963 w Barrow-in-Furness) – angielski piłkarz grający na pozycji prawego obrońcy.
Kariera klubowa.
Karierę piłarską Stevens rozpoczął w Liverpoolu, w tamtejszym klubie Everton F.C. W 1981 roku został włączony do składu pierwszej drużyny, prowadzonej wówczas przez menedżera Howarda Kendalla. 10 października tamtego roku zadebiutował w Division One, w zremisowanym 1:1 domowym spotkaniu z West Ham United. Już w sezonie 1982/1983 stał się podstawowym zawodnikiem zespołu, a w 1984 roku dotarł z Evertonem zarówno do finału Pucharu Ligi Angielskiej (porażka w powtórce 0:1 z Liverpoolem), a także do finału Pucharu Anglii (2:0 z Watfordem). W sezonie 1984/1985 sięgnął z Evertonem po pierwsze od 15 lat mistrzostwo Anglii oraz ponownie wystąpił w finale FA Cup (0:1 z Manchesterem United). W tym samym sezonie zdobył też jedyne dla „The Toffies” europejskie trofeum - Puchar Zdobywców Pucharów (3:1 w finale z Rapidem Wiedeń). W 1986 roku był bliski obrony mistrzostwa Anglii, jednak to odwieczny rywal Evertonu, Liverpool sięgnął po tytuł mistrzowski. Jednak w sezonie 1986/1987 Gary po raz drugi i ostatni został mistrzem angielskiej Division One. W 1988 roku odszedł z klubu, dla którego rozegrał 208 meczów i zdobył 8 goli.
19 lipca 1988 roku Stevens podpisał kontrakt ze szkockim Rangers F.C., a kwota transferu wyniosła milion funtów. Tam stworzył linię obrony z Terrym Butcherem oraz Richardem Goughem. W Scottish Premier League zadebiutował 13 października w zwycięskim 2:0 meczu z Hamilton Academical F.C. Już w 1989 roku wywalczył z Rangersami swoje pierwsze mistrzostwo Szkocji, a także zdobył Puchar Ligi Szkockiej. W latach 1990-1994 aż pięciokrotnie z rzędu klub z Glasgow zostawał mistrzem kraju. W latach 1992 i 1993 Stevens zdobywał Puchar Szkocji. W 1991, 1993 i 1994 wywalczył kolejne puchary ligi. W Rangersach grał do końca sezonu 1993/1994, a łącznie dla tego klubu rozegrał 187 meczów i strzelił 8 bramek.
Latem 1994 roku Stevens powrócił do Anglii i za 300 tysięcy funtów przeszedł do Tranmere Rovers, grającego w Division One. W jego barwach swój pierwszy mecz rozegrał 24 września przeciwko Sunderlandowi. W 1995 roku dotarł z Tranmere do fazy play-off, jednak zespół odpadł w półfinale z Reading F.C. W kolejnych sezonach Gary nie osiągnął większych sukcesów, a w 1998 roku zakończył piłkarską karierę w wieku 35 lat.
Kariera reprezentacyjna.
W reprezentacji Anglii Stevens zadebiutował za selekcjonerskiej kadencji Bobby’ego Robsona, 6 czerwca 1985 w przegranym 2:1 towarzyskim meczu w Włochami. W 1986 roku został powołany do kadry na Mistrzostwa Świata w Meksyku. Tam był podstawowym zawodnikiem zespołu i wystąpił w pięciu meczach swojej drużyny: z Portugalią (0:1), z Marokiem (0:0), z Polską (3:0), w 1/8 finału z Paragwajem i ćwierćfinale z Argentyną.
Natomiast w 1988 roku na Euro 88 w RFN Stevens zaliczył trzy mecze: z Irlandią (0:1), z Holandią (1:3) i ze Związkiem Radzieckim (1:3). W 1990 roku zaliczył swój drugi mundial. Na boiskach Włoch zajął z Anglią 4. miejsce, a jego dorobek to dwa mecze: z Irlandią (1:1) i o 3. miejsce z Włochami (1:2). Ostatni mecz w kadrze narodowej Stevens rozegrał w czerwcu 1992 przeciwko Finlandii (2:1). Łącznie wystąpił w niej 46 razy.

</doc>
<doc id="1501535" url="https://pl.wikipedia.org/wiki?curid=1501535" title="Towarzystwo Obrony Przeciwgazowej">
Towarzystwo Obrony Przeciwgazowej

Towarzystwo Obrony Przeciwgazowej (TOP) – stowarzyszenie działające od 1924 do 1928, powstałe na bazie istniejącego od 1922 Obywatelskiego Komitetu Obrony Przeciwgazowej (OKOP).
Statut TOP zatwierdzono 25 stycznia 1925.
Władze naczelne TOP dzieliły się:
Na siedzibę ZG TOP wynajęto pomieszczenia w Instytucie Badawczego Broni Chemicznej w Warszawie.
Członkowie stowarzyszenia dzielili się:
Podczas Walnego Zgromadzenia TOP 27 lipca 1927 podjęto uchwałę w sprawie połączenia TOP i Ligi Obrony Powietrznej Państwa (LOPP). Powołano komisję w składzie: dr Zenon Martynowicz, gen. Eugeniusz Henning de Michaelis i Karol Schmid, której zadaniem było nawiązanie rozmów w celu połączenia obu organizacji.
Prezesem Rady Głównej był rektor Leon Marchlewski, wiceprezesem gen. Eugeniusz Henning de Michaelis, sekretarzem inż. Eugeniusz Berger, członkami płk Janusz Gąsiorowski, gen. Erazm Grotowski, gen. Jan Jacyna, płk Adolf Małyszko, dr Zenon Martynowicz, inż. Jan Kloczkowski, prof. Antoni Ponikowski, prof. Ignacy Radziszewski, ppłk inż. Zygmunt Wojnicz-Sianożęcki, prof. Wojciech Świętosławski, marszałek Sejmu RP Maciej Rataj, marszałek Senatu RP Wojciech Trąmpczyński, inż. Jan Zagleniczny i ppłk dr Bogdan Zakliński, natomiast w zarządzie głównym zasiedli prezes inż. Jan Zagleniczny, wiceprezes dr Zenon Martynowicz, sekretarz płk Janusz Gąsiorowski, zastępca sekretarza ppłk dr Bogdan Zakliński, skarbnik inż. Eugeniusz Berger, zastępca skarbnika ppłk inż. Zygmunt Wojnicz-Sianożęcki oraz członkowie prof. Wojciech Świętosławski, wojewoda Władysław Sołtan, inż. Jan Kloczkowski (działacz z Łodzi); w składzie komisji rewizyjnej byli Bogusław Herse, Czesław Lisowski i inż. Jan Pękosław.
10 lutego 1928 w Warszawie w myśl uchwał obu zgromadzeń nastąpiło połączenie ZG TOP i ZG LOPP. Organizacja, która powstała w ten sposób, przyjęła nazwę: Liga Obrony Powietrznej i Przeciwgazowej.
Przekształcenia.
Obywatelski Komitet Obrony Przeciwgazowej (1922-1924) → Towarzystwo Obrony Przeciwgazowej (1924-1928) → Liga Obrony Powietrznej i Przeciwgazowej (1928-1939)

</doc>
<doc id="1501536" url="https://pl.wikipedia.org/wiki?curid=1501536" title="TOP">
TOP



</doc>
<doc id="1501537" url="https://pl.wikipedia.org/wiki?curid=1501537" title="Eugeniusz Henning de Michaelis">
Eugeniusz Henning de Michaelis



</doc>
<doc id="1501538" url="https://pl.wikipedia.org/wiki?curid=1501538" title="Tess Harper">
Tess Harper

Tessie Jean „Tess” Harper (z domu Washam; ur. 15 sierpnia 1950 w Mammoth Spring) − amerykańska aktorka, nominowana do Oscara za rolę drugoplanową w filmie "Zbrodnie serca" ("Crimes of the Heart", 1986).
Życiorys.
Wczesne lata.
Urodziła się w małym miasteczku Mammoth Spring w stanie Arkansas jako córka Rosemary (z domu Langston) i Eda Washama. Wychowywała się w Ozark w Missouri. Jej rodzina zajmowała się produkcją kołder. W wolnym czasie lubiła siadać na huśtawce na werandzie i czytać. W 1968 ukończyła szkołę średnią. Uczęszczała na Państwowy Uniwersytet Stanu Arkansas przy Beebe w Arkansas, gdzie grała w kilku przedstawieniach, w tym w główej roli w musicalu "Little Mary Sunshine" i komedii Josepha Kesselringa "Arszenik i stare koronki". Naukę kontynuowała na Uniwersytecie Południowo-Zachodniego stanu Missouri w Springfield, gdzie uzyskała dyplom z pedagogiki. Podczas studiów w Springfield była zaangażowana w działalność Tent Theatre, gdzie występowała Kathleen Turner, a wcześniej także Brad Pitt, John Goodman i kilku innych aktorów broadwayowskich. Pod koniec lat 60. wystąpiła jako aktorka uliczna w parkach rozrywki Dogpatch USA w Jasper i Silver Dollar City w Branson, a także w teatrach obiadowych i teatrach dla dzieci. 
Kariera.
Została dostrzeżona w spocie telewizyjnym podczas pracy dla instytucji finansowej w Dallas w Teksasie. Podczas przesłuchania reżyser Bruce Beresford był pod wrażeniem Harper i obsadził ją w głównej kobiecej roli Rosy Lee, młodej wdowy i matki, która poślubia piosenkarza country Maca Sledge’a (Robert Duvall) w dramacie "Pod czułą kontrolą" ("Tender Mercies", 1983). Beresford powiedział, że Harper wniosła do tej roli coś w rodzaju wiejskiego charakteru. Powiedział o Harper: "„Weszła do pokoju i jeszcze zanim się odezwała, pomyślałem: „To ta dziewczyna, która ma zagrać główną rolę”". Debiutancka rola kinowa przyniosła jej rozgłos i nominację do Złotego Globu dla najlepszej aktorki drugoplanowej.
Wkrótce została obsadzona w niewielkiej roli Lindy Dawson w dramacie biograficznym Mike’a Nicholsa "Silkwood" (1983) z Meryl Streep i Cher. Za kreację Chick Boyle w komediodramacie Bruce’a Beresforda "Zbrodnie serca" ("Crimes of the Heart", 1986) z Diane Keaton, Jessicą Lange i Sissy Spacek była nominowana do Oscara dla najlepszej aktorki drugoplanowej. W 1990 wystąpiła na Off-Broadwayu jako Macon Hill w przedstawieniu "Obfitość" ("Abundance") z Amandą Plummer i Michaelem Rookerem. 
Grywała później w produkcjach telewizyjnych i serialach takich jak: "Grace w opałach", "Christy", "Potyczki Amy", "" czy "Bracia i siostry". Za rolę Loretty Bell w dramacie kryminalnym braci Coen "To nie jest kraj dla starych ludzi" ("No Country for Old Men", 2007), który zdobył Oscara dla najlepszego filmu roku, została uhonorowana Nagrodą Gildii Aktorów Ekranowych.
Życie prywatne.
W 1971 wyszła za mąż za Kena Harpera. Małżeństwo skończyło się rozwodem w 1976.

</doc>
<doc id="1501539" url="https://pl.wikipedia.org/wiki?curid=1501539" title="Bathophilus longipinnis">
Bathophilus longipinnis

Bathophilus longipinnis – gatunek głębinowej ryby z rodziny wężorowatych (Stomiidae). Osiąga do 10,9 cm długości. Gatunek batypelagiczny, spotykany we wszystkich oceanach na głębokościach 20–1646 m.

</doc>
<doc id="1501540" url="https://pl.wikipedia.org/wiki?curid=1501540" title="Podicipedidae">
Podicipedidae



</doc>
<doc id="1501542" url="https://pl.wikipedia.org/wiki?curid=1501542" title="Alan Campbell (pisarz)">
Alan Campbell (pisarz)

Alan Campbell urodzony w 1971 w Falkirk w Szkocji, gdzie ukończył studia na Uniwersytecie Edynburskim. Zajmował się tworzeniem gier komputerowych na PC i PS2, w tym GTA.
Aktualnie jest pisarzem. Debiutował "Nocą blizn" 7 lipca 2006 roku, która jest pierwszą częścią trylogii "Kodeks Deepgate". Opublikował także "Żelaznego anioła" (ang. "Iron Angel"), drugą część trylogii, oraz prequel "Ulica Lye" (ang. "Lye Street"). Trzecią część serii stanowi "Bóg zegarów" (ang. "God of Clocks"). Trwają także rozmowy w sprawie powstania gry komputerowej i filmu na podstawie trylogii.

</doc>
<doc id="1501547" url="https://pl.wikipedia.org/wiki?curid=1501547" title="Koszary przy ul. Ludnej 11 w Warszawie">
Koszary przy ul. Ludnej 11 w Warszawie

Koszary przy ul. Ludnej Warszawie – koszary armii Imperium Rosyjskiego a następnie Wojska Polskiego znajdujące się w Warszawie przy ul. Ludnej 11.
Historia.
W dawnych kamienicach z końca XIX wieku znalazły siedzibę instytucje podlegające Ministerstwu Spraw Wojskowych – pod nr. 11 działał Instytut Przeciwgazowy, pod nr. 13 i 15 – Instytut Techniczny Uzbrojenia. Taki stan rzeczy trwał do wybuchu II wojny światowej.
Po I wojnie światowej koszary były własnością prywatną a w jej murach mieściło się kilka instytucji: Szkoła Gazowa, Pluton Telegraficzny, Oddział Polski przy Francuskiej Misji Wojskowej, Pluton Żandarmerii, Oddział Sztabowy I Dyonu Samochodowego, Pierwsza Autokolumna, Orkiestra Reprezentacyjna Komendy Miasta, Izba Chorych z Ambulatorium oraz internat dla kilkunastu oficerów. W 1922 w murach koszarach planowano zorganizować siedzibę Instytutu Badań Broni Chemicznej. Z powodu zbyt dużej wartości majątku (1,5 mln zł) od tych planów odstąpiono.

</doc>
<doc id="1501549" url="https://pl.wikipedia.org/wiki?curid=1501549" title="Feint">
Feint

"Feint" – drugi singel holenderskiej grupy symfoniczno metalowej Epica wydany w 2004 dla promocji pierwszego albumu grupy "The Phantom Agony".

</doc>
<doc id="1501550" url="https://pl.wikipedia.org/wiki?curid=1501550" title="Astronesthes gemmifer">
Astronesthes gemmifer

Astronesthes gemmifer – gatunek ryby głębinowej z rodziny wężorowatych (Stomiidae). Osiąga do 17 cm długości.

</doc>
<doc id="1501557" url="https://pl.wikipedia.org/wiki?curid=1501557" title="Pustak (polana)">
Pustak (polana)

Pustak – polana w Gorcach pod Kudłoniem. Ma powierzchnię 2,42 ha i położona jest na wysokości 1215–1235 m n.p.m. Jest dobrym punktem widokowym. Szeroka panorama widokowa obejmuje Jaworzynę Kamienicką, źródliskowe obszary Kamienickiego Potoku, pobliską Mostownicę, położony za nią Turbacz i Czoło Turbacza. Horyzont zamykają Tatry. Ponadto widoczne są inne jeszcze szczyty Gorców, a także Beskid Sądecki, Pieniny, Magura Spiska i Pasmo Babiogórskie.
W wyniku zaprzestania wypasu i koszenia polana zarasta stopniowo lasem. Wśród roślinności polany dominuje bujna tutaj bliźniczka psia trawka. Z gatunków górskich nielicznie występuje kuklik górski. W lasach otaczających polanę żyją rzadkie gatunki ptaków: głuszec, drozd obrożny, jarząbek.
Polana znajduje się w obrębie wsi Konina (część wsi Poręba Wielka w województwie małopolskim, w powiecie limanowskim, w gminie Niedźwiedź). Na polanie Gorczański Park Narodowy zamontował dużą tablicę informacyjną z panoramą oglądanych z niej szczytów oraz opisem polany.

</doc>
<doc id="1501559" url="https://pl.wikipedia.org/wiki?curid=1501559" title="Lokomotive Lipsk">
Lokomotive Lipsk

Lokomotive Lipsk (niem. "Lokomotive Leipzig"), właśc. 1. Fußballclub Lokomotive Leipzig e. V. – niemiecki klub piłkarski z Lipska, obecnie występuje w Regionallidze (grupa Nordost), stanowiącej czwarty poziom rozgrywek w Niemczech.
Historia.
Geneza.
Dnia 26 maja 1896 została założona piłkarska sekcja gimnastycznego klubu Allgemeine Turnverein 1845 Leipzig. W 1898 roku została ona włączona do klubu VfB Lipsk, który powstał w 1893 roku. Drużyna VfB zdobyła trzy razy mistrzostwo Niemiec (1903, 1906, 1913), a także raz Puchar Niemiec (1936). W latach 1933–1945 VfB przez 12 sezonów występowało w Gaulidze (grupa Sachsen). Po II wojnie światowej klubu nie reaktywowano. Na bazie piłkarzy VfB w 1946 założono SG Probstheida, który potem występował pod nazwami BSG Erich Zeigner Probstheida oraz BSG Einheit Ost Lipsk. Pod tą drugą w sezonie 1953/1954 roku rozpoczął grę w wyższej lidze NRD. W 1954 roku połączył się z SC Rotation Lipsk i kontynuował grę w pierwszej lidze. W 1963 roku z SC Rotation oraz SC Lokomotive Lipsk zostały założone nowy klub SC Lipsk oraz reaktywowano Chemie Lipsk.
Lokomotive w okresie NRD.
W 1966 roku w wyniku reorganizacji, SC Leipzig został przekształcony w 1. FC Lokomotive Lipsk. W kolejnych latach trzy razy wywalczył wicemistrzostwo NRD (1967, 1986, 1988), a także cztery razy zdobył Puchar NRD (1976, 1981, 1986, 1987). W 1987 roku osiągnął też finał Pucharu Zdobywców Pucharów, jednak przegrał tam 0:1 z Ajaksem.
Rozwiązanie na rzecz nowego VfB.
Po zjednoczeniu Niemiec w 1990 roku i zakończeniu sezonu 1990/1991 drużyna Lokomotive została rozwiązana. W miejsce klubu został reaktywowany przedwojenny VfB Lipsk, który w sezonie 1991/1992 rozpoczął grę w 2. Bundeslidze. W sezonie 1992/1993 wywalczył awans do Bundesligi. W kolejnym sezonie zajął w niej jednak ostatnie, 18. miejsce i spadł z powrotem do 2. Bundesligi. W sezonie 1997/1998 spadł do Regionalligi, a w sezonie 2000/2001 do Oberligi.
Reaktywacja.
W 2004 roku klub zbankrutował i został rozwiązany. W jego miejsce fani reaktywowali 1. FC Lokomotive Lipsk. Rozpoczął on grę w jedenastej lidze. W 2016 roku awansował do Regionalligi, stanowiącej czwartą ligę.
Europejskie puchary.
Puchar Miast Targowych.
W Pucharze Miast Targowych klub występował w trzech sezonach. W sezonie 1965/1966 wygrał rozgrywki Pucharu Intertoto, po pokonaniu w jego finale 4:1 IFK Norrköping. Rok wcześniej przegrał w finale z Polonią Bytom 4:5. W sezonie 1966/1967 dotarł do ćwierćfinału, gdzie przegrał w dwumeczu z Kilmarnock (1:2). Sezon później dotarł do 1/16 finału, gdzie przegrał w dwumeczu 0:2 z Vojvodiną Nowy Sad. Z kolei sezonie 1968/1969 odpadł również w 1/16 finału po dwumeczu z Hibernianem Edynburg, z którym przegrał 1:4.
Puchar UEFA.
W 1971 roku Puchar Miast Targowych został zastąpiony przez Puchar UEFA. W sezonie 1973/1974 klub dotarł do półfinału, w którym przegrał w dwumeczu z Tottenhamem 1:4. Sezon 1983/1984 zakończył na 1/8 finału, a kolejny na 1/16 finału. W sezonie 1985/1986 odpadł w pierwszej rundzie. Ostatni sezon w Pucharze UEFA to sezon 1988/89. Lokomotive nie sprostało tam jednak w 1/16 finału późniejszemu triumfatorowi rozgrywek – SSC Napoli.
Puchar Zdobywców Pucharów.
Gra Lokomotive Lipsk w PZP zaczęła się w sezonie 1976/1977. Klub odpadł wtedy w 1/16 finału po porażce 3:5 z Heart of Midlothian F.C.
W sezonie 1977/78 odpadł w 1/8 finału z Realem Betis 2:3. W sezonie 1981/1982 odpadli w 1/4 finału z FC Barceloną, po porażce 2:4. W sezonie 1986/1987 1. FC Lokomotive Leipzig dotarł do finału Pucharu Zdobywców Pucharów, jednak przegrał tam 0:1 z Ajaksem. Gola dla Ajaksu strzelił Marco van Basten.
W PZP klub grał również sezon później, ale odpadł w 1/16 finału po przegranym dwumeczu z Olympique Marsylią (0:1).

</doc>
<doc id="1501560" url="https://pl.wikipedia.org/wiki?curid=1501560" title="Emperial Vinyl Presentation">
Emperial Vinyl Presentation

Emperial Vinyl Presentation – limitowany winylowy box set norweskiego zespołu black metalowego Emperor wydany w 2001 roku przez wytwórnię płytową Candlelight Records. Wydawnictwo zawiera pierwsze trzy płyty studyjne zespołu, album koncertowy oraz debiutancki minialbum oraz demo. Wydano 3000 sztuk.

</doc>
<doc id="1501561" url="https://pl.wikipedia.org/wiki?curid=1501561" title="Urżumka">
Urżumka

Urżumka (mar. Würzymwüd, ros. Уржумка) – rzeka w Rosji (obwód kirowski), prawy dopływ Wiatki. Na Urżumcy rozmieszczono miasto Urżum, od którego zaczyna się żegluga.

</doc>
<doc id="1501566" url="https://pl.wikipedia.org/wiki?curid=1501566" title="Anne Dudley">
Anne Dudley

Anne Dudley, właśc. Anne Jennifer Beckingham (ur. 7 maja 1956 w Chatham, hrabstwo Kent) – brytyjska kompozytorka, aranżer, producentka muzyczna, dyrygentka, muzyk, współzałożycielka i filar grupy The Art of Noise, laureatka Oscara za najlepszą muzykę.
Życiorys.
Ukończyła londyńskie konserwatorium Royal College of Music oraz King’s College.
Anne Dudley kojarzona jest głównie z zespołem The Art of Noise oraz ze swoją pracą nad muzyką filmową. Osiągnęła także wiele sukcesów pisząc muzykę do reklam (np. dla marki Stella Artois).
Karierę w muzyce pop rozpoczynała od współpracy z Trevorem Hornem. Pracowali razem przy nagraniach "The Lexicon of Love" ABC (1982), "Buffalo Gals" Malcolma McLarena (1983) oraz "Two Tribes" Frankie Goes to Hollywood (1984).
Anne Dudley współpracowała także z takimi artystami jak Pulp, Phil Collins, Jeff Beck, Seal, Elton John oraz Will Young.
Wyprodukowała album "Voice" Alison Moyet (2004).

</doc>
<doc id="1501573" url="https://pl.wikipedia.org/wiki?curid=1501573" title="Eustomias obscurus">
Eustomias obscurus

Eustomias obscurus – gatunek głębinowej ryby z rodziny wężorowatych (Stomiidae).

</doc>
<doc id="1501574" url="https://pl.wikipedia.org/wiki?curid=1501574" title="The Phantom Agony (singel)">
The Phantom Agony (singel)

The Phantom Agony – pierwszy singel holenderskiej grupy symfoniczno metalowej Epica wydany w 2004 dla promocji pierwszego albumu grupy, który nosi ten sam tytuł.

</doc>
<doc id="1501575" url="https://pl.wikipedia.org/wiki?curid=1501575" title="Margaret Avery">
Margaret Avery

Margaret Avery (ur. 20 stycznia 1944 w Mangum w stanie Oklahoma) – amerykańska aktorka i piosenkarka. W 1985 była nominowana do Oscara za rolę drugoplanową w filmie "Kolor purpury".
Aktorka przede wszystkim telewizyjna. W 1985 wystąpiła w filmie Stevena Spielberga "Kolor purpury" u boku Whoopi Goldberg i Oprah Winfrey. Została nominowana do Oscara jako najlepsza aktorka drugoplanowa. O jej rolę starały się m.in. Tina Turner i Patti LaBelle.

</doc>
<doc id="1501595" url="https://pl.wikipedia.org/wiki?curid=1501595" title="Popping">
Popping

Popping (czasami mylony z electric boogie) – taniec uliczny, zaliczany (obok lockingu) jako jeden z oryginalnych „funky styles”. Został stworzony w 1974 we Fresno (stan Kalifornia) w społeczności afroamerykańskiej przez Boogaloo Sama i jego brata
Popin’ Pete’a. Polega on na szybkim spinaniu i rozluźnianiu mięśni (tzw. "pop") w rytm muzyki w połączeniu z różnymi pozami i ruchami. Tancerz poppingu zwany jest popperem. Jako jeden z najwcześniejszych stylów popping jest zaliczany do tańca hip hop.
Terminologia.
Nazwa popping oznacza zarówno styl tańca, jak i podgatunek tego tańca. Jest również terminem zbiorczym odnoszącym się do spokrewnionych stylów i technik. Niekiedy nazwa popping jest odrzucana ze względu na to, że wiele pokrewnych stylów (takich jak: waving, strobing, czy tutting) powinno być traktowane jako osobne rodzaje tańca.
Charakterystyka.
Popping skupia się wokół technik zwanych „pop” (popping) lub „hit” (hitting), które oznaczają szybkie napięcia i rozluźniania mięśni tworzące efekt szarpnięcia (pop lub hit) na ciele poppera. Popping koncentruje się na specjalnych partiach ciała, tworząc warianty w rodzaju: pop arm (pop ręką), leg pop (pop nogami), chest pop (pop klatką piersiową), neck pop (pop szyją). Łącząc warianty, sprawiamy, że spięcia są bardziej wyraziste. Silniejsze popy zwykle pociągają za sobą popy dolnej i górnej części ciała jednocześnie.
Zwykle, popy przedstawia się w regularnych odstępach czasu w rytm muzyki, powoduje to, że taniec wydaje się bardzo rytmiczny i naturalny. Często łączy się go z zatrzymywaniem i przytrzymaniem pozycji tancerza przed zrobieniem popa. Wspólna technika przejść między pozycjami (pop+stop) nosi nazwę „dime stop”, mocno używana w bottingu, która zasadniczo oznacza kończenie ruchu nagłym zatrzymaniem („stopping on a dime”) po zrobieniu popa. Pozycje w poppingu wymagają intensywnego użycia kątów, naśladowania stylów poruszania i ekspresji na twarzy tancerza oraz odpowiedniego poruszania się dolnej części ciała po parkiecie – od podstawowego chodzenia i stąpania do większej ilości złożonych bardzo antygrawitacyjnych stylów floatingu i glidingu. Ruchy i techniki używane w poppingu generalnie skupiają się na ostrych kontrastach, od bycia robotem, przez sztywność i duże rozluźnienie do płynności. W przeciwieństwie do b-boyingu i ruchów wykonywanych w „parterze”, popping zawsze przedstawia tancerza w pozycji stojącej (z nielicznymi wyjątkami, kiedy to tancerz schodzi do parteru na kolana, lub jeszcze rzadziej, gdy kładzie się on cały na parkiecie, by wykonać tzw. ground moves).
Muzyka.
W latach 70. popping był tańczony do funku i muzyki disco, do utworów takich artystów jak: Zapp, Dayton, Dazz Band, Cameo i James Brown. Z nadejściem lat 80. popperzy zaczęli również wykorzystywać muzykę elektroniczną, wśród której znajdowały się utwory artystów jak: Kraftwerk, Yellow Magic Orchestra, Twighlight 22, Chromeo, Egyptian Lover i World Class Wreckin’ Cru. W tamtym czasie wykorzystywano również utwory hip hopowe artystów jak Afrika Bambaataa, Kurtis Blow, Whodini czy Run-D.M.C.. Dzisiaj popping jest tańczony niemal do każdej muzyki od funku przez hip hop po muzykę elektroniczną.
Muzyka do poppingu składa się z prostych i równomiernych uderzeń w tempie 90-120 uderzeń na minutę w tempie 4/4.

</doc>
<doc id="1501633" url="https://pl.wikipedia.org/wiki?curid=1501633" title="Echiostoma barbatum">
Echiostoma barbatum

Echiostoma barbatum – gatunek głębinowej ryby z rodziny wężorowatych (Stomiidae).

</doc>
<doc id="1501636" url="https://pl.wikipedia.org/wiki?curid=1501636" title="Pachystomias microdon">
Pachystomias microdon

Pachystomias microdon – gatunek głębinowej ryby z rodziny wężorowatych (Stomiidae), jedyny przedstawiciel rodzaju "Pachystomias". Występuje we wschodnim Atlantyku, zachodnim Atlantyku (od 40° N do 13° N), także w Oceanie Indyjskim i Spokojnym. Notowany z Morza Południowochińskiego. Gatunek batypelagiczny, spotykany na głębokościach 660–4000 m p.p.m.

</doc>
<doc id="1501637" url="https://pl.wikipedia.org/wiki?curid=1501637" title="Prywatna praktyka (seria 2)">
Prywatna praktyka (seria 2)

Premiera pierwszego odcinka drugiego sezonu serialu pt. "Prywatna praktyka" miała miejsce w USA 1 października 2008 r.
"A Family Thing".
Streszczenie.
Naomi ukrywa przed wszystkimi problemy finansowe kliniki. Cooper chce powiedzieć Violet o jego związku z Charlotte, ale ona mu zabrania. Naomi łamie prawo etyczne, aby ratować klinikę. Metodą in-vitro zapładnia kobietę, której pierwsze dziecko potrzebuje krwi pępowinowej. O złej sytuacji kliniki dowiadują się wszyscy lekarze. Addison nie potrafi wybrać między Pete'em a Kevinem. Dell odchodzi z kliniki.
"Equal and Opposite".
Streszczenie.
Naomi jest zła na Addison, gdyż ta powiedziała o kłopotach finansowych kliniki Samowi. Naomi zostaje usunięta z zarządu. Violet korzysta z usług nowej maszyny Pete'a. Cooper przyznaje się Violet, że od dłuższego czasu spotyka się z Charlotte. Addison nie może się doczekać telefonu od Kevina, więc postanawia sama do niego zadzwonić. Pete zaciąga do łóżka nowa recepcjonistkę, Oceans.
"Nothing to Talk About".
Streszczenie.
Cały personel kliniki jest obrażony na Addison. Postanawia ona więc skorzystać z oferty Charlotte, która poprosiła ją o wykonanie kilku operacji w szpitalu. Przez przypadek spotyka Della, który teraz tam pracuje. Naomi znowu uprawia seks z Samem. Policjant Kevin przeprasza Addison, że do niej nie oddzwaniał i umawia się z nią na randkę. Dell postanawia wróć do Oceanside Wellness Center, ale pod kilkoma warunkami. Kevin zabiera Addison na randkę na strzelnicę.
"Past Tense".
Streszczenie.
Naomi i Sam nie potrafią zdecydować, kto ma zarządzać Oceanside Wellness Center. Wszyscy są zadowoleni z powrotu Della do kliniki. Pracownicy kliniki mając dość kłótni, więc postanawiają sami zagłosować, kto ma zarządzać kliniką. Wybierają Addison. Cooper chce bliżej poznać Charlotte, a nie tylko uprawiać z nią seks. Pete'a niespodziewanie odwiedza Megan, która chce, żeby]wyjechał z nią do Ghany jako lekarz bez granic. Addison ulega Kevinowi i uprawia z nim seks na podłodze.
"Let It Go".
Streszczenie.
Addison szuka sposobu na uratowanie kliniki. Śmiertelnie chora Jenny chce zapłodnienia in-vitro. Wszyscy, poza panią ginekolog, chcą wykonać ten zabieg. Do Violet zgłasza się jej koleżanka, która prosi o zniszczenie swojej dokumentacji zdrowotnej. Sam i Naomi nie potrafią zdecydować o wspólnym zamieszkaniu. Megan wyjeżdża do Afryki, obiecując Peterowi, że do niego wróci.
"Serving Two Masters".
Streszczenie.
Addison ma dwie pacjentki w ciąży, które mają tego samego męża, ale o tym nie wiedzą. Jedna z nich musi dokonać wyboru – urodzić dziecko z chorobą genetyczną czy usunąć ciążę. Violet odkrywa tajemnice Charlotte, która, wynająwszy od Oceanside Wellness Center poddasze, zamierza stworzyć własną praktykę. Nie powiedziała o tym Cooperowi. Okazuje się, że Dell ma córkę, co jest zaskoczeniem dla wszystkich. Kevin wyznaje Addison, że ją kocha, ale ona nie potrafi mu tego samego wyznać. Copper i Charlotte są oficjalnie parą, w co nie mogą uwierzyć pozostali lekarze. Addison staje się zazdrosna, gdyż znalazła w telefonie Kevina 5 nieodebranych połączeń od Leslie. Postanawia go śledzić i zostaje aresztowana. Okazuje się, że Leslie to oficer policji. Addison postanawia wyjaśnić Kevinowi, dlaczego jest jej trudno zaufać mężczyznom. Opowiada o swoim małżeństwie oraz o zdradzie z najlepszym przyjacielem męża.
"Tempting Faith".
Streszczenie.
Pacjentką klinki jest kobieta, która spodziewa się trojaczków. Dwoje z nich ma wspólną tętnicę. Addison niespodziewanie odwiedza jej brat, Archer. Violet powiedziała Cooperowi, że Charlotte otwiera klinikę na poddaszu Oceanside Wellnesss Center. Kevin zostaje postrzelony podczas akcji policyjnej. Chce zerwać z Addison po rozmowie z jej bratem, który uważa, że związał się z nią dla pieniędzy. Naomi spędza noc z Archerem. Ta wiadomość dociera do Sama, który uderza Archera w klinice. Megan wraca do Los Angeles. Prosi Petera, aby pomógł jej rzucić palenie. Violet ma pacjenta, który jest pedofilem. Kevin mówi Addison o rozmowie z jej bratem. Cooper zrywa z Charlotte.
"Crime and Punishment".
Streszczenie.
Addison i Charlotte zajmują się kobietą w zaawansowanej ciąży w stanie śpiączki, której mąż nie chce się zgodzić na cesarskie cięcie. Uważa on, że poród naturalny może spowodować wybudzenie jej ze śpiączki. Życie dziecka i matki jest zagrożone, więc Addison wykonuje operację. Udaje jej się uratować tylko dziecko.
Megan wykonuje pierwszą aborcje w klinice. Nie podoba się to Dellowi, który jest przeciwnikiem usuwania ciąży. Pacjent Violet, Doug, zabił swoją żonę. Nie jest jednak pewna swojej opinii o Dougu, więc prosi o poradę Kevina. Charlotte przeprasza Coopera, że nie powiedziała mu o klinice.
"Know When To Fold".
Streszczenie.
Charlotte otwiera konkurencyjną klinikę, Pacyfic Wellcare. Sam i Peter kradną pacjenta byłej dziewczyny Coopera. Jest nim Ray Daniels, który chce wystartować w wyścigu rowerowym, ale ma problem z kolanem. Żona kolarza, Monica, uważa, że wyścig zabije męża, gdyż ma on problemy z sercem i dlatego zakończył karierę sportową. Lekarzom udaje się uwolnić kolarza od bólu. Wygrywa on wyścig, ale po przekroczeniu mety umiera.
Violet umawia się na randkę z Sherwood, psychologiem z konkurencyjnej kliniki. Niestety, po wspólnie spędzonym wieczorze, nie będzie to nic poza przyjaźnią. Charlotte podejrzewa, że może być w ciąży. Okazuje się, że miała jedynie zatrucie pokarmowe.
Pacjentka Addison, Leah, ma raka jajników II stopnia, ale bardzo chce mieć dziecko. Lekarka proponuje usunięcie jajowodów i macicy, jednak pacjentka chce opinii innego lekarza. Dr Lockhart daje kobiecie fałszywą nadzieję. Addison wykonuje operację ratującą życie Leah.
Violet znowu jest sama i całuje się namiętnie z Pete'em. Dell wpada na pomysł, aby w klinice powstał oddział adopcyjny. Pierwszą pacjentką jest Jude, która chce oddać swoje nienarodzone dziecko do adopcji, ale nadal się waha.
"Worlds Apart".
Streszczenie.
Pacjentem Coopera jest Porter, który jest cukrzykiem. Nastoletni chłopiec ma infekcję obok swojej pompy insulinowej. Cooper dowiaduje się od chłopca o jego ucieczce z domu wraz ze swoim ojcem Frankiem. Powodem tej ucieczki było znęcanie się jego ojczyma nad Porterem. Pediatra pomaga chłopcu i jego ojcu uciec ze szpitala przed policją. 
Violet przespała się z Pete'em i mówi o tym Cooperowi. Niespodziewanie wraca do Los Angeles Meg, która przypadkowo widzi, jak Peter całuje się z Violet.
Dr Lockhart stara się przekonać Naomi, aby zapłodniła jego pacjentkę metodą in-vitro. Jest nią Claudia, która miała raka, a teraz chce starać się o dziecko. Naomi nie potrafi się zdecydować, czy chce pracować w praktyce Charlotte. 
Carla zostaje ciężko pobita przez swojego klienta. Jest ona pacjentką Addison, która ratuje jej życie. Dziewczyna jest call-girl, która nie chce skończyć z prostytucją. Kevin zrywa z Addison.
"Contamination".
Streszczenie.
Naomi przeprowadza pierwszy etap transplantacji zdrowych tkanek jajników u Claudii. Lekarka potrzebuje pomocy Addison przy pacjentce Wyatta. 
Pacjentem Coopera jest Michael, który jest chory na odrę. Matka chłopca nie chciała go zaszczepić. Uważała, że po zaszczepieniu swojego najstarszego syna Jeffreya, zachorował on na autyzm. Nie chce więc zaszczepić trzeciego dziecka, Willa, ale Cooper, wbrew jej woli, szczepi chłopca. Niestety Michael umiera w szpitalu.
Dell chce wyłącznej opieki nad swoją córką Betsy. Cooper nie może uwierzyć, że Violet sypia z Pete'em. 
W klinice jest kontrola z Departamentu Zdrowia w związku z chorym na odrę chłopcem i możliwą epidemią. Sam umawia się na randkę z Sonyą, lekarką, która przeprowadzała kontrolę.
Addison tęskni za Kevinem. Violet nie chce się zaangażować w związek z Pete'em. Chce jedynie seksu i nic poza tym. O ich romansie wiedzą już wszyscy w klinice. Niespodziewanie Violet odwiedza Sheldon.
"Homeward Bound".
Streszczenie.
Sam spotyka się z Sonyą. Naomi jest zazdrosna o nową kobietę jej byłego męża.
Do kliniki przychodzi Daron wraz z dziećmi na rutynowe badania. Wszyscy są chorzy na mukowiscydozę. Podczas tych badań Cooper wykrywa groźną infekcję wirusową płuc Grace, która oznacza dla niej śmierć. Wyatt chce pomóc Addison w znalezieniu antybiotyku dla dziewczynki. Niestety, na tego wirusa nic nie działa. Ojciec musi wybierać między swoim synem Julianem a swoją córką. Przebywanie z córką w szpitalu oznacza dla niego śmierć, gdyż nie ma żadnego lekarstwa. Daron oddaje Juliana Addison, a sam idzie do swojej córeczki. Nie chce on, aby umierała w samotności.
King leci samolotem do Alabamy, gdyż jej ojciec ma raka płuc i powoli umiera. Charlotte nie chce, aby jej ojciec męczył się, więc postanawia odłączyć respirator. Niestety, nie jest na tyle silna, aby to zrobić. Cały czas jest przy niej Cooper, który ją czule wspiera w trudnej sytuacji. Odłącza on ojca Charlotte od respiratora.
Wyatt chce się umówić na randkę z Addison, ale ona się nie zgadza. W podziękowaniu za pomoc, Montgomery całuje Wyatta. Violet przyznaje się do sypiania z dwoma mężczyznami: z Pete'em i Sheldonem. Addison znowu jest z Kevinem, ale nie wie, czy ten związek ma sens. Pacjentką Sama jest Cynthia, która ma krótkie utraty przytomności. Nie chce się ona przeprowadzić do swojego syna na Florydę. Cynthia wyznaje swojemu synowi Sethowi, ze jest lesbijką. Seth nie potrafi się z tym faktem pogodzić.
"Nothing To Fear".
Streszczenie.
Addison wyznaje Kevinowi, że pocałowała Wyatta. Nie jest w nim już zakochana, więc postanawiają zerwać ze sobą. Montgomery idzie do gabinetu Wyatta i zastaje tam swojego brata Archera, który kochał się z Naomi. 
Podczas porodu dziecka Judy występują komplikacje. Synek, którego chce oddać do adopcji, ma przepuklinę brzuszną i kłopoty z oddychaniem. Rodzice adopcyjni nie chcą podjąć decyzji o operacji dziecka, więc Judy ją podpisuje. Sinclaires decydują się na adopcję dziecka Judy.
Pacjentem Sama i Petera jest Aleksander, który ma raka trzustki w IV stadium z przerzutami. Naświetlenia i chemioterapia nie spowodowały poprawy i zostało mu parę tygodni życia. Aleksander prosi lekarzy, aby pomogli mu umrzeć i chce morfinę. Peter daje mu strzykawkę z narkotykiem, a on sam ją sobie wstrzykuje. Aleksander umiera w ramionach Petera. 
Violet jest w ciąży, ale nie wie czy jest to dziecko Sheldona, czy Petera. Nadal spotyka się jedynie z Sheldonem. Pacjentką Violet jest Nora, która ma agorafobię. Tina, córka Nory, prosi lekarkę, aby przekonała jej matkę do przyjścia na jej ślub.
Charlotte chce wyjść za mąż za Coopera. Zależy jej, aby wziąć szybki ślub w Las Vegas. 
"Second Chances".
Streszczenie.
Brat Addison, Archer, przyjeżdża do Los Angeles. Rozpoczyna pracę w konkurencyjnej klinice, Pacific Wellcare. Nie podoba się to jego siostrze. Addison chce, aby jej brat nie wtrącał się w jej życie prywatne. 
Violet nie chce powiedzieć Sheldonowi i Peterowi, że jest w ciąży, ponieważ żaden z mężczyzn nie chce mieć dzieci. Charlotte przeprasza Coopera, ale on postanawia się przeprowadzić do Violet.
Addison i Archer pracują razem przy pacjentce Jane Williams, która ma udar i jest w 33 tygodniu ciąży. 
Pacjentka Naomi, Sharon prosi o zapłodnienie in-vitro embrionami swojej córki i jej męża. Oboje zginęli w wypadku samochodowym. Violet uważa, że nie powinna tego zrobić. Terie, jej córka, nienawidziła swojej matki, a ona chce urodzić swojego wnuka. Violet zmienia jednak zdanie po rozmowie z Sharon, która chce być teraz lepszą matką.
Keith, pacjent Petera, który jest nosicielem żółtaczki typu C i narkomanem, wpada w furię w gabinecie Pete'a i rani Della. 
Sam ma lęk przed astmą, co powoduje u niego problem z uprawianiem seksu z Sonyą. Prosi o radę Naomi, która idzie do Petera po zioła dla niego. Archer nadal spotyka się z przyjaciółką Addison.
"Acceptance".
Streszczenie.
Archer, podczas zabawy w łóżku z Naomi, dostaje ataku. Zostaje odwieziony do szpitala, ale odmawia leczenia. Archer wyznaje Naomi, że ma nieoperacyjnego guza. Zabrania powiedzieć o jego chorobie Addison. Naomi nie potrafi utrzymać tajemnicy Archera i mówi o wszystkim Addison. Archer zostaje poddany kolejnym badaniom. Okazuje się, że ma torbiel pasożytów w głowie, a jego pęknięcie oznacza śmierć. Brat Addison nie chce, aby operował go Derek. Archer dostaje kolejnego ataku w domku na plaży. Lekarze wprowadzają go w stan śpiączki farmakologicznej. Siostra Archera dzwoni do Dereka i prosi o pomoc. Addison wraz z Naomi wiozą Archera do Seattle Grace.
Turner przyznaje się Dellowi, że jest w ciąży. Prosi go o zrobienie USG. Ma atak paniki, więc Dell pomaga Violet się uspokoić. Radzi jej, aby powiedziała o dziecku ojcu. Violet mówi Peterowi i Sheldonowi, że jest w ciąży i nie wie, kto jest ojcem. Postanawia urodzić dziecko.
Rodzice porzucają Patty, dziewczynkę, która ma mieć operację rekonstrukcji kolana. Cooper troskliwie się nią opiekuje. Operacja Patty się powiodła, więc zajmuje się nią opieka społeczna. Cooper przyznaje się Charlotte, że pomaga Violet, bo jest w ciąży.
"Ex-Life".
Streszczenie.
Wszyscy w Los Angeles czekają na wiadomość o stanie Archera. 
Derek zostaje wezwany do Jen, która ma problem z oddychaniem. Addison bada kobietę i okazuje się, że jej nienarodzone dziecko ma silną anemię i zastoinową niewydolność serca. Derek wymusza na Addison operację na sercu dziecka Jen. Czuje się winny, że w czasie jej wcześniejszej operacji naciął jej tętniaka i wymagała ona transfuzji krwi, co prawdopodobnie spowodowało pogorszenie stanu dziecka. Po operacji płodu, Jen mówi bez sensu.
Do Coopera przychodzi Rachel z dzieckiem, które wpadło do wanny. Violet diagnozuje u kobiety depresję poporodową. 
Sam ma atak astmy. Naomi uważa, że był to atak paniki. Po przeprowadzaniu badań przez Mirandę okazuje się, że napełniony wcześniej inhalator z propenalem na bazie kukurydzy spowodował atak astmy. Sam ma na niego uczulenie.
Archer nalega na tomografię, ale Derek nie chce się zgodzić. Webberowi zależy na opublikowaniu operacji brata Addison w czasopiśmie medycznym. Zleca on zrobienie badań Mirandzie. Archer, po oglądnięciu swojej tomografii uważa, że nadal ma torbiele i powoli umiera. Przeprasza Sloana, że sypiał z paroma jego dziewczynami w czasie studiów oraz Sama, że rozbił jego auto. Derek, po przejrzeniu wyników brata Addison mówi wszystkim, że Archer będzie żył, a na zdjęciach to tylko płyn mózgowy a nie torbiele.
"Wait and See".
Streszczenie.
Addison wraca z Seattle do Los Angeles. W kuchni przez przypadek przyłapuje swojego brata, który całuje się namiętnie z kobietą. Kolejny raz siostra Archera nakrywa go na seksie, tym razem z Charlotte. Addison ma dość ukrywania zdrad swojego brata. Postanawia o wszystkim powiedzieć Naomi. Archer bez pożegnania wyjeżdża do Nowego Jorku.
Leanne, pacjentka Addison, rodzi zdrowe dziecko, które jest hermafrodytą. Naomi przeprowadza badania genetyczne i hormonalne dziecka. Wynika z nich, że niemowlę jest dziewczynką i ma niedobór enzymu 11-beta-hydroksylazy, który powoduje nadprodukcję testosteronu. Początkowo rodzice chcą, aby ich dziecko było chłopcem, chociaż tylko 30% takich dzieci wyrasta na chłopców. Addison nie jest w stanie zmienić płci dziecka na chłopca. Leanne podejmuje decyzje wbrew swojemu mężowi, aby poczekać z operacją korygującą płeć.
Sonya wypytuje Sama, dlaczego pojechał do Seattle i co tam robił. Podczas chwili uniesienia, Sam zwraca się do Sonyi "Naomi". 
Sheldon szuka psychologa, który poprowadzi z nim terapię grupową dla małżeństw. Proponuje to Violet, która się zgadza. Przez przypadek na schodach Violet widzi, jak Ryan i Eleanora się całują. Mają ze sobą romans. Violet i Sheldon namawiają ich, aby powiedzieli o wszystkim swoim współmałżonkom. W czasie terapii, zdrada wychodzi na jaw i mąż Eleanory odchodzi od niej. 
Charlotte proponuje wspólne zamieszkanie Cooperowi, ale on odmawia. King przyznaje się Cooperowi, że zdradziła go z Archerem Montgomerym. On przebacza jej zdradę i mówi Charlotte, że nadal są parą, mimo że mieszka z Violet.
Pacjentka Pete’a - Beverly, która ma chłoniaka w drugim stadium, pomimo skierowania do najlepszego onkologa w mieście, boi się leczenia i śmierci.
"Finishing".
Streszczenie.
Addison przez przypadek poznaje Noaha Barnesa, chirurga dziecięcego, który zaczyna się jej podobać. Montgomery prowadzi ciążę Morgan, która już raz poroniła. Nieoczekiwanie, podczas wizyty u Morgan, Addison poznaje jej męża, którym jest Noah Barnes. 
Sheldon i Pete chcą, aby Violet zrobiła test na ojcostwo swojego dziecka. Kobieta boi się go zrobić i nie jest na to jeszcze gotowa. Cooper często mówi do brzucha Violet.
Pacjentką Violet jest Jill, która została zgwałcona. Dziewczyna ma amnezję i nie pamięta twarzy swojego oprawcy. W klinice ma ona atak paniki. Dzięki terapii psychologa wskazuje sprawcę gwałtu.
Annie ma guza w sercu. Dziewczynka jest pacjentką Coopera. Nie chce się poddać kolejnej operacji i woli umrzeć w domu. Cooper nie jest zachwycony, że dr Barnes chce wykonać operację wbrew decyzji rodziców i Annie. Noah, po rozmowie z Addison, zmienia decyzję. Nie będzie operował dziewczynki.
Sonya nie potrafi wybaczyć Samowi, że podczas seksu powiedział do niej Naomi. Sam zrywa z nią.
"What Women Want".
Streszczenie.
Stan zdrowia Morgan pogarsza się, kobieta ma infekcję nerek. Noah dzwoni do Addison, aby zbadała jego żonę. 
Do Coopera przychodzi jego dawny pacjent, Brandon, którego boli gardło. Sam po wykonaniu badań mężczyzny odkrywa guzek. Po zrobieniu biopsji okazuje się, że chłopak ma raka, którego wywołał wirus brodawczaka HPV. Brandon zaraził się wirusem od swojej dziewczyny Lyli, która jest jego nosicielem. Po wykonaniu biopsji okazuje się, że Brandon ma IV stadium raka, który rozprzestrzenił się na kość żuchwową. Sam i Cooper mają różne zdanie w sprawie metody leczenia Brandona. Cooper uważa, że lepszym rozwiązaniem będzie chemioterapia i naświetlania. Natomiast Sam sądzi, że większe szanse ma usuwając część żuchwy.
Heather dostała awans w Saint Louis. Chce się przeprowadzić razem z Betsy do Missouri. Dell nie chce się zgodzić na wyjazd swojej córki.
Katie przychodzi na badanie USG. Addison w czasie badania stwierdza, że dziecko jest martwe. Kobieta nie chce uwierzyć, że jej dziecko nie żyje i nie chce się poddać zabiegowi usunięcia płodu. 
Sam jest zazdrosny o Naomi, która umawia się na randkę z innymi mężczyznami. Nie daje jej numeru telefonu Bryce’owi.
Noah wyznaje Addison, że jest w niej zakochany. W takiej sytuacji lekarka nie chce prowadzić ciąży Morgan. 
Violet idzie do domu Katie. Prosi kobietę, aby przyszła następnego dnia na USG.
Dell chce porozmawiać ze swoją byłą dziewczyną, ale zastaje jedynie puste mieszkanie.
Noah przychodzi do klinki. Prosi Addison, aby dalej prowadziła ciążę jego żony.
Brandon dostaje krwotoku. Oznacza to, że guz dotarł do tętnicy szyjnej i w szybkim tempie się rozrasta.
Katie przychodzi do kliniki. Addison stwierdza, że kobieta ma pierwsze objawy zakażenia. Należy jak najszybciej wykonać łyżeczkowanie macicy. Katie nie wyraża zgody na zabieg. Violet nie chce uznać kobiety za niepoczytalną. Po rozmowie z Dellem, Katie poddaje się zabiegowi łyżeczkowania. Dociera do niej, że jej dziecko nie żyje.
Lyla, dziewczyna Brandona, zrywa z nim. Czuje się odpowiedzialna za jego chorobę. Chłopak decyduje się jednak na usunięcie części żuchwy, aby uratować swoje życie.
Dell robi badanie USG dziecku Violet. Podczas badania jest obecny Pete. Okazuje się, że Violet spodziewa się chłopca.
Cooper zastaje Charlotte malującą paznokcie Violet. Jest zaskoczony, że obie kobiety potrafią się dobrze razem bawić.
Addison postanawia jednak dalej prowadzić ciążę Morgan. Przyznaje się Noah, że też jest w nim zakochana, ale nie mogą być razem.
"Do the Right Thing".
Streszczenie.
Addison składa lekarską wizytę w domu Morgan. Kobieta ma skurcze, ale jest za wcześnie na poród. Addison jedzie z Morgan do szpitala, gdzie wykonuje zabieg zaszycia szyjki macicy. Kobieta podczas pobytu w szpitalu dostaje zatoru tętnicy płucnej. Noah reanimuje swoją żonę. Za wszystko wini Montgomery, w której się zakochał i nie zauważył pogarszającego się stanu swojej żony.
Sam jest wezwany przez Duncana do sądu, jako biegły lekarz. Podczas rozprawy zostaje zmiażdżony pytaniami przez adwokata strony oskarżającej. Naomi stara się pocieszyć Sama po powrocie z sądu i uświadamia mu, że musi jeszcze raz zeznawać w sądzie.
Matka 12-letniej Sarah prosi Coopera o wyznaczenie terminu wizyty jej córki u ginekologa. Kobieta chce, aby jej córka zażywała tabletki antykoncepcyjne. Naomi bada nastolatkę i okazuje się, że jest ona w ciąży. Yvonne chce, aby córka poddała się aborcji, jednak Sarah chce urodzić dziecko. 
Ben, pacjent Pete'a, chce, aby lekarz umówił się na randkę z jego mamą, Lisą. Peter korzysta z okazji przy kolejnej wizycie chłopca i spełnia jego prośbę (umawia się z Lisą). Ben dostaje ostrego ataku alergii. Peter podaje mu szybko adrenalinę, aby uratować życie chłopcu.
Dell przychodzi spóźniony do pracy. Nic sobie z tego nie robi, ani nie stara się wytłumaczyć Naomi powodu swojego spóźnienia.
Sam odkrywa, że Allen popełnił błąd lekarski, podając pacjentowi aspirynę, na którą był uczulony, co doprowadziło do jego śmierci. Lekarz prosi Benetta, aby nie ujawniał prawdy o podmianie kart w książeczce zdrowia pacjenta. Sam, zeznając kolejny raz w sądzie, wyznaje prawdę.
Charlotte przyznaje się Violet, że przespała się z Archerem. Cooper jej to wybaczył. Turner wyznaje jej, że jest strasznie zazdrosna o Pete'a.
Noah po rozmowie z Addison przychodzi na zabieg Morgan. Naomi umawia się na randkę z Duncanem. Sam radzi Dellowi, aby wziął się w garść.
Niespodziewanie do domu Montgomery puka Noah. Mężczyzna całuje namiętnie Addison w progu jej domu. Lekarka nie chce popełnić błędu i przerywa pocałunek. Zamyka drzwi przed samym nosem Noah.
"What You Do for Love".
Streszczenie.
Addison przyjmuje ciężarną pacjentkę, która ma poważną wadę serca, co może zagrażać życiu jej i dziecka. Kobietą opiekuje się pielęgniarz Malcolm, brat Philipa, męża ciężarnej. Pacjentka trafia do szpitala, gdzie jej sercem ma się zająć Noah. Addison dalej czuje coś do niego, lecz jest zła z powodu pocałunku. Naomi dostaje propozycję nowej pracy i opuszczenia swojej kliniki. Sam zajmuje się Donną, nauczycielką, którą zdradza mąż. Pete nadal spotyka się z matką swojego pacjenta. Cooper leczy chłopaka z ostrą alergią. Okazuje się, że sypia on ze swoją nauczycielką - pacjentką Sama. Problem w tym, że chłopak jest niepełnoletni. Dell jest przybity wyjazdem córki i dziwnie się zachowuje. Sheldon konsultuje się z Violet w sprawie swojej pacjentki. Zaraz po tym, jak dowiedziano się, że pacjentka Addison i Noaha wymaga przeszczepu serca, znajdują się organy, pochodzące od Philipa. Addison podejrzewa, że to Malcolm go zabił, ponieważ podkochuje się w swojej bratowej. Pete zrywa z matką pacjenta. Sheldon oświadcza się Violet.
"Yours, Mine &amp; Ours".
Streszczenie.
Naomi nie wie, czy przyjąć ofertę pracy Williama, która wiązałaby się z odejściem z własnej kliniki.
Violet wywołuje fałszywy alarm, że rodzi. Charlotte denerwuje się, że jej szef rozmawia ze wszystkimi oprócz niej.
Naomi wszczepiła niewłaściwe embriony dwóm pacjentkom. Jedna z nich, Zoe, jest nosicielką genu beta talasemii. Została zapłodniona in-vitro embrionem Amelii, która nosi dziecko Zoe. Naomi uważa, że embriony pomylił Dell podczas zabiegu. Ostatnio był on nieodpowiedzialny i rozkojarzony. Teraz przez niego Naomi może stracić uprawnienia do wykonywania zawodu. Lekarka informuje obie pacjentki o pomyleniu embrionów. Zoe chce usunąć ciążę i spróbować jeszcze raz zapłodnienia. W gorszej sytuacji jest Amelia, gdyż Naomi użyła ostatniego nasienia jej zmarłego męża. 
Po zabiegu usunięcia klamry z macicy, Morgan posądza Addison o romans z jej mężem. 
Pete podejrzewa, że jego pacjentka Katie nie zażywa leków. Kobieta dziwnie się zachowuje: ma euforyczny nastrój, chociaż niedawno straciła dziecko. Podczas wizyty u psychologa, kobieta zaczyna głaskać brzuch Violet.
Noah chce powiedzieć Morgan, że chce odejść od niej. Wyznaje kolejny raz Addison, że jest w niej zakochany. Pete oświadcza się Violet. Dla niego nie jest ważne, kto jest ojcem jej dziecka, ponieważ i tak ją kocha. Violet jednak odrzuca oświadczyny.
Adwokat Duncan radzi Addison, aby zwolniła Della. Naomi nie chce się zgodzić na wyrzucenie go z pracy, gdyż jest on jak rodzina. Zostaje jedynie zawieszony na pewien czas.
Morgan przychodzi do Addison przeprosić ją za posądzenie, że sypia z jej mężem. Nieoczekiwanie do kliniki przychodzi Noah, który chce wyznać prawdę Morgan. Addison uważa, że nie jest to najlepszy moment. 
Amelia postanawia utrzymać ciążę aż do rozwiązania. Nie chce słyszeć o innych możliwościach.
Naomi mówi Addison o posadzie szefa Pacific WellCare, którą zaproponował jej William.
Heather wraca do Los Angeles. Kobieta znowu wróciła do brania narkotyków. Stawia ultimatum Dellowi, że jeśli chce swoją córkę z powrotem, to musi zapłacić jej matce 10 tysięcy dolarów.
Violet przychodzi do gabinetu Pete'a. Wyznaje mu, że uszczęśliwia ją i jest w nim zakochana. Pete w odpowiedzi całuje ją namiętnie. Kobieta chce powiedzieć Sheldonowi, że wybrała Pete’a. Najpierw jednak chce iść do domu trochę się przespać.
Dell przyznaje się Naomi do błędu z zamienionymi embrionami. Sam podczas kłótni z Naomi mówi, że nadal ją kocha.
Violet otwiera drzwi swojego domu, a Katie, jej pacjentka, podaje jej środek paraliżujący. Kobieta uważa, że Turner ma jej dziecko. Chce wykonać cesarskie cięcie, by zabrać dziecko.
Addison przychodzi do Noah powiedzieć mu, że ich związek nie będzie miał sensu. Noah kolejny raz wyznaje miłość Addison. Oboje namiętnie się całują. W najbardziej nieoczekiwanym momencie dzwoni pager, że Morgan zaczyna rodzić. Addison nie może odebrać porodu żony Noaha. Prosi więc Della, aby to zrobił za nią.
Zoe postanawia nie usuwać ciąży, a później oddać dziecko Amelii, która nosi jej dziecko. Sam daje pieniądze Dellowi, aby odzyskał swoją córkę. 
Heather przyprowadza Betsy do Della, który nie daje jej żadnych pieniędzy.
Sam prosi Naomi, aby nie przyjmowała posady szefa Pacific WellCare. Lekarka jednak przyjmuje ofertę pracy od Williama. Sam nie chce zaakceptować decyzji Naomi.
Zrozpaczona Charlotte dzwoni do Coopera, że została zwolniona przez Williama. Katie zaczyna nacinać brzuch Violet.

</doc>
<doc id="1501638" url="https://pl.wikipedia.org/wiki?curid=1501638" title="Ugo Foscolo">
Ugo Foscolo

Niccolò Ugo Foscolo (ur. 6 lutego 1778 na Zakintos, Wyspy Jońskie, zm. 10 września 1827 w Chiswick, Londyn) – poeta, prozaik i patriota, jedna z największych postaci włoskiej literatury narodowej; wymieniany również jako najsłynniejszy pisarz swojej generacji oraz pierwszy włoski myśliciel skłaniający się ku tendencjom preromantycznym.
Twórczość Ugo Foscola, choć niezbyt obfita, odznaczała się prawdziwą różnorodnością zarówno formy, jak i treści; odzwierciedlała przy tym życiowe sprzeczności samego autora, stale wahającego się między romantyczną rozpaczą a zdroworozsądkowym umiarem, szczodrym jakobinizmem a sceptyczną ironią, wreszcie: obsesją śmierci i samobójstwa a kultem czynu. Spoiwem łączącym je wszystkie miał być według poety kult "ostatecznego piękna" − zimnego spokoju antycznych rzeźb przeciwstawionego romantycznemu szaleństwu. Doniosłą rolę odegrały tu również niezwykle liczne przygody erotyczne Foscola, wykreowane na sposób literacki i służące jako tworzywo sztuki.
Foscolo pisał między innymi sonety i ody. 
Choć za najwybitniejsze, a zarazem szczytowe, osiągnięcie Foscola uważa się odę kontemplacyjną, "Gracje", współcześnie zapamiętany on został zwłaszcza jako autor autobiograficznej powieści epistolarnej o nieszczęśliwym kochanku, "Ostatnie listy Jacopa Ortis". Jest to jednocześnie jedyne większe dzieło pisarza przetłumaczone na język polski. Innym znanym również w Polsce dziełem poety jest poemat "Groby".
Początkowo zwolennik klasycyzmu spod znaku klasyki weimarskiej, z czasem zafascynował się ideałami Rewolucji francuskiej by stać się piewcą Napoleona Bonaparte. Napisał nawet odę "A Bonaparte liberatore" ("Do Napoleona wyzwoliciela"). Później jednak na wiele lat wyklęty został przez francuską publiczność ze względu na ostrą i otwartą krytykę polityki napoleońskiej.
Twórczość literacka Ugo Foscola, jakkolwiek różnorodna w stylu i treści, mocno związana była z przemianami kulturowymi i społecznymi we Włoszech pierwszej połowy XIX wieku, toteż powstawała ona w atmosferze głębokiego kryzysu charakteryzującego przejście od klasycyzującego Oświecenia do sentymentalnego preromantyzmu, który z czasem przekształcił się w romantyzm.

</doc>
<doc id="1501639" url="https://pl.wikipedia.org/wiki?curid=1501639" title="Pypeć">
Pypeć

Pypeć – stan chorobowy u ptaków, zwłaszcza drobiu przejawiający się przerostem nabłonka błony śluzowej na końcu języka i powstaniem białawego zgrubienia. Powstaje wskutek podrażnienia, wysychania błony śluzowej języka i niedoboru witaminy A. Pypeć utrudnia ptakom pobieranie pokarmu.

</doc>
<doc id="1501641" url="https://pl.wikipedia.org/wiki?curid=1501641" title="Saffet Akyüz">
Saffet Akyüz

Saffet Akyüz (ur. 11 marca 1970 w Trabzonie) – turecki piłkarz, grający na pozycji napastnika. Jest wychowankiem Kartalspor Istanbul. Najdłużej reprezentował barwy İstanbulsporu. Ponadto był zawodnikiem m.in. Galatasaray SK, Diyarbakirspor, Altay S.K. Karierę piłkarską zakończył po sezonie 2005/2006.

</doc>
<doc id="1501642" url="https://pl.wikipedia.org/wiki?curid=1501642" title="Pismis 24">
Pismis 24

Pismis 24 – młoda gromada otwarta znajdująca się w konstelacji Skorpiona. Znajduje się w odległości około 8000 lat świetlnych od Ziemi. Została skatalogowana przez Paris Pişmiş w jej katalogu pod numerem 24.
Pismis 24 znajduje się w centrum dużej mgławicy emisyjnej NGC 6357. Gwiazdy tej gromady są ekstremalnie masywne oraz emitują ogromne ilości promieniowania ultrafioletowego. Najjaśniejsza z gwiazd otrzymała oznaczenie Pismis 24-1. Jest to gwiazda potrójna, której każdy ze składników ma masę określoną na około 100 mas Słońca. 

</doc>
<doc id="1501646" url="https://pl.wikipedia.org/wiki?curid=1501646" title="Mieczysław Obrembowicz">
Mieczysław Obrembowicz

Mieczysław Obrembowicz vel Obrębowicz (ur. 1 czerwca 1889 w Stęszewie, zginął 31 lipca 1920 w okolicach Hrubieszowa) – sierżant pilot Wojska Polskiego, kawaler Orderu Virtuti Militari.
Życiorys.
Urodził się w rodzinie właściciela majątku Skórzewo, Józefa i Stanisławy Odrowąż-Waligórskiej.
Absolwent szkoły średniej w Szamotułach. Pracownik firmy samochodowej w Poznaniu. Przed wybuchem I wojny światowej odbył roczną praktykę w Paryżu. W czasie I wojny światowej służył w jednostce lotnictwa niemieckiego na lotnisku Ławica. Brał udział w wielu walkach powietrznych. 28 grudnia 1918, po wybuchu powstania wielkopolskiego, wraz z bratem Tadeuszem zgłosił się do oddziału ppłk. Andrzeja Kopy w Dopiewie. W nocy z 4 na 5 stycznia 1919 uczestniczył w zdobyciu lotniska na Ławicy. Jego doświadczenie i umiejętności pilotażu różnych typów samolotów zostają wykorzystane. Został jednym z pierwszych instruktorów pilotów. W czasie wojny z bolszewikami walczył w 4 eskadrze wywiadowczej. 31 lipca 1920 zgłosił się na ochotnika do wykonania odległego lotu wywiadowczego. W czasie lotu nastąpiła awaria silnika. Samolot spadł z wysokości 150 metrów w okolicach Hrubieszowa. Wypadek przeżyli ciężko ranni kpt. Stanisław Rybka i pchor. obs. Stanisław Czerwiński.

</doc>
<doc id="1501647" url="https://pl.wikipedia.org/wiki?curid=1501647" title="Eustomias filifer">
Eustomias filifer

Eustomias filifer – gatunek głębinowej ryby z rodziny wężorowatych (Stomiidae).
Występowanie.
Gatunek batypelagiczny. Zasięg występowania "E. filifer" obejmuje wody Oceanu Atlantyckiego od 40° N do 35° S i od 98° W do 20° E.
Charakterystyka.
Ryba ma wydłużone, wąskie ciało o maksymalnej długości 23,2 cm.

</doc>
<doc id="1501648" url="https://pl.wikipedia.org/wiki?curid=1501648" title="Private Practice 2">
Private Practice 2



</doc>
<doc id="1501649" url="https://pl.wikipedia.org/wiki?curid=1501649" title="Private Practice sezon 1">
Private Practice sezon 1



</doc>
<doc id="1501656" url="https://pl.wikipedia.org/wiki?curid=1501656" title="Dziennik Kijowski (od 1992)">
Dziennik Kijowski (od 1992)

Dziennik Kijowski: pismo społeczne, ekonomiczne i literackie (ukr. Київський журнал: суспільно-економічний і літературний журнал) – polskojęzyczny dwutygodnik wydawany w Kijowie od 1992.
Dziennik Kijowski uważa się za spadkobiercę pisma o identycznej nazwie wydawanego w Kijowie od 1906 do końca I wojny światowej (patrz: Dziennik Kijowski (1906-1917)). Ukazuje się jako pismo polskiej wspólnoty etnicznej na Ukrainie, współzałożycielami którego są: Ministerstwo Kultury Ukrainy i Związek Polaków na Ukrainie współfinansowany przez Fundację Wolność i Demokracja.
Wśród dziennikarzy, korespondentów i publicystów znajdują się Eugeniusz Gołybard, Adam Jerschyna, Andżelika Płaksina,Rozalia Lipińska, Stanisław Szewczenko, Sergiusz Rudnicki, Wojciech Cackowski, Sergiusz Borszczewski. Na czele redakcji od chwili powstanie pisma stoi Stanisław Panteluk.
Gazeta zamieszcza artykuły związane z życiem Polaków na Kijowszczyźnie i Ukrainie, porusza tematy historyczne, kulturalne i społeczne, sporo uwagi poświęca stosunkom polsko-ukraińskim.

</doc>
<doc id="1501659" url="https://pl.wikipedia.org/wiki?curid=1501659" title="Romanki">
Romanki



</doc>
<doc id="1501660" url="https://pl.wikipedia.org/wiki?curid=1501660" title="Lindsay Crouse">
Lindsay Crouse

Lindsay Ann Crouse (ur. 12 maja 1948 w Nowym Jorku) − amerykańska aktorka. Nominowana do Oscara za rolę drugoplanową w filmie "Miejsca w sercu".
Życiorys.
Urodziła się w Nowym Jorku jako córka Anny Crouse (z domu Erskine) i Russela Crouse'a, autora sztuk teatralnych. Imię Lindsay odziedziczyła po bliskim współpracowniku ojca – Howardzie Lindsayu. Panowie razem napisali wspomnienia Marii von Trapp: książkę "Dźwięki muzyki". W 1946 roku ich sztuka "Stan Unii" została nagrodzona Nagrodą Pulitzera. Jej brat Timothy Crouse (ur. 1947) to dziennikarz i pisarz. Ukończyła Radcliffe College.
W 1972 zadebiutowała na Broadwayu jako mieszczanka w komedii Williama Shakespeare’a "Wiele hałasu o nic" u boku Barnarda Hughesa i Sama Waterstona. Za rolę Carol Mindler w off-Broadwayowskiej sztuce Davida Mameta "Reunion" otrzymała nagrodę Obie.
Po raz pierwszy znalazła się na ekranie w dramacie kryminalno−politycznym Alana J. Pakuli "Wszyscy ludzie prezydenta" (1976). Grywała nie tylko w filmach kinowych, w tym w dramacie sądowym Sidneya Lumeta "Werdykt" (1982) na podstawie powieści Davida Mameta, czy w dreszczowcu Michaela Manna "Informator" (1999) u boku Russella Crowe’a, ale również w serialach telewizyjnych.
Za rolę Margaret Lomax w dramacie Roberta Bentona "Miejsca w sercu" (1984) z udziałem Sally Field, Johna Malkovicha i Eda Harrisa odniosła swój największy sukces zawodowy i została nominowana do Oscara jako Najlepsza Aktorka Drugoplanowa.
Życie prywatne.
21 grudnia 1977 poślubia pisarza Davida Mameta. Mają dwie córki Willę i Zosię (ur. 2 lutego 1988). Małżeństwo skończyło się rozwodem w 1991. W 1998 wyszła za mąż za montażystę Ricka Blue. 
Od 2005 organizuje coroczne konferencje edukacyjne poświęcone buddyzmowi.

</doc>
<doc id="1501662" url="https://pl.wikipedia.org/wiki?curid=1501662" title="DotA">
DotA



</doc>
<doc id="1501664" url="https://pl.wikipedia.org/wiki?curid=1501664" title="Subversive Activities Control Act">
Subversive Activities Control Act



</doc>
<doc id="1501666" url="https://pl.wikipedia.org/wiki?curid=1501666" title="Krynica (kwartalnik)">
Krynica (kwartalnik)

Krynica – pismo mniejszości polskiej na Ukrainie wydawane cztery razy do roku w języku polskim. 
Najwięcej uwagi czasopismo poświęca tematyce religijnej, katolickim tradycjom, dziedzictwu cywilizacji łacińskiej na Ukrainie oraz obecności Polaków nad Dnieprem.

</doc>
<doc id="1501667" url="https://pl.wikipedia.org/wiki?curid=1501667" title="Układ z Björkö">
Układ z Björkö

Układ z Björkö – tajny traktat podpisany 24 lipca 1905 roku przez niemieckiego cesarza Wilhelma II oraz rosyjskiego cara Mikołaja II.
Tajne spotkanie.
23 lipca 1905 cesarz Wilhelm przybył w okolice bałtyckiej zatoki Wyborskiej u wybrzeża Wielkiego Księstwa Finlandii, aby potajemnie spotkać się z carem Mikołajem II, w celu podpisania traktatu obronnego z Rosją. Obaj władcy dotarli na miejsce spotkania za pomocą osobistych jachtów. Fakt spotkania został ujawniony za pomocą korespondencji telegraficznej pomiędzy sztabami obu przywódców, a treść traktatu została opublikowana na łamach gazety „New York Herald” w 1917.
Założenia traktatu.
Traktat zawierał 4 artykuły:
1. W razie jakiekolwiek ataku państwa europejskiego na Niemcy lub Rosję, kraj niezaatakowany pomoże napadniętemu wszystkimi siłami lądowymi i morskimi.
2. Zawarcie pokoju ze wspólnym wrogiem może odbyć się jedynie przez oba kraje.
3. Traktat będzie obowiązywał wraz z zawarciem układu pokojowego pomiędzy Rosją a Japonią. Może zostać wypowiedziany z jednorocznym wyprzedzeniem.
4. Jeżeli traktat wejdzie w życie, Rosja będzie zobowiązaną powiadomić o nim Francję i zaproponować jej przyłączenie się.
Oprócz obu monarchów traktat podpisali sekretarz spraw zagranicznych Rzeszy , rosyjski ambasador w Wielkiej Brytanii , a także rosyjski minister marynarki wojennej 
Realizacja.
Dla caratu był to fatalny rok: najpierw klęski w toczonej od 1904 roku wojnie rosyjsko-japońskiej, następnie wybuch rewolucji 1905 roku. Traktat podpisany przez cara Mikołaja II był niewykonalny, ponieważ Rosja od 1892 roku utrzymywała sojusz z Francją. Niemcy za pomocą traktatu chciały zagwarantować sobie bezpieczeństwo w razie możliwego ataku sił francuskich. Traktat kolidował również z Trójprzymierzem, którego art. 4 dozwalając każdemu z sojuszników na rozpoczęcie wojny zaczepnej, zobowiązywał pozostałych do zachowania przynajmniej „życzliwej neutralności” wobec napastnika (zatem w razie wypowiedzenia wojny Rosji przez Austro-Węgry Rzesza musiałaby wybrać, któremu aliansowi ma być wierna). Ostatecznie wypadki potoczyły się inaczej: w 1914 cesarz Wilhelm wypowiedział wojnę Rosji w odpowiedzi na mobilizację jej armii podjętą po inwazji Austro-Węgier na królestwo Serbii.

</doc>
<doc id="1501668" url="https://pl.wikipedia.org/wiki?curid=1501668" title="McCarran Act">
McCarran Act



</doc>
<doc id="1501669" url="https://pl.wikipedia.org/wiki?curid=1501669" title="Dziennik Kijowski">
Dziennik Kijowski



</doc>
<doc id="1501671" url="https://pl.wikipedia.org/wiki?curid=1501671" title="Parafia Najświętszej Maryi Panny Królowej Różańca Świętego">
Parafia Najświętszej Maryi Panny Królowej Różańca Świętego

Parafie pod wezwaniem NMP Królowej Różańca Świętego;

</doc>
<doc id="1501672" url="https://pl.wikipedia.org/wiki?curid=1501672" title="Fatih Akın">
Fatih Akın

Fatih Akın (ur. 25 sierpnia 1973 w Hamburgu) – niemiecki reżyser, scenarzysta, aktor i producent filmowy pochodzenia tureckiego. W swoich wielokrotnie nagradzanych filmach często porusza temat emigracji, międzykulturowych konfliktów i etnicznych napięć.
Życiorys.
Urodził się w Hamburgu w rodzinie tureckich imigrantów. Studiował komunikację wizualną na hamburskiej Akademii Sztuk Pięknych. Już jego pełnometrażowy debiut, "Szybko i bezboleśnie" (1998), zdobył liczne nagrody, m.in. na MFF w Locarno i Salonikach. Kolejne filmy przynosiły Akinowi coraz większe uznanie.
Laureat wielu prestiżowych nagród, m.in. Złotego Niedźwiedzia na 54. MFF w Berlinie za film "Głową w mur" (2004), nagrody za najlepszy scenariusz na 60. MFF w Cannes za film "Na krawędzi nieba" (2007) oraz Złotego Globu za najlepszy film nieanglojęzyczny za film "W ułamku sekundy" (2017).
Zasiadał w jury konkursu głównego na 58. MFF w Cannes (2005). Przewodniczył obradom jury sekcji "Un Certain Regard" na 61. MFF w Cannes (2008).

</doc>
<doc id="1501681" url="https://pl.wikipedia.org/wiki?curid=1501681" title="Saffet Akyuz">
Saffet Akyuz



</doc>
<doc id="1501682" url="https://pl.wikipedia.org/wiki?curid=1501682" title="Układ z Bjorko">
Układ z Bjorko



</doc>
<doc id="1501683" url="https://pl.wikipedia.org/wiki?curid=1501683" title="Układ z Bjoerkoe">
Układ z Bjoerkoe



</doc>
<doc id="1501685" url="https://pl.wikipedia.org/wiki?curid=1501685" title="USS North Carolina (SSN-777)">
USS North Carolina (SSN-777)

USS North Carolina (SSN-777) – amerykański okręt podwodny o napędzie atomowym, czwarta i ostatnia jednostka pierwszej generacji (Block I) okrętów typu "Virginia NSSN" (New Attack Submarine)
Historia.
Stocznia Northrop Grumman Newport News będąca podwykonawcą w programie budowy okrętów typu "Virginia", otrzymała kontrakt główny na budowę czwartego okrętu tego typu 30 września 1998 r. 22 maja 2004 roku, w tej należącej do Northropa Grummana stoczni, położono stępkę pod czwarty okręt typu, jednocześnie ostatni wcześniej zaplanowany okręt pierwszej generacji okrętów NSSN (Block I). Chrzest okrętu miał miejsce 21 kwietnia 2007 roku. Pierwszym kapitanem jednostki dowodzącym 134 członkamia załogi został kapitan Mark E. Davis.
Okręt został przekazany Marynarce wojennej Stanów Zjednoczonych 21 lutego 2008 roku, jednakże oficjalna uroczystość przyjęcia jednostki odbyła się 3 maja 2008 w Wilmington w Karolinie Północnej, po czym okręt z portem macierzystym w New London, wszedł w skład Floty Atlantyku.
Do budowy okrętu użyto m.in. elementów poprzednich okrętów o tej samej nazwie – pancernika '"North Carolina” (BB-55), a także krążownika pancernego „North Carolina” (ACR-12).

</doc>
<doc id="1501690" url="https://pl.wikipedia.org/wiki?curid=1501690" title="Anita Blond">
Anita Blond

Anita Blond (ur. 27 maja 1976 w Budapeszcie) – węgierska fotomodelka i aktorka filmów pornograficznych lat 90. XX wieku.
Kariera w branży porno.
Urodziła się i dorastała w Budapeszcie. Swoją karierę rozpoczęła jako fotomodelka czasopisma erotycznego dla mężczyzn „Penthouse”, a także w sesjach zdjęciowych dla magazynów takich jak „Hustler”, „Leg Passion”, „Cheri” i „Perfect 10”.
3 czerwca 1994 w Budapeszcie wzięła udział w serii Casting X Pierre’a Woodmana. W wieku osiemnastu lat pod pseudonimem Anita Kelly trafiła po raz pierwszy przed kamery w niemieckich produkcjach Videorama GmbH kręconych w Essen w reżyserii Harry’ego S. Morgana: "Teeny Exzesse 31 - Verfickt und zugenäht!" (1994), "Teeny Exzesse 32 - Junge Körper... Zarte Kitzler hart gefickt" (1994) i "Extrem pervers" ("Maximum perversum - Extrem pervers", 1994), a także Mario Salieri Entertainment Group - "Cronaca Nera 3: La Clinica della Vergogna" (1994). Mając dziewiętnaście lat zagrała w produkcji Private Media Group "Triple X 1" (1995) z udziałem Davida Perry’ego i Vidéo Marc Dorcel (VMD) "Offertes à Tout 6" (1995). 
Christophe Clark zaangażował ją do filmów Marc Dorcel Video: "Obsesja Laury" ("L'Obsession de Laure", 1996), "Miłość Laury" ("L'Amour de Laure", 1996), "Hongroises offertes à tout" ("Offertes à tout 6", 1996), "Offertes à tout 7: Fantasmes à l'Est" (1997), "Zaskakujący spadek" ("L'Héritage de Laure", 1999) i "Anita Blond &amp; Anita Dark Infinity: Best Of" (2005). Wystąpiła też w parodiach porno In-X-Cess International Eros Productions Inc. (SCT) w reżyserii Joe D'Amato: "120 dni Sodomy" ("120 Giornate di sodoma/120 Days of Anal", 1995), "Pasja w Wenecji" ("Passioni a Venezia/Passion in Venice", 1995), "Orient Express" (1996) jako agentka, "Analny pałac" ("Anal Palace", 1996), "Korsarze" ("I Predatori della verginità perduta/La Virginité Perdue", 1998), "Dama w żelaznej masce" ("Anita e la maschera di ferro/Lady in the Iron Mask", 1998), "Wenecjanka" ("La Venexiana", 1998) i "Demony pożądliwości" ("Demons of Lust", 1999).
Brała potem udział w produkcjach Elegant Angel, Odyssey, Wicked Pictures i Heatwave. Jej ekranowymi partnerami byli m.in.: Anita Dark, Laure Sainclair, Brian Surewood, Christoph Clark, David Perry, Francesco Malcom, Frank Gun, Mark Davis, Peter North czy Rocco Siffredi. Porzuciła branżę porno w roku 2001, mając za sobą udział w ponad stu filmach.
Obecność w kulturze masowej.
Zagrała także we francuskim filmie niezależnym Philippe’a Garrela "Powiew nocy" ("Le Vent de la Nuit", 1999) jako prostytutka z Catherine Deneuve, Xavierem Beauvoisem i Danielem Duvalem, komediodramacie Jana Kounena "99 franków" ("99 francs", 2007) jako aktorka porno u boku Jeana Dujardina, Patricka Mille i Jocelyna Quivrina, dramacie "The Errand of Angels" (2008) jako przyjaciółka Eriki oraz włoskiej komedii telewizyjnej "Vita da paparazzo" (2008) z Lorenzo Crespi i Lucą Lionello jako Karin. 
Życie prywatne.
W 1995 poślubiła węgierskiego aktora porno Franka Guna.

</doc>
<doc id="1501693" url="https://pl.wikipedia.org/wiki?curid=1501693" title="Viorel Iordăchescu">
Viorel Iordăchescu

Viorel Iordăchescu (ur. 20 kwietnia 1977 w Kiszyniowie) – mołdawski szachista, arcymistrz od 1999 roku.
Kariera szachowa.
Na arenie międzynarodowej pojawił się w 1992 r. reprezentując barwy swojego kraju na mistrzostwach Europy i świata juniorów do 16 lat. W niedługim czasie awansował do ścisłej czołówki mołdawskich szachistów. Pomiędzy 1994 a 2006 r. uczestniczył we wszystkich w tym okresie rozegranych siedmiu szachowych olimpiadach. Był również wielokrotnym reprezentantem Mołdawii na mistrzostwach Europy oraz świata juniorów w różnych kategoriach wiekowych (m.in. czterokrotnie w MŚ do 20 lat). Dwukrotnie wystąpił w pucharowych turniejach o mistrzostwo świata, w obu przypadkach awansując do II rundy: w 2000 r. pokonał Michele Godenę, ale przegrał z Siergiejem Mowsesianem, a w 2004 – zwyciężył Ivana Morovicia Fernandeza, ale uległ Siergiejowi Rublewskiemu. W 2003 r. zajął VII m. w rozegranych w Stambule mistrzostwach Europy.
Odniósł szereg sukcesów w turniejach indywidualnych, m.in.:
Najwyższy ranking w karierze osiągnął 1 stycznia 2012 r., z wynikiem 2651 punktów zajmował wówczas 2. miejsce (za Wiktorem Bołoganem) wśród mołdawskich szachistów.

</doc>
<doc id="1501694" url="https://pl.wikipedia.org/wiki?curid=1501694" title="Viorel Iordachescu">
Viorel Iordachescu



</doc>
<doc id="1501696" url="https://pl.wikipedia.org/wiki?curid=1501696" title="Fatih Akin">
Fatih Akin



</doc>
<doc id="1501708" url="https://pl.wikipedia.org/wiki?curid=1501708" title="MMKS Podhale Nowy Targ">
MMKS Podhale Nowy Targ



</doc>
<doc id="1501714" url="https://pl.wikipedia.org/wiki?curid=1501714" title="Jan Różewicz">
Jan Różewicz

Jan Różewicz (ur. 16 października 1953 w Gliwicach, zm. 8 października 2008 we Wrocławiu) – polski polonista, reżyser teatralny, dramaturg, scenarzysta, scenograf, poeta i prozaik.
Życiorys.
Jan Różewicz był synem Tadeusza Różewicza i Wiesławy z domu Kozłowskiej. Ukończył filologię polską na Uniwersytecie Wrocławskim, a potem, w roku 1982, został absolwentem Wydziału Reżyserii Dramatu krakowskiej PWST.
Zadebiutował w styczniu 1983 roku reżyserią sztuki "Wyzwolony" Stanisława Brejdyganta we wrocławskim Teatrze Współczesnym. W tym samym roku zrealizował swój spektakl dyplomowy "Wesoły wspólnik" autorstwa Wincentego Rapackiego (syna). Przedstawienie to wystawiono w Lubuskim Teatrze w Zielonej Górze.
W swej pracy artystycznej współpracował z wieloma polskimi teatrami – w Białymstoku, Bielsku-Białej, Cieszynie, Częstochowie, Elblągu, Gorzowie Wielkopolskim, Jeleniej Górze, Katowicach, Słupsku, Sosnowcu, Toruniu, Warszawie i innych. Najmocniej był jednak związany ze scenami Wrocławia. W mieście tym mieszkał przez prawie całe swoje życie. Prowadził też zajęcia artystyczne ze studentami Kolegium Karkonoskiego w Jeleniej Górze oraz warsztaty dramaturgiczne we Wrocławiu. Często reżyserował sztuki swojego ojca, Tadeusza.
Ostatnią jego pracą był poemat "Monisz, czyli szatan zrobiony w Ararat" (aut. Icchok Lejb Perec), który zaadaptował na potrzeby teatru i wyreżyserował w warszawskim Teatrze Żydowskim (premiera w 2001).
Pracę w teatrze godził z działalnością pisarską. W 1998 roku wydał debiutancki tomik poetycki "Karty Merkucja" (Wydawnictwo Dolnośląskie). Tworzył scenariusze dla teatru i filmu, dramaty, opowiadania, utwory poetyckie i eseje. Jego twórczość była publikowana w „Notatniku Teatralnym”, „Odrze”, „Śląsku” oraz „Warsztatach Polonistycznych”. Uczestniczył w warsztatach literackich w Hawthornden Castle w Szkocji (stypendium MKiS). Otrzymał III nagrodę w kategorii eseju za tekst "Awangardzista konserwatywny" w III Ogólnopolskim Konkursie Literackim im. Stefana Themersona w Płocku.
Jego żoną była filozofka i teatrolożka, dr Małgorzata Różewicz. Ich córką jest Julia Różewicz.
Zmarł po długiej i ciężkiej chorobie we Wrocławiu. Pochowany został 16 października 2008 na wrocławskim Cmentarzu Grabiszyńskim.

</doc>
<doc id="1501724" url="https://pl.wikipedia.org/wiki?curid=1501724" title="NGC 6357">
NGC 6357

NGC 6357 (również Mgławica Wojna i Pokój) – obszar H II (również mgławica emisyjna) powiązany z trzema gromadami otwartymi gwiazd, znajdujący się w konstelacji Skorpiona. Mgławica ta została odkryta 8 czerwca 1837 roku przez Johna Herschela. Znajduje się w odległości około 8000 lat świetlnych od Ziemi i rozciąga na 400 lat świetlnych. Nowsze prace sugerują, że NGC 6357 może znajdować się bliżej – ok. 1,7–1,8 kiloparseka, czyli 5,5–5,9 tys. lat świetlnych.
Największa z gromad otwartych powiązanych z tym rejonem gwiazdotwórczym to Pismis 24, w której znajduje się gwiazda potrójna Pismis 24-1 o masach składników rzędu 100 mas Słońca. Gromada ta jest bardzo młoda – liczy od 1 do 3 milionów lat, i zawiera kilka tysięcy gwiazd.

</doc>
<doc id="1501727" url="https://pl.wikipedia.org/wiki?curid=1501727" title="Kościół Chrystusa Króla w Tarnobrzegu">
Kościół Chrystusa Króla w Tarnobrzegu

Kościół Chrystusa Króla – kościół parafialny w Tarnobrzegu.
Na kościół i budynki parafialne adaptowano budynek dawnego Młodzieżowego Domu Kultury, który był mocno zdewastowany. Budynek został przekazany ojcom Dominikanom, którzy przekazali go diecezji sandomierskiej. Nad remontem budynku i przystosowaniem go do celów religijnych czuwał ks. Michał Józefczyk – proboszcz parafii Matki Bożej Nieustającej Pomocy w Tarnobrzegu. Poświęcenia wnętrza kościoła dokonał w 2003 roku bp Edward Frankowski. Od maja 2006 roku trwało powiększanie świątyni o jeszcze jedną nawę. W wigilię Uroczystości Chrystusa Króla 2007 roku bp Andrzej Dzięga poświęcił dobudowaną nawę wrazem z jej wyposażeniem.

</doc>
<doc id="1501732" url="https://pl.wikipedia.org/wiki?curid=1501732" title="Propylon">
Propylon

Propylon (gr. przedsionek) – w architekturze starogreckiej monumentalna brama wznoszona na prostym planie, o jednym przejściu. Uważana jest za prototyp i nierozwiniętą formę propylei, różniącą się od nich mniejszymi wymiarami i liczbą przejść (propyleje miały ich pięć). Propylon występował głównie w architekturze przedgreckiej i okresu mykeńskiego, spotykamy go np. w Troi II, w cytadeli w Tirynsie czy też w Pałacu Nestora w Pylos.

</doc>
<doc id="1501733" url="https://pl.wikipedia.org/wiki?curid=1501733" title="Parafia Najświętszej Maryi Panny Anielskiej">
Parafia Najświętszej Maryi Panny Anielskiej

Parafie pod wezwaniem Najświętszej Maryi Panny Anielskiej i NMP Królowej Aniołów:

</doc>
<doc id="1501734" url="https://pl.wikipedia.org/wiki?curid=1501734" title="Frynosomowate">
Frynosomowate

Frynosomowate, frynosomy (Phrynosomatidae) – rodzina jaszczurek z infrarzędu Iguania w rzędzie łuskonośnych (Squamata), początkowo zaliczane jako podrodzina Sceloporinae, później Phrynosomatinae do legwanowatych (Iguanidae).
Występowanie i biotop.
Ameryka Północna i Środkowa – od południowej Kanady, przez Stany Zjednoczone po Panamę. Większość gatunków jest przystosowana do życia w warunkach pustynnych i skalistych.
Charakterystyka.
Rodzina obejmuje jaszczurki niewielkich rozmiarów – większość gatunków nie przekracza 10 cm długości ciała – o dużej różnorodności form. Są gatunkami naziemnymi. Zebrogonki z rodzaju "Callisaurus" potrafią biegać na tylnych kończynach.
Systematyka.
Do rodziny należą następujące rodzaje:

</doc>
<doc id="1501736" url="https://pl.wikipedia.org/wiki?curid=1501736" title="Got Talent">
Got Talent

Got Talent (pol. "Mam talent") – program rozrywkowy typu talent show i międzynarodowy format telewizyjny mający za zadanie wyłonić krajowy talent. Autorem formatu jest Simon Cowell, producentem - firma Syco, a dystrybutorem - Fremantle. Polska wersja tego programu to "Mam talent!".

</doc>
<doc id="1501737" url="https://pl.wikipedia.org/wiki?curid=1501737" title="Phrynosomatidae">
Phrynosomatidae



</doc>
<doc id="1501748" url="https://pl.wikipedia.org/wiki?curid=1501748" title="Got Talent!">
Got Talent!



</doc>
<doc id="1501749" url="https://pl.wikipedia.org/wiki?curid=1501749" title="Białe małżeństwo (film 1993)">
Białe małżeństwo (film 1993)

Białe małżeństwo – polski film psychologiczny z 1993 zrealizowany w 1992 roku na podstawie dramatu Tadeusza Różewicza o tym samym tytule. Wyreżyserowała go Magdalena Łazarkiewicz, która obok Jana Różewicza jest też autorką scenariusza.
Film otrzymał w 1992 roku Syrenkę Warszawską – nagrodę nagroda Klubu Krytyki Filmowej SDP w kategorii filmu fabularnego.
Fabuła.
Dwie nastolatki – Bianka i Paulina – mieszkają w pięknym dworku. Borykają się z problemami typowymi dla swych rówieśników: dojrzewaniem i wchodzeniem w świat dorosłych. Pewnego dnia dzięki programowi telewizyjnemu przenoszą się w dawne czasy – świat sprzed I wojny światowej. Film utrzymany jest w klimacie Młodej Polski i przesycony erotyką.
Obsada.
oraz:

</doc>
<doc id="1501755" url="https://pl.wikipedia.org/wiki?curid=1501755" title="Konferencja w Jałcie">
Konferencja w Jałcie



</doc>
<doc id="1501759" url="https://pl.wikipedia.org/wiki?curid=1501759" title="Valkenburg aan de Geul">
Valkenburg aan de Geul

Valkenburg aan de Geul – gmina w południowo-wschodniej Holandii. Jest to znana miejscowość turystyczna. Już w 1885 Valkenburg był ulubionym miejscem wypoczynku bogatych mieszkańców Akwizgranu i Liège.
Historia.
Oblężenia i podboje to wydarzenia charakterystyczne dla historii Valkenburga. Po każdym takim zdarzeniu miasto było odbudowywane. Dotyczy to zwłaszcza zamku, który znajduje się na szczycie wzgórza (jedyny zamek w Holandii położony na wzgórzu) w środku miasta, z którego obecnie pozostały tylko ruiny. Został on zniszczony w grudniu 1672 i nigdy go już nie odbudowano. Przetrwały tylko dwie bramy miejskie (Berkelpoort i Grendelpoort) i część murów miejskich.
Valkenburg znany jest z oporu podczas II wojny światowej.
Atrakcje turystyczne.
Obecnie Valkenburg jest znany ze swoim atrakcji. Są to:
Valkenburg jest położony w pięknej części Holandii, wspaniale nadającej się na spacery lub przejażdżki rowerowe po pagórkowatym terenie.
Valkenburg posiada najstarszy ciągle będący w użyciu budynek stacji kolejowej w Holandii.
Kolarstwo.
Valkenburg aan de Geul dobrze znany jest fanom wyścigów kolarskich. Miasto pięć razy było gospodarzem mistrzostw świata w kolarstwie szosowym (w 1938, 1948, 1979, 1998 i 2012 roku). Od 2003 roku wzgórze Cauberg jest finiszem wyścigu Amstel Gold Race. Tour de France miał swój końcowy odcinek w Valkenburgu w 1992 i 2006 roku.

</doc>
<doc id="1501762" url="https://pl.wikipedia.org/wiki?curid=1501762" title="Sokół maltański">
Sokół maltański



</doc>
<doc id="1501763" url="https://pl.wikipedia.org/wiki?curid=1501763" title="Raul Albiol">
Raul Albiol



</doc>
<doc id="1501764" url="https://pl.wikipedia.org/wiki?curid=1501764" title="Psilocybina">
Psilocybina



</doc>
<doc id="1501765" url="https://pl.wikipedia.org/wiki?curid=1501765" title="U-38 (1938)">
U-38 (1938)

U-38 – niemiecki okręt podwodny (U-Boot) typu "IX A" z okresu II wojny światowej. Wszedł do służby w 1938 roku. Pierwszy dowódca – Kptlt. Heinrich Liebe.
Historia.
Zamówienie na budowę drugiego okrętu podwodnego typu "IX A" zostało złożone w stoczni AG Weser w Bremie 29 lipca 1936. Stępkę pod budowę U-38 położono 15 kwietnia 1937. Wodowanie nastąpiło 9 sierpnia 1938, wejście do służby 24 października 1938. 
Okręt włączony w skład 6. Flotylli U-Bootów "Hundius" stacjonującej w Kilonii. 1 stycznia 1940 okręt wszedł w skład 2. Flotylli stacjonującej w Wilhelmshaven. W grudniu 1941 przeniesiony do 24. (później 21., 4. i 5.) Flotylli szkolnej.
Odbył 11 patroli bojowych, podczas których zatopił 35 jednostek nieprzyjaciela o łącznej pojemności 188.967 BRT, uszkodził jedną (3670 BRT). 
Zatopiony przez załogę 5 maja 1945 (operacja Regenbogen). Okręt został wydobyty z dna w 1948 roku i złomowany. 

</doc>
<doc id="1501770" url="https://pl.wikipedia.org/wiki?curid=1501770" title="Thyra duńska">
Thyra duńska

Thyra, Thore (zm. 18 września 1000) – królowa Norwegii, córka króla Danii i Norwegii Haralda Sinozębego i prawdopodobnie Tofy.
Życiorys.
Przed 985 wyszła za mąż za jarla Jomsborga Styrbjörna Sterkiego, syna króla Szwecji Olafa Björnsona. Według pochodzącej z ok. 1225 "Fagrskinny" Thyra została przymuszona przez swego brata Swena Widłobrodego do poślubienia króla Wendów Burysława, lecz uciekła po tygodniu wspólnego pożycia, a następnie schroniła się w Norwegii u tamtejszego króla Olafa Tryggvasona. Prawdziwość tego przekazu jest kwestionowana, jednak faktem jest że w 998 Thyra została żoną Olafa. Małżeństwo Thyry i Olafa było bezpotomne. Według przekazu piszącego w latach 1072-1076 Adama z Bremy to właśnie Thyra przyczyniła się do wypowiedzenia przez Olafa wojny Danii i bitwy morskiej pod Svold, w której zginął król Norwegii.

</doc>
<doc id="1501774" url="https://pl.wikipedia.org/wiki?curid=1501774" title="Tyra Duńska">
Tyra Duńska



</doc>
<doc id="1501775" url="https://pl.wikipedia.org/wiki?curid=1501775" title="Tyra Haraldsdotter">
Tyra Haraldsdotter



</doc>
<doc id="1501777" url="https://pl.wikipedia.org/wiki?curid=1501777" title="Tyre (córka Haralda)">
Tyre (córka Haralda)



</doc>
<doc id="1501779" url="https://pl.wikipedia.org/wiki?curid=1501779" title="Jose Sanjurjo">
Jose Sanjurjo



</doc>
<doc id="1501780" url="https://pl.wikipedia.org/wiki?curid=1501780" title="Hrabstwo Floyd (Iowa)">
Hrabstwo Floyd (Iowa)

Hrabstwo Floyd – hrabstwo położone w USA w stanie Iowa z siedzibą w mieście Charles City. Założone w 1851 roku.

</doc>
<doc id="1501781" url="https://pl.wikipedia.org/wiki?curid=1501781" title="USS North Carolina (ACR-12)">
USS North Carolina (ACR-12)

USS North Carolina (ACR-12) – amerykański krążownik pancerny typu "Tennessee" z okresu I wojny światowej. Był to drugi okręt w historii US Navy noszący nazwę nadaną na cześć stanu Karolina Północna. Nosił także nazwę „Armored Cruiser No. 12” a w późniejszym okresie służby został przemianowany na Charlotte (CA-12).
Historia.
Stępkę pod budowę okrętu położono 21 marca 1905 w stoczni Newport News Shipbuilding and Dry Dock Co., Newport News. Zwodowano go 6 października 1906, matką chrzestną była Rebekah Glenn, córka gubernatora Północnej Karoliny R. B. Glenna. Jednostka weszła do służby 7 maja 1908 w Norfolk, pierwszym dowódcą został komandor William A. Marshall.
Służba.
Przed wojną.
Po dziewiczym rejsie wzdłuż wschodniego wybrzeża USA i na Karaibach „North Carolina” przewiózł prezydenta elekta Williama Tafta w czasie podróży inspekcyjnej w rejon Kanału Panamskiego w styczniu i lutym 1909. Pomiędzy 23 kwietnia i 3 sierpnia nowy krążownik odbył podróż na Morze Śródziemne. Pływał wraz z USS „Montana” (ACR-13) starając się ochraniać obywateli amerykańskich zagrożonych konfliktami w Imperium Osmańskim. 17 maja w Adana okręt wysadził na brzeg pomoc medyczną by nieść pomoc rannym i chorym Ormianom, ofiarom masakry. „North Carolina” zapewnił żywność, schronienia, wodę destylowaną, ubrania i medykamenty oraz asystował innym ochotnikom pomagającym mieszkańcom. Przez resztę rejsu załoga okrętu pomagała zarówno mieszkańcom Lewantu jak i amerykańskim obywatelom.
Przez resztę okresu poprzedzającego wybuch I wojny światowej „North Carolina” prowadził szkolenia i brał udział w manewrach na zachodnim Atlantyku i Karaibach oraz brał udział w ceremoniach i działaniach dyplomatycznych. Wśród nich było uczestnictwo w święcie stulecia niepodległości Argentyny (maj – czerwiec 1910) oraz Wenezueli (czerwiec – lipiec 1911). Przewiózł także amerykańskiego Sekretarza Wojny w czasie jego podróży inspekcyjnej do Portoryko, Santo Domingo, Kuby i Kanału Panamskiego (lipiec – sierpień 1911). Przewiózł także do USA z Kuby ciała załogi zniszczonego krążownika „Maine” w celu pochowania ich na Narodowym Cmentarzu w Arlington.
I wojna światowa.
Gdy wojna w Europie wybuchła „North Carolina” opuścił Boston 7 kwietnia 1915 by chronić Amerykanów na Bliskim Wschodzie. Po zawinięciu do portów angielskich i francuskich pływał pomiędzy Jaffą w Izraelu, Bejrutem i Aleksandrią, przypominając swoją obecnością o sile nadal neutralnych Stanów Zjednoczonych. Wrócił do Bostonu 18 czerwca 1915 na przegląd.
Po dotarciu do Pensacoli 9 września 1915 okręt wziął udział w pracach badawczych lotnictwa morskiego pełniąc służbę okrętu bazy. 5 listopada 1915 stał się pierwszym okrętem, z którego wystrzelono samolot (Curtiss Model F wystrzelony z katapulty) w czasie gdy okręt płynął. Prace te doprowadziły m.in. do szerokiego zastosowania katapult na pancernikach i krążownikach w czasie II wojny światowej.
Gdy Stany Zjednoczone przystąpiły do I wojny światowej „North Carolina” popłynął na północ w eskorcie transportowców z żołnierzami ochraniając je pomiędzy Norfolk i Nowym Jorkiem.
Wycofanie ze służby i dalsze losy.
Pomiędzy grudniem 1918 i lipcem 1919 krążownik przewoził Amerykańskie Siły Ekspedycyjne z Europy do Ameryki Północnej. Okręt przemianowano na „Charlotte” 7 czerwca 1920 by nazwa mogła być przydzielona nowemu pancernikowi. Jednostkę wycofano ze służby 18 lutego 1921 w Puget Sound Navy Yard, Bremerton. Jego nazwę skreślono z listy floty 15 lipca 1930, a kadłub sprzedano na złom 29 września tego samego roku.

</doc>
<doc id="1501786" url="https://pl.wikipedia.org/wiki?curid=1501786" title="Mangaba obrożna">
Mangaba obrożna

Mangaba obrożna, mangaba zwyczajna, mangaba rudoczelna ("Cercocebus torquatus") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae), występującej w lasach tropikalnych na zachodzie Afryki.
Zasięg występowania.
Mangaba obrożna występuje w płatach lasu nie dalej niż 350 km w głąb lądu od wybrzeża w południowej Nigerii (zachodnia granica lasów w pobliżu Dahomey Gap), w zachodnim Kamerunie, zachodniej Gwinei Równikowej, zachodnim Gabonie i południowo-zachodnim Kongu (na południe aż do Réserve de Conkouati); niepotwierdzone doniesienia pochodzą z Beninu, ale jeśli kiedykolwiek mangaba obrożna tam występowała, została już najprawdopodobniej wytępiona, podobnie jak populacja w pobliżu rzeki Benue w Nigerii.
Taksonomia.
Gatunek po raz pierwszy naukowo opisał w 1792 roku brytyjski przyrodnik Robert Kerr nadając mu nazwę "Simia" ("Cercopithecus") "aethiops torquatus". Jako miejsce typowe odłowu holotypu wskazał Afrykę Zachodnią. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 42–59 cm, samców 46–67 cm, długość ogona samic 46–64 cm, samców 50–76 cm; masa ciała samic 5–8 kg, samców 8–12,5 kg. Jej ciało pokryte jest długą, jedwabistą brązowoszarą sierścią. Na szczycie głowy znajduje się charakterystyczna rudobrązowa plama, której mangaba zawdzięcza jedną z polskich nazw zwyczajowych (mangaba rudoczelna). Bokobrody są dość długie i wyraźnie widoczne, zaś szyja i wewnętrzne powierzchnie kończyn jasne. Mangaby mają niemal całkowicie białe powieki. Ich twarz jest naga, oczy duże, a ogon długi.
Ekologia.
Środowisko.
Małpy te równie chętnie przebywają zarówno w koronach drzew, jak i na ziemi. Umieją dobrze pływać. Zajmują różne środowiska – od typowo leśnych, przez śródleśne polany i nadwodne krzewy po obrzeża plantacji. Prowadzą wędrowny tryb życia. Wśród wysokich traw do komunikacji z innymi członkami stada służy im wysoko uniesiony długi ogon, zaś między drzewami swoją pozycję sygnalizują mimiką (np. zamykając oczy i pokazując białe powieki) oraz głosem.
Zachowanie i etologia.
Mangaby zwyczajne żywią się głównie orzechami, nasionami i dojrzałymi owocami, ale jadają również pędy i soczyste łodygi roślin oraz drobną zwierzynę.
Ciąża trwa około 24 tygodni, po których samica rodzi jedno młode. Jest ono szarobrązowe, pozbawione plam na głowie, szyi i kończynach. Wybarwienie następuje po około pół roku. Samice opiekują się młodym przez okres roku, jednak ich związek trwa do trzech lat, chociaż już kilkumiesięczne małpy oddalają się od matki na odległość kilku metrów. Samiec nie uczestniczy w wychowywaniu potomstwa, ale toleruje obecność swych młodych. Po osiągnięciu dojrzałości płciowej samce opuszczają grupę rodzinną i zakładają własną, podczas gdy samice pozostają w stadzie.

</doc>
<doc id="1501788" url="https://pl.wikipedia.org/wiki?curid=1501788" title="Cercocebus torquatus">
Cercocebus torquatus



</doc>
<doc id="1501796" url="https://pl.wikipedia.org/wiki?curid=1501796" title="Jean-Baptiste Regnault">
Jean-Baptiste Regnault

Jean-Baptiste Regnault (ur. 9 października 1754 w Paryżu, zm. 12 listopada 1829 tamże) – francuski malarz neoklasycystyczny.
Życiorys.
Odkrywcą jego talentu był Jean Bardin francuski malarz historyczny, który w 1768 zabrał go do Rzymu. Po powrocie do Francji kontynuował naukę w Paryżu, jego nauczycielami byli wówczas Nicolas-Bernard Lépicié i Joseph-Marie Vien. W 1776 zdobył nagrodę i stypendium Grand Prix de Roma za obraz "Aleksander i Diogenes". Kolejny raz wyjechał do Włoch, przebywał w rzymskiej Villa Médicis w towarzystwie Jacques-Louis Davida i Pierre Peyrona.
Regnault był członkiem Académie des Beaux-Arts i cenionym pedagogiem, wśród jego licznych uczniów byli m.in. Merry-Joseph Blondel, Félix Boisselier, Théodore Caruelle d'Aligny, Rosalie Caron, Alexandre i Auguste Couder, Godefroy Engelmann, Pierre-Narcisse Guérin, Thomas Henry, Louis Hersent, Charles Paul Landon, Hippolyte Lecomte, Robert Lefèvre, Henriette Lorimier, Édouard Pingret, Jacques Réattu i Jean-Hilaire Belloc. W 1795 został członkiem Institut de France.
Oprócz wielu małych obrazów o tematyce alegorycznej, Regnault malował także wielkie kompozycje historyczne i mitologiczne. Jego najbardziej znaną pracą jest alegoria inspirowana antykiem i rewolucją francuską "La Liberté ou la Mort", w literaturze angielskojęzycznej znana jako "The Genius of France between Liberty and Death". Najważniejsze z licznych dzieł Regnaulta znajdują się w Luwrze, w Paryżu i w Wersalu.

</doc>
<doc id="1501811" url="https://pl.wikipedia.org/wiki?curid=1501811" title="Dolina Luizy">
Dolina Luizy



</doc>
<doc id="1501812" url="https://pl.wikipedia.org/wiki?curid=1501812" title="Bitwa pod Droop Mountain">
Bitwa pod Droop Mountain

Bitwa pod Droop Mountain – jedna z bitew wojny secesyjnej, stoczona 6 listopada 1863 roku w okolicach hrabstwa Pocahontas pomiędzy oddziałami Unii dowodzonymi przez generała Williama Averella oraz siłami Konfederacji pod dowództwem Johna Echolsa. Bitwa miała na celu atak sił unionistycznych na linie kolejowe należące do Konfederatów. Zwycięstwo unionistów w bitwie doprowadziło do zmniejszenia i konsekwentnego zaprzestania działań zbrojnych w Wirginii Zachodniej przez siły konfederackie.
Tło.
Celem misji dowodzonej przez generała Averella było przejęcie linii kolejowych Wirginia-Tennessee oraz rozbicia znajdujących się wokół linii, oddziałów konfederackich. W tym celu siły unii podzieliły się na dwie części tak aby rozbić umocnienia konfederackie wokół najważniejszych węzłów kolejowych.
Bitwa.
5 listopada 1863 roku Averell zaatakował siły konfederackie w okolicach Mill Point. Siły konfederackie wówczas zostały zmuszone do odwrotu w pobliże Droop Mountain jednakże dowódca konfederatów John Echols zdołał zreorganizować swoje wojska już następnego dnia.
Rankiem 6 listopada Averell ponownie ruszył do ataku na pozycję Konfederatów którzy mimo posiadania znacznie mniej licznych sił, zdołali się przeciwstawić wojskom Unii. Averell podzielił swoje wojska na piechotę oraz kawalerię. Dzięki temu manewrowi piechota odcięła drogę odwrotu Konfederatom a kawaleria przeprowadziła rajd na pozycję konfederackie zdobywając materiały wojenne oraz biorąc do niewoli kilku jeńców. Widząc panującą sytuację na polu bitwy, Echols zdecydował się wycofać wraz z resztą swoich oddziałów.
Po bitwie.
Bitwa zakończyła się zwycięstwem wojsk Unii które dzięki swojemu zwycięstwu praktycznie zlikwidowały opór sił Konfederackich w Wirginii Zachodniej. Siły konfederackie wycofały się do Lewisburga, który został zajęty przez unionistów 7 listopada. Oprócz tego siły Unii zdobyły linię kolejowe należące do Konfederatów co ostatecznie odcięło możliwość wysłania posiłków do Wirginii Zachodniej przez dowódco konfederackie.
W bitwie zginęło lub zostało rannych 119 unionistów podczas gdy straty wojsk konfederackich wyniosły 275 zabitych, rannych oraz wziętych do niewoli.

</doc>
<doc id="1501813" url="https://pl.wikipedia.org/wiki?curid=1501813" title="Changer les Choses">
Changer les Choses

Changer les Choses ("Change the Things") – oficjalny debiutancki album francuskiej wokalistki Nâdiyi. Wydany jedynie we Francji 5 listopada 2001 roku. Z płyty pochodzą dwa single "Chaque fois" i "J'ai confiance en toi". Płyta sprzedała się na rynku francuskim w nakładzie 15.000 egzemplarzy.

</doc>
<doc id="1501818" url="https://pl.wikipedia.org/wiki?curid=1501818" title="Grubogonik australijski">
Grubogonik australijski

Grubogonik australijski, dunnart gruboogonowy ("Sminthopsis crassicaudata") – gatunek ssaka z podrodziny niełazów (Dasyurinae) w rodzinie niełazowatych (Dasyuridae).
Zasięg występowania.
Grubogonik australijski występuje w zależności od podgatunku:
Morfologia.
Długość ciała (bez ogona) 6–9 cm, długość ogona 4–7 cm; masa ciała 10–20 g. Mały torbacz o brązowawym kolorze futra, na uszach i głowie ciemne łatki. Głowa o dużych uszach i oczach. Długi, zgrubiały ogon służy do magazynowania tłuszczu, który jest zużywany głównie w okresie zimowym. Charakteryzuje się wąskimi stopami, które na spodach tylnej części nie mają poduszeczek. U samicy występuje dobrze rozwinięta torba.
Ekologia.
Tryb życia.
Zamieszkuje pustynie i półpustynie, busz i tereny rolnicze. Torbacz ten jest aktywny głównie nocą. Jest zwierzęciem samotniczym, jedynie w okresie jesiennym i zimowym gromadzą się we wspólnych gniazdach, co pozwala na zaoszczędzenie energii. Samice z młodymi nie tolerują obecności samców. Jest gatunkiem naziemnym. Gniazda buduje przy pniach drzew lub w pobliżu skał. Kiedy brakuje pokarmu, może zapadać w odrętwienie (torpor).
Na pokarm tego torbacza składają się głównie owady takie jak szarańcza, chrząszcze. Czasami polują również na kręgowce. Przyjmowany pokarm w pełni pokrywa zapotrzebowanie na wodę.
Rozród.
Okres rozrodczy trwa od lipca do lutego. Ciąża trwa około 16 dni. Po tym okresie na świat przychodzi 8-10 młodych. Po 37 dniach młode zaczynają opuszczać torbę matki. Dojrzałość płciową uzyskują w 159 dniu życia.
Znaczenie.
Wrogami grubogonika są większe od niego zwierzęta drapieżne.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii niskiego ryzyka LC.

</doc>
<doc id="1501819" url="https://pl.wikipedia.org/wiki?curid=1501819" title="Samuel Dickinson Hubbard">
Samuel Dickinson Hubbard

Samuel Dickinson Hubbard (ur. 10 sierpnia 1799 w Middletown, zm. 8 października 1855 tamże) – amerykański polityk.
Rozpoczął studia klasyczne w Yale, które ukończył w 1819. W latach 1823–1837 praktykował prawo. Później pracował w przemyśle produkcyjnym. Wkrótce zaangażował się w politykę i w 1844 został wybrany do Izby Reprezentantów, gdzie zasiadał przez dwie kolejne kadencje (od 4 marca 1845 do 3 marca 1849) z ramienia wigów. 
W 1852 prezydent Millard Fillmore powołał go do swojego gabinetu na stanowisko poczmistrza generalnego Stanów Zjednoczonych. Urząd ten sprawował od 31 sierpnia 1852 do 7 marca 1853.
S.D. Hubbard spoczywa na cmentarzu Indian Hill w Middletown, obok swojej żony Jane Miles Hubbard.

</doc>
<doc id="1501822" url="https://pl.wikipedia.org/wiki?curid=1501822" title="Sminthopsis crassicaudata">
Sminthopsis crassicaudata



</doc>
<doc id="1501829" url="https://pl.wikipedia.org/wiki?curid=1501829" title="16/9">
16/9

16/9 – drugi album studyjny francuskiej piosenkarki Nadiyi, wydany 1 czerwca 2004 roku. Płyta ta stała się niezwykle popularna we Francji i Szwajcarii. Album "16/9" stał się przepustką dla Nadiyi do światowej kariery. Sprzedał się na świecie w ilości 750 000 egzemplarzy i certyfikowany został podwójną platyną. Pochodzą z niego single "Parle moi", "Et c'est parti", "Si loin de vous" i "Signes".

</doc>
<doc id="1501838" url="https://pl.wikipedia.org/wiki?curid=1501838" title="Galina Malczugina">
Galina Malczugina

Galina Malczugina ros. Галина Мальчугина (ur. 17 grudnia 1962 w Briańsku) - radziecka, a później rosyjska lekkoatletka specjalizująca się w biegach sprinterskich.
Jej pierwszym sukcesem był finał olimpijski w Seulu, gdzie była ostatnia. Ma na koncie trzy finały olimpijskie (była 8. w Seulu, 8. w Barcelonie i 5. w Atlancie) oraz trzy finały MŚ w których była odpowiednio na 5, 7 i 3 miejscu. W 1999 zakończyła karierę sportową.

</doc>
<doc id="1501839" url="https://pl.wikipedia.org/wiki?curid=1501839" title="La Source (album)">
La Source (album)

La Source - składanka największych hitów francuskiej piosenkarki Nadiyi. Album wydany został 12 listopada 2007 roku, promuje go singiel "Vivre ou survivre". Płyta sprzedała się we Francji w ilości 50 000 egzemplarzy i wydana została wyłącznie na rynku francuskim.

</doc>
<doc id="1501840" url="https://pl.wikipedia.org/wiki?curid=1501840" title="Blarynki">
Blarynki

Blarynki (Blarinellini) – plemię ssaków z podrodziny ryjówek (Soricinae) w obrębie rodziny ryjówkowatych (Soricidae).
Zasięg występowania.
Plemię obejmuje gatunki zamieszkujące Chińskiej Republice Ludowej, Wietnam i Mjanmę.
Podział systematyczny.
Do plemienia należą następujące występujące współcześnie rodzaje:
Opisano również rodzaje wymarłe:

</doc>
<doc id="1501842" url="https://pl.wikipedia.org/wiki?curid=1501842" title="U-50 (1939)">
U-50 (1939)

U-50 – niemiecki okręt podwodny (U-Boot) typu "VII B" z okresu II wojny światowej. Okręt wszedł do służby w 1939.
Historia.
W czasie II wojny światowej odbył 2 patrole bojowe, spędzając na morzu 30 dni. Zatopił 4 statki o łącznej pojemności 16.083 BRT. Zatonął 6 kwietnia 1940 na północ od Trondheim po wejściu na brytyjską minę. Przypuszczalna pozycja zatonięcia . Zginęła cała załoga – 44 oficerów i marynarzy.
Przebieg służby.
Dowódcy:
12.12.1939 – 06.04.1940 – Kptlt. Max-Hermann Bauer
Kptlt – Kapitanleutnant (kapitan marynarki)

</doc>
<doc id="1501844" url="https://pl.wikipedia.org/wiki?curid=1501844" title="Inbelkult">
Inbelkult



</doc>
<doc id="1501845" url="https://pl.wikipedia.org/wiki?curid=1501845" title="Electron Libre">
Electron Libre

Électron Libre jest to czwarty album francuskiej wokalistki Nadiyi. Premiera światowa miała miejsce 8 grudnia 2008 roku. Płytę promują dwa single: "No Future in the Past" w duecie z Kelly Rowland i "Laisse le destin l'emporter", gdzie artystce towarzyszy Enrique Iglesias.

</doc>
<doc id="1501848" url="https://pl.wikipedia.org/wiki?curid=1501848" title="Zygmunt Bobola">
Zygmunt Bobola

Zygmunt Bobola z Piasków herbu Leliwa (ur. 1661, zm. 12 września 1683) – dzierżawca Strachociny, ostatni z Bobolów.
Najstarszy syn Andrzeja Boboli (zm.1668) i Marcjanny z Trembeckich. Zygmunt za pozwoleniem królewskim, w roku 1676 odziedziczył wieś Strachocinę. Był bratem Jana i Franciszka – Stanisława (1652–1668) Bobolów oraz Katarzyny zamężnej z Witowskim.
Zygmunt Bobola brał czynny udział w bitwie wiedeńskiej w 1683 roku, gdzie zginął.

</doc>
<doc id="1501849" url="https://pl.wikipedia.org/wiki?curid=1501849" title="Blarina">
Blarina

Blarina ("Blarina") – rodzaj ssaka z podrodziny ryjówek (Soricinae) w obrębie rodziny ryjówkowatych (Soricidae).
Występowanie.
Rodzaj obejmuje gatunki występujące w Ameryce Północnej.
Morfologia.
Długość ciała (bez ogona) 69–114 mm, długość ogona 12–32 mm, długość tylnej stopy 10–19 mm; masa ciała 5–30 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1501853" url="https://pl.wikipedia.org/wiki?curid=1501853" title="Z. Marcas">
Z. Marcas

Z. Marcas – powieść Honoriusza Balzaka z cyklu "Komedia ludzka" opublikowana po raz pierwszy w 1840 w "Revue parisienne". 
Treść.
Narratorem utworu jest Karol Rabourdin, syn bohatera "Urzędników", który opisuje wydarzenie z czasów, kiedy jako student mieszkał w Paryżu w ubogiej dzielnicy. Jego sąsiadem był tytułowy Zefiryn Marcas - również żyjący w ubóstwie. Któregoś dnia obaj mężczyźni zaczynają rozmowę, w której Rabourdin poznaje historię Marcasa: chciał on zostać politykiem, toteż współpracował z jednym z deputowanych, a następnie ministrem, doradzając mu w bieżących sprawach. Kierował się przy tym uczciwością, w odróżnieniu od wielu innych młodych ludzi z ambicjami. Jego mocodawca uznał jednak, że nie potrzebuje już jego wsparcia, i oddalił go. Marcasowi nie powiodło się również w dziennikarstwie, którym następnie chciał się zajmować: i tam uczciwość była nader rzadką cechą, nieułatwiającą kariery w bezwzględnym środowisku. Któregoś dnia w domu Marcasa ponownie zjawia się minister; prosi o powrót dawnego doradcy. Choć Marcas odmawia, Rabourdin i jego przyjaciel Justyn przekonują go, by spróbował ponownie w polityce. Po trzech miesiącach upada jednak rząd, a Marcas, ponownie zrujnowany, wraca do dawnego życia, po czym umiera z powodu choroby w styczniu 1838. Jako człowiek bez żadnego majątku zostaje pochowany w zbiorowym grobie. 
Cechy utworu.
"Z.Marcas" wpisuje się w ogólną krytykę hipokryzji panującej w wielkim świecie paryskim, podkreślając w szczególności ogromny wpływ pieniądza na francuską politykę i związane z nią dziennikarstwo (kontynuacja przesłania "Straconych złudzeń"). Równocześnie, podobnie jak w "Cierpieniach wynalazcy", Balzak nie pozostawia złudzeń co do losu ludzi uczciwych - nie mają oni szans na zrobienie wielkiej kariery, jeśli nadal będą o niej marzyć, muszą podobnie jak inni podporządkować się władzy powszechnej komercji. 
Powieść jest zarazem kolejnym przykładem wykorzystania techniki "opowieści w opowieści", a także dowodem na żywe powiązania Balzaka z tradycją romantyczną, mimo realistycznego sposobu opisywania miejsc i postaci oraz przesłania utworu. Wiele scen z życia tytułowego bohatera, w celu jeszcze większego poruszenia czytelnika jego historią, jest celowo udramatyzowanych, zaś już w początkowej części dzieła narrator przypisuje literze Z, od której zaczyna się imię Marcasa, znaczenie fatalne (jako ostatniej literze alfabetu). 

</doc>
<doc id="1501854" url="https://pl.wikipedia.org/wiki?curid=1501854" title="Etowah (rzeka)">
Etowah (rzeka)

Rzeka Etowah (ang. "Etowah River") – rzeka biorąca swój początek w górach hrabstwa Lumpkin w pobliżu miasteczka Dahlonega w Georgii, na północ od Atlanty, by – po pokonaniu 217 kilometrów – połączyć się z rzeką Oostanaula w pobliżu miejscowości Rome, dając początek rzece Coosa. Nazwa rzeki to zniekształcona wersja oryginalnej nazwy muskogejskiej "Etalwa" oznaczającej skrzyżowanie szlaków. Na starej mapie z roku 1795 rzeka jest oznakowana jako „High Town River.” Na mapach późniejszych, jak np. na mapie hrabstwa Cass z roku 1839, występuje jako „Hightower River” i pod taką też nazwą występuje w większości zapisków dotyczących Czirokezów zamieszkujących te strony w XIX wieku.
Pierwszym i głównym dopływem rzeki niedaleko od jej źródeł jest znacznej wielkości Potok Amicalola. Następnie Etowah płynie na południowy zachód przez miejscowość Canton i wkrótce potem tworzy (wraz z Little River) zaporowe Jezioro Allatoona. Po opuszczeniu zapory na jeziorze rzeka mija miejscowość Cartersville i stanowiska archeologiczne „Etowah Indian Mounds”. Ujście do rzeki Coosa znajduje się na wysokości 174 metrów n.p.m.
Most kolejowy Etowah.
Ukończony w połowie lat czterdziestych XIX wieku most należał do sieci kolejowej "Western &amp; Atlantic". W czasie wojny secesyjnej płonął sześciokrotnie. Po raz pierwszy w kwietniu 1862 roku podczas tzw. „rajdu Andrewsa”. Następnie pod koniec maja 1864 roku został zniszczony w dzień po ukończeniu kolejnego remontu przez wojska konfederatów wycofujące się pod naporem armii gen. mjr. Shermana podczas jej ofensywy w kierunku zachodniego krańca masywu górskiego Allatoona Mountains w ramach kampanii atlanckiej.
W chwili, gdy Sherman opuszczał Cartersville 12 listopada 1864, rozpoczynając swój „marsz ku morzu”. Jego wojska po raz kolejny spaliły most nad Etowah, by zabezpieczyć swe tyły przed niespodziewanym uderzeniem od wschodu, a w okresie późniejszym zastąpiły go mostem pontonowym typu Cumberland. Po wojnie most został odbudowany i służył do czasu skonstruowania nowocześniejszego w pewnej odległości od istniejących do dziś kamiennych filarów poprzednika.

</doc>
<doc id="1501855" url="https://pl.wikipedia.org/wiki?curid=1501855" title="Pustynny Gaara">
Pustynny Gaara



</doc>
<doc id="1501858" url="https://pl.wikipedia.org/wiki?curid=1501858" title="Figurki Niżnie">
Figurki Niżnie

Figurki Niżnie – polana w Gorcach na grzbiecie odchodzącym od Kudłonia do Koniny. Na grzbiecie tym pomiędzy Kudłoniem i a Kopą są 4 polany. W kolejności od dołu do góry są to: Figurki Niżnie, Figurki Średnie, Figurki (Figurki Wyżnie) i Pustak Wszystkie znajdują się na obszarze Gorczańskiego Parku Narodowego, w obszarze ochronnym Turbacz.
Polana Figurki Niżnie znajduje się na średniej wysokości około 1125 m n.p.m. Ma duże walory widokowe. W południowym kierunku szczególnie dobrze widoczna jest stąd pobliska Mostownica ze swoją dużą grzbietową polaną Mostownicą, Przysłopek i położony z tyłu za nimi Turbacz. W północno-zachodnim kierunku widok na Beskid Wyspowy z Luboniem Wielkim i Szczeblem, w zachodnim na Pasmo Polic i Babią Górę. W lesie powyżej polany znajdują się skalne wychodnie.
Polana znajduje się w granicach wsi Konina w województwie małopolskim, w powiecie limanowskim, w gminie Niedźwiedź. Jest nieduża, a w wyniku zaprzestania jej pasterskiego użytkowania (koszenia i wypasu) ulega w wyniku naturalnej sukcesji ekologicznej stopniowemu zarastaniu lasem.
Szlaki turystyki pieszej.
 Konina – Cyrla Hanulowa – Kopa – Figurki Niżne – Figurki Średnie – Figurki – Pustak – Kudłoń. Odległość 4,5 km, suma podejść 610 m, czas przejścia 2 godz., z powrotem 1 godz. 10 min.

</doc>
<doc id="1501859" url="https://pl.wikipedia.org/wiki?curid=1501859" title="Grand Prix Pacyfiku 1995">
Grand Prix Pacyfiku 1995

Grand Prix Pacyfiku 1995 (oficjalnie II Pacific Grand Prix) – piętnasta eliminacja mistrzostw świata Formuły 1 sezonu 1995. Wyścig odbył się 22 października 1995 roku na torze TI Circuit Aida w mieście Aida (obecnie Mimasaka). Wygrał go Niemiec Michael Schumacher (Benetton). Drugie i trzecie miejsce zajęli Brytyjczycy z zespołu Williams: David Coulthard oraz Damon Hill. Zwycięstwo zapewniło Schumacherowi drugi tytuł mistrza świata.
Damon Hill, któremu brytyjskie media zarzucały, iż nie jest wystarczająco "silny" w walkach na torze, startował z pierwszego rzędu wraz ze zdobywcą pole position, Davidem Coulthardem. Schumacher, startujący z trzeciej pozycji, próbował go wyprzedzić na pierwszym zakręcie, ale próba ta zakończyła się niepowodzeniem, obu natomiast wyprzedził Francuz Jean Alesi (Ferrari), znajdując się na drugim miejscu. Hill był trzeci, a Schumacher piąty, wyprzedzony jeszcze przez Austriaka Gerharda Bergera (Ferrari). Podczas pierwszego pit stopu Schumacher wyprzedził Alesiego i Hilla. Jadąc na nowych oponach typu slick, stopniowo zbliżał się do Coultharda, odrabiając około dwie sekundy na okrążeniu. W końcu, po wyprzedzeniu go, zyskał przewagę 21 sekund, więc po wyjechaniu z trzeciego pit stopu (Coulthard zjeżdżał do boksów dwukrotnie) wciąż był liderem i pozostał nim do mety.
Relacja.
Przed Grand Prix.
Wyścig początkowo miał się odbyć 16 kwietnia 1995 roku jako trzecia eliminacja sezonu. Jednakże na skutek spustoszeń spowodowanych przez trzęsienie ziemi w Kobe, wyznaczono datę wyścigu na październik.
Przed wyścigiem Schumacher prowadził w klasyfikacji kierowców, mając 82 punkty, a drugi był Damon Hill, który miał 55 punktów. Hill mógł więc zdobyć tytuł jedynie, gdyby wygrał wszystkie trzy pozostałe do końca sezonu wyścigi, a Schumacher zgromadził w nich maksymalnie 3 punkty. Trzeci w klasyfikacji generalnej był David Coulthard (43 punkty), na czwartym miejscu znajdował się Johnny Herbert (40 punktów), a na piątym Jean Alesi (również 40 punktów). W punktacji konstruktorów prowadził zespół Benetton (112 punktów), a drugi był Williams (92 punkty). Na dwa tygodnie przed wyścigiem eksperci krytykowali Damona Hilla za to, że nie był wystarczająco "silny" w walce z Schumacherem podczas Grand Prix Europy. W wywiadzie przed wyścigiem kierowca Ligiera, Martin Brundle, powiedział:
Schumacher powiedział, że Hill podejmował "niezdecydowane próby", by go wyprzedzić, co "wpakowywało go w kłopoty". Komentarze pojawiały się natychmiast po seriach walk między Hillem a Schumacherem, szczególnie dużo było ich po Grand Prix Belgii, po którym to Hill oskarżył Schumachera o "blokowanie go". 19 października zebrała się Fédération Internationale de l’Automobile po to, by przedyskutować etykietę kierowców. Ustalono, że nie będzie żadnych zmian w tej kwestii. Zarząd Formuły 1 podkreślił, że Międzynarodowy Kodeks Sportowy powinien opierać się na zasadzie, że kierowcy mogą jeździć tak, jak chcą, jednakże "nie pozwalając im na celowe narażanie innego kierowcy na niebezpieczeństwo lub powtarzające się blokowanie na prostej", nawiązując do wydarzeń, jakie miały miejsce w roku 1995 pomiędzy Hillem a Schumacherem.
Przed Grand Prix Pacyfiku nastąpiło pięć zmian, jeśli chodzi o obsadę kierowców. W zespole Ligier przed sezonem ustalono, że samochodem z numerem 25 będą jeździć zarówno Martin Brundle, jak i Aguri Suzuki, a w Grand Prix Pacyfiku miał startować Suzuki (w poprzednich pięciu wyścigach startował Brundle). Mika Häkkinen, kierowca McLarena, miał zapalenie wyrostka robaczkowego, wskutek czego zastąpił go Jan Magnussen. Do Tyrrella powrócił Ukyo Katayama, który nie startował w poprzednim wyścigu z powodu kontuzji doznanej na skutek wypadku podczas Grand Prix Portugalii. W Footworku Gianni Morbidelli zastąpił Massimiliano Papisa, a w Pacifiku Jean-Denis Délétraz został zastąpiony przez Bertranda Gachota.
Sesje treningowe i kwalifikacyjne.
W sezonie 1995 miały miejsce dwie sesje treningowe (w piątek i sobotę), trwające po 105 minut, oraz dwie sesje kwalifikacyjne, po 60 minut każda (również w piątek oraz sobotę). Podczas Grand Prix Pacyfiku na torze było sucho. W pierwszej sesji treningowej najlepszy czas odniósł Michael Schumacher (1:16.057), a w drugiej – David Coulthard (1:15.730).
Podczas sesji kwalifikacyjnej czwarte pole position z rzędu zdobył David Coulthard (1:14.013). Z drugiego miejsca startował Damon Hill, z trzeciego Michael Schumacher. Schumacher w drugiej sesji kwalifikacyjnej na skutek zmiany właściwości aerodynamicznych (zespół przez obie sesje zmieniał stopniowo nieco ustawienie spoilerów) odniósł znacznie lepszy czas niż w pierwszej i przez chwilę miał nawet najlepszy czas, ale ostatecznie dzięki wymianie opon typu slick na nowe wyprzedzili go Coulthard oraz Hill. Dodatkowa wymiana opon w samochodach Williamsa oznaczała, że zostały im się jedynie po dwa nowe komplety opon, podczas gdy Schumacherowi – trzy. Hill ponadto martwił się, że będzie startował z "brudnej" części toru (tzn. części toru, na której nie znajduje się idealna linia jazdy).
Czwartą pozycję startową zajął Gerhard Berger, mimo że pod koniec drugiej sesji kwalifikacyjnej wjechał w żwir. Piąty był Jean Alesi, szósty Eddie Irvine (najlepsza jego pozycja startowa w sezonie 1995). Debiutant Jan Magnussen był dwunasty.
Wyścig.
Temperatura powietrza podczas wyścigu wynosiła 21 °C. Kierowcy o 9:30 czasu lokalnego (JST) wyruszyli na półgodzinną sesję rozgrzewkową (ang. "warm-up"). Obaj kierowcy Williamsa potwierdzili dobrą formę w kwalifikacji: Coulthard był pierwszy (1:16.831), a Hill trzeci. Drugi był Jean-Christophe Boullion (Sauber), a czwarty Olivier Panis (Ligier). Hill jechał zapasowym Williamsem po prawej stronie prostej startowej, aby "wyczyścić" "brudną" stronę toru. Schumacher ukończył rozgrzewkę na ósmym miejscu, mimo wypadnięcia z trasy i uszkodzenia bolidu.
Wyścig rozpoczął się o godzinie 14:00 czasu lokalnego. Coulthard prowadził po pierwszym zakręcie. Hill wystartował źle. Schumacher próbował go wyprzedzić po zewnętrznej, ale Hill przyblokował go. Obaj kierowcy zjechali z idealnej linii jazdy, co wykorzystał Jean Alesi, wyprzedzając ich i awansując na drugie miejsce. Po pierwszym okrążeniu Coulthard miał 2,8 sekundy przewagi nad drugim w klasyfikacji Alesim oraz 3,1 sekundy przewagi nad trzecim Hillem. Na czwartym miejscu jechał Gerhard Berger, a na piątym Michael Schumacher. Na drugim okrążeniu odpadł Bertrand Gachot (awaria skrzyni biegów). Na siódmym okrążeniu Jean-Christophe Boullion wpadł w poślizg i wycofał się. Na piątym okrążeniu Schumacher wyprzedził Bergera i wkrótce potem jechał tuż za Hillem, który z kolei miał bardzo niewielką stratę do Alesiego. Na 11 okrążeniu Schumacher podjął pierwszą próbę wyprzedzenia Hilla (na serpentynie), ale zakończyła się ona niepowodzeniem. Hill był blokowany przez wolniejszego Alesiego, którego jednak nie potrafił wyprzedzić, dzięki czemu do ósmego okrążenia Coulthard zyskiwał około sekundę na okrążeniu. Na 18 okrążeniu Coulthard miał już 14 sekund przewagi nad drugim kierowcą.
Alesi, Hill oraz Schumacher obrali taktykę trzech pit stopów. Na pierwszy z nich wszyscy trzej zjechali na 18 okrążeniu. Mechanicy Benettona wymienili opony oraz zatankowali samochód szybciej, niż mechanicy Williamsa i Ferrari, dzięki czemu Schumacher wyjechał z boksów przed Alesim i Hillem. Postój Hilla z powodu zacięcia się zaworu paliwa był prawie dwukrotnie dłuższy niż postój Schumachera. Schumacher po wyjeździe z boksów był czwarty, Alesi siódmy, a Hill – dziesiąty. Schumacher zyskał trochę przewagi nad Alesim i Hillem; Hill wyprzedził poprzedzającego go Frentzena na 22 okrążeniu, a Alesi poprzedzającego go Irvine'a na okrążeniu 23. Irvine'a próbował również wyprzedzić Hill, ale uderzył w samochód Irvine'a, co spowodowało niewielkie uszkodzenie przedniego spoilera. Irvine zjechał do boksów na 25 okrążeniu, dzięki czemu Hill znalazł się bezpośrednio za Alesim. Przed wyścigiem Coulthard planował zjeżdżać do boksów trzykrotnie, ale podczas wyścigu zespół zmienił taktykę, planując, że szkocki kierowca zjedzie na pit stop jedynie dwa razy, przy czym pierwszy pit stop nastąpi sześć okrążeń po pierwotnie planowanym (tj. na 24 okrążeniu), i wtedy zespół zatankuje do samochodu więcej paliwa niż planowano. Dzięki temu, że Coulthard miał cięższy od Schumachera samochód, Niemiec jechał od tamtej pory znacznie szybciej niż Szkot.
Drugi raz Schumacher zjechał na postój na 38 okrążeniu. Po wyjechaniu z boksów był tuż przed Alesim, ale ponad 20 sekund za Coulthardem. Niemiec natychmiast zaczął ustanawiać najszybsze czasy okrążeń i ponownie zbliżył się do Coultharda. Po pit stopach Hilla (38 okrążenie) i Alesiego (39 okrążenie) Anglik znalazł się przed Francuzem. Na 45 okrążeniu Alesiego wyprzedził również Berger. Coulthard po raz drugi zjechał na pit stop na 49 okrążeniu, a wyjechał z niego 14 sekund za Schumacherem, który nadal powiększał przewagę, albowiem Coulthard miał ciężki bolid, a zmniejszenie przewagi utrudniali mu dodatkowo dublowani kierowcy. Schumacher ostatni raz zjechał do boksów na 60 okrążeniu, z przewagą 21 sekund nad Coulthardem. Przewaga ta była wystarczająca na tyle, by po wyjechaniu z boksów Niemiec nadal jechał przed Szkotem. Schumacher powiększył swoją przewagę do 15 sekund, wygrał swój ósmy wyścig w sezonie, po 83 okrążeniach uzyskując czas 1:48:49.972, oraz zapewnił sobie swój drugi tytuł mistrza świata, jako że Hill nie miał już nawet teoretycznych szans wyprzedzić Schumachera w klasyfikacji generalnej. Został tym samym najmłodszym kierowcą Formuły 1, który obronił tytuł (rekord ten pobił w 2006 roku Fernando Alonso). Coulthard dojechał do mety drugi (14 sekund za zwycięzcą), Hill trzeci, Berger czwarty, a Alesi piąty. Punktowaną szóstkę zamykał Johnny Herbert. Wyścig ukończyło 17 kierowców z 24 startujących.
Po wyścigu.
Po wyścigu okazało się, że po trzecim pit stopie Schumacher miał problem ze skrzynią biegów, a ostatnie okrążenie przejechał, widząc na swojej kierownicy ostrzegawcze światła. Schumacher pochwalił mechaników za to, że spisali się "znakomicie" podczas pierwszego pit stopu, co umożliwiło mu wyjechanie z boksów przed Alesim i Hillem. Powiedział też, że nigdy wcześniej nie widział "czegoś takiego jak ta drużyna i jej zdolności do zarządzania strategią", oraz że "nie popełnili oni" w tamtym sezonie "ani jednego błędu". Po wyścigu w parc fermé Schumacher oraz Hill ponowili kłótnię, która wywiązała się po Grand Prix Belgii, nad tym, jaki stopień blokowania można zaakceptować (dotyczyło to w szczególności zdarzenia na pierwszym zakręcie). Schumacher powiedział Hillowi, że był niezadowolony z jazdy Hilla podczas wyścigu, szczególnie podczas prób wyprzedzania na 1 i 11 okrążeniu. Schumacher stwierdził, że Hill wtedy "testował na nim hamulce". Hill odpowiedział:
Pomimo komentarzy Hilla, przetrwał on ciągłą krytykę ze strony brytyjskich mediów po jego słabych wynikach; pojawiły się również spekulacje, że Williams zamierza zastąpić go Frentzenem (chociaż pojawiły się również plotki, iż Frentzen może trafić do McLarena w miejsce Häkkinena). Mimo tych plotek Frank Williams dał mu "jasne wotum zaufania", począwszy od Grand Prix Japonii. Przed Grand Prix Japonii Schumacher obejrzał powtórki wideo, wskutek czego zmienił swoje zdanie na temat incydentu, i nie obwiniał już Hilla.
W wywiadzie David Coulthard powiedział, że decyzja o zmianie taktyki trzech pit stopów na dwa należała do niego, i powiedział o tym załodze Williamsa. Po przeanalizowaniu stwierdził jednak, że było to błędem, oraz że "chciałby obwinić kogokolwiek o tę decyzję, ale nie może".
Grand Prix Pacyfiku odbyło się w sezonie 1995 po raz ostatni, na skutek niestabilności finansowej zarządcy toru.

</doc>
<doc id="1501860" url="https://pl.wikipedia.org/wiki?curid=1501860" title="The Colonel’s Bequest">
The Colonel’s Bequest

The Colonel's Bequest – komputerowa gra przygodowa wydana przez firmę Sierra On-Line w 1989. Jest pierwszą z cyklu, w której główną bohaterką jest młoda dziewczyna Laura Bow. Gra wykorzystuje silnik SCI0. Pracuje w 16 kolorach, a polecenia gracz wydaje wpisując słowa kluczowe do interfejsu. Kontynuatorem serii przygód Laury Bow jest gra "The Dagger of Amon Ra" wydana w 1992.
Fabuła.
Akcja gry została umiejscowiona w latach 20. XX wieku. Bohaterką gry jest Laura Bow, studentka na Uniwersytecie Tulane, córka detektywa, której ambicją jest zostać dziennikarką. Laura zostaje zaproszona na weekend do posiadłości swojej koleżanki Lillian. Wkrótce dowiaduje się o panującej nienawiści rodzinnej oraz pałanią za wszelką cenę chęcią dostania się do testamentu wuja - pułkownika Dijona. Spory i kłótnie doprowadzają do morderstwa, a Laura, jako jedyny obiektywny świadek ma niewiele czasu, aby wskazać zbrodniarza.
Zadaniem gracza jest poznawanie sekretów rodzinnych i typowanie kolejnych podejrzanych, aby wskazać mordercę. W grze znajduje się także wątek poboczny dotyczący ukrytego skarbu.
Fabuła postępuje co 15 minut czasu gry wraz z nowym elementem, który przybliża gracza do rozwiązania (czyli czas nie posunie się do przodu, jeżeli np. nie znajdziemy jakiegoś przedmiotu, z kimś ważnym w danym momencie nie porozmawiamy lub nie zauważymy czegoś istotnego).

</doc>
<doc id="1501862" url="https://pl.wikipedia.org/wiki?curid=1501862" title="Dominik Vivant Denon">
Dominik Vivant Denon



</doc>
<doc id="1501866" url="https://pl.wikipedia.org/wiki?curid=1501866" title="Rośliny synantropijne">
Rośliny synantropijne



</doc>
<doc id="1501868" url="https://pl.wikipedia.org/wiki?curid=1501868" title="WWE Bragging Rights">
WWE Bragging Rights

Bragging Rights – zakończony cykl gal profesjonalnego wrestlingu produkowanych w październiku w latach 2009-2010 przez World Wrestling Entertainment i nadawanych na żywo w systemie pay-per-view. Cykl został wprowadzony w 2009 i zastąpił Cyber Sunday w październikowym slocie w kalendarzu gal federacji.
Głównym konceptem cyklu były mecze pomiędzy wrestlerami z brandów Raw i SmackDown. Wśród tych walk był 14-osobowy tag team match pomiędzy zawodnikami dwóch brandów. W 2009 członkowie brandu, z którego wygrali najwięcej walk, otrzymywali jako nagrodę puchar. Rok później zwycięski brand wyłaniało w jedynej walce pomiędzy rosterami – 14-osobowym tag team matchu, gdyż zrezygnowano z innych rywalizacyjnych walk. Brand SmackDown zdobył puchar dwukrotnie.
W 2011 cykl został zastąpiony przez powracające WWE Vengeance. W 2012 WWE zdecydowało na posiadanie tylko jednej gali PPV w październiku i zaczęto organizować tylko WWE Hell in a Cell.
Wyniki gal.
2009.
Bragging Rights (2009) – gala wrestlingu wyprodukowana przez federację World Wrestling Entertainment (WWE). Odbyła się 25 października 2009 w Mellon Arena w Pittsburgh w Pensylwanii. Emisja była przeprowadzana na żywo w systemie pay-per-view. Była to pierwsza gala w chronologii cyklu Bragging Rights.
Podczas gali odbyło się osiem walk, w tym jedna będąca częścią niedzielnej tygodniówki "Sunday Night Heat".
2010.
Bragging Rights (2010) – gala wrestlingu wyprodukowana przez federację World Wrestling Entertainment (WWE). Odbyła się 24 października 2010 w Target Center w Minneapolis w stanie Minnesota. Emisja była przeprowadzana na żywo w systemie pay-per-view. Była to druga i ostatnia gala w chronologii cyklu Bragging Rights.
Podczas gali odbyło się osiem walk, w tym jedna będąca częścią niedzielnej tygodniówki "Sunday Night Heat".

</doc>
<doc id="1501871" url="https://pl.wikipedia.org/wiki?curid=1501871" title="Ścieżka metaboliczna">
Ścieżka metaboliczna



</doc>
<doc id="1501873" url="https://pl.wikipedia.org/wiki?curid=1501873" title="EBOR">
EBOR



</doc>
<doc id="1501874" url="https://pl.wikipedia.org/wiki?curid=1501874" title="Grit Breuer">
Grit Breuer

Grit Breuer (ur. 16 lutego 1972 w Röbel/Müritz) – niemiecka lekkoatletka.
Życiorys.
Początkowo startowała w barwach NRD. W tej kategorii juniorskiej zdobyła dwa tytuły mistrzyni świata (400 m i 4 x 400 m). W 1990 zdobyła dwa złote medale Mistrzostw Europy. Podczas MŚ w 1991 zdobyła srebrny medal i ustanowiła aktualny do dziś rekord świata juniorek (49,42 s), który jest jej rekordem życiowym. W 1992 została zawieszona za doping. Wróciła do sportu w 1993, jednak na arenie międzynarodowej największe sukcesy odnosiła głównie w sztafetach. W 1996 wraz z koleżankami zdobyła brązowy medal olimpijski w sztafecie 4 × 400 m. 
Dwukrotnie została uznana najlepszą lekkoatletką roku w Niemczech. 
W 2003 zakończyła karierę sportową. Później podjęła pracę trenerki fitness oraz instruktorki golfa w hotelu „Neptun” w Warnemünde.

</doc>
<doc id="1501875" url="https://pl.wikipedia.org/wiki?curid=1501875" title="The Dagger of Amon Ra">
The Dagger of Amon Ra

Laura Bow in: The Dagger of Amon Ra (lub zwana krócej The Dagger of Amon Ra) – gra przygodowa wydana przez Sierra On-Line w 1992. Gra stanowi, po "The Colonel’s Bequest", drugą część przygód Laury Bow - studentki, początkującej dziennikarki. Gra pracuje w 256 kolorach i została wyposażona w interfejs "point-and-click" na silniku Sierra’s Creative Interpreter (SCI1.1). W specjalnej edycji CD gra posiada mówione dialogi.
Fabuła.
Akcja gry przenosi gracza w lata 20. XX wieku i dotyczy okresu fascynacji egiptoznawstwem. Laura Bow przyjeżdża do Nowego Jorku, aby rozpocząć pracę w lokalnej gazecie. Jej pierwszym zadaniem jest napisać notatkę z egipskiem wystawy, która znajduje się w miejskim muzeum. Podczas inauguracyjnego bankietu zostaje popełnione morderstwo. Wszyscy przybyli są podejrzanymi i nie mogą opuszczać budynku do momentu wyjaśnienia sprawy. Tymczasem padają kolejne ofiary, eliminując raz za razem kolejnych podejrzanych. Laura musi zdążyć znaleźć obciążające dowody i wskazać mordercę zanim ten ucieknie lub ją zabije.

</doc>
<doc id="1501879" url="https://pl.wikipedia.org/wiki?curid=1501879" title="Rojsty">
Rojsty

Rojsty – debiutancka powieść Tadeusza Konwickiego, napisana w 1947, opublikowana w 1956 roku. Utwór opowiada o losach Stanisława Żubrowicza i jego pobycie w oddziale partyzanckim od 1944 do 1945 roku.
Tytuł.
Tytuł nawiązuje do rojstów, podmokłych obszarów na Litwie, porośniętych niską roślinnością, które są stałym elementem krajobrazu litewskiego.
Streszczenie powieści.
Akcja powieści rozpoczyna się latem 1944 roku na Litwie. Bohater powieści ukrywa się przed poborem do wojska, pracując na folwarku pod przybranym nazwiskiem, Stanisław Żubrowicz. Po powrocie do Wilna udaje się do Ewy, dziewczyny, w której jest zakochany. W jej mieszkaniu spotyka grupę partyzantów. Jednym z nich jest chłopak o pseudonimie Aktor, który wyraźnie zaleca się do Ewy. Zazdrosny Stanisław postanawia również zostać partyzantem (wcześniej odwodziła go od takiej decyzji jego nauczycielka z tajnych kompletów).
Stanisław, wraz ze swoim przyjacielem Stefanem, dołącza do oddziału partyzanckiego pod pseudonimem Żubr. Wśród partyzantów spotyka Aktora i dowiaduje się, że jest on uważany za bohatera, ze względu na dużą liczbę zabitych (chodzi tu jednak nie o rosyjskich żołnierzy, a o białoruskich chłopów, posądzanych o sympatie bolszewickie). Stanisław i Stefan rozpoczynają swoje życie w partyzantce. Składa się ono głównie z kompromitujących epizodów i bezładnych ucieczek przed rosyjskimi oddziałami. Gdy po jednej z takich ucieczek oddział odpoczywa w chłopskiej chacie, jeden z żołnierzy, porucznik Kozak, gwałci nieletnią córkę gospodarzy. Żaden z partyzantów nie reaguje. Innym razem, kiedy oddział przebywał w małym folwarku należącym do Pani Korsakowej, broń Stanisława przypadkiem wystrzeliła. Nikt nie został ranny. Podczas jednej z akcji partyzanci niechcący strzelają do jednego ze swoich – Jarzębiny. Rannego zostawiają w lesie, żeby nie obciążać drużyny. Kiedy partyzanci zatrzymują się na dniówkę w folwarku, w którym bohater wcześniej pracował, Stanisław dowiaduje się, że Emilka, dziewczyna, z którą tam romansował, była z nim w ciąży i musiała z tego powodu wyjść za mąż za przypadkowego mężczyznę. W noc, kiedy opuszczają folwark, broń Stanisława przypadkowo strzela i trafia Stefana. Niedługo potem Stefan umiera z powodu odniesionej rany.
Na wiosnę partyzanci dowiadują się, że inne oddziały zostały rozbite. Postanawiają mimo to pozostać w lesie. Stanisław udaje się do Wilna, aby uzyskać legalizację oddziału od dowództwa AK. Odwiedza przy okazji matkę i Ewę, u której spotyka Aktora. Bohater demaskuje jako kłamliwe przechwałki konkurenta. W mieście natyka się również na matkę Stefana, ale nie mówi jej, że syn nie żyje. Przyjmuje od niej rzeczy, które uszykowała dla syna, po wyjściu z miasta zakopuje je w ziemi.
Podczas jednej z chaotycznych strzelanin Stanisław zostaje ranny. Powraca do zdrowia w folwarku pani Korsakowej w Podwaryszkach, tam spotyka rotmistrza Orzeszka, komendanta obwodu AK. W tym czasie dostaje list od matki, dowiaduje się z niego, że Ewa wyszła za mąż za Aktora. Zaczyna romansować z mieszkającą w folwarku ukochaną swojego dowódcy, Kwiatka, Celiną. Zazdrosny dowódca prosi go, aby wrócił do oddziału. Stanisław się zgadza, odchodzi z Podwaryszek, nie żegnając się z Celiną.
Tymczasem w oddziale następuje coraz większa demoralizacja. Należący do niego chłopi uciekają, a pozostali żołnierze coraz częściej sprzeciwiają się dowódcy. Ostatecznie pozostaje tylko siedem osób: Stanisław, Bonza, Kwiatek, Jaguar, Sułtan, Iłgas i Gil. Ta siódemka decyduje się dalej pozostawać w partyzantce, "chodzić do końca", chociaż nie potrafią bliżej sprecyzować, czym miałby być ten koniec.
Pewnej nocy oddział ujmuje w chłopskiej chacie dwóch bolszewików. Początkowo partyzanci planują ich zabić, jednak kiedy o poranku orientują się, że jest to dwóch bezbronnych staruszków, ogarnia ich litość i rezygnują z planowanej egzekucji. Innym razem partyzanci znajdują krzyż powstańczy z 1863 roku. Bonza ironicznie komentuje różnicę pomiędzy litewskimi partyzantami a powstańcami styczniowymi. Partyzanci przeprowadzają udaną akcję zdobywania zaopatrzenia. Po powrocie z niej orientują się, że omyłkowo napadli na folwark rotmistrza Orzeszka. AK uznaje ich więc za bandytów. Niedługo po tym wydarzeniu partyzanci postanawiają się rozbroić. Stanisław odchodzi do Wilna.
Problematyka utworu.
W powieści występują trzy główne warstwy problemowe:
Weryfikacja po latach.
W roku 1994 ukazała się książka Ryszarda Kiersnowskiego pt. "Tam i wtedy. W Podweryszkach, w Wilnie i w puszczy. 1939-1945", stanowiąca w dużej części polemikę z "Rojstami". Kiersnowski jako dowódca Konwickiego podczas walk partyzanckich był świadkiem większości z opisywanych wydarzeń, które naświetlił w zupełnie inny sposób, podkreślając niezgodną z rzeczywistością motywację młodych partyzantów, do końca wiedzących, za jakie ideały walczą. Spośród opisanych wyżej wątków "Rojstów" warto nadmienić odejście ukochanej alter ego głównego bohatera po śmierci ukochanego - dowódcy grupy, szczególną więź duchową z powstańcami styczniowymi, walkę z oddziałami partyzantki bolszewickiej czy też ostateczne, dobrowolne rozwiązanie całego oddziału, który spotyka się w pociągu jadącym za linię Curzona.

</doc>
<doc id="1501884" url="https://pl.wikipedia.org/wiki?curid=1501884" title="Pretty Man, czyli chłopak do wynajęcia">
Pretty Man, czyli chłopak do wynajęcia

Pretty Man, czyli chłopak do wynajęcia (ang. "The Wedding Date") – film produkcji amerykańskiej z 2005 roku, powstały na podstawie książki "Asking for Trouble" Elizabeth Young.

</doc>
<doc id="1501888" url="https://pl.wikipedia.org/wiki?curid=1501888" title="Marie-Christine Cazier">
Marie-Christine Cazier

Marie-Christine Cazier, później Balo, obecnie Richet (ur. 23 sierpnia 1963 w Paryżu) – francuska lekkoatletka, sprinterka i płotkarka, medalistka mistrzostw Europy, olimpijka.
Życiorys.
Zdobyła srebrny medal w sztafecie 4 × 100 metrów (która biegła w składzie: Véronique Ponchot, Cazier] Laurence Bily i Marie-France Loval) i zajęła 5. miejsce w biegu na 200 metrów na mistrzostwach Europy juniorów w 1981 w Utrechcie. Zajęła 5. miejsce w finale biegu na 60 metrów i odpadła w półfinale biegu na 200 metrów na halowych mistrzostwach Europy w 1982 w Mediolanie.
Zdobyła brązowy medal w sztafecie 4 × 100 metrów (w składzie: Bily, Cazier, Rose-Aimée Bacoul i Liliane Gaschet) i zajęła 8. miejsce w biegu na 200 metrów na mistrzostwach Europy w 1982 w Atenach. Na halowych mistrzostwach Europy w 1983 w Budapeszcie zajęła 6. miejsce w biegu na 60 metrów, a na mistrzostwach świata w 1983 w Helsinkach zajęła 7. miejsce w finale biegu sztafetowego 4 × 100 metrów i odpadła w ćwierćfinale biegu na 200 metrów.
Zwyciężyła w sztafecie 4 × 100 metrów (w składzie: Bacoul, Loval, Cazier i Liliane Gaschet) na igrzyskach śródziemnomorskich w 1983 w Casablance. Zdobyła srebrny medal w biegu na 200 metrów na halowych mistrzostwach Europy w 1984 w Göteborgu, przegrywając jedynie z Jarmilą Kratochvílovą z Czechosłowacji, a wyprzedzając Olgę Antonową ze Związku Radzieckiego. Powtórzyła ten sukces na światowych igrzyskach halowych w 1985 w Paryżu, tym razem przegrywając z Maritą Koch z Niemieckiej Republiki Demokratycznej, a przed Kim Robertson z Nowej Zelandii.
Zdobyła srebrny medal w biegu na 200 metrów (rozdzielając reprezentantki NRD Heike Drechsler i Silke Gladisch) i zajęła 4. miejsce w |sztafecie 4 × 100 metrów na mistrzostwach Europy w 1986 w Stuttgarcie. Na halowych mistrzostwach Europy w 1987 w Liévin zdobyła brązowy medal w biegu na 200 metrów, za Kirsten Emmelmann z NRD i Blancą Lacambrą z Hiszpanii. Odpadła w półfinale tej konkurencji na halowych mistrzostwach świata w 1987 w Indianapolis. Na mistrzostwach świata w 1987 w Rzymie zajęła 7. miejsce w sztafecie 4 × 100 metrów i odpadła w półfinale biegu na 200 metrów.
Odpadła w ćwierćfinale biegu na 200 metrów oraz wystąpiła w eliminacjach sztafety 4 × 100 metrów na igrzyskach olimpijskich w 1988 w Seulu (w półfinale i finale biegu sztafetowego zastąpiła ją Patricia Girard). Na halowych mistrzostwach Europy w 1990 w Glasgow odpadła w półfinale biegu na 200 metrów, a na mistrzostwach Europy w 1990 w Splicie w eliminacjach biegu na 400 metrów przez płotki. Zajęła 5. miejsce w sztafecie 4 × 400 metrów na halowych mistrzostwach świata w 1991 w Sewilli.
Była mistrzynią Francji w biegu na 100 metrów w 1985, w biegu na 200 metrów w latach 1985–1988 oraz w biegu na 400 metrów przez płotki w 1990 i 1991, wicemistrzynią w biegu na 200 metrów w 1982 oraz brązową medalistką na tym dystansie w 1983, a w hali była mistrzynią w biegu na 60 metrów w 1982 oraz w biegu na 200 metrów w 1984, 1985, 1987 i 1990 i brązową medalistką w biegu na 60 metrów w 1984.
Trzykrotnie poprawiała rekord Francji w biegu na 200 metrów do czasu 22,32 s, uzyskanego 29 sierpnia 1986 w Stuttgarcie i raz w sztafecie 4 × 100 metrów z rezultatem 42,68 s (11 września 1982 w Atenach). Pięciokrotnie poprawiała halowy rekord Francji w biegu na 200 metrów do wyniku 23,33 s (18 stycznia 1985 w Paryżu). Jest aktualną (listopad 2022) halową rekordzistką swego kraju w sztafecie 4 × 200 metrów z czasem 1:34,47 (10 lutego 1990 w Paryżu, sztafetę tworzyły: Girard, Fabienne Ficher, Cazier i Odiah Sidibé).
Rekordy życiowe.
Rekordy życiowe Cazier:

</doc>
<doc id="1501889" url="https://pl.wikipedia.org/wiki?curid=1501889" title="SMS PZHL Sosnowiec">
SMS PZHL Sosnowiec

SMS PZHL Sosnowiec – polska szkoła mistrzostwa sportowego Polskiego Związku Hokeja na Lodzie działająca w Niepublicznym Liceum Ogólnokształcącym w Sosnowcu od 1994 do 2017.
Historia.
Niepubliczne Liceum Ogólnokształcące Szkoły Mistrzostwa Sportowego PZHL w Sosnowcu zostało powołane w 1994. Inicjatorem powstania był Jan Rodzoń. Założycielem i organem prowadzącym Szkołę był Polski Związek Hokeja na Lodzie w Warszawie. Szkoła Mistrzostwa Sportowego zlokalizowana była w budynku MOSiR Sosnowiec ul. 3-go Maja 41. Cała szkoła mieściła się w jednym obiekcie zapewniając uczniom zakwaterowanie w internacie, wyżywienie, naukę, treningi i odnowę biologiczną.
Rok szkolny 2016/2017 był ostatnim w historii sosnowieckiego SMS, który został przeniesiony do Katowic-Janowa działając jako SMS PZHL Katowice.
Status.
Drużyny SMS uczestniczyły w rozgrywkach ekstraligi (jako „Orlęta” Sosnowiec wzgl. SMS I) oraz I ligi (jako SMS II). Udział polegał na uczestnictwie w sezonie zasadniczym, bez dopuszczenia do rywalizacji w fazie play-off, a tym samym bez prawa walki o medale mistrzostw Polski tudzież w przypadku I ligi o awans do ekstraklasy. Od 2015 drużyna SMS U20 Sosnowiec występowała w rozgrywkach Polskiej Hokej Ligi.
Uczniowie NLO SMS PZHL w głównej mierze stanowili kadr reprezentacji juniorskich Polski do lat 18 oraz do lat 20.
Nadanie klasy mistrzowskiej przez Polski Związek Hokeja na Lodzie uprawniało do wolnego wstępu na AWF.
Absolwenci i zawodnicy.
W połowie 1994 w wyniku przeprowadzonych testów przyjęto do SMS 32 zawodników (z 51 kandydatów) z roczników 1976-1978 na historycznie pierwszy rok szkolny placówki (9 z MOSiR Sosnowiec, 7 z Podhala Nowy Targ, 4 z Towimoru Toruń, po 3 z BTH Bydgoszcz i Polonii Bytom, po 2 z Unii Oświęcim i Cracovii, po 1 ze Stoczniowca Gdańsk i STS Sanok).
Kadra szkoleniowa.
Dyrektorem NLO SMS PZHL został Jerzy Pawłowski. W czasie powstania SMS w 1994 na drugiego trenera został wyznaczony Jerzy Mruk, na trzeciego Walenty Ziętara, a pierwszym miał został selekcjoner reprezentacji narodowej seniorów.
W sezonie 2001/2002 trenerem SMS I Sosnowiec był Wincenty Kawa. Do 2010 treneren SMS I Sosnowiec był Mieczysław Nahuńko. 29 czerwca 2010 trenerem SMS I PZHL Sosnowiec został Tomasz Demkowicz. Trenerem był również Mieczysław Nahuńko, Andrzej Masewicz, Andrzej Słowakiewicz, Tomasz Demkowicz, Jarosław Morawiecki. Od 2012 głównym trenerem był Rosjanin, Andriej Parfionow. W 2014 jego miejsce zajął Szwed Torbjörn Johansson.

</doc>
<doc id="1501890" url="https://pl.wikipedia.org/wiki?curid=1501890" title="Wiejski proboszcz">
Wiejski proboszcz

Wiejski proboszcz (oryg. fr. "Le Curé de village") – powieść Honoriusza Balzaka z cyklu "Komedia ludzka", po raz pierwszy opublikowana w czasopiśmie "La Presse" w 1839.
Treść.
Bohaterka utworu, Weronika Graslin, zdradza męża z chłopem z Montegnac, Tascheronem. By zdobyć środki finansowe niezbędne dla ich ucieczki za granicę, dopuszcza się on zabójstwa, lecz zostaje schwytany i skazany na śmierć. W czasie procesu nie wspomina imienia swojej kochanki, która popchnęła go do popełnienia przestępstwa, a następnie zostaje zgilotynowany. Pełna wyrzutów sumienia Graslin osiedla się na stałe w Montegnac i przy pomocy proboszcza Bonneta poświęca resztę majątku i życia na pracę na rzecz poprawy życia chłopów (opłaca np. prace melioracyjne). Żyjąc w całkowitym osamotnieniu, zyskuje opinię niemal świętej. Dopiero przed śmiercią wyznaje publicznie, w kościele, motywy swojego postępowania.
Cechy utworu.
"Wiejski proboszcz", podobnie jak "Chłopi", jest utworem wyrastającym z zainteresowania pisarza sytuacją wsi francuskiej i koniecznością dokonania na niej gruntownych zmian, jak i kolejną w "Komedii ludzkiej" analizą wielkiej namiętności, która z przyczyn społecznych nie może być spełniona. Równocześnie jednak stanowi wyraźny głos autora za powrotem do tradycyjnych wartości życiowych i organizacji życia wokół religii i decyzji mądrych władz. Tej funkcji utworu służy wyeksponowanie postaci proboszcza Bonneta i umieszczenie go w tytule utworu. Takie przesłanie dzieła blisko wiązało się z wpływem nań atmosfery swojej epoki (poważne rozczarowanie monarchią lipcową), jak i Eweliny Hańskiej, kobiety głęboko religijnej. Równocześnie dzieło łączy funkcję moralizatorską (niektórzy krytycy widzieli w "Wiejskim proboszczu" dopełnienie innej powieści o tym charakterze, "Lekarza wiejskiego") z opisem życia na wsi, szczegółową analizą obyczajów chłopów, ich postawy w obliczu zmian zachodzących w kraju i w najbliższym otoczeniu.

</doc>
<doc id="1501894" url="https://pl.wikipedia.org/wiki?curid=1501894" title="Euploidy">
Euploidy



</doc>
<doc id="1501895" url="https://pl.wikipedia.org/wiki?curid=1501895" title="Merry-Joseph Blondel">
Merry-Joseph Blondel

Merry-Joseph Blondel (ur. 25 lipca 1781 w Paryżu, zm. 12 czerwca 1853 tamże) - francuski malarz neoklasycystyczny i dekorator.
Uczeń Jeana-Baptiste Regnaulta, laureat nagrody i stypendium Grand Prix de Rome w 1803 za płótno "Énée portant son père Anchise". Członek Académie des beaux-arts (1832) i profesor École nationale supérieure des beaux-arts w Paryżu. Malował obrazy o tematyce historycznej i mitologicznej. Wykonywał dekoracje ścienne i sufitowe m.in. plafony i freski w Luwrze, Pałacu Luksemburskim i zamku w Fontainebleau. Wystawiał w paryskim Salonie, w 1817 otrzymał złoty medal za "Śmierć Ludwika XII".

</doc>
<doc id="1501896" url="https://pl.wikipedia.org/wiki?curid=1501896" title="Sweet Georgia Brown">
Sweet Georgia Brown

Sweet Georgia Brown – jazzowy standard, napisany przez Bena Berniego, Macea Pinkarda (muzyka) i Kennetha Casey'a (tekst) w 1925, znany szeroko z tego, iż jest tytułową piosenką koszykarskiej drużyny Harlem Globetrotters. Po raz pierwszy utwór nagrał Ben Bernie i jego orkiestra.
Piosenka kilkakrotnie wykorzystana została w produkcjach telewizyjnych, w tym w sitcomie "Futurama", serialach animowanych "The Simpsons" oraz "Drawn Together", a także bajce "The Isle of Pingo Pongo".
Wykonania.
Najpopularniejsze i najważniejsze wykonania piosenki:

</doc>
<doc id="1501903" url="https://pl.wikipedia.org/wiki?curid=1501903" title="Pismis 24-1">
Pismis 24-1

Pismis 24-1 – gwiazda wielokrotna położona w gwiazdozbiorze Skorpiona, znajduje się w odległości 8000 lat świetlnych od Ziemi.
Należy do młodej gromady otwartej Pismis 24 i jest jej najjaśniejszą gwiazdą. Z pierwszych ostrożnych szacunków wynikało, że jest to gwiazda o masie rzędu od 200 do 300 mas Słońca, co czyniłoby ją najcięższą znaną gwiazdą w naszej Galaktyce. Badania z wykorzystaniem Kosmicznego Teleskopu Hubble’a wykazały, że są to dwie bardzo jasne i masywne gwiazdy położone blisko siebie i obiegające wspólny środek masy. Masę składnika Pismis 24-1NW oceniono na 97 ± 10 mas Słońca, a składnika Pismis 24-1SW na 96 ± 10 mas Słońca. Badania zespołu, którym kierował hiszpański astronom Jesús Maíz Apellániz z Instituto de Astrofísica de Andalucía wykazały ponadto, że co najmniej jeden ze składników układu – Pismis 24-1NW – jest gwiazdą spektroskopowo podwójną – dwie wchodzące w jego skład gwiazdy znajdują się tak blisko siebie, że nie da się ich sfotografować oddzielnie, jednak o podwójności świadczą zmiany prędkości radialnych wykryte na podstawie obserwacji widma gwiazdy. Jeśli gwiazdy wchodzące w skład tego układu spektroskopowo podwójnego miałyby taką samą temperaturę i jasność, wówczas masa każdej z nich byłaby rzędu 64 .

</doc>
<doc id="1501907" url="https://pl.wikipedia.org/wiki?curid=1501907" title="Metal Mutant">
Metal Mutant

Metal Mutant – gra zręcznościowa wydana w 1991 roku przez Silmarils na platformy MS-DOS, Amiga i Atari ST. Koncepcja gry jest bardzo zbliżona do tytułu Thexder autorstwa Sierra Entertainment – gracz w dowolnej chwili może zmienić postać, którą steruje mając do wyboru trzy roboty: Cyborg, Dino i Tank. Każda z nich charakteryzuje się innymi właściwościami, bez współgrania których nie jest możliwe ukończenie gry. Każdy robot na początku ma dostępny pewien zestaw możliwych do wykonywania czynności, lecz w trakcie rozgrywki można je unowocześniać i rozwijać.

</doc>
<doc id="1501908" url="https://pl.wikipedia.org/wiki?curid=1501908" title="Flying Without Wings">
Flying Without Wings

Flying Without Wings – trzeci singel irlandzkiego zespołu Westlife z debiutanckiego albumu Westlife.
W 2002 roku cover piosenki nagrał duet meksykańskiego piosenkarza Cristiana Castro i koreańskiego wykonawcy BoA. W 2004 roku ukazała się wersja live piosenki, nagrana podczas trasy koncertowej w Sztokholmie w wersji digital download i stała się pierwszym w historii utworem download, który dotarł do pierwszego miejsca UK Singles Chart.

</doc>
<doc id="1501910" url="https://pl.wikipedia.org/wiki?curid=1501910" title="Choroba Kwoka">
Choroba Kwoka



</doc>
<doc id="1501912" url="https://pl.wikipedia.org/wiki?curid=1501912" title="U-39 (1938)">
U-39 (1938)

U-39 – niemiecki okręt podwodny typu "IX", pierwszy U-Boot zatopiony podczas II wojny światowej. Okręt został zamówiony przez Kriegsmarine 29 lipca 1936 roku w ramach niemieckiego planu rozbudowy floty. Stępkę jednostki położono w stoczni AG Weser w Bremie 2 czerwca 1937 roku. Zwodowano go 22 września a wcielono do służby 10 grudnia 1938 roku, dowódcą został mianowany "Kapitänleutnant" Gerhard Glattes.
14 września 1939 roku, podczas pierwszego wojennego patrolu, dowódca U-39 podjął próbę ataku na brytyjski lotniskowiec . Wystrzelone torpedy eksplodowały jednak przedwcześnie, co spowodowało kontratak niszczycieli eskorty. Ciężko uszkodzony niemiecki U-39 został zmuszony do wynurzenia; cała 44-osobowa załoga zdołała się ewakuować i została wzięta do niewoli, a sam okręt zatonął.
Zamówienie i budowa.
16 listopada 1935 roku dowództwo Kriegsmarine zatwierdziło plan rozbudowy floty, przewidujący między innymi rozpoczęcie prac nad ośmioma jednostkami oceanicznego typu IX. Sytuacja polityczna, związana z remilitaryzacją Nadrenii spowodowała jednak chwilowe wstrzymanie ich budowy. Zamówienie na przyszły U-39 złożono w należącej do koncernu Deschimag stoczni AG Weser w Bremie 29 lipca 1936 roku, zaś budowę rozpoczęto 2 czerwca 1937 roku. Otrzymała ona numer stoczniowy 944.
U-39 został zwodowany 22 września 1938 roku, a do służby w Kriegsmarine przekazano go 10 grudnia tegoż roku. Pierwszym (i jedynym w historii okrętu) dowódcą został "Kapitänleutnant" Gerhard Glattes.
Charakterystyka taktyczno-techniczna.
U-39 należał do oceanicznego typu IX. Jego wyporność na powierzchni wynosiła 1032 ton metrycznych, w zanurzeniu 1153 ton (maksymalna bojowa 1408 ton). Miał długość całkowitą 76,5 m, szerokość maksymalną 6,51 m, długość i szerokość kadłuba sztywnego odpowiednio 58,75 oraz 4,4 m. Wyliczeniowa maksymalna głębokość zanurzenia wynosiła 200 m, czas zanurzenia do głębokości peryskopowej około 35 sekund. Okręt posiadał trzy peryskopy.
Napęd stanowiły dwa czterosuwowe, dziewięciocylindrowe silniki wysokoprężne M 9 V 40/46 firmy MAN, o stałej mocy maksymalnej po 2200 KM przy 470 obrotach na minutę (z doładowaniem po 2500 KM przy 490 obrotach przez maksymalnie 30 minut) oraz dwa silniki elektryczne SSW G U 345/34, o mocy maksymalnej po 500 KM przy 275 obrotach na minutę. Poruszały one dwie trójłopatowe śruby, wykonane ze stopu mosiądzu, o średnicy 1,92 m. Prędkość maksymalna na powierzchni wynosiła 18,2 węzła, w zanurzeniu 7,7 węzła, zasięg maksymalny odpowiednio 10 500 mil morskich przy 10 węzłach i 154 tonach zapasu paliwa oraz 64 mile morskie przy 4 węzłach.
Uzbrojenie torpedowe okrętu stanowiły 22 torpedy G7a i G7e wystrzeliwane z sześciu wyrzutni torpedowych kalibru 533 mm – czterech na dziobie oraz dwóch na rufie. Zamiast torped okręt mógł zabrać 44 miny morskie typu TMA bądź 66 typu TMB. Uzbrojenie artyleryjskie składało się z działa 10.5 cm SK L/45 kal. 105 mm z zapasem 180 pocisków, działa przeciwlotniczego kal. 37 mm z zapasem 2625 pocisków oraz działa przeciwlotniczego kal. 20 mm z zapasem 4250 pocisków. Etatowa załoga składała się z czterech oficerów oraz 44 podoficerów i marynarzy, w rejsie bojowym we wrześniu 1939 roku składała się z 43 lub 44 osób.
Służba operacyjna.
Po wejściu do służby okręt włączono w skład 6. Flotylli U-Bootów stacjonującej w Kilonii. Na swój pierwszy wojenny patrol wypłynął 19 sierpnia 1939 roku z Wilhelmshaven. Jego trasa wiodła przez Morze Północne na Ocean Atlantycki, na północny zachód od wybrzeży Irlandii. 10 września był atakowany bombami głębinowymi przez niezidentyfikowany okręt przeciwnika, ale w zanurzeniu uszedł pościgowi.
14 września U-39 natknął się na brytyjski lotniskowiec „Ark Royal”, odbywający w eskorcie niszczycieli patrol przeciwko okrętom podwodnym. Opuścił on swoją eskortę, aby umożliwić start samolotom pokładowym, wysyłanym w pościg za innym U-Bootem, U-30, atakującym właśnie odległy o około 200 mil morskich frachtowiec. Po zajęciu dogodnej pozycji Glattes wystrzelił w kierunku lotniskowca trzy torpedy typu G7e z zapalnikami magnetycznymi. Na skutek wady zapalników wszystkie eksplodowały przedwcześnie, zwracając uwagę obserwatorów na lotniskowcu oraz alarmując niszczyciele eskorty (według innego źródła wystrzelone zostały dwie torpedy, ich ślady zostały zauważone na „Ark Royal”, który zdołał wykonać zwrot a torpedy eksplodowały w jego śladzie torowym).
Niszczyciele „Foxhound”, „Firedrake” oraz „Faulknor” natychmiast zawróciły w stronę lotniskowca, przeszukując głębiny przy pomocy azdyku. Po uchwyceniu kontaktu sonarowego najpierw „Foxhound”, a później kolejno „Faulknor” i „Firedrake” wykonały ataki bombami głębinowymi, które spowodowały ciężkie uszkodzenie U-39. W obliczu licznych przecieków oraz rozbitych akumulatorów jego dowódca został zmuszony do wynurzenia i wydał rozkaz samozatopienia jednostki. Niszczyciele ostrzelały przeciwnika, przerwały jednak ogień, gdy załoga zaczęła opuszczać pokład U-Boota. „Foxhound” zawrócił w celu staranowania okrętu podwodnego, lecz ostatecznie zrezygnował z tego. U-39 zatonął rufą naprzód, o 16.07 – godzinę po wykonaniu niefortunnego ataku – na przybliżonej pozycji . Cała załoga (44 lub 43 marynarzy) została wyratowana przez Brytyjczyków i dostała się do niewoli.

</doc>
<doc id="1501916" url="https://pl.wikipedia.org/wiki?curid=1501916" title="Hunsruck">
Hunsruck



</doc>
<doc id="1501918" url="https://pl.wikipedia.org/wiki?curid=1501918" title="Zespół chińskiej restauracji">
Zespół chińskiej restauracji



</doc>
<doc id="1501919" url="https://pl.wikipedia.org/wiki?curid=1501919" title="Mateusz Ghica">
Mateusz Ghica

Mateusz Ghica (rum. "Matei Ghica"; zm. 1756) – hospodar Wołoszczyzny, w latach 1752–1753, i hospodar Mołdawii, w latach 1753–1756, z rodu Ghica.
Był synem hospodara wołoskiego i mołdawskiego Grzegorza Ghiki II.

</doc>
<doc id="1501920" url="https://pl.wikipedia.org/wiki?curid=1501920" title="Cimolodonta">
Cimolodonta

Cimolodonta – podrząd ssaków z rzędu multituberkulatów (Multituberculata), którego przedstawiciele żyli od kredy do eocenu.
Obejmuje bardziej zaawansowane multituberkulaty, prowadzące prawdopodobnie tryb życia podobny do gryzoni, dopóki ich nisze ekologiczne nie zostały zajęte przez prawdziwe gryzonie. Bardziej bazalne formy obejmuje drugi podrząd – „Plagiaulacida”.
Cimolodonta to takson naturalny (monofiletyczny). Szczątki jego przedstawicieli zostały odnalezione na półkuli północnej. W skład Cimolodonta wchodzą nadrodziny Djadochtatherioidea, Ptilodontoidea, Taeniolabidoidea oraz nieformalny takson „Paracimexomys”. Niejasny jest taksonomiczny status rodzin Cimolomyidae, Boffiidae, Eucosmodontidae, Kogaionidae, Microcosmodontidae oraz rodzajów "Uzbekbaatar" i "Viridomys".

</doc>
<doc id="1501924" url="https://pl.wikipedia.org/wiki?curid=1501924" title="Eliasz Wodzicki">
Eliasz Wodzicki

Eliasz Wodzicki herbu Leliwa (ur. 1730, zm. 17 stycznia 1805) – hrabia galicyjski od 1799, członek Stanów Galicyjskich od 1782, starosta generalny krakowski w latach 1783-1800, starosta stopnicki i szydłowski, poseł na Sejm Repninowski w 1768.
Życiorys.
Poseł województwa krakowskiego na sejm konwokacyjny 1764 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Deputat na Trybunał Główny Koronny, generał-major wojsk koronnych, konsyliarz konfederacji generalnej koronnej w konfederacji targowickiej.
Kawaler Orderu Orła Białego od 1787 i Orderu Świętego Stanisława od 1779.
Został pochowany w kościele Mariackim w Krakowie, a jego nagrobek znajduje się w kaplicy Mazarakich.

</doc>
<doc id="1501925" url="https://pl.wikipedia.org/wiki?curid=1501925" title="Herb Murmańska">
Herb Murmańska

Herb Murmańska w jego obecnej formie został przyjęty w 1968 roku. Ma on tarczę herbową dwudzielną w pas. W górnej części o barwie błękitnej przedstawia sylwetkę statku barwy złotej, ponad nim widnieją złote linie, ułożone pod lekkim skosem względem pionu. W polu dolnym o barwie złotej przedstawiono błękitną rybę.

</doc>
<doc id="1501927" url="https://pl.wikipedia.org/wiki?curid=1501927" title="Konstantyn Racoviță">
Konstantyn Racoviță

Konstantyn Racoviţă (rum. "Constantin Racoviţă"; zm. 28 stycznia 1764) – hospodar Mołdawii, w latach 1749–1753 i 1756–1757, jako Konstantyn V, oraz hospodar Wołoszczyzny w latach 1753–1756 i 1763–1764, jako Konstantyn IV, z rodu Racoviţă.
Biografia.
Był synem hospodara Mołdawii i Wołoszczyzny Michała Racoviță. W 1756, objąwszy po raz drugi rządy w Mołdawii, musiał zażegnywać konflikt między bojarami a chłopstwem, wynikający z łamania przez tych pierwszych praw chłopów nadanych im przez Konstantyna Mavrocordata. Z uwagi na fakt, iż porzucanie ziemi przez chłopów powodowało duży deficyt rąk do pracy, Konstantyn w 1756 roku zezwolił im na osiedlanie się w wybranym przez siebie miejscu, bez obowiązku świadczenia pańszczyzny (jedynie za opłatą). Zmarł wskutek przepicia.

</doc>
<doc id="1501928" url="https://pl.wikipedia.org/wiki?curid=1501928" title="Jan Stanisław Jabłonowski (marszałek sejmu)">
Jan Stanisław Jabłonowski (marszałek sejmu)

Jan Stanisław Jabłonowski herbu Prus III (ur. 1600 w Łuczy, zm. 1647) – marszałek sejmu nadzwyczajnego w Warszawie w 1637 roku i marszałek sejmu zwyczajnego w Warszawie w 1640 roku, miecznik wielki koronny od 1642, podczaszy wielki koronny od 1638.
Życiorys.
Był synem Macieja Jabłonowskiego (ok. 1569–1619) – rotmistrza koronnego i Katarzyny Kłomnickiej.
Poślubił w 1630 Annę Ostroróg herbu Nałęcz (1610–1648) – córkę Jana Ostroroga (1565–1622) wojewody, mówcy, pisarza. Był posłem na sejm 1646 roku. 
Znany z obywatelskiej postawy, wobec prób zerwania sejmu oświadczył "Jestem posłem całej Rzeczypospolitéj, а jeśli nic nie sprawiwszy rozejdziemy się, nie będziecie mi mogli przed królem ust zamknąć, żebym się nie uskarżał i nie protestował przeciwko tym, którzy ojczyznę bez żadnéj obrony opuszczają, któréj i ja, na pograniczu mieszkając wielce potrzebuję".
Poseł sejmiku halickiego na sejmy ekstraordynaryjne 1634, 1637, 1642, 1647 roku. Poseł na sejm zwyczajny 1635 roku, sejm zwyczajny 1637 roku, sejm 1638 roku, sejm 1639 roku, sejm 1640 roku, sejm 1641 roku, sejm 1643 roku, sejm 1645 roku, sejm 1646 roku.
Jego synem był Stanisław Jan Jabłonowski herbu Prus III (ur. 3 kwietnia 1634 w Łuczy koło Jabłonowa, zm. 3 kwietnia 1702 we Lwowie) – hetman wielki koronny od 1683, hetman polny koronny od 1676, kasztelan krakowski od 1692, wojewoda ruski od 1664, oboźny wielki koronny od 1661, strażnik wielki koronny od 1660, polski dowódca.
Miał też córkę Zofię Jabłonowską, którą poślubił Jan Franciszek Dzieduszycki h. Sas i córkę Katarzynę Jabłonowską poślubioną przez Krzysztofa Chodorowskiego – podkomorzego lwowskiego.
Wnuczką Jana Jabłonowskiego była Anna Leszczyńska, żona Rafała Leszczyńskiego – matka króla Stanisława Leszczyńskiego.

</doc>
<doc id="1501930" url="https://pl.wikipedia.org/wiki?curid=1501930" title="Abdul Rahman Al Ghafiqi">
Abdul Rahman Al Ghafiqi



</doc>
<doc id="1501932" url="https://pl.wikipedia.org/wiki?curid=1501932" title="Europejska Grupa Regulatorów Energii i Gazu">
Europejska Grupa Regulatorów Energii i Gazu

Europejska Grupa Regulatorów Energii i Gazu (ang. "European Regulators Group for Electricity and Gas" - ERGEG) - organ doradczy Komisji Europejskiej, wspierający współpracę i koordynację krajowych urzędów regulacji w celu wspierania rozwoju wewnętrznego (unijnego) rynku energii elektrycznej i gazu ziemnego.
Zamiar utworzenia ERGEG został przedstawiony w dyrektywie 2003/55/WE z 2003 r. i jeszcze w tym samym roku została ona utworzona na mocy decyzji Komisji Europejskiej nr 796/2003/EC.
Zadania.
Zadania ERGEG zostały opisane w decyzji ją konstytuującej:
W odniesieniu do Polski.
Polskim członkiem ERGEG, jako "krajowy urząd regulacji", jest Urząd Regulacji Energetyki. Reprezentuje go Prezes URE, który powołał w 2004 r. zespoły ekspertów, którzy są bezpośrednio zaangażowani w pracę Europejskiej Grupy.

</doc>
<doc id="1501933" url="https://pl.wikipedia.org/wiki?curid=1501933" title="ERGEG">
ERGEG



</doc>
<doc id="1501934" url="https://pl.wikipedia.org/wiki?curid=1501934" title="Kościół św. Zygmunta i św. Jadwigi Śląskiej w Kędzierzynie-Koźlu">
Kościół św. Zygmunta i św. Jadwigi Śląskiej w Kędzierzynie-Koźlu

Kościół pw. św. Zygmunta i św. Jadwigi Śląskiej – kościół parafii rzymskokatolickiej w Kędzierzynie-Koźlu, w województwie opolskim, należący do dekanatu Koźle diecezji opolskiej, mający status obiektu zabytkowego, który został ufundowany przez barona Jana von Oppersdorffa, a następnie konsekrowany w 1570, będący jednym z najstarszych obiektów w mieście, zbudowany z cegły, w stylu neogotyckim. Fasada z wejściem głównym usytuowana jest od ulicy Pamięci Sybiraków.
Architektura.
Kościół składa się z nawy głównej zakończonej prezbiterium z ołtarzem wykonanym przez firmę Ericha Adolfa z Wrocławia według proj. prof. Paula Plontke z Berlina oraz dwóch kaplic bocznych (naw) pod wezwaniem Najświętszego Serca Pana Jezusa i Najświętszej Maryi Panny, oraz dobudowanych dwóch wież i zakrystii. Ma następujące wymiary: długość × szerokość = (44,95 × 27,14) m oraz wysokość 34,69 m, a wraz ze szczytowym prętem na kulę i chorągiewkę nawet 37,35 m. Powierzchnia użytkowa kościoła wynosi 700 m², a kubatura 6500 m³.
Budynek jest murowany (początkowo drewniany), pseudohalowy, w stylu neogotyckim, wielokrotnie przebudowywany. Mury otoczone przyporami. Prostokątna w rzucie poziomym wieża główna kościoła o wymiarach (7,10 × 6,65) m i wysokości 37,35 m wykonana została w stylu gotycko-renesansowym z zainstalowanym dzwonem o nazwie "Santa Maria" o średnicy 120 cm z napędem elektrycznym, a druga wieża (kruchta) w rzucie poziomym koła o średnicy 3,19 m, jest niższa o wysokości 10,85 m – komunikacyjna, ze schodami kręconymi. Dach dwuspadowy z małą wieżyczką (murem) o wysokości 2,81 m, na sygnaturkę (obecnie zdemontowaną), w środku kalenicy, pokryty dachówką holenderką. 
Nawa główna.
Kościół jest przykryty sklepieniem krzyżowo-żebrowym, a prezbiterium sklepieniem sieciowym, wokół którego umieszczono pięć witraży według proj. Bernharda Latazky z Berlina, z centralnym przedstawiającym scenę ukrzyżowania oraz czterech bocznych poświęconych: Trójcy Świętej, narodzeniu Jezusa, Zmartwychwstaniu i Duchowi Świętemu. 
Retabulum ołtarzowe złożone jest z dwóch blach umieszczonych po obu stronach tabernakulum na których znajduje się osiem scen biblijnych: czterech ze Starego Testamentu (strona prawa) i czterech z Nowego Testamentu (strona lewa) oraz dodatkowymi przymocowanymi do nich drążkami zwieńczonymi figurami aniołów. Na szczycie ołtarza widoczny łaciński napis "PANIS VITAE VITIS VERA", co można przetłumaczyć jako „Prawdziwy Chleb i Winorośl Życia”. Pod mensą ołtarzową umieszczono scenę Ostatniej Wieczerzy. Ołtarz od tyłu sygnowany: "ALBERT SIEGERT BRESLAU SEPTEMBER 1936". Przy ołtarzu głównym, po lewej stronie znajduje się "Obraz Matki Bożej Szkaplerznej" zwany również "Obrazem Matki Bożej Opawskiej", a po prawej w mensie umieszczono relikwiarze patronów kościoła wykonane przez artystę Pawła Bagińskiego oraz relikwiarz św. Jana Pawła II. 
Na łuku tęczowym umieszczono figury Jezusa Miłosiernego, a poniżej św. Faustyny Kowalskiej z jej relikwiarzem ukrytym w mensie wspornikowej. Ponadto w nawie umieszczono na ścianie bocznej od zakrystii figurę św. Zygmunta, a na filarach figury: św. Jana Nepomucena, św. Jacka, św. Jadwigi Śląskiej, św. Melchiora Grodzieckiego i św. Franciszka z Asyżu. W centrum nawy od strony zakrystii znajduje się zabytkowa ambona z baldachimem, połączona ze ścianą kościoła. Sień przy wejściu głównym otoczona ornamentową kratą z zamontowanymi na niej wrotami, przy której wmurowano tablicę pamiątkową poświęconą Sybirakom. W kluczu głównego portalu wejściowego z drzwiami drewnianymi, dwuskrzydłowymi zrekonstruowano datę: 1511, gmerk i krzyż joannitów.
Kaplica Najświętszego Serca Pana Jezusa.
Ołtarz boczny w kaplicy Najświętszego Serca Pana Jezusa jest tryptykiem z centralnym obrazem triumfującego Serca Jezusa oraz czterech bocznych obrazów ze scenami męki Pańskiej pędzla prof. Paula Plontke (modlitwy Jezusa w Ogrójcu, biczowania, cierniem ukoronowania i dźwigania krzyża), usytuowanych na skrzydłach. Po złożeniu skrzydeł wyłania się scena umycia nóg św. Piotrowi przez Jezusa w Wieczerniku. Na szczycie ołtarza umieszczono złoty krzyż, a poniżej niego symbol Ducha Świętego w postaci Gołębicy. Pod mensą ołtarzową widoczne są trzy reliefy. Ponadto w kaplicy zawieszono trzy obrazy: Jezusa Miłosiernego, w przejściu do nawy głównej oraz św. Jadwigi Śląskiej i św. Notburgi, na ścianie północno-zachodniej. Na końcu kaplicy pod chórem umieszczono figurę św. Antoniego trzymającego na swym ręku małego Jezusa. Od 2012, przy ołtarzu Najświętszego Serca Pana Jezusa odbywa się wieczysta adoracja Najświętszego Sakramentu. 
Kaplica Najświętszej Maryi Panny.
W drugiej bocznej kaplicy poświęconej Najświętszej Maryi Pannie umieszczony został Obraz Matki Boskiej z Koźla, z lat 1420–1430. Ołtarz wykonany wg projektu Ewy Budniewskiej-Bartek, wykonany w firmie "Halupczok" w Opolu. Pod posadzką kaplicy znajduje się krypta grobowa trójki krewnych fundatora kościoła z rodu Oppersdorffów. Ponadto w kaplicy umieszczono na filarze figurę św. Anny ze swoją córką Maryją, a na bocznej ścianie św. Józefa trzymającego na swym ręku małego Jezusa oraz zamontowano pamiątkową tablicę obchodu jubileuszowego roku 2000, przy której ustawiono na stojaku figurę Matki Bożej Fatimskiej. W przedłużeniu tej nawy, idąc dalej, na ścianie południowo-wschodniej wisi gotycki krucyfiks z XVI wieku, a blisko niego znajduje się renesansowa, żeliwna, inskrypcyjna płyta nagrobna z monogramem i kartuszem herbowym zmarłej w 1572 Agnieszki Wittlich. Pod chórem umieszczono figurę Niepokalanego Serca Maryi. Obok, po lewej stronie zawieszono obraz z wizerunkiem kapucyna św. Ojca Pio OFMCap.
W kościele zainstalowano w 1929 organy firmy Rieger (na tabliczce napis: Opus 2406 Rieger), wyposażone w 43 głosy o trzech manuałach, wolnostojące piszczałki prospektowe, pneumatyczne traktury, wiatrownice stożkowe i rezerwuar: 3 miechy pływakowe (główny zasobnik powietrza wraz z podawaczem oraz dwa miechy kompensacyjne). 
Plac wokół kościoła (dawniej cmentarz) otoczony jest murem oporowym. Za prezbiterium na postumencie stoi figura Chrystusa, a koło głównego wejścia krzyż misyjny z 1930. Przy bocznym wejściu (zachodnim) umieszczono drugi krzyż poświęcony pamięci bł. Jerzego Popiełuszki. Nieopodal jego usytuowano grobowiec zmarłych pasterzy parafii.
Pochowani w kryptach i przy kościele.
Pod posadzką kościoła znajduje się kilka nieudostępnionych (zamurowanych) krypt grobowych. Największa z nich – krypta Świętego Krzyża, znajdująca się pod nawą główną kościoła, rozciągnięta – mniej więcej – od prezbiterium do chóru została utworzona na początku XVII wieku. Najstarsza krypta o wymiarach poziomych (5 × 3) m i wysokości 2,5 m położona jest pod posadzką w podziemiach kaplicy Najświętszej Marii Panny. Ostatni raz krypta ta była otwarta w 1997 podczas remontu po powodzi, po czym została zamknięta. 

</doc>
<doc id="1501936" url="https://pl.wikipedia.org/wiki?curid=1501936" title="Scarlat Ghica">
Scarlat Ghica

Scarlat Ghica (rum. "Scarlat Ghica"; zm. 2 grudnia 1766) – hospodar Wołoszczyzny. w latach 1758–1761 i 1765–1766, jako Scarlat I, oraz hospodar Mołdawii, w latach 1757–1758, z rodu Ghica.
Biografia.
Był synem hospodara wołoskiego i mołdawskiego Grzegorza Ghiki II. Powszechną w epoce rządów fanariockich praktykę otaczania się Grekami i obsadzania nimi wyższych stanowisk na dworze doprowadził do skrajności, obsadzając nimi także stanowiska w administracji terenowej). Niechęć lokalnych bojarów doprowadzonych do ostateczności spowodowała wybuch krwawych zamieszek w Jassach podczas panowania Scarlata w Mołdawii. Efektem tego było usunięcie Scarlata z Mołdawii przez Turków (i przeniesienie go na Wołoszczyznę).
Scarlat był ojcem hospodara wołoskiego Aleksandra Ghiki oraz teściem hospodara mołdawskiego Aleksandra Callimachiego.

</doc>
<doc id="1501938" url="https://pl.wikipedia.org/wiki?curid=1501938" title="Bitwa w dniu św. Mateusza">
Bitwa w dniu św. Mateusza

Bitwa w dniu św. Mateusza – starcie zbrojne, które miało miejsce 21 września 1217 podczas podboju Estonii przez Niemców i Duńczyków (tzw. krucjaty liwońskiej).
Kawalerowie mieczowi wyprawili się przeciwko koalicji starostw w Estonii wspólnie ze świeżo nawróconymi przez siebie Liwami i Łatgalami. Uformowali szyki bojowe z Niemcami w centrum, Liwami na prawym i Łatgalami na lewym skrzydle. Mimo że Estom udało się zmusić do ucieczki Liwów, w centrum Niemcy przełamali szyki Lembitu i okrążyli walczące z Łatgalami prawe skrzydło estońskie i bitwa zakończyła się klęską Estów; zginął Lembitu i ponad tysiąc jego wojowników; straty drugiej strony są nieznane; wiadomo jedynie, że zginął sprzymierzony z Niemcami liwoński starosta Kaupo z Turajdy.

</doc>
<doc id="1501942" url="https://pl.wikipedia.org/wiki?curid=1501942" title="Stefan Racoviță">
Stefan Racoviță

Stefan Racoviță (rum. "Ștefan Racoviță", zm. 1782) – hospodar Wołoszczyzny w latach 1764-1765 z rodu Racoviță.
Był synem hospodara Mołdawii i Wołoszczyzny Michała Racoviță. W okresie jego panowania na Wołoszczyźnie zaostrzył się konflikt między hospodarem i protegowanymi przez niego Grekami (którzy obejmowali wyższe stanowiska w kraju; praktyka powszechnie stosowana przez hospodarów fanariockich) a miejscowymi bojarami, odsuwanymi od władzy i urzędów. Stefan próbował stłumić opozycję bojarską siłą, co wywołało rozruchy w Bukareszcie i w efekcie został przez Turcję odsunięty od władzy.

</doc>
<doc id="1501943" url="https://pl.wikipedia.org/wiki?curid=1501943" title="Takes Two to Tango">
Takes Two to Tango

"Takes Two to Tango" – popularna piosenka, napisana przez Ala Hoffmana i Dicka Manninga, opublikowana w 1952 roku.
Dwie wersje piosenki, nagrane przez Pearl Bailey oraz przez Louisa Armstronga odniosły w 1952 roku sukces na listach przebojów. Utwór w wykonaniu Pearla Baileya ukazał się nakładem Coral Records i 19 września 1952 zadebiutował w zestawieniu "Billboard" Hot 100, w którym utrzymał się przez siedemnaście tygodni, a najwyższym miejscem jakie zajął było #7. Tym samym był to jedyny hit Baileya, który odniósł sukces w tym notowaniu. Z kolei "Takes Two to Tango" Louisa Armstronga wydany został przez Decca Records i 17 października 1952 zadebiutował na miejscu #28 listy "Billboard" Hot 100, na której spędził jedynie tydzień.

</doc>
<doc id="1501944" url="https://pl.wikipedia.org/wiki?curid=1501944" title="Jan Kanty Wodzicki">
Jan Kanty Wodzicki

Jan Kanty Wodzicki herbu Leliwa (zm. 1821 w Krakowie) – kanonik krakowski od 1760, opat komendatoryjny mogilski od 1764, prezydent Trybunału Głównego Koronnego, scholastyk wiślicki, odznaczony Orderem Orła Białego w 1792, kawaler Orderu Świętego Stanisława od 1782. , prałat krakowskiej kapituły katedralnej w 1818 roku.
Jako kanonik krakowskiej kapituły katedralnej przystąpił do Konfederacji Generalnej Królestwa Polskiego w 1812 roku.

</doc>
<doc id="1501947" url="https://pl.wikipedia.org/wiki?curid=1501947" title="Stanisław Bojarczuk">
Stanisław Bojarczuk

Stanisław Bojarczuk (ur. 5 kwietnia 1869 we wsi Krakowskie Przedmieście k. Krasnegostawu, zm. 31 grudnia 1956 we wsi Rońsko) – polski poeta chłopski, autor ok. 1000 sonetów, samouk.
Życiorys.
Stanisław Bojarczuk był synem Aleksandra i Agaty, uwłaszczonych chłopów pańszczyźnianych. Dzieciństwo i młodość spędził w miejscu urodzenia. Przez dwie zimy uczęszczał do szkoły elementarnej. Tam jego nauczycielka – pani Bronisława dostrzegła w nim talent i otoczyła go opieką. Udostępniała mu książki i czasopisma. Trudna sytuacja domowa uniemożliwiła mu naukę w pobliskim Krasnymstawie, lecz drogą czytelnictwa z pasją poznawał świat.
W 1891 wziął ślub z młodszą o trzy lata Agatą z Chomików, a dwa lata później przeniósł się do Rońska koło Krasnegostawu, gdzie mieszkał już do końca swoich dni.
Rodzina Bojarczuków mieszkała w dwuizbowej chacie, przy czym jedną izbę zajmowała rodzina Władysława Klawisza, a drugą Stanisława Bojarczuka (osiem osób!). Z sześciorga ich synów tylko trzech dożyło pełnoletności. Niedostatek graniczący z nędzą towarzyszył im przez całe życie.
Bojarczuk wiódł żywot typowy dla polskiego chłopa z przełomu wieków. Gospodarował z żoną na własnym kawałku ziemi, a na starość przekazał gospodarstwo synowi, zajmując się pasaniem bydła. Lubił to zajęcie, bo miał wtedy dużo czasu na czytanie, podziwianie uroków natury, na wspomnienia i pisanie wierszy. W wolnych chwilach dużo czytał. Interesowały go nauki przyrodnicze, filozofia, astronomia, kosmologia, historia, mitologia, malarstwo, rzeźba, architektura, muzyka, a przede wszystkim – literatura.
Dzięki stateczności, talentowi i rozległej wiedzy, cieszył się szacunkiem i uznaniem u krasnostawskiej inteligencji, której spotkania odbywały się u rejenta Komorowskiego. Wybierano go do powiatowych rad samorządowych, uczestniczył w działalności Związku Młodzieży Wiejskiej i Strzelca. Był zwolennikiem Piłsudskiego.
W ciągu długiego życia prawie nie opuszczał rodzinnych okolic. Nieliczne dalsze wyprawy, to piesze pielgrzymki – „wycieczki” na odpusty do Gorzkowa, Krasnobrodu, Leżajska, Tarnogóry, Lublina i na Jasną Górę. W 1921 r. prawdopodobnie dotarł raz w życiu pociągiem do Warszawy.
Twórczość.
Najstarszy zachowany wiersz Bojarczuka datowany jest na 1914 r. Jego wcześniejszej twórczości nie odnajdziemy. Prawdopodobnie sam wszystko zniszczył, słabo oceniając swe pierwsze poetyckie kroki.
Gromadzona wiedza i rozwijany warsztat poetycki czekały na eksplozję przez 55 lat. W 1924 roku wiersz Kazimierza Przerwy–Tetmajera "O sonecie" nadał kierunek jego literackim zamiłowaniom. Od tego czasu Bojarczuk pisał sonety. Sonet zafascynował go jako miniaturowa, kunsztowna konstrukcja poetycka, w której można, jak sugerował Tetmajer, zamieścić ważką problematykę, a o to mu przede wszystkim chodziło.
W sonetach z podziwem odnosił się do harmonii i porządku panującego w przyrodzie. Był uważnym i wrażliwym obserwatorem. Wobec otaczających go zjawisk zajmował czasem postawę wrażliwego na piękno estety, czasem moralizował, to znów skłaniał się ku refleksji. W szczególny sposób przeżywał piękno rodzimego krajobrazu, zachwycał się urokami kobiecego ciała, urzekała go barwność religijnych i ludowych obrzędów, doznawał wzruszeń w kontaktach z dziełami sztuki. W oparciu o uznane zasady moralne oceniał postawy i postępowanie ludzi, stosunki społeczne i wydarzenia historyczne. Niewiele miejsca poświęcił na opis trudnego życia rolnika.
Bojarczuka jeszcze za życia „wciągnięto” na listę poetów ludowych. Mimo że był chłopem, to jego twórczość nie wpisuje się w nurt poezji ludowej.
Publikacje.
W latach trzydziestych przyjaciel i protektor Bojarczuka – Józef Nikodem Kłosowski – opublikował kilka jego wierszy w wydawanym w Krasnymstawie czasopiśmie „Wieś Krasnystawska”. Sugerował, by Lubelski Związek Literatów wydał tomik sonetów Bojarczuka. Informacją tą zainteresował się Józef Czechowicz, prosząc w liście skierowanym do Kłosowskiego o przesłanie kilku utworów poety z Rońska do redagowanej przez siebie Kolumny poetyckiej w „Zecie”. Niestety, ani w „Zecie”, ani pod firmą Lubelskiego Związku Literatów, jego wiersze się nie ukazały.
Kłosowski, w redagowanym w Lublinie „Zdroju”, zamieścił kilka jego wierszy. W 1946 roku poeta został zaproszony do udziału w Festiwalu Sztuki w Lublinie, zorganizowanym pod patronatem Ministerstwa Kultury i Sztuki. W dniu 8 października w ramach tego Festiwalu wystąpił w Poranku Poetów Ludowych i Młodych Poetów Lubelskich. Informowały o tym afisze i zaproszenia.
W 1955 roku Kłosowski opublikował poświęcony mu artykuł "Chciałem być chłopskim Petrarką". Po jego ukazaniu się prasa codzienna i osoby odpowiedzialne za rozwój kultury na terenie województwa zainteresowały się poetą z Rońska. Przyznano mu zapomogę, odznaczono Złotym Krzyżem Zasługi, próbowano bezskutecznie leczyć jego chore oczy.
Dzięki staraniom Józefa Nikodema Kłosowskiego i Zbigniewa Stepka w grudniu 1956 roku (tuż przed śmiercią poety – 31 grudnia 1956 r.) nakładem Ludowej Spółdzielni Wydawniczej ukazał się zbiór ponad stu sonetów Bojarczuka pt. "Blaski i dźwięki". Stanowi to około jednej dziesiątej jego dorobku.
Na początku lat osiemdziesiątych XX wieku Józef Zięba, lubelski poeta i prozaik, podjął się trudu wydobycia sonetów Bojarczuka z rękopisów. Maszynopis książki opatrzył tytułem "Linie liryki" (wskazany za życia przez Stanisława Bojarczuka). Przez wiele lat starał się bezskutecznie zainteresować potencjalnych wydawców.
W 2008 r. po wielu latach starań środowiska literackiego Lubelszczyzny (Józefa Zięby, Jana Henryka Cichosza, Grupy Literackej „Słowo”, Grupy Literackiej A4), kropkę nad „i” postawiła Miejska Biblioteka Publiczna w Krasnymstawie – ukazał się wybór około trzystu sonetów Bojarczuka pod tytułem "Linie liryki (wybór sonetów)".
Rękopisy Stanisława Bojarczuka są w posiadaniu Muzeum Literackiego im. Józefa Czechowicza w Lublinie, Muzeum Regionalnego w Krasnymstawie oraz osób prywatnych.
Linki zewnętrzne.
Strona poświęcona Stanisławowi Bojarczukowi

</doc>
<doc id="1501948" url="https://pl.wikipedia.org/wiki?curid=1501948" title="Bitwa pod Popricani">
Bitwa pod Popricani

Bitwa pod Popricani – starcie zbrojne, które miało miejsce dnia 1 maja 1653 r. trakcie wojny o tron mołdawski 1653. 
W kwietniu 1653 r. korpus kozacko-tatarski pod wodzą Tymofieja Chmielnickiego wkroczył na ziemie Mołdawii. Do dnia 28 kwietnia Kozacy przeprawili się przez Dniepr pustosząc ziemie mołdawskie. Po przekroczeniu Prutu oddziały Kozaków natknęły się na siły mołdawsko-siedmiogrodzkie pod wodza Jerzego Stefana, które zajęły pozycję w okolicy miejscowości Popricani nad rzeką Zizja (Jijia). Siły Stefana liczyły od 10 000 do 20 000 żołnierzy, a w jej skład wchodzili Mołdawianie, Siedmiogrodzianie, Węgrzy, Niemcy, Wołosi i Grecy a także cywilni mieszkańcy Jass. Wojska kozacko-tatarskie liczyły około 13 000 ludzi. Dnia 1 maja doszło do bitwy. 
Starcie rozpoczął atak jazdy mołdawskiej, która uderzyła na tabor kozacki na lewym brzegu rzeki Zizja. Następnie Mołdawianie ostrzelali nieprzyjaciela z 6 armat i broni ręcznej. Kozacy odpowiedzieli ogniem 11 dział, a następnie ustawiwszy się w szyku bojowym przed taborem, uderzyli na Mołdawian wycinając ich w walce na szable. Równocześnie artyleria kozacka rozproszyła pozostałe siły mołdawskie. Wówczas to wojska Jerzego Stefana rzuciły się do ucieczki, ścigane przez Kozaków. Po klęsce Mołdawian i przeprawieniu się Kozaków na drugą stronę rzeki, wojska mołdawsko-siedmiogrodzkie wycofały się do Jass. Klęska pod Popricani spowodowała upadek morale w szeregach armii, dezercje i powrót żołnierzy do domów. Armia Stefana wycofała się do Siedmiogrodu. 

</doc>
<doc id="1501950" url="https://pl.wikipedia.org/wiki?curid=1501950" title="Federico Luzzi">
Federico Luzzi

Federico Luzzi (ur. 3 stycznia 1980 w Arezzo, zm. 25 października 2008 we Florencji) – włoski tenisista, reprezentant w Pucharze Davisa.
Kariera tenisowa.
Urodzony w rodzinie lekarza i nauczycielki muzyki, treningi tenisowe rozpoczął w wieku 3 lat; był zawodnikiem praworęcznym, z bekhendem jednoręcznym. Należał do europejskiej czołówki juniorskiej, sięgał po mistrzostwo Europy i świata do lat 14 oraz mistrzostwo Europy do lat 16, był również półfinalistą juniorskiej edycji międzynarodowych mistrzostw Włoch.
Jako zawodowiec występował od 1999, ale zazwyczaj na szczeblu ATP Challenger Tour. Wygrał trzy turnieje tej rangi – w 2001 w Bombaju i Brindisi, w 2007 w Cherbourgu. W styczniu 2004 wygrał też dwa turnieje jeszcze niższej rangi ("Futures") w USA. W rozgrywkach ATP World Tour debiutował w 1998 w Palermo (porażka w I rundzie z Squillarim). W 2001 był w ćwierćfinale turnieju ATP World Tour w Barcelonie, a także w III rundzie (1/8 finału) Italian Open; przed własną publicznością pokonał wyżej notowanych Francuza Clémenta i Marokańczyka Araziego. W 2000 osiągnął ponadto 1/8 finału turnieju w Kitzbühel. Odnotował w karierze zwycięstwa (poza wymienionymi wyżej) m.in. nad Leanderem Paesem, José Acasuso, Juanem Mónaco, Fernando Vicente, Guillermo Corią, Àlexem Corretją, Janko Tipsareviciem, Agustínem Calleri, Dominikiem Hrbatým, Jürgenem Melzerem, Jérôme Haehnelem, Mario Ančiciem. Pięciokrotnie wystąpił w turniejach wielkoszlemowych, raz awansując do II rundy (Australian Open 2006). Najwyżej sklasyfikowany w grze pojedynczej został w lutym 2002, na 92. miejscu światowego rankingu. W deblu udzielał się rzadziej, zdołał wygrać jedne zawody ATP Challenger Tour w parze z rodakiem Daniele Braccialim (Wrexham 2003). Zarobki zawodowe Luzziego przekroczyły nieznacznie pół miliona dolarów amerykańskich.
Cztery razy wystąpił we włoskiej reprezentacji w Pucharze Davisa. Debiutował w kwietniu 2001, pokonując po pięciosetowej walce Fina Ville Liukko (6:4, 7:6, 4:6, 3:6, 14:12); mecz trwał cztery godziny i 35 minut, co stanowi rekord długości pojedynku w historii reprezentacji Włoch. We wrześniu tegoż roku w walce o grupę światową – najwyższą klasę rozgrywek Pucharu Davisa – nie sprostał Chorwatom Ivanowi Ljubičicowi oraz Goranowi Ivaniševiciowi. Ponadto w 2007 Luzzi pokonał Luksemburczyka Laurenta Brama.
Karierę Luzziego ograniczyła kontuzja ramienia (w 2002) i inne dolegliwości zdrowotne. Głośniejszą przyczyną nieobecności Włocha na kortach była jednak nałożona na niego w 2008 200–dniowa dyskwalifikacja, związana z udziałem w sportowych zakładach hazardowych (jednocześnie tenisistę ukarano grzywną w wysokości 50 tysięcy dolarów). Jesienią 2008 Luzzi powrócił do sportowej rywalizacji, zmarł jednak nagle 25 października 2008, dotknięty gwałtownie postępującą białaczką.

</doc>
<doc id="1501951" url="https://pl.wikipedia.org/wiki?curid=1501951" title="Hydraulik Joe">
Hydraulik Joe



</doc>
<doc id="1501953" url="https://pl.wikipedia.org/wiki?curid=1501953" title="Frisk Software">
Frisk Software

Frisk Software International – przedsiębiorstwo założone w 1993 roku na Islandii, specjalizujące się w produkcji oprogramowania antywirusowego. Siedziba mieści się w Reykjaviku. Frisk Software stworzyła i rozwija swoje dwa produkty: program antywirusowy F-Prot Antivirus oraz połączony z antywirusem program antyspamowy F-Prot AVES. Program F-Prot Antivirus dostępny jest w wersjach przeznaczonych do kilku platform systemowych, w tym Windows, Linux oraz Solaris. Oprócz tego firma oferuje także usługę F-Prot Alert Service, w ramach której użytkownik może otrzymywać pocztą e-mail najnowsze informacje o zagrożeniach internetowych. Firma posiada wiele przedstawicielstw handlowych na świecie, w tym także w Polsce.

</doc>
<doc id="1501955" url="https://pl.wikipedia.org/wiki?curid=1501955" title="U-81 (1941)">
U-81 (1941)

U-81 – niemiecki okręt podwodny (U-Boot) "typu VII C" z okresu II wojny światowej. Okręt wszedł do służby w 1941 roku. Kolejnymi dowódcami byli: Friedrich Guggenberger (kwiecień 1941 – grudzień 1942), Johann-Otto Krieg (grudzień 1942 – styczeń 1944).
Historia.
Wcielony do 1. Flotylli U-Bootów celem szkolenia załogi, od kwietnia 1941 roku jako jednostka bojowa; od stycznia 1944 roku w 29. Flotylli.
U-81 operował głównie na Morzu Śródziemnym. Podczas całej służby odbył 17 patroli bojowych, zatapiając 25 statków o łącznej pojemności 49256 BRT (wśród nich wiele arabskich żaglowców), francuski okręt pomocniczy (trawler ZOP FFL „Vikings”, 1150 t) i uszkadzając jeden statek (6671 BRT). Największym sukcesem okrętu było jednak storpedowanie 13 listopada 1941 roku w pobliżu Gibraltaru lotniskowca HMS "Ark Royal" (22000 t). Okręty eskorty zrzuciły wówczas około 130 bomb głębinowych, ale U-Bootowi udało się umknąć. Lotniskowiec, trafiony pojedynczą torpedą w prawą burtę na wysokości śródokręcia, mimo prób ratowania, zatonął dzień później. 
U-81 został zatopiony podczas nalotu amerykańskich B-17 na włoski port Pola (obecnie Pula, Chorwacja) 9 stycznia 1944 roku; życie straciło dwóch członków załogi. Wrak został podniesiony 22 kwietnia 1944 roku, następnie złomowany.

</doc>
<doc id="1501956" url="https://pl.wikipedia.org/wiki?curid=1501956" title="Anapandites Kliseis">
Anapandites Kliseis

Anapandites Kliseis – pierwszy solowy singel Eleny Paparizou w jej solowej karierze. Osiągnął wielki sukces w Grecji i na Cyprze. "Anapandites Kliseis" zostało wydane pod koniec 2003 roku i następnie utwór znalazł się na pierwszym solowym albumie Paparizou, czyli w "Protereotice" wydanej w czerwcu 2004 roku. Piosenka została napisana przez Christosa Dantisa i Vangelisa Konstantinidisa. Singel zdobył w Grecji status złotej płyty.
SMS Remix tego utworu został wydany jako singel promocyjny i był dołączany do znanych czasopism.
Elena Paparizou wykonała nową wersję "Anapandites Kliseis" wraz z Christosem Dantisem dla MAD TV w trakcie MAD Video Music Awards.
Wideoklip.
W wideoklipie do "Anapandites Kliseis", Paparizou jest w klubie wraz z kilkoma innymi osobami i wszyscy tańczą. Dzwoni do kogoś, ale nikt nie odbiera telefonu.

</doc>
<doc id="1501960" url="https://pl.wikipedia.org/wiki?curid=1501960" title="Stefan Heltman">
Stefan Heltman

Stefan Heltman (ur. 4 października 1886 w Zamościu, zm. 20 września 1937 w Moskwie) – polski polityk socjalistyczny i komunistyczny, agronom, publicysta, komisarz rolnictwa oraz wieloletni członek władz partyjnych i państwowych Białoruskiej SRR.
Życiorys.
Urodził się w polskiej rodzinie inteligenckiej w Zamościu. Uczył się w gimnazjum w Radomiu, a w 1905 rozpoczął studia na Wydziale Filozoficznym i Przyrodniczo–Agronomicznym Uniwersytetu Jagiellońskiego.
W latach 1903–1905 przewodził nielegalnym stowarzyszeniom gimnazjalnym związanym z Polską Partią Socjalistyczną. Redagował młodzieżowe pismo lewicowe „Głos”. Był członkiem Związku Młodzieży Socjalistycznej, a od 1908 do 1910 należał do PPS-Lewicy oraz kierował młodzieżową organizacją „Spójnia” w Krakowie.
W 1912 podjął pracę nauczyciela w Gołotczyźnie pod Ciechanowem, pracował też jako agronom na Podlasiu oraz w Wileńskim Towarzystwie Rolniczym. W czasie I wojny światowej znalazł się w Mińsku, gdzie wszedł w skład Polskiego Towarzystwa Pomocy Ofiarom Wojny. Po rewolucji lutowej i obaleniu caratu w 1917 został członkiem SDPRR(b). Redagował wychodzącą w Mińsku socjalistyczną gazetę „Polska Prawda”. W wyborach w czerwcu 1917 uzyskał mandat radnego Rady Miejskiej w Mińsku z list Polskiego Zjednoczenia Socjalistycznego, które uzyskało 8% głosów w skali miasta, stanowiąc konkurencję dla narodowo-demokratycznego Polskiego Komitetu Wyborczego.
Jako aktywny działacz ruchu bolszewickiego był członkiem Komitetu Wykonawczego Rady Delegatów Żołnierskich i Robotniczych w Mińsku. W grudniu 1917 objął funkcję komisarza ds. polskich Obwodu i Frontu Zachodniego. Od marca do listopada 1918 więziony przez Niemców w obozie w Havelbergu. Po zwolnieniu został w 1919 mianowany wicekomisarzem rolnictwa i leśnictwa Litewsko-Białoruskiej Socjalistycznej Republiki Radzieckiej. W 1920 kierował Wydziałem Rolnym w Tymczasowym Komitecie Rewolucyjnym Polski. Od 1921 do 1924 pełnił urząd sekretarza Biura Polskiego KC RKP(b). Stał na czele Ludowego Komisariatu Rolnictwa Białoruskiej SRR (1924–1925), był również przewodniczącym Rady Gospodarczej Białoruskiej SRR odpowiadając za plan gospodarczy, oraz wiceprzewodniczącym SNK Białoruskiej SRR. W latach trzydziestych pracował w ludowych komisariatach Białoruskiej SRR.
W 1925 objął posadę rektora Komunistycznego Uniwersytetu Białoruskiej SRR im. Włodzimierza Lenina. Dwa lata później został szefem oddziału polskiego Instytutu Kultury Białoruskiej.
Był aktywnym członkiem Komunistycznej Partii Białorusi, zasiadał w jej Komitecie Centralnym (1924–1929). Wchodził w skład CKW Białoruskiej SRR (1924–1929), będąc członkiem jego prezydium (1926–1929). 
Jest autorem kilku prac naukowych, m.in. „Chłopskie partactwo czy gospodarka społeczna. Sprawa polska podczas rewolucji” (Mińsk–Moskwa 1920), „Nacjonalizacja ziemi na Białej Rusi” (1920) i „Robotnik polski w Rewolucji Październikowej na Białorusi” (Mińsk 1927). Jego przedmowa do książki-zbioru dokumentów „Rok 1863 na Mińszczyźnie” wydanego w 1927 stała się pretekstem do nagonki przeciwko autorowi i oskarżeń o nacjonal-bolszewizm.
W czasie „wielkiej czystki” 5 kwietnia 1937 został aresztowany przez NKWD. 20 września 1937 skazany przez Kolegium Wojskowe Sądu Najwyższego ZSRR na karę śmierci za „udział w kontrrewolucyjnej organizacji POW”, rozstrzelany tego samego dnia. Skremowany w krematorium na Cmentarzu Dońskim i tam pochowany anonimowo.
Zrehabilitowany 31 marca 1956 przez Kolegium Wojskowe SN ZSRR.

</doc>
<doc id="1501962" url="https://pl.wikipedia.org/wiki?curid=1501962" title="Park 3 Maja">
Park 3 Maja

Nazwa trzech parków w Polsce:

</doc>
<doc id="1501963" url="https://pl.wikipedia.org/wiki?curid=1501963" title="Park 3 Maja w Częstochowie">
Park 3 Maja w Częstochowie



</doc>
<doc id="1501968" url="https://pl.wikipedia.org/wiki?curid=1501968" title="Park im. Stanisława Staszica">
Park im. Stanisława Staszica

Imię Stanisława Staszica nosi 5 parków w Polsce:

</doc>
<doc id="1501970" url="https://pl.wikipedia.org/wiki?curid=1501970" title="Park im. Stanisława Staszica w Częstochowie">
Park im. Stanisława Staszica w Częstochowie



</doc>
<doc id="1501973" url="https://pl.wikipedia.org/wiki?curid=1501973" title="Kaźko słupski">
Kaźko słupski



</doc>
<doc id="1501978" url="https://pl.wikipedia.org/wiki?curid=1501978" title="Ctenosauriscidae">
Ctenosauriscidae

Ctenosauriscidae – rodzina archozaurów z rzędu rauizuchów (Rauisuchia). Cechą charakterystyczną przedstawicieli tej rodziny są wydłużone wyrostki kolczyste kręgów od tyłu odcinka szyjnego kręgosłupa do pierwszych kręgów odcinka ogonowego. Wyrostki kręgów tułowiowych są co najmniej siedmiokrotnie dłuższe od trzonów kręgów i mocno zakrzywione w widoku bocznym. Grupę tę mogą definiować również inne cechy.
Według definicji filogenetycznej przedstawionej w 2011 roku przez Butlera i współpracowników klad Ctenosauriscidae obejmuje "Ctenosauriscus koenoni" i wszystkie taksony spokrewnione z nim bliżej niż z "Poposaurus gracilis", "Effigia okeeffeae", "Postosuchus kirkpatricki", "Crocodylus niloticus", "Ornithosuchus longidens" lub "Aetosaurus ferratus". Analizy przeprowadzone przez Butlera i in. wskazują, że oprócz "Ctenosauricus" do kladu tego należą rodzaje "Arizonasaurus", "Hypselorhachis", "Xilousuchus", nienazwany archozaur z Waldhaus i prawdopodobnie "Bromsgroveia". Niektórzy autorzy spekulowali o przynależności rodzaju "Lotosaurus" – który również cechował się wydłużonymi wyrostkami kolczystymi kręgów – do Ctenosauriscidae, jednak analizy Butlera i in. sugerują, że cecha ta u tego taksonu wyewoluowała niezależnie. Budowa kości obręczy miednicznej sugeruje, że bliskimi krewnymi Ctenosauriscidae mogły być "Poposaurus", "Sillosuchus" i "Shuvosaurus" (syn. "Chatterjeea") – potwierdziły to również późniejsze analizy kladystyczne wskazujące na przynależność Ctenosauriscidae do Poposauroidea.
Szczątki rauizuchów z rodziny Ctenosauriscidae odnajdowano w Afryce, Azji, Ameryce Północnej i Europie. Mimo stosunkowo zaawansowanej pozycji filogenetycznej grupa ta obejmuje jedne z najstarszych znanych archozaurów – jej przedstawiciele są znani w zapisie kopalnym od oleneku.

</doc>
<doc id="1501985" url="https://pl.wikipedia.org/wiki?curid=1501985" title="Aitor Hernández">
Aitor Hernández

Aitor Hernández Gutiérrez (ur. 24 stycznia 1982 w Ermui) – hiszpański kolarz szosowy. Do zawodowego peletonu należy od 2004 roku. Jeździ w barwach Euskaltel-Euskadi
Mimo młodego wieku ma już za sobą starty we wszystkich wielkich turach. Zadebiutował w 2006 roku w Tour de France. W klasyfikacji generalnej był 136. Rok później wystartował w Giro d’Italia, lecz po 11 etapach wycofał się z wyścigu. W tym samym roku startował również we Vuelta a España. Wyścig ukończył z najlepszym wynikiem ze wszystkich Wielkich Tourów, bo był 81. W 2005 roku bardzo dobrze jechał w hiszpańskim Euskal Bizikleta. Był bliski dwukrotnie na wygranie etapu. Ostatecznie był 2 i 3, a w klasyfikacji gereralnej zajął 9. miejsce. Jego największym sukcesem jak do tej pory było wygranie klasyfikacji górskiej Vuelta al Pais Vasco w 2007 roku gromadząc 53 punkty. Wyprzedził Manuela Beltrana i kolegę z drużyny Mikela Astarlozę.

</doc>
<doc id="1501988" url="https://pl.wikipedia.org/wiki?curid=1501988" title="Wysock (obwód rówieński)">
Wysock (obwód rówieński)

Wysock (ukr. Висоцьк) – wieś w rejonie dąbrowickim obwodu rówieńskiego na Wołyniu (Ukraina). Ludność na rok 2001 wynosi 2235 osób. We wsi nauczycielem był do końca swego życia Petro Krasiuk - ukraiński bajkopisarz.
Historia.
Maksymilian Studniarski pisał o miejscowości:
Wieś duchowna położona była w końcu XVIII wieku w powiecie pińskim województwa brzeskolitewskiego.
W II RP miejscowość była siedzibą wiejskiej gminy Wysock.
Podczas okupacji niemieckiej utworzono w Wysocku getto dla ludności żydowskiej mieszczące około 1500 ludzi. 9 września 1942 roku oddział SD z Pińska przy udziale niemieckiej żandarmerii i ukraińskiej policji wymordował ludność getta; około 100 osób zdołało zbiec i uniknąć egzekucji.

</doc>
<doc id="1501989" url="https://pl.wikipedia.org/wiki?curid=1501989" title="Piotr Wodzicki">
Piotr Wodzicki

Piotr Wodzicki z Granowa herbu Leliwa (zm. 26 lutego 1770 roku) – generał lejtnant wojsk koronnych w 1750 roku, generał major wojsk koronnych od 1729 roku, generał major wojsk cudzoziemskiego autoramentu, kasztelan sądecki od 1752 roku, biecki od 1744 roku, stolnik krakowski w latach 1730–1744, podczaszy krakowski w latach 1717–1730, sekretarz królewski, starosta grybowski w latach 1750-1752, starosta stopnicki.
Jako deputat i poseł na sejm elekcyjny z księstw oświęcimskiego i zatorskiego podpisał "pacta conventa" Stanisława Leszczyńskiego w 1733 roku. Elektor Stanisława Leszczyńskiego w 1733 roku. Był delegatem województwa krakowskiego w konfederacji dzikowskiej 1734 roku. W 1764 roku został wyznaczony senatorem rezydentem.
W 1738 roku został odznaczony saskim Orderem św. Henryka.
Rodzina.
3 maja 1748 roku poślubił Konstancję Dembińską z Dembian h. Rawicz 

</doc>
<doc id="1501990" url="https://pl.wikipedia.org/wiki?curid=1501990" title="Okolniczy">
Okolniczy

Okolniczy (ros. окольничий) – ranga i urząd dworski w państwie rosyjskim w XIII–pocz. XVIII wieku.
W słowniku Władimira Dala ("Tołkowyj słowar´ żywogo wielikorusskogo jazyka") to urzędnik, stojący w hierarchii dworskiej na drugiej pozycji, po bojarze. Od połowy XVI wieku plasował się na drugim miejscu po bojarze w dumie bojarskiej. Okolniczy stali na czele "prikazów", pułków, byli wyznaczani do misji dyplomatycznych itd. Według Wasilija Tatiszczewa termin „okolniczy” jest związany z okolicznością (околичность) i okólny (окольный), co tłumaczy w pewnym sensie występowanie w dawnych aktach wyrazu „okolicznik” (околичники) używanego zamiast okolniczego.
Termin najwcześniej został poświadczony w źródłach z XIV wieku ("gramota" kontraktowa wielkiego księcia Siemiona Dumnego oraz "gramota" wielkiego księcia riazańskiego Olega Iwanowicza, uposażająca Uspieński Monaster we Lgowie). Z badań nad moskiewskimi źródłami pisanymi z XVI–XVII wieku wynika, że okolniczym powierzano takie same sprawy zarządzania, co bojarom, z tą różnicą, że ranga okolniczego była niższa. Okolniczy zasiadali w "prikazach", byli wyznaczani jako namiestnicy, wojewodowie, posłowie i członkowie dumy. Początkowo, co widać z ksiąg wypisowych, ich służba polegała na organizowaniu podróży książąt i carów, a także na prezentowaniu władcom obcych posłów i organizowaniu ich pobytu podczas misji dyplomatycznych.
Liczba okolniczych początkowo była niewielka. Po śmierci Wasyla II Ślepego przy dworze służył jeden okolniczy. Za jego następcy, Iwana III Srogiego, przez dłuższy czas przy władcy było nie więcej niż trzech okolniczych (Afanasij Jerokin i in.). Pod koniec jego rządów liczba okolniczych zaczęła rosnąć, także na początku panowania Wasyla III w tej randze służyło sześć osób. Za Iwana IV Groźnego na urzędzie jednocześnie było od czterech do sześciu okolniczych, za Dymitra Samozwańca – czternastu, za Wasyla Szujskiego – siedemnastu, za Michała Fiodorowicza – od dziewięciu do siedemnastu, na początku panowania Aleksego Michajłowicza – dwunastu. Ostatnimi mianowanymi okolniczymi byli książęta M.F. Szachowski, M.M. Żyrowoj-Zasiekin i P.W. Buturlin – w 1712 roku.
Wraz z powiększeniem liczby okolniczych ich obowiązki rozszerzały się. Według "sudiebników" okolniczy miał za zadanie pilnowania „prawa pola”, tj. pojedynku sądowego. Okolniczym mógł zostać członek rodziny drobnoszlacheckiej, często też na urząd mianowano osoby nienobilitowane, którym nadawano w związku z tym szlachectwo (np. Aleksiej Adaszew, Artamon Matwiejew, członkowie rodzin Basmanowych, Godunowych, Streszniewych, Naryszkinych, Chitrowów). W XVII wieku urząd zaczął się różnicować, pojawili się okolniczy bliscy – pokojowi, którzy mieli wyższą rangę niż dalsi bojarze.
Wynagrodzenie okolniczego zależało od cara. Początkowo wynosiło około 300 rubli, pod koniec XVII wieku sięgało nawet 800 rubli. "Ułożenie" wydane przez Aleksego Michajłowicza wyznaczało wysokość wynagrodzenia okolniczego w ujeździe moskiewskim na 150 ćwierci (четь), jednak takie wynagrodzenie było wypłacane tylko na polecenie cara. Zdarzały się przypadki odmowy objęcia urzędu – np. P.P. Gołowin.
W wojsku według nowego systemu istniał urząd wielkiego pułkowego okolniczego (большой полковой окольничий) – odpowiednik kwatermistrza.

</doc>
<doc id="1501991" url="https://pl.wikipedia.org/wiki?curid=1501991" title="Jan Jabłonowski">
Jan Jabłonowski

&lt;onlyinclude&gt;* Jan Stanisław Jabłonowski (marszałek sejmu) (1600-1647) – miecznik wielki koronny, podczaszy wielki koronny

</doc>
<doc id="1501992" url="https://pl.wikipedia.org/wiki?curid=1501992" title="Rintarō">
Rintarō

, właściwie – japoński reżyser filmów animowanych, jeden z założycieli i zarazem stały współpracownik studia Madhouse.
Rintarō znany był również pod pseudonimem "Kuruma Hino".
Kariera.
Rintarō rozpoczął pracę w przemyśle filmowym w 1958 roku, gdy w wieku 17 lat rozpoczął pracę w Toei Animation jako pomocnik animatora przy filmie "Hakujaden", następnie zatrudnił się w Mushi Productions, studiu filmowym Osamu Tezuki. Jego pierwszym samodzielnie reżyserowanym filmem był czwarty odcinek serii "Astro Boy", nakręcony w 1963 roku. W 1971 roku opuścił Mushi Productions i od tej pory działa jako niezależny reżyser. Na początku lat 90. rozpoczął również działalność jako wykładowca uniwersytecki.
Twórczość.
Rintarō uważany jest za jednego z najwybitniejszych współczesnych japońskich reżyserów filmu animowanego. Tworząc, Rintarō inspirował się amerykańskimi westernami, filmami gangsterskimi, noir, jak również kinematografią francuską. Istotne znaczenie miała również twórczość Osamu Tezuki, z którym pracował nad "Janguru Taitei" i "Astro Boy". W wywiadzie dla "SciFi.com" Rintaro sam wskazał, że reżyserując "Metropolis" (film oparty na mandze Osamu Tezuki), pragnął „oddać ducha Tezuki”.
Nagrody i wyróżnienia.
W 1996 roku wspólnie z Yoshinori Kanemori otrzymał nagrodę „Netizen’s Choice Award” na Puchon International Fantastic Film Festival za "Aleksander Senki". W 2001 roku otrzymał nominację do nagród za najlepszy film na Katalońskim Międzynarodowym Festiwalu Filmowym w Sitges i za najlepszy film animowany na Międzynarodowym Festiwalu Filmowym Fant-Asia w Montrealu za "Metropolis".

</doc>
<doc id="1501993" url="https://pl.wikipedia.org/wiki?curid=1501993" title="Adriana Ferrarese">
Adriana Ferrarese

Adriana Ferrarese del Bene właściwie Adriana Gabrieli (ur. 19 sierpnia 1759 w Valvasano, zm. po 1803 w Wenecji) – włoska śpiewaczka operowa, sopran. Pierwsza odtwórczyni partii Fiordiligii w operze "Così fan tutte" Mozarta.
Życiorys.
Wiadomo, że w roku 1782 poślubiła Luigiego del Bene i występowała jako Adriana Ferrarese (lub Ferraresi) del Bene. Spotyka się także zapisywanie jej imienia jako "Andriana" lub "Andreanna".
Adriana Ferrarese del Bene uczyła się w Wenecji i występowała w Londynie przed przybyciem do Wiednia, gdzie zdobyła uznanie występując w pierwszoplanowych rolach w operach buffa.
W roku 1788 wróciła do Wiednia gdzie zadebiutowała z wielkim powodzeniem w „L’Arbore di Diana Vincenta Martína y Soler. Nawiązuje romans z librecistą Mozarta, Lorenzo Da Ponte. Pod koloraturę jej głosu Mozart komponuje w 1789 arię 'Al Desio di chi t’adora „(KV 577), która w akcie 4, zamiast arii Rose’ DEH vieni non tardar ' była recytowana. W kolejnym koncercie pisze dla niej arię „Un moto di Gioia”. W roku 1792 po serii skandali z jej udziałem opuściła Wiedeń. Pojawia się ponownie na scenie w 1797 roku w Wenecji i Trieście w latach 1797–1798 występując w „Così fan tutte”.
W publikacji "Rapport von Wien" można przeczytać, że posiadała nieprawdopodobnie wysokie i zarazem bardzo niskie dźwięki w skali swojego głosu, jakiego nikt z żyjących ówcześnie słuchaczy nigdy u pozostałych śpiewaczek nie słyszał.

</doc>
<doc id="1501994" url="https://pl.wikipedia.org/wiki?curid=1501994" title="Jan Stanisław Jabłonowski">
Jan Stanisław Jabłonowski



</doc>
<doc id="1501995" url="https://pl.wikipedia.org/wiki?curid=1501995" title="Maciej Jabłonowski (1569–1619)">
Maciej Jabłonowski (1569–1619)

Maciej Jabłonowski herbu Prus III (ur. 1569, zm. 1619) – rotmistrz królewski, szlachcic, posiadacz własnej roty, własnego zaciągu, którego był dowódcą, obrońca kresów.
Był synem Walentego Jabłonowskiego, herbu Prus III,(zm. 1603), s. Jerzego.
Jego żoną została Katarzyna Kłomnicka (1579 - po 1621); po 1619 wyszła za podczaszego podolskiego Jakuba Potockiego.
Jego synem był Jan Jabłonowski, (ur. 1600 w Łuczy koło Jabłonowa, zm. 1647) – miecznik wielki koronny od 1642, podczaszy wielki koronny od 1638, marszałek Sejmu Rzeczypospolitej Obojga Narodów (1637 i 1640).
Prawnuczką jego była Anna Leszczyńska, żona Rafała Leszczyńskiego - matka króla Stanisława Leszczyńskiego.
Został rotmistrzem królewskim za panowania Stefana Batorego i był nim za Zygmunta III Wazy. Odznaczył się dużą ofiarnością, przede wszystkim jako wojownik, który na potrzeby wojny i wojska nie szczędził pieniędzy. Ożeniony z Katarzyną Kłomicką, (około r. 1659-1660), przeniósł się za rządów Zygmunta III Wazy, z centrum Rzeczypospolitej na Pokucie do Łuczy; najprawdopodobniej dla obrony kresów. Dla tych celów posiadał własną rotę, własny zaciąg, którymi dowodził.
Zmarł w 1619 r.

</doc>
<doc id="1501996" url="https://pl.wikipedia.org/wiki?curid=1501996" title="Aepisaurus">
Aepisaurus



</doc>
<doc id="1502002" url="https://pl.wikipedia.org/wiki?curid=1502002" title="Nemegtosaurus">
Nemegtosaurus



</doc>
<doc id="1502015" url="https://pl.wikipedia.org/wiki?curid=1502015" title="Walenty Krząszcz">
Walenty Krząszcz

Walenty Krząszcz (ur. 13 lutego 1886 w Górkach Wielkich, zm. 3 kwietnia 1959 w Międzyrzeczu) – śląski pisarz i nauczyciel. 
Życiorys.
Ukończył niemieckie seminarium nauczycielskie w Cieszynie. Pracował w wyuczonym zawodzie w szkołach ludowych na terenie Śląska Cieszyńskiego. Kierował placówkami oświatowymi m.in. w Kisielowie i Lesznej Górnej (1915–1922), a następnie do 1949 (z przerwą w okresie II wojny światowej) w Międzyrzeczu. Udzielał się także jako organista.
Początkowo tworzył w języku niemieckim. Na łamach "Ślązaka" opublikował "Opowiadania z życia ludu śląskiego". Napisał m.in. powieści "Z cieszyńsko-śląskiej wsi" (1919), "Szkoła na pustkowiu", "Janek", "Mamidło cieszyńskie", "Zdrajca powstańców" oraz autobiograficzne "W złotym Cieszynie" i "Przed maturą". Treść wielu z nich była powiązana z regionem Śląska Cieszyńskiego i poświęcona zwyczajom i problemom lokalnej codzienności.
Był autorem kilku sztuk scenicznych dla teatrów amatorskich (m.in. "Grynia, herszt zbójników", "Raubczycy spod Czantorii" i "Wesele cieszyńskie"), spośród których drukiem wydano tylko tę ostatnią. Był także autorem wielu nowel i gawęd drukowanych w prasie regionalnej.
"Gawędziarz spod Witalusza", jak go nazywano (od nazwy wzgórza Witalusz w Górkach Wielkich), spoczywa na cmentarzu w rodzinnej wsi.

</doc>
<doc id="1502020" url="https://pl.wikipedia.org/wiki?curid=1502020" title="The Light in Our Soul">
The Light in Our Soul

The Light in Our Soul – ballada, będąca drugim singlem z albumu My Number One Eleny Paparizou, zwyciężczyni Konkursu Piosenki Eurowizji 2005. Piosenka została napisana przez Costasa Bigalisa i wybrano ją do greckich preselekcji eurowizyjnych, wraz z "O.K.", "Let's Get Wild" i "My Number One", ale ta ostatnia, decyzją widzów i jury pojechała na Eurowizję. "The Light in Our Soul" zostało zdyskwalifikowane, ponieważ wyjawiono, że wersja demo tego utworu zaśpiewana przez innego artystę wyciekła do internetu i została udostępniona do sprzedaży na stronach typu e-tailer. Paparizou sama oświadczyła w trakcie koncertu w Chicago, że "The Light in Our Soul" wyciekło do internetu, dlatego zostało zdyskwalifikowane z eurowizyjnych preselekcji. Potem wypowiedziała komentarz odnośnie do udostępniania plików w internecie: "Nie, nie używam internetu. To dlatego go nie lubimy."
Wideoklip.
W wideoklipie do "The Light in Our Soul" Paparizou jest widziana w dwóch, różnych ustawieniach. W pierwszym śpiewa, a w drugim spaceruje po rozświetlonym mieście. Wideoklip został nagrany w dwóch językach, pierwsza była wersja grecko-angielska, która była emitowana w Grecji i druga wersja, angielska, którą nadawano w Szwecji.

</doc>
<doc id="1502023" url="https://pl.wikipedia.org/wiki?curid=1502023" title="Opisthocoelicaudia">
Opisthocoelicaudia



</doc>
<doc id="1502029" url="https://pl.wikipedia.org/wiki?curid=1502029" title="Wołcze">
Wołcze

Wołcze (ukr. Вовче) – wieś w rejonie turczańskim obwodu lwowskiego nad Dniestrem. W 1990 liczyła około 2450 mieszkańców.
Wieś prawa wołoskiego, położona była w drugiej połowie XV wieku w ziemi przemyskiej województwa ruskiego. W 1921 r. wieś liczyła około 2242 mieszkańców. W okresie międzywojennym w powiecie turczańskim.
Ważniejsze obiekty.
Jedna z cerkwi jest obecnie cerkwią prawosławną.

</doc>
<doc id="1502035" url="https://pl.wikipedia.org/wiki?curid=1502035" title="Kurier Galicyjski">
Kurier Galicyjski

Kurier Galicyjski: niezależne pismo Polaków na Ukrainie – dwutygodnik i portal internetowy wydawany w języku polskim we Lwowie oraz w Iwano-Frankiwsku od 2007 roku, największa polska gazeta na Ukrainie dostępna w wersji elektronicznej, radiowej i telewizyjnej. Jej założycielem, wydawcą i redaktorem naczelnym był Mirosław Rowicki (1953–2020).
Historia.
Pismo ukazało się po raz pierwszy 15 sierpnia 2007 roku. Jego celem jest informowanie Polaków mieszkających na Ukrainie o życiu kulturalnym i politycznym społeczności polskiej, a także stosunkach polsko-ukraińskich. Sporo uwagi poświęca redakcja tematyce historycznej, społecznej i regionalnej. Kurier wspiera finansowo Senat Rzeczypospolitej Polskiej, za pośrednictwem fundacji Wolność i Demokracja oraz Fundacji „Pomoc Polakom na Wschodzie”. Od stycznia 2019 roku redakcja gazety mieści się przy ul. Czuprynki we Lwowie. 
Działalność.
Kurier Galicyjski oprócz wydania drukowanego to także portal internetowy, radio i telewizja internetowa. 
Redakcja jest też producentem filmów dokumentalnych. Przy Kurierze Galicyjskim działa Studio Filmowe „Lwów”. Grupa Medialna Kuriera Galicyjskiego wydaje też książki i albumy w ramach Biblioteki Kuriera Galicyjskiego. Dziennikarze Kuriera Galicyjskiego współpracują z kanałem TVP Polonia współtworząc telewizyjny magazyn informacyjny Studio Lwów.

</doc>
<doc id="1502036" url="https://pl.wikipedia.org/wiki?curid=1502036" title="Ulica Frascati w Warszawie">
Ulica Frascati w Warszawie

Ulica Frascati – jedna z ulic warszawskiego śródmieścia, biegnąca od ul. Wiejskiej do ul. Bolesława Prusa. Znajduje się ona na obszarze miasta tradycyjnie nazywanym Frascati.
Historia.
Obecna ulica Frascati powstała około 1779, gdy były podkomorzy nadworny koronny Kazimierz Poniatowski założył przy Al. Na Skarpie ogród "Na Górze" nazwany potem Frascati. Nowa ulica miała być drogą dojazdową do drewnianego budynku mieszkalnego, niegdysiejszej austerii, a będącego częścią zabudowy wspomnianego ogrodu. Po północnej stronie ul. Książęcej również dla Poniatowskiego powstał inny ogród – "Na Książęcem" (obecnie Park na Książęcem).
Autorem projektu założenia ogrodu "Na Górze" był Szymon Bogumił Zug; on także zaprojektował przebudowany potem pałacyk znajdujący się dziś przy al. Na Skarpie – Biały Pałacyk na Frascati. Ogród zmienił właściciela już w 1800; jego nowy posiadacz, Dominik Hieronim Radziwiłł wydzierżawił ogród francuskiemu restauratorowi Szymonowi Chovotowi, który urządził tu ogród rozrywki zwany Frascati.
Od 1815 Aleja Frascati weszła w skład rezydencji Nikołaja Nowosilcowa; powstały wtedy zachowane do dziś przy ul. Wiejskiej kordegardy.
W latach 1873-87 dla ówczesnego właściciela posiadłości, Władysława Branickiego (syna Aleksandra Branickiego) pod nr. 22 powstał pałac projektowany przez Leandra Marconiego, przypisany też numeracji Al. Na Skarpie. Pałac otoczył Ogród Zimowy; w okresie 1871-98 zaprojektował go na nowo ogrodnik Józef Striche, sadząc w nim około 200 odmian drzew.
Na miejscu istniejącej dawniej loży masońskiej Braniccy utworzyli "Muzeum Zoologiczne"; w ich posiadaniu Frascati pozostawało około 60 lat.
W okresie po 1925 pałacowy ogród został rozparcelowany; na jego terenie wzniesiono w 1934 według projektu Zdzisława Mączeńskiego gmach Izby Przemysłowo-Handlowej oraz kilka willi mieszkalnych, projektowanych przez wybitnych architektów, takich jak Jerzy Gelbard i Roman Sigalin, Bohdan Lachert i Józef Szanajca; Józef Handzelewicz zaprojektował pod nr. 12 własną willę. Pod nr. 4 katowicki architekt Karol Schayer wzniósł willę Chmielewskich - wybitne dzieło architektury inspirowane pięcioma zasadami Le Corbusiera. 
W latach trzydziestych XX wieku wytyczono nowe przecznice Frascati: ulice Francesca Nulla i Marii Konopnickiej; szybko też zabudowano je luksusowymi, nowoczesnymi kamienicami. W 1934 przyjęto oficjalnie nazwę "Aleja Frascati", ulicę uregulowano i wybrukowano, zaś dawny pałac Branickich stał się siedzibą poselstwa Rumunii; w późniejszym okresie - ambasady Francji. Przy północnej części ulicy utworzono trójboczny zieleniec, na którym w lutym 1939 odsłonięto pomnik Francesca Nulla dłuta Gianniego Remuzzi, dar Bergamo, rodzinnego miasta bohatera. Pozostały fragment Frascati ozdobiły zadrzewione klomby. Ustawiono też nowoczesne, betonowe latarnie.
Zabudowa ulicy spłonęła w 1944. Po wojnie odbudowano ją z wprowadzeniem licznych zmian. Szczególnie przekształcono "Apartment House", dawną willę Chmielewskich pod nr. 4, niszcząc tym samym najciekawszy architektonicznie obiekt przy ulicy. Wypalone ruiny pałacu Branickich rozebrano około 1946.

</doc>
<doc id="1502037" url="https://pl.wikipedia.org/wiki?curid=1502037" title="Kaplica Bożego Grobu w Żaganiu">
Kaplica Bożego Grobu w Żaganiu

Kaplica pw. Bożego Grobu w Żaganiu – replika Bożego Grobu w Jerozolimie w jego średniowiecznej postaci, kaplica przy kościele Nawiedzenia NMP w Żaganiu (tzw. Kościół „na Górce”). Pierwsza tego typu budowla na Śląsku; jedyna na terenie Polski kopia jerozolimskiej kaplicy z tego okresu. Jedna z trzech w Polsce kaplic grobu Chrystusa niewchodzących w skład większych zespołów (pozostałe znajdują się w Głogówku i Potępie)
Historia.
Powstała ok. roku 1600 (początek budowy: 1598) z inicjatywy żagańskiego opata zakonu augustianów - Jakuba II Liebiga. Pomiary wykonano na podstawie powstałej 100 lat wcześniej kaplicy Świętego Grobu w Görlitz będącej bezpośrednią kopią kaplicy jerozolimskiej. Oryginalna kaplica jerozolimska została przebudowana w roku 1555, zatem jej żagańska replika zachowała średniowieczny stan sprzed przebudowy.
Żagańska kaplica, stanowiąca miejsce kultu Zmartwychwstania, stała się od momentu powstania aż do II wojny światowej celem pielgrzymek wiernych z terenu Niemiec. Świadczą o tym m.in. czytelne do dziś napisy pozostawiane na murach kaplicy. Najstarszy z nich pochodzi z początku XVII w. i brzmi „"Hic fuit Daniel Rudolphus Griphishagensis Pomeranus Ao MDCVII"” („"Tu w roku 1607 był Daniel Rudolf z Gryfina Pomorskiego"”)
Kaplica przeszła remont w 1998 roku
Lokalizacja.
Umieszczona na cmentarzu okalającym piętnastowieczny podżagański Kościół „na górce”, który powstał w 1404 roku na zachód od ówczesnych murów miasta. Oryginalnie wchodziła w skład trzyczęściowego tzw. zespołu Bożego Grobu, skopiowanego w całości z Görlitz. Pozostałe dwie kaplice to Kaplica Świętego Krzyża oraz Kaplica Namaszczenia. Pierwsza z nich (służąca w latach 30. XX wieku za pomieszczenie gospodarcze) nie zachowała się do dnia dzisiejszego.
Architektura.
Kaplica zbudowana jest z piaskowca. W jej skład wchodzi nawa (przedsionek) i prezbiterium (komora grobowa). (Oryginalnie, w komorze grobowej umieszczony był sarkofag z postacią Jezusa Chrystusa.) Oba pomieszczenia połączone są bardzo niskim przejściem. Płaski dach zwieńczony jest sześciokolumnową wieżyczką, wejście stanowi ostrołukowy portal, skierowany - podobnie jak w Görlitz - na wschód.

</doc>
<doc id="1502040" url="https://pl.wikipedia.org/wiki?curid=1502040" title="Ułanów (Ukraina)">
Ułanów (Ukraina)

Ułanów, (ukr. "Уланів, Ułaniw") – wieś na Ukrainie w rejonie chmielnickim obwodu winnickiego, nad rzeką Śniwodą, dopływem Bohu. Około 2700 mieszkańców.
Miasto królewskie, położone było w pierwszej połowie XVII wieku w starostwie chmielnickim w województwie podolskim.
Pod rozbiorami siedziba w powiecie lityńskim guberni podolskiej.

</doc>
<doc id="1502041" url="https://pl.wikipedia.org/wiki?curid=1502041" title="Terence Martin">
Terence Martin

Terence Martin (ur. 1 listopada 1975 roku w Toronto) – siatkarz reprezentacji Kanady.
Terence Martin ma za sobą występy we włoskiej RPA Perugii, gdzie grał razem z Sebastianem Świderskim i Jakubem Novotnym, a także w niemieckim VfB Friedrichshafen i we francuskim Tours. W sezonie 2007/2008 występował w lidze rosyjskiej w Lokomotiw Jekaterinburg, z którym brał udział w marcowym finałowym turnieju Challenge Cup w Rzeszowie (2. miejsce). Już podczas tych zawodów Terence Martin wyrażał chęć gry w Polsce.

</doc>
<doc id="1502044" url="https://pl.wikipedia.org/wiki?curid=1502044" title="Kobyla (Beskid Śląski)">
Kobyla (Beskid Śląski)

Kobyla (802 m n.p.m.) – szczyt w Paśmie Czantorii w Beskidzie Śląskim.
Kobyla (na niektórych mapach również jako "Kobyła") stanowi kulminację bocznego ramienia, odchodzącego w rejonie Małego Stożka od głównego grzbietu pasma w kierunku północno-wschodnim, w stronę doliny Kopydła. Oddziela dolinę Dziechcinki na północy od doliny Łabajowa na południu. Wierzchołek wydłużony, porośnięty lasem. Pod wierzchołkiem, od strony północnej i wschodniej, polany z osiedlem Kobyla, administracyjnie należącym do Wisły. W XIX w. funkcjonował na nich szałas, jednak Ludomir Sawicki, prowadzący badania nad pasterstwem na Śląsku Cieszyńskim w 1913 r. podał go jako dawno już nieistniejący.
Poniżej polany z osiedlem interesująca wychodnia skalna, zwana Krzakoską Skałą.
Przez Kobylą biegnie, omijając zalesiony wierzchołek od północy, niebiesko znakowany szlak turystyczny z Wisły Dziechcinki do rozdroża pod Małym Stożkiem w grzbiecie granicznym.

</doc>
<doc id="1502045" url="https://pl.wikipedia.org/wiki?curid=1502045" title="Głowa cukru (cukier)">
Głowa cukru (cukier)

Głowa cukru – stożkowata bryła cukru z zaokrąglonym wierzchołkiem – handlowa postać cukru rafinowanego stosowana do początku XX wieku. Głowy, w zależności od wytwórcy były różnych rozmiarów, od 3 do 30 funtów, w podstawie do 14 cali i wysokości 3 stóp. Głowę łupało się na kawałki przy pomocy specjalnych narzędzi. Cukier puder uzyskiwano rozbijając kawałki w moździerzach. Obecnie w tej postaci cukier bywa jedynie sporadycznie produkowany przez cukrownie np. w celach promocyjnych. 

</doc>
<doc id="1502051" url="https://pl.wikipedia.org/wiki?curid=1502051" title="A Brighter Day">
A Brighter Day

A Brighter Day to trzeci singiel Eleny Paparizou z albumu "My Number One". Swoje życie zaczął jako "Antitheseis" (pol. "Sprzeciwy"). Oba utwory mają tę samą melodię, ale inne teksty. Do "A Brighter Day" nie powstał żaden nowy wideoklip, co spowodowane było prawdopodobnie tym, że "Antitheseis" miało już swój. Singel sprzedał się w ilości około 5,000 egzemplarzy na całym świecie.
Pozycje na listach przebojów.
"A Brighter Day" był najniżej sklasyfikowanym singlem Paparizou jak do tej pory. Mogło to być spowodowane brakiem teledysku. Poza tym, Paparizou wydała w Grecji jej nowy singel "Mambo!" i nie miała czasu, aby wypromować ten w Szwecji.

</doc>
<doc id="1502055" url="https://pl.wikipedia.org/wiki?curid=1502055" title="Korofilia">
Korofilia



</doc>
<doc id="1502058" url="https://pl.wikipedia.org/wiki?curid=1502058" title="Audronius Ažubalis">
Audronius Ažubalis

Audronius Ažubalis (ur. 17 stycznia 1958 w Wilnie) – litewski polityk i dziennikarz, poseł na Sejm, od 2010 do 2012 minister spraw zagranicznych.
Życiorys.
Po ukończeniu szkoły średniej w 1976 podjął studia na wydziale dziennikarstwa Uniwersytetu Wileńskiego. Został z nich usunięty rok później za współpracę z Litewską Grupą Helsińską. Odbywał następnie do 1979 służbę wojskową w Armii Radzieckiej. Studia ukończył w 1989 w trybie zaocznym. W 1990 studiował nauki polityczne i ekonomiczne w Macalester College w Saint Paul (USA).
W latach 1979–1988 pracował w różnych instytucjach kulturalnych i wydawniczych, a także w Państwowym Komitecie Radia i Telewizji. Od 1989 do 1990 był korespondentem tygodnika "Atgimimas", związanego z niepodległościowym ruchem Sąjūdis.
W 1990 został rzecznikiem prasowym przewodniczącego Rady Najwyższej, która ogłosiła niepodległość Litwy. W 1993 utworzył prywatną firmę zajmującą się działalnością konsultacyjną w zakresie PR.
W 1996 uzyskał mandat posła na Sejm z ramienia Związku Ojczyzny, do którego wstąpił dwa lata później. W 2000 nie został ponownie wybrany. Pełnił funkcję dyrektora centrum tłumaczeń, dokumentacji i informacji przy litewskim rządzie. W latach 1998–2000 kierował litewsko-brytyjską izbą handlową. W 2001 został prezesem stowarzyszenia wydawców prasy.
W 2004 przez kilka dni sprawował mandat poselski, po rezygnacji Vytautasa Landsbergisa (który wszedł do Parlamentu Europejskiego). W wyborach krajowych w tym samym roku Audronius Ažubalis ponownie wszedł do Sejmu, obejmując stanowisko wiceprzewodniczącego Komisji Spraw Zagranicznych. W wyborach parlamentarnych w 2008 został ponownie posłem z okręgu większościowego. W nowej kadencji stanął na czele Komisji Spraw Zagranicznych Sejmu.
11 lutego 2010 objął stanowisko ministra spraw zagranicznych w rządzie Andriusa Kubiliusa. W 2011 pełnił funkcję przewodniczącego OBWE. W wyborach w 2012 po raz kolejny został wybrany do Sejmu. W grudniu tego samego roku zakończył urzędowanie na stanowisku rządowym. W wyborach w 2016 i wyborach w 2020 także uzyskiwał poselską reelekcję.

</doc>
<doc id="1502059" url="https://pl.wikipedia.org/wiki?curid=1502059" title="Audronius Azubalis">
Audronius Azubalis



</doc>
<doc id="1502073" url="https://pl.wikipedia.org/wiki?curid=1502073" title="Parafia św. Michała Archanioła w Łomży">
Parafia św. Michała Archanioła w Łomży

Parafia pw. św. Michała Archanioła w Łomży – rzymskokatolicka parafia należąca do dekanatu Łomża – św. Michała Archanioła, diecezji łomżyńskiej, metropolii białostockiej. 
Historia.
Parafia w Łomży została erygowana przy kościele św. Rozesłańców Piotra, Pawła i Andrzeja Apostołów zbudowanym przed rokiem 1396 przez biskupa Jakuba z Korzkwi w roku 1410. Po uzyskaniu praw miejskich przez Łomżę w roku 1418 nastąpił dalszy wzrost liczby mieszkańców, co przyczyni­ło się do budowy nowego okazalszego kościoła. 
W latach 1504 - 1525 został zbudowany murowany kościół w stylu gotyckim, którego budowniczym i jego pierwszym proboszczem był ksiądz Jan Wojsławski. W wyniku zniszczeń w czasie potopu szwedzkiego w latach 1691-1693 dokonano remontu według projektu Józefa Szymona Bellottiego, w wyniku którego wystrój kościoła zmienił się na barokowy. 
Papież Piusa XI w dniu 28 października 1925 r. utworzył Diecezję łomżyńską, a kościół farny św. Michała Archanioła został podniesiony do godności katedry. Podczas II wojny światowej katedra częściowo uległa uszkodzeniu, jednak została uratowa­na przed wysadzeniem w powietrze przez ks. bp Stanisława Łukomskiego. 
W roku 1994 dobudowano wieżę kościelną. W miejscowości Podgórze w latach 1989 - 2000 staraniem ks. prob. Henryka Gołaszewskiego i ks. prob. Mariana Mieczkowskiego został zbudowany kościół filialny pw. św. Antoniego Padewskiego, który aktualnie należy do parafii św. Andrzeja Boboli, który służy tam jako kościół rektoralny.
W kościele katedralnym znajduje się czczony przez wiernych cudowny obraz Matki Boskiej Łomżyńskiej – Matki Pięknej Miłości, koronowany w Łomży 4 czerwca 1991 r. przez Ojca Świętego Jana Pawła II podczas IV pielgrzymki do Polski. W roku 2000 przeprowadzono gruntowny remont kaplicy, w której znajduje się obraz Matki Boskiej Łomżyńskiej.
Regentka Księżna mazowiecka Anna i jej synowie Janusz III i Stanisław byli kolatorami kościoła pw. św. Michała Archanioła i św. Jana Chrzciciela, który został zbudowany w latach 1504 - 1525. W roku 1526 odbyło się uroczyste przeniesienie do nowego kościoła chrzcielnicy, a także przeniesiono uprawnienia parafialne z kościoła Rozesłania Apostołów. Uro­czystego aktu konsekracji świątyni dokonanał biskup płocki Andrzej Krzycki (po roku 1531). Obecny swój wygląd katedra zawdzięcza regotyzacji dokonanej po II wojnie światowej.
Na terenie parafii aktualnie znajdują się jeszcze dwa zabytkowe kościoły: 
oraz:
Na terenie parafii znajduje się zabytkowy cmentarz grzebalny o powierzchni 6,0 ha w odległości 0,5 km od kościoła.
Zasięg parafii.
Do roku 1972 parafia katedralna była jedyną parafią w Łomży. W następ­nych latach z obszaru parafii zostały wydzielone trzy nowe parafie: MB Bolesnej, św. Brunona z Kwerfurtu i Miłosierdzia Bożego.
Od 1972 roku parafii należą wierni z miejscowości Jednaczewo (6-9 km) oraz Łomży mieszkający przy ulicach: Bernatowicza, Boh. Monte Cassino, A. Chętnika, Ciborowskiego, Dwornej, Dmowskiego, Długiej (parzyste), Giełczyńskiej, Glogera, Górnej, Jana z Kolna, Kierzkowej, St. Konwy, Kopernika, Krótkiej, Al. Legionów, Łąkowej, 3 Maja, 
Marynarskiej, Pl. Niepodległości, Nowej, Nowogrodzkiej (do nr. 44), Ogrodowa, Pl. Papieża Jana Pawła II, Pięknej (nieparzyste), Pl. Pocztowy, Polowej, Raginisa, Sadowej, Projektowanej (d. H. Sawickiej), Senatorskiej (parzyste), Sienkiewicza, Sikorskiego, M. Skłodowskiej Curie, Starej, Stary Rynek, Szkolnej, Szymańskiego, Szosa Zambrowska (od północy), Witosa, Wąskiej, Wiejskiej (od ul. Pięknej), Wojska Polskiego (do parku), Zawadzkiej, Zdrojowej i Pl. Zielony.

</doc>
<doc id="1502075" url="https://pl.wikipedia.org/wiki?curid=1502075" title="Henriette Lorimier">
Henriette Lorimier

Elisabeth Henriette Marthe Lorimier (ur. 7 sierpnia 1775, zm. 1 kwietnia 1854) – francuska malarka, popularna portrecistka aktywna w I połowie XIX w. w Paryżu.
Była uczennicą malarza historycznego Jeana-Baptiste Regnaulta. Wystawiała w paryskim Salonie w latach 1800-1806 i 1810-1814. W 1805 księżniczka Karolina, siostra Napoleona Bonaparte zakupiła jej obraz "La chèvre nourricière". W 1806 artystka otrzymała medal pierwszej klasy za płótno "Jeanne de Navarre". Obraz został zakupiony przez cesarzową Józefinę i znajduje się do dzisiaj w Château de Malmaison.
Partnerem życiowym Henriette Lorimier był francuski dyplomata i pisarz, członek Institut de France François Pouqueville. Para mieszkała razem od 1817 aż do jego śmierci w 1838. Prowadzili aktywne życie towarzyskie, byli stale obecni na paryskich salonach i utrzymywali kontakty ze artystami i intelektualistami. Wśród ich przyjaciół byli François-René de Chateaubriand, Aleksander Dumas (ojciec), Jean Ingres i François Arago.

</doc>
<doc id="1502077" url="https://pl.wikipedia.org/wiki?curid=1502077" title="Vlastimil Artur Polák">
Vlastimil Artur Polák

Vlastimil Artur Polák (ur. 1914, zm. 1990) – niemiecko-żydowski poeta i prozaik. Przez większość swojego życia żył i pracował w Ołomuńcu na Morawach, najczęściej w zawodach robotniczych, kolejarskich i innych. Ogromna większość jego dorobku literackiego, pisanego wyłącznie po niemiecku, jest nieopracowana i niewydana. W dziesięcioleciach powojennych na przeszkodzie stał i jego język niemiecki, i obecność żydowskich wątków oraz tematów w jego twórczości. Ukazał się m.in. zbiór legend żydowskich z jego rodzinnego miasteczka na Morawach "Bílá paní z ghetta" ("Biała pani z getta", tłum. Václav Burian i Olga Polákova, 1996).

</doc>
<doc id="1502080" url="https://pl.wikipedia.org/wiki?curid=1502080" title="Gigolo (singel Eleny Paparizou)">
Gigolo (singel Eleny Paparizou)

"Gigolo" – trzeci singel z albumu "The Game of Love" Eleny Paparizou. Piosenki do singla zostały nagrane w dwóch językach: greckim, angielskim i w grecko-angielskim wersji również. Wersja grecka to pierwszy utwór w albumie "Iparhi Logos". Angielska wersja znajduje się na międzynarodowym albumie "The Game of Love". Piosenka osiągnęła umiarkowany sukces w kilku japońskich stacjach radiowych z powodu pojawienia się albumu w sprzedaży.
Wideoklip.
W lipcu 2006 roku wideoklip "Gigolo" miał premierę w Grecji. Wersja grecko-angielska z pierwszą zwrotką po grecku i resztą po angielsku. Na klipie Paparizou odgrywa 2 role: siebie i żigolo, który kradnie jej telefon komórkowy.
Wideoklip zaczyna się, gdy Paparizou rozmawia przez telefon i wtedy żigolo kradnie go. Ochrona pobiegła za złodziejem, podczas gdy Paparizou poszła kręcić swój najnowszy wideoklip. Tańczy do swojej piosenki i kiedy zaczyna się druga zwrotka refrenu żigolo nagrywa ją na telefon. Paparizou zauważyła to i szybko rozpoczęła pościg za żigolo z jej trzema tancerkami. Pod koniec, na parkingu w budynku znajduje swój telefon na ziemi. Spogląda na telefon i widzi film o sobie sprzed kilku chwil. Gdy piosenka dobiega końca, żigolo ukazuje się z tyłu, powoli odkrywając, że jest to sama Paparizou.

</doc>
<doc id="1502081" url="https://pl.wikipedia.org/wiki?curid=1502081" title="Vilija Aleknaitė-Abramikienė">
Vilija Aleknaitė-Abramikienė

Vilija Aleknaitė-Abramikienė (ur. 4 maja 1957 w Taurogach) – litewska polityk i muzykolog, posłanka na Sejm.
Życiorys.
Ukończyła w 1975 szkołę artystyczną im. Mikalojusa Čiurlionisa. Do 1980 studiowała następnie w Konserwatorium Litewskim. Pracowała jako pianistka oraz koncertmistrz. Była także krytykiem muzycznym i wykładowcą w Litewskim Konserwatorium, gdzie współpracowała z Vytautasem Landsbergisem.
W 1988 zaangażowała się w działalność niepodległościowego ruchu Sąjūdis, zakładała jego struktury w swoim miejscu pracy. W 1991 znalazła się wśród intelektualistów-sygnatariuszy tzw. karty obywatelskiej.
W 1992 uzyskała mandat posła na Sejm litewski z listy koalicji Sąjūdisu. Rok później była wśród założycieli centroprawicowego Związku Ojczyzny. Skutecznie ubiegała się o reelekcję w 1996. W 2000 nie dostała się do parlamentu, pracowała w Departamencie Mniejszości Narodowych i Wychodźstwa przy rządzie Litwy. Dopiero w 2004 przez parę miesięcy zasiadała w Sejmie ówczesnej kadencji, zastępując Kęstutisa Masiulisa. W tym samym roku została wybrana na kolejną pełną kadencję parlamentu. W wyborach w 2008 odnowiła mandat deputowanej, wygrywając w okręgu jednomandatowym. W 2012 została wybrana do parlamentu z listy partyjnej. W Sejmie zasiadała do 2016, gdy nie została ponownie wybrana. Powróciła jednak do parlamentu w trakcie kadencji w 2019. W 2020 utrzymała mandat na kolejną kadencję.

</doc>
<doc id="1502082" url="https://pl.wikipedia.org/wiki?curid=1502082" title="Vilija Aleknaite Abramikiene">
Vilija Aleknaite Abramikiene



</doc>
<doc id="1502083" url="https://pl.wikipedia.org/wiki?curid=1502083" title="Ulica Flory w Warszawie">
Ulica Flory w Warszawie

Ulica Flory – ulica na warszawskim Ujazdowie, biegnąca od ul. Klonowej do ul. Bagatela.
Historia.
Ulica została wytyczona w roku 1900 podczas parcelacji zachodniej części posiadłości „Bagatela”, należącej niegdyś do malarza Marcella Bacciarellego.
W roku 1912 ulica została skanalizowana; równolegle wybudowano do roku 1914 pięć kamienic po nieparzystej stronie ulicy (stronę nieparzystą zajmowały tereny ogrodu „Bagatela”, oraz wylot ul. Bacciarellego, skróconej po roku 1945). Jedną z wybudowanych wtedy kamienic zaprojektowali wybitni architekci: Karol Jankowski i Franciszek Lilpop (nr. 1).
Pamiątkowa nazwa ulicy, pochodząca prawdopodobnie od imienia Flory, bogini kwiatów, została nadana w 1933 i najpewniej pozostawała w związku z pobliską siedzibą Towarzystwa Ogrodniczego Warszawskiego przy ul. Bagatela.
W latach 1934–1935 u zbiegu z Klonową wybudowano kamienicę doktora Jana Edmunda Reymana – współzałożyciela Warszawskiej Kooperatywy Mieszkaniowej oraz wykładowcy Wyższej Szkoły Handlowej w Warszawie (obecnie Szkoła Główna Handlowa).
Autorem projektu kamienicy był Romuald Gutt; wprowadził charakterystyczne dla swojej twórczości oblicowanie elewacji szarą cegłą oraz wykusze zdobiące fasadę. Dom jako jedyny przy ulicy został całkowicie zburzony podczas ostatniej wojny; pozostałe kamienice do dziś stanowią cenny przykład zwartej zabudowy śródmieścia Warszawy.

</doc>
<doc id="1502084" url="https://pl.wikipedia.org/wiki?curid=1502084" title="Poleski Uniwersytet Państwowy">
Poleski Uniwersytet Państwowy

Poleski Uniwersytet Państwowy (, ) – białoruska uczelnia znajdująca się w Pińsku, utworzona w 2006 r. pod auspicjami Narodowego Banku Republiki Białorusi.
Historia.
Uczelnię powołano na mocy ukazu prezydenta Łukaszenki z 5 kwietnia 2006. Podwaliny pod jej założenie dała filia Białoruskiego Państwowego Uniwersytetu Ekonomicznego i Państwowej Wyższej Szkoły Bankowej Narodowego Banku Białorusi w Pińsku.
1 października 2006 na uniwersytecie wykładało 123 pracowników naukowych w tym 2 z tytułem doktora (habilitowanego) i 27 kandydatów nauk (doktorów). Nauki pobierało wówczas ponad 4. tys. studentów (w tym 3/4 w trybie zaocznym). W 2006 uczelnia dzieliła się na dwa wydziały: Ekonomii i Bankowości, od września 2007 można również studiować na Wydziale Kultury Fizycznej.

</doc>
<doc id="1502087" url="https://pl.wikipedia.org/wiki?curid=1502087" title="Chungking Express">
Chungking Express

Chungking Express – hongkoński film z 1994 w reżyserii Wong Kar-Waia.

</doc>
<doc id="1502088" url="https://pl.wikipedia.org/wiki?curid=1502088" title="Catarina Cavalieri">
Catarina Cavalieri

Catarina Cavalieri (ur. 19 lutego 1760 w Lichtentalu koło Wiednia, zm. 30 czerwca 1801 w Wiedniu) – austriacka sopranistka.
Jako bardzo młoda dziewczyna była członkinią chóru kościelnego. Szybko odkryto jej piękny głos, który zaczęła kształcić pod okiem Antonio Salieriego. Zadebiutowała w roku 1775 we włoskiej operze Pasquale Anfossia "La Finta giardiniera" w Wiedniu. Wkrótce po utworzeniu „Deutschen National-Singspiels” przez cesarza Józefa II została zaangażowana do tegoż teatru. Jako najlepiej opłacana śpiewaczka świętowała swój sukces w singspielu Ignaza Umlaufa "Die Bergknappen" (1778) i muzycznej komedii Salieriego "Der Rauchfangkehrer" (1781). Po 1790 zaczęła powoli rezygnować z występów. Zakończyła karierę 1 marca 1793. W ostatnich latach swojego życia była już prawie nieznana. W 1801 zmarła w Wiedniu jako osoba niezamężna; domniemane związki z Salierim bazowały na plotkach librecisty Lorenzo Da Pontego (co jednak uznawane jest za prawdę), jednak romans z Mozartem należy uznać za fantazję.
Jej solidne wykształcenie, silny i klarowny głos o niezwykłej skali, jak i niesamowita, legendarna wręcz płynność zachwyciły wielu kompozytorów.
Mozart napisał dla niej partię Konstancji w singspielu „Uprowadzenie z seraju” (1782), partię sopranową w "Davidde penitente" (1785) i rolę Mademoiselle Silberklang w "Dyrektorze teatru" (1786), a także specjalną wielką arię Donny Elwiry do wiedeńskiego wystawienia opery "Don Giovanni" (1788).

</doc>
<doc id="1502092" url="https://pl.wikipedia.org/wiki?curid=1502092" title="Fos (singel Eleny Paparizou)">
Fos (singel Eleny Paparizou)

Fos (grec. Φως) jest singlem greckiej artystki Eleny Paparizou. Został wydany 18 maja 2007 roku przez Sony BMG i zamieszczony na bonus CD w reedycji albumu "Iparhi Logos", czyli "". Singel zawiera utwór "Fos" wraz z czterema innymi piosenkami, w tym "Mazi Sou" i "Le Temps des Fleurs" w wykonaniu Paparizou.
Po ukazaniu się zajął singla od razu pierwsze miejsce na greckiej liście singli.
Piosenka "Fos", sama została nagrana w 2006 roku dla soundtracka do filmu Barbie i 12 tańczących księżniczek.
Trzecie CD w albumie "Iparhi Logos: Platinum Edition" zawiera w całości singel "Fos" i do tego jeszcze dwa dodatkowe utwory.

</doc>
<doc id="1502094" url="https://pl.wikipedia.org/wiki?curid=1502094" title="CSS Nashville (1853)">
CSS Nashville (1853)

CSS Nashville - amerykański parowiec przemianowany na krążownik służący w siłach morskich Skonfederowanych Stanów Ameryki.
Okręt został zbudowany w 1853 roku w stoczni Greenpoint, dzielnicy Brooklynu. Pomiędzy 1853 a 1861 służył jako okręt żeglugowy na trasie Nowy Jork-Charleston. Po upadku fortu Sumter w 1861 roku okręt został przemianowany na krążownik oraz wszedł do służby marynarki wojennej Konfederatów podczas wojny secesyjnej. 21 października 1861 roku okręt przełamał blokadę marynarki Unii wokół wschodniego wybrzeża USA a następnie przepłynął Atlantyk docierając do angielskiego portu Southampton. CSS "Nashville" był wówczas pierwszym okrętem konfederatów, który dotarł na wody terytorialne Wielkiej Brytanii.
28 lutego 1862 roku okręt powrócił do portu Beaufort w Karolinie Północnej zdobywając nagrodę w wysokości 66 000 dolarów. Wkrótce po dotarciu do USA okręt został przemianowany na łamacz blokad zmieniając swoją nazwę na "Thomas L. Wragg".
5 listopada 1862 roku okręt został sprzedany jako kaper służący pod nazwą "Rattlesnake". 28 lutego 1863 roku podczas rejsu na rzece Ogeechee, okręt został dostrzeżony przez monitor floty Unii, USS "Montauk", po czym otrzymał trafienia z 11 oraz 15 calowego działa "Montauka". Wkrótce po otrzymaniu trafienia okręt przechylił się na bok i zatonął.

</doc>
<doc id="1502095" url="https://pl.wikipedia.org/wiki?curid=1502095" title="Kazimierz Kietliński">
Kazimierz Kietliński

Kazimierz Kietliński, ros. Казимир Филиппович Кетлинский, "Kazimir Filipowicz Kietlinskij" (ur. w Mohylowie Podolskim, zm. 10 lutego 1918 w Murmańsku) – polski oficer marynarki w służbie cesarskiej rosyjskiej marynarki wojennej, kontradmirał. Służył podczas wojny rosyjsko-japońskiej i I wojny światowej.
Życiorys.
Kietliński urodził się 8 sierpnia 1875 (27 lipca 1875 – daty w nawiasach w starym stylu) w Mohylowie Podolskim, pochodził z polskiej szlachty.
Od 1892 służył we flocie rosyjskiej. Po nauce w Korpusie Morskim uzyskał w 1895 pierwszy stopień oficerski miczmana, w 1899 lejtnanta.
W 1900 został wysłany do Filadelfii w USA, w skład komisji kierowanej przez Edwarda Szczęsnowicza, w celu nadzoru nad montażem rosyjskich dział na budowanym tam pancerniku „Retwizan„.
Wojna rosyjsko-japońska.
W 1902 ukończył oficerski kurs artylerii. Został następnie oficerem artyleryjskim „Retwizana”, który krótko po wejściu do służby wszedł w skład rosyjskiej Eskadry Pacyfiku, stacjonującej w Port Artur w Chinach. Na stanowisku tym uczestniczył w pierwszej fazie walk wokół Port Artur podczas wojny rosyjsko-japońskiej. Po storpedowaniu „Retwizana” na początku wojny 8 lutego 1904, Kietliński zatopił prawoburtowe komory amunicyjne w celu zlikwidowania przechyłu, doznając przy tym kontuzji i poparzeń. Za udział w walce unieruchomionego pancernika z japońskimi niszczycielami i branderami w nocy 23/24 lutego Kietliński został nagrodzony złotą szablą „Za męstwo” ("Za chrabrost' "). Opracował później sposób strzelania z pancernika unieruchomionego w porcie do celów za masywem górskim, według wskazań punktu obserwacyjnego, co umożliwiło 22 marca 1904 odgonienie japońskich pancerników „Yashima” i „Fuji” podejmujących próbę ostrzału portu.
W kwietniu 1904 Kietliński został mianowany flagowym oficerem artyleryjskim sztabu Eskadry Pacyfiku (głównym artylerzystą eskadry) i służył odtąd na pancerniku „Cesariewicz„. Wziął udział w bitwie na Morzu Żółtym 10 sierpnia 1904, w toku której został ranny od wybuchu pocisku, który zabił dowódcę eskadry kontradmirała Witgefta. Uszkodzony pancernik został po bitwie internowany w chińskim porcie Qingdao do końca wojny. Za udział w tej bitwie, Kietliński został odznaczony w 1906 Orderem św. Stanisława II klasy z mieczami.
Dalsza służba i I wojna światowa.
Po wojnie, w latach 1906–1908 był flagowym oficerem artyleryjskim w sztabie dowódcy eskadry ćwiczebnej Morza Czarnego, a w latach 1908–1909 – sztabie dowódcy Floty Czarnomorskiej. Od 1909 służył jako starszy oficer na pancerniku „Ioann Złatoust”, w 1910 awansował na stopień komandora porucznika. W 1910 był wysłany w delegację do Francji, Wielkiej Brytanii i Włoch w celu zapoznania się z organizacją i szkoleniem tamtejszych flot. Od czerwca 1913 był wykładowcą z dziedziny artylerii i organizacji flot obcych w nikołajewskiej akademii morskiej. W 1914 awansował na stopień komandora.
Po wybuchu I wojny światowej, od 14 (1) stycznia 1915 zajmował stanowisko szefa działu operacyjnego w sztabie dowództwa Floty Czarnomorskiej ("flag-kapitan po opieratiwnoj czasti sztaba").
We wrześniu 1916 został mianowany dowódcą remontowanego w Tulonie we Francji krążownika pancernopokładowego „Askold„. Na okręcie panowały wówczas rewolucyjne nastroje załogi i rozprzężenie dyscypliny. Wkrótce po objęciu przez niego dowództwa zaszło istotne wydarzenie dla dalszych losów Kietlińskiego, mianowicie w dniach 23–25 września przewodniczył sądowi wojennemu, który skazał na rozstrzelanie czterech marynarzy za sabotaż w postaci spowodowania wybuchu prochu w naboju kalibru 75 mm w komorze amunicyjnej krążownika 1 września (19 sierpnia) 1916 (nabój wybuchł, nie powodując większych uszkodzeń okrętu). Wyrok następnie wykonano. Brak było jednak bezpośrednich dowodów winy, a marynarze nie przyznali się.
Po ukończeniu remontu w listopadzie 1916, „Askold” został włączony w skład Flotylli Północnego Oceanu Lodowatego w Murmańsku i w grudniu wyruszył z Tulonu, lecz po drodze doznał uszkodzeń w sztormie i musiał być remontowany w Wielkiej Brytanii. W tym czasie w Rosji doszło do burżuazyjnej rewolucji lutowej, co podgrzało jeszcze bardziej radykalne nastroje części załogi i Kietliński z trudem usiłował zapobiec wystąpieniom przeciw oficerom. 30 (17) czerwca 1917 krążownik przybył do Murmańska, gdzie nastąpiła zmiana dowódcy.
Od 24 (11) września 1917 Kietlińskiemu powierzono stanowisko dowódcy murmańskiego rejonu umocnionego i oddziału okrętów rejonu Zatoki Kolskiej ("Gławnamur"). 25 września został awansowany przez Rząd Tymczasowy na kontradmirała.
Po bolszewickiej rewolucji październikowej Kietliński usiłował objąć władzę wojskową i cywilną w rejonie murmańskim, powołując w tym celu własny „komitet rewolucyjny”, lecz następnie uznał nową władzę radziecką. Komitety rewolucyjne marynarzy domagały się jednak osądzenia Kietlińskiego za sprawę marynarzy z Tulonu i 14 (1) stycznia 1918 został aresztowany, po czym zamieniono areszt na dozór do czasu rozstrzygnięcia sprawy przez komisję. Rewolucyjny komitet okrętowy podjął jednak uchwałę o rozstrzelaniu Kietlińskiego, po czym 10 lutego (28 stycznia) 1918 został on śmiertelnie postrzelony przez nieznanych sprawców na ulicy w Murmańsku.
Siostra Kazimierza Kietlińskiego, Izabela, była żoną gen. Mariusza Zaruskiego, a córka Wiera Kietlinska (1906–1976) – radziecką pisarką.

</doc>
<doc id="1502096" url="https://pl.wikipedia.org/wiki?curid=1502096" title="Kościół parafialny pod wezwaniem Chrystusa Króla w Tarnobrzegu">
Kościół parafialny pod wezwaniem Chrystusa Króla w Tarnobrzegu



</doc>
<doc id="1502098" url="https://pl.wikipedia.org/wiki?curid=1502098" title="Klasztor Dominikanów w Tarnobrzegu">
Klasztor Dominikanów w Tarnobrzegu



</doc>
<doc id="1502106" url="https://pl.wikipedia.org/wiki?curid=1502106" title="Ulica Graniczna w Warszawie">
Ulica Graniczna w Warszawie

Ulica Graniczna – jedna z ulic warszawskiego Śródmieścia, biegnąca od placu Grzybowskiego do placu Żelaznej Bramy.
Historia.
Powstała w XVII wieku ulica Graniczna pierwotnie wraz z ul. Żabią była odcinkiem traktu wiodącego do klasztoru Reformatów przy kościele św. Antoniego z Padwy przy ul. Senatorskiej.
Od roku 1693 stanowiła granicę pomiędzy jurydykami Wielopole i Grzybów; stąd nazwa ulicy, nadana oficjalnie w 1770.
Pierwsza zabudowa, w dużej części drewniana, powstała przed rokiem 1784; intensywniejsze prace budowlane prowadzono dopiero po roku 1815.
Pod nr. 13 powstała wtedy dwupiętrowa kamienica Grodzickiego oraz dwie kamienice u zbiegu z ul. Grzybowską.
W roku 1841 na nieodległym placu Żelaznej Bramy wybudowano budynek handlowy zwany Gościnnym Dworem; spowodowało to wzrost liczby nowych inwestycji w okolicy.
Przy Granicznej domy własne wybudowali architekci Andrzej Gołoński i Alfons Kropiwnicki, współtwórca Gościnnego Dworu.
W roku 1850 Henryk Marconi zaprojektował zabudowę bazaru kupca Jana Kurtza, swego czasu właściciela pałacu Rembielińskiego. Pawilony frontowe targowiska wzniesiono od strony Granicznej i nieistniejącej dziś ul. "Skórzanej"; przy niej także znalazło się główne wejście na bazar.
Bliskość obu targowisk ściągnęła w te okolice licznych żydowskich kupców, którzy do początków XX wieku niemal wyparli z ulicy mieszkańców - chrześcijan. 
Od roku 1850 pod nr. 5 działał bank Adama Epsteina; pod nr. 15 bank prowadził Jan Epstein, który obok otworzył skład papieru z własnych fabryk w Soczewce i Sochaczewie.
Właśnie przy Granicznej zaczynały swą działalność rodziny, które z czasem dorobiły się wprost bajecznych fortun: Luxemburgowie, Epsteinowie czy Wertheimowie.
Przy Granicznej w tamtym czasie działały liczne składy towarowe oraz sklepy z towarami tabacznymi i żelaznymi; pod nr. 16 mieściła się sala taneczna Zelika Zelingera.
W roku 1882 u zbiegu z ulicą Królewską powstała kamienica kupca Mosesa Neufelda; po tym czasie nastąpił spadek liczby nowych inwestycji. Kolejne kamienice powstały dopiero w początkach XX wieku: pod nr. 4 i 13 wybudowano wspaniałe secesyjne kamienice; w okresie wczesnego modernizmu wzniesiono kamienicę Mendla Handelsmana pod nr. 10.
Początek wieku przyniósł pauperyzacje i zubożenie okolicy; banki wyniosły się do siedzib w lepszych częściach miasta. Przy Granicznej pojawiły się liczne warsztaty i wytwórnie oraz sklepy z zegarami, które zdominowały pejzaż ulicy - było ich tu aż 21. Nieco mniej licznie, aczkolwiek zauważalnie działały sklepy jubilerskie - w liczbie ośmiu. Przy ul. Granicznej 10 mieszkał warszawski neurolog Samuel Goldflam, który w swoim mieszkaniu otworzył bezpłatną poliklinikę chorób wewnętrznych i neurologicznych dla niezamożnych chorych. W trzech pokojach, z pomocą kilku młodych wolontariuszy, prowadził ją na własny koszt przez prawie cztery dekady (od 1883 do 1922).
Pod numerem 14 ulokował swe biura Instytut Wód Mineralnych, mieszczący się w Ogrodzie Saskim.
W 1908 roku ulicą po raz pierwszy pojechały tramwaje elektryczne.
W roku 1939 cały rejon ulicy został zbombardowany: zniszczeniu uległo sześć kamienic. Od roku 1940 Graniczna sąsiadowała z gettem, gdzie wysiedlono żydowską ludność ulicy.
Kolejne zniszczenia przyniósł rok 1944: zupełnemu zburzeniu uległy cztery domy, pozostałe zostały wypalone.
W okresie powojennym rozebrano wszystkie relikty dawnej zabudowy, oraz skasowano linię tramwaju kierując ruch na przebity podczas okupacji przez Ogród Saski odcinek ul. Marszałkowskiej. Budowa osiedla Za Żelazną Bramą ostatecznie zatarła przedwojenny charakter okolicy. Jedynym zachowanym reliktem dawnej Granicznej jest słup trakcyjno-oświetleniowy znajdujący się u zbiegu z ul. Królewską – najstarszy tego typu obiekt na terenie miasta.
Budynek pod nr 2 jest pierwszym blokiem mieszkalnym wzniesionym po wojnie w Warszawie przez Biuro Odbudowy Stolicy.
W pobliżu bloku pod nr 4 znajduje się rzeźba nawiązująca do warszawskiej Syrenki autorstwa Ryszarda Kozłowskiego.

</doc>
<doc id="1502111" url="https://pl.wikipedia.org/wiki?curid=1502111" title="William Vincent Lucas">
William Vincent Lucas

William Vincent Lucas (ur. 3 lipca 1835, zm. 10 listopada 1921 w Santa Cruz w Kalifornii) – amerykański polityk związany z Partią Republikańską.
W latach 1893–1895 przez jedną dwuletnią kadencję Kongresu Stanów Zjednoczonych był przedstawicielem drugiego okręgu wyborczego w stanie Dakota Południowa w Izbie Reprezentantów Stanów Zjednoczonych.

</doc>
<doc id="1502112" url="https://pl.wikipedia.org/wiki?curid=1502112" title="Ruhanje">
Ruhanje

Ruhanje - osada w Zimbabwe, założona i w przeszłości zamieszkiwana przez kolonizatorów portugalskich i ludność rdzenną.

</doc>
<doc id="1502120" url="https://pl.wikipedia.org/wiki?curid=1502120" title="Ulica Hipoteczna w Warszawie">
Ulica Hipoteczna w Warszawie

Ulica Hipoteczna w Warszawie – ulica warszawskiego Śródmieścia, biegnąca od ul. Daniłowiczowskiej i kończąca się obecnie ślepym zaułkiem przy al.„Solidarności”.
Historia.
Ulica Hipoteczna została wytyczona w roku 1900 jako droga dojazdowa do wzniesionego w tym okresie według projektu Feliksa Stępińskiego gmachu Teatru Nowości, przypisanego numeracji ul. Długiej. Jego fasada zamykała perspektywę ulicy Hipotecznej. Od budynku teatru do roku 1912 ulica nazywała się "Teatralna". Po wybudowaniu przy ul. Kapucyńskiej gmachu Hipoteki nazywano ją "Hipoteczną". Około roku 1921 gmach teatru przebudowano, przejściowo był sceną Teatru im. Wojciecha Bogusławskiego, od roku 1926, po kolejnej przebudowie – Kino Miejskie. 
Początek ulicy wyznaczył dziedziniec dworu podskarbiego nadwornego koronnego Jana Mikołaja Daniłowicza, wybudowany w roku 1621. W roku 1736 dwór przeszedł na własność biskupa Andrzeja Stanisława Kostki Załuskiego, który wraz z bratem Józefem Andrzejem utworzyli w nim pierwszą na ziemiach Rzeczypospolitej ogólnodostępną bibliotekę, zwaną od ich nazwiska Biblioteką Załuskich. Od roku 1773 biblioteką zarządzała Komisja Edukacji Narodowej, w roku 1794 zbiory liczące już 300 tys. tomów zostały wywiezione przez Rosjan do Petersburga. Księgozbiór częściowo zwrócono po I wojnie światowej na mocy traktatu ryskiego; będący od roku 1928 częścią zbioru Biblioteki Narodowej, uległ w znacznej części zniszczeniu w roku 1944.
Zabudowania strony parzystej powstały w pewnym oddaleniu od linii ulicy: w latach 1892–1900 pod nr 4 według projektu Stefana Szyllera powstał gmach IV Gimnazjum Żeńskiego, zaś pod nr 6 mieściły się tylne zabudowania gospodarcze pałacu Paca, znajdującego się przy ul. Miodowej.
Nieparzystą pierzeję ulicy zabudowano dopiero w latach 1912-13: pierwszym z wzniesionych gmachów był budynek biurowo - składowy centrali „Fabryki Płodów Chemicznych Ludwik Spiess i Syn” mieszczącej się w Tarchominie, wybudowany według projektu Karola Jankowskiego i Franciszka Lilpopa u zbiegu z ul. Daniłowiczowską. Pozostałe dwa gmachy również pełniły funkcje składowo – mieszkalne.
W roku 1944 spłonęła cała zabudowa ulicy; dobrze zachowane budynki rozebrano w okresie 1947–1948 w związku z budową Trasy W-Z. Ocalał dwór Daniłowicza, pozbawiony jednak skrzydeł bocznych, oraz odcięty wykopem trasy gmach Hipoteki.

</doc>
<doc id="1502122" url="https://pl.wikipedia.org/wiki?curid=1502122" title="María Volonté">
María Volonté

María Volonté, właśc. María Cristina Pasquinelli (ur. 16 grudnia 1955 w Ituzaingó) – współczesna piosenkarka tanga.
Otrzymała Nagrodę Gardela za najlepszą piosenkarkę tanga w 2004. Nagrała 6 dysków "Sudestada" (2007), "Yo soy Maria" (2006), który jest połączeniem tanga, jazzu i bosa nowy, "Tangos" (2004), "Fuimos" (2003), "Cornisas del Corazon" (1999), "Tango y Otras Pasiones" (1996). W 2007 roku została wybrana do "Tango Hall of Fame".

</doc>
<doc id="1502123" url="https://pl.wikipedia.org/wiki?curid=1502123" title="Gen supresorowy">
Gen supresorowy



</doc>
<doc id="1502125" url="https://pl.wikipedia.org/wiki?curid=1502125" title="Maria Volonte">
Maria Volonte



</doc>
<doc id="1502128" url="https://pl.wikipedia.org/wiki?curid=1502128" title="Jan Mirosław Kasjan">
Jan Mirosław Kasjan

Jan Mirosław Kasjan (ur. 9 lipca 1933 w Żurominie, zm. 21 kwietnia 2010 w Toruniu) – polski poeta i eseista, profesor dr hab nauk filologicznych, specjalność folklorystyka, historia literatury polskiej, poetyka.
W 1951 roku ukończył Liceum Ogólnokształcące im. Romualda Traugutta w Lipnie. W 1952 debiutował na łamach prasy jako poeta. Filologię polską ukończył na UMK w 1955 roku. W 1964 uzyskał stopień doktora za rozprawę pt. "Przysłowia i metaforyka potoczna w twórczości Słowackiego". W 1977 uzyskał stopień doktora habilitowanego na podstawie rozprawy "Poetyka polskiej twórczości ludowej". Tytuł profesora nadzwyczajnego otrzymał na UMK 1989 roku, a zwyczajnego w 1994 roku.
Pracę na UMK rozpoczął w 1955 roku jako zastępca asystenta w Katedrze Podstaw Marksizmu-Leninizmu, potem pracował w Katedrze Literatury Polskiej, Katedrze Historii Literatury Polskiej i Zakładzie Teorii Literatury. W latach 1970-73 pełnił funkcję wicedyrektora Instytutu Filologii Polskiej, a od 1990 do 1994 roku kierował Zakładem Literatury Polskiej Romantyzmu i Pozytywizmu.

</doc>
<doc id="1502130" url="https://pl.wikipedia.org/wiki?curid=1502130" title="Vlastimil Artur Polak">
Vlastimil Artur Polak



</doc>
<doc id="1502131" url="https://pl.wikipedia.org/wiki?curid=1502131" title="Phrynosoma cornutum">
Phrynosoma cornutum



</doc>
<doc id="1502133" url="https://pl.wikipedia.org/wiki?curid=1502133" title="IC 5146">
IC 5146

IC 5146 (również Mgławica Kokon) – obszar H II (również mgławica emisyjna) znajdujący się w konstelacji Łabędzia. Została skatalogowana przez Stewarta Sharplessa w jego katalogu pod numerem 125. Mgławica ta znajduje się na końcu wydłużonej ciemnej mgławicy Barnard 168, w odległości około 3300 lat świetlnych od Ziemi i ma promień ok. 10 lat świetlnych.
Mgławica Kokon otacza młodą gromadę gwiazd Collinder 470, której promieniowanie jonizuje gaz i pobudza go do świecenia. W jej środku znajduje się najjaśniejsza gwiazda typu B0, BD +46° 3474. Wiek gromady szacuje się na kilkaset tysięcy lat. Gromada ta jest więc tak młoda, że gwiazdy do niej należące nie osiągnęły jeszcze ciągu głównego.
Mgławica została odkryta na fotografii Edwarda Barnarda z 11 października 1893 roku, a później także niezależnie przez Maksa Wolfa (28 lipca 1894).

</doc>
<doc id="1502135" url="https://pl.wikipedia.org/wiki?curid=1502135" title="Wojciech Kawiński">
Wojciech Kawiński

Wojciech Kawiński (ur. 22 maja 1939 w Dębicy) – polski poeta.
Życiorys.
Ukończył filologię polską na Wyższej Szkole Pedagogicznej w Krakowie. Studiował też na Uniwersytecie Jagiellońskim. Debiutował na łamach tygodnika „Życie Literackie” jako poeta. W latach 1971–1985 był dyrektorem Estrady Krakowskiej. Był także redaktorem miesięcznika „Pismo Literacko-Artystyczne” oraz kwartalnika „Metafora” jak również współpracownikiem miesięczników: „Poezja” i „Literatura”. 
W 1985 otrzymał Nagrodę Miasta Krakowa.

</doc>
<doc id="1502136" url="https://pl.wikipedia.org/wiki?curid=1502136" title="Stewart Sharpless">
Stewart Sharpless

Stewart Sharpless (ur. 29 marca 1926 w Milwaukee, zm. 19 stycznia 2013) – amerykański astronom.
Wraz z Williamem Morganem i Donaldem Osterbrockiem udowodnił na podstawie rozmieszczenia obszarów H II, że nasza galaktyka, Droga Mleczna, jest galaktyką spiralną.
W 1953 opublikował katalog Sharplessa, w którym zawarł obszary H II widoczne z półkuli północnej. Katalog ten zawierał 142 obiekty. W 1959 opublikował drugie i ostatnie wydanie swojego katalogu, które zawierało opis 313 mgławic.
Był aktywnym członkiem Międzynarodowej Unii Astronomicznej.
Linki zewnętrzne.
 

</doc>
<doc id="1502138" url="https://pl.wikipedia.org/wiki?curid=1502138" title="Viktor Barna">
Viktor Barna

Viktor Barna (ur. 24 sierpnia 1911 w Budapeszcie, zm. 27 lutego 1972 w Limie) – węgierski, a od 1939 roku angielski tenisista stołowy, dwudziestodwukrotny mistrz świata.
41-krotnie zdobywał medale mistrzostw świata. Był pięciokrotnym mistrzem świata w grze pojedynczej, ośmiokrotnie w grze podwójnej, dwukrotnie w grze mieszanej i siedmiokrotnie drużynowo.
W latach 1929-1938 był 12-krotnym mistrzem Węgier (trzykrotnie w grze pojedynczej - 1930, 1932, 1938), a w latach 1931-1949 również 12-krotnym mistrzem Anglii (pięciokrotnie w grze pojedynczej - 1933, 1934, 1935, 1937, 1938).
Od 1939 roku reprezentował barwy Anglii. Zmarł w 1972 roku w Peru.

</doc>
<doc id="1502140" url="https://pl.wikipedia.org/wiki?curid=1502140" title="Sharpless">
Sharpless



</doc>
<doc id="1502142" url="https://pl.wikipedia.org/wiki?curid=1502142" title="Stanisław Mossakowski">
Stanisław Mossakowski

Stanisław Maria Mossakowski (ur. 26 sierpnia 1937) – polski historyk sztuki, profesor nauk humanistycznych, w latach 1978–1999 dyrektor Instytutu Sztuki Polskiej Akademii Nauk.
Życiorys.
Pochodzi z rodziny o tradycjach ziemiańskich i inteligenckich. Wcześnie stracił rodziców, ojciec zmarł miesiąc przed jego urodzeniem, a matka wkrótce potem. Wychowywał się w rodzinie wuja, lwowskiego lekarza Józefa Sokołowskiego.
W 1958 ukończył studia na Uniwersytecie Jagiellońskim. Podjął wówczas pracę w Dziale Grafiki Biblioteki Jagiellońskiej. Rozpoczął wówczas badania nad działalnością barokowego architekta Tylmana z Gameren. W 1963 uzyskał stopień doktora nauk humanistycznych za pracę dotyczącą Pałacu Krasińskich w Warszawie. W 1967 przeszedł do pracy w Instytucie Sztuki PAN. Stopień doktora habilitowanego uzyskał w 1971 na podstawie rozprawy dotyczącej Tylmana z Gameren. W 1979 objął stanowisko profesora nadzwyczajnego. Tytuł profesora nauk humanistycznych otrzymał 19 kwietnia 1990, po czym został profesorem zwyczajnym. Pełnił funkcję zastępcy dyrektora Instytutu Sztuki PAN (1973–1978) i dyrektora tej placówki w latach 1978–1999.
Członek zwyczajny Towarzystwa Naukowego Warszawskiego, członek krajowy czynny Polskiej Akademii Umiejętności oraz członek rzeczywisty (od 1998) Polskiej Akademii Nauk, był przewodniczącym Wydziału I Nauk Społecznych PAN.
Odznaczenia i wyróżnienia.
W 2008 jego książka "Kaplica Zygmuntowska 1515–1533" została wyróżniona Nagrodą im. Jana Długosza. Za badania, których uwieńczeniem było to opracowanie, również w 2008 otrzymał Nagrodę Fundacji na rzecz Nauki Polskiej w dziedzinie nauk humanistycznych i społecznych.
W 2014 prezydent Bronisław Komorowski odznaczył go Krzyżem Komandorskim Orderu Odrodzenia Polski. Wcześniej wyróżniony również Krzyżem Kawalerskim (1988) i Krzyżem Oficerskim (1999) tego orderu oraz Złotym Krzyżem Zasługi (1980). W 2012 otrzymał Złoty Medal „Zasłużony Kulturze Gloria Artis”, a w 2017 Srebrną Odznakę Honorową Województwa Małopolskiego – Krzyż Małopolski.

</doc>
<doc id="1502145" url="https://pl.wikipedia.org/wiki?curid=1502145" title="Glukozynolany">
Glukozynolany

Glukozynolany, GLS – grupa organicznych związków chemicznych należących do tioglikozydów, zbudowanych z reszty glukozy i siarkoorganicznego łańcucha bocznego zakończonego grupą siarczanową w postaci monoestru.
Glukozynolany występują naturalnie w roślinach, ich bogatym źródłem są rośliny z rodziny ", np. kapusta biała, brukselka, brokuły lub kalafiory. Są stosunkowo trwałe chemicznie, rozkładają się na drodze enzymatycznej pod wpływem mirozynazy po uszkodzeniu komórek, w których się znajdują. Mają działanie chemoprewencyjne i częste spożywanie produktów bogatych w glukozynolaty może zapobiegać rozwojowi raka piersi, prostaty, płuca i żołądka.
Podstawowymi produktami rozkładu glukozynolanów są izotiocyjaniany organiczne, np. izotiocyjanian allilu. Rozpad może też prowadzić m.in. do nitryli, tiocyjanianów lub epitionitryli; inne opisywane produkty ich degradacji to np. askorbigen, progoitryna, iberyna i 3,3′-diindolilometan.

</doc>
<doc id="1502147" url="https://pl.wikipedia.org/wiki?curid=1502147" title="Jerzy Kędzierski">
Jerzy Kędzierski

Jerzy Zdzisław Kędzierski, ps. Tadeusz Klonowski (ur. 23 września 1920 w Lublinie, zm. 16 września 1985 w Brodnicy) – polski prozaik, poeta, eseista, historyk.
Życiorys.
Debiutował jako prozaik w 1938 r. na łamach czasopisma „Łowiec Polski” (Warszawa). Brał udział w kampanii 1939 r. W maju 1940 r. przedostał się do Libanu. W latach 1941–1942 służył w Brygadzie Strzelców Karpackich. Został ciężko ranny w walkach. Od 1948 r. mieszkał w Londynie. Ukończył studia na Wydziale Historii Uniwersytetu Londyńskiego oraz Instytut of Education w tym samym mieście. W latach 1966–1967 był sekretarzem Zrzeszenia Polonii Brytyjskiej. Był też redaktorem tygodnika „Kronika”. W 1974 r. powrócił do Polski.

</doc>
<doc id="1502149" url="https://pl.wikipedia.org/wiki?curid=1502149" title="Miklós Szabados">
Miklós Szabados

Miklós Szabados (ur. 7 marca 1912 w Budapeszcie, zm. 12 lutego 1962 w Sydney) – węgierski tenisista stołowy, piętnastokrotny mistrz świata.
24-krotnie zdobywał medale mistrzostw świata. Był sześciokrotnie mistrzem świata w grze podwójnej, pięciokrotnie drużynowo, trzykrotnie w grze mieszanej i raz indywidualnie w 1931 roku w Budapeszcie. Podczas tych zawodów zdobył jeszcze trzy tytuły: w grze podwójnej, mieszanej i zespołowo.
W latach 1929-1936 był 12-krotnym mistrzem Węgier (trzykrotnie w grze pojedynczej - 1929, 1931, 1934), a w latach 1931-1936 czterokrotnym mistrzem Anglii (dwukrotnie w grze pojedynczej - 1931, 1932).

</doc>
<doc id="1502150" url="https://pl.wikipedia.org/wiki?curid=1502150" title="Dariusz Błażejewski">
Dariusz Błażejewski

Dariusz Błażejewski (ur. 3 sierpnia 1967 w Szczecinie) – polski aktor teatralny i dubbingowy, także występujący przed kamerą. Reżyser dubbingu. W 1993 roku ukończył studia na krakowskiej PWST.

</doc>
<doc id="1502151" url="https://pl.wikipedia.org/wiki?curid=1502151" title="Miklos Szabados">
Miklos Szabados



</doc>
<doc id="1502153" url="https://pl.wikipedia.org/wiki?curid=1502153" title="Malafir">
Malafir



</doc>
<doc id="1502156" url="https://pl.wikipedia.org/wiki?curid=1502156" title="Klubowy Puchar Europy w szachach">
Klubowy Puchar Europy w szachach

Klubowy Puchar Europy w szachach (ang. "European Chess Club Cup") – rozgrywki szachowe, mające na celu wyłonienie najlepszej klubowej drużyny w Europie
Historia.
Po raz pierwszy pomysł zorganizowania turnieju, którego zwycięzca otrzymywał tytuł mistrza Europy drużyn klubowych, pojawił się w połowie lat 50. XX wieku w Jugosławii. Tam też, w 1956 r., rozegrano pierwsze, nieoficjalne zawody, w których uczestniczyło 9 zespołów (w tym DWP Warszawa), a I m. zajął "Partizan" Belgrad. Na kolejny, tym razem już oficjalny Klubowy Puchar Europy, trzeba było czekać aż 20 lat. Zawody rozegrano systemem pucharowym z udziałem 20 drużyn. Obowiązywał system dojazdowy, w każdej rundzie odbywał się mecz i rewanż, od pierwszej edycji drużyny wystawiały składy 6-osobowe. Pierwsze puchary odbywały się w cyklach trzyletnich, następnie skróconych do okresu dwuletniego. Od 1993 r. zawody zaczęto rozgrywać w jednym miejscu i czasie, systemem składającym się z eliminacji i finału (systemem pucharowym). Od 2000 r. w rozgrywkach obowiązuje system szwajcarski (na dystansie 7 rund).
Rozgrywki w kategorii kobiet po raz pierwszy odbyły się w 1996 r. Początkowo odbywały się one oddzielnie, od 2003 r. oba Puchary rozgrywane są w tym samym miejscu i czasie. Mecze w Pucharze kobiet rozgrywane są na 4 szachownicach.
Każda z edycji Klubowego Pucharu Europy skupia na starcie kilkadziesiąt drużyn z całego kontynentu oraz wielu czołowych arcymistrzów świata (np. w 2008 r. w zawodach uczestniczyło 22 szachistów z rankingiem powyżej 2700 punktów spośród 32 posiadających w tym okresie taką punktację). Tak liczny udział czołowych szachistów możliwy jest dzięki regulaminowi, który zezwala na start dowolnej liczby obcokrajowców w poszczególnych zespołach. Każda federacja zrzeszona w Europejskiej Unii Szachowej (ang. "European Chess Union") ma prawo zgłosić do udziału jednego przedstawiciela, a w przypadku rozgrywania w danym kraju drużynowych mistrzostw – również drugiego (przepisy ECU zezwalają również na start trzeciej drużyny z jednego kraju, po spełnieniu określonych warunków).
Klubowy Puchar Europy jest przechodni, na własność można go zdobyć po trzykrotnym zwycięstwie w zawodach (do 2008 r. sztuka ta udała się zespołom "Bosna" Sarajewo i "CSKA" Moskwa). Spośród polskich drużyn, największe sukcesy odniosła "Polonia" Warszawa, która pięciokrotnie zdobywała tytuły wicemistrzowskie (w latach 1997, 1999, 2001, 2003 i 2005), a w 2002 r. zajęła III miejsce.

</doc>
<doc id="1502159" url="https://pl.wikipedia.org/wiki?curid=1502159" title="Zoltán Mechlovits">
Zoltán Mechlovits

Zoltán Mechlovits (ur. 1891 w Budapeszcie, zm. 25 marca 1951 tamże) - węgierski tenisista stołowy, sześciokrotny mistrz świata.
Jedenastokrotnie zdobywał medale mistrzostw świata. Był dwukrotnie mistrzem świata w grze podwójnej, trzykrotnie drużynowo, raz indywidualnie w 1928 roku w Sztokholmie. Podczas tych zawodów zdobył jeszcze dwa tytuły: w grze mieszanej i zespołowo.
W latach 1910-1928 był 11-krotnym mistrzem Węgier (czterokrotnie w grze pojedynczej - 1911, 1925, 1926 i 1928).

</doc>
<doc id="1502160" url="https://pl.wikipedia.org/wiki?curid=1502160" title="Bogusław Kierc">
Bogusław Kierc

Bogusław Kierc (ur. 22 stycznia 1943 w Bielsku-Białej) – polski poeta, krytyk literacki, aktor, reżyser, pedagog.
Życiorys.
Ukończył studia na Wydziale Aktorskim w Państwowej Wyższej Szkole Teatralnej w Krakowie. Debiutował jako poeta w 1961 r. na łamach prasy. W latach 1964 - 1966 współpracował z Zespołem MW 2. Na przełomie lat 60. i 70. XX w. należał do grupy literackiej Ugrupowanie 66. Jako aktor związany jest Wrocławskim Teatrem Współczesnym w latach 1967–1973, 1976-1984 i od 2000 roku, jako reżyser – z Teatrem Banialuka w Bielsku-Białej. W 1965 roku zagrał jedną z dwóch głównych ról w filmie Andrzeja Wajdy "Popioły" – Krzysztofa Cedro. W latach 1990–1992 był dyrektorem artystycznym Teatru Współczesnego w Szczecinie. W Szczecinie wyreżyserował kilka sztuk m.in. "Żona Lota" Szymborskiej, "Figle Kobiet" Szekspira, "Klątwa" Wyspiańskiego oraz "Wzniosły upadek Anioła" według Przybosia. Wiele lat wykładał w Państwowej Wyższej Szkole Teatralnej im. Ludwika Solskiego we Wrocławiu (przedmioty: wiersz, elementarne zadania aktorskie w planie żywym).

</doc>
<doc id="1502161" url="https://pl.wikipedia.org/wiki?curid=1502161" title="Zoltan Mechlovits">
Zoltan Mechlovits



</doc>
<doc id="1502164" url="https://pl.wikipedia.org/wiki?curid=1502164" title="Die Last">
Die Last

die Last – polski zespół emo/hardcore założony w 1994 roku w Trójmieście. Zawieszona działalność i rozwiązanie w 2007 r. Zespół był jednym z czołowych zespołów sceny alternatywnej w Polsce. Jako pierwsi adaptowali cechy muzyki emo do swoich utworów.
Zespół wydał dwie płyty i jedną umieścił do pobrania za darmo na swojej stronie. Największe inspiracje muzyczne zespołu to Husker Du i Leatherface.
die Last (niem. ciężar) - nazwa zespołu pochodzi od "ciężaru - bardziej duchowego niż muzycznego". 
"Wybranie tej nazwy odzwierciedla nasz sposób patrzenia na życie. Wiele spraw, z którymi się spotykamy, niesie w sobie ów "ciężar", lecz chyba o to chodzi aby się z nim mierzyć, sprawdzać. Dzięki wielu próbom życiowym uczymy się pokonywać własne słabości. Przecież tak naprawdę, to od nas zależy czy ciężar życia będzie przytłaczał czy motywował.".

</doc>
<doc id="1502166" url="https://pl.wikipedia.org/wiki?curid=1502166" title="Martyniuk">
Martyniuk



</doc>
<doc id="1502167" url="https://pl.wikipedia.org/wiki?curid=1502167" title="Lothal">
Lothal

Lothal – starożytna osada protomiejska na terenie należąca do cywilizacji doliny Indusu. Położone nad dopływem rzeki Sabarmati, na terenie dzisiejszych Indii. Została odkryta w 1954 roku, powstanie datowane na XXV wiek p.n.e.
Lothal jest uważane za główny port cywilizacji doliny Indusu.
Obszar miasta o wymiarach 355 na 210 metrów otoczony był murem z cegieł mułowych, który podobnie jak w innych miastach cywilizacji doliny Indusu miał za zadanie chronić miasto przed powodziami. W południowo-wschodniej części miasta odkryto dużą platformę ceglaną na której znajdowały się mniejsze platformy z otworami wentylacyjnymi - prawdopodobnie spichlerze.
Odsłonięto także wiele sklepów, warsztatów i domów mieszkalnych z węzłami sanitarnymi. Najciekawszym jednak obiektem jest wielki, ceglany basen o wymiarach 218 na 36 metrów. Położony był na wschód od miasta, przy platformie pełniącej role spichlerza. Pomiędzy basenem a spichlerzem znajdował się rodzaj śluzy, dzięki czemu obiekt uznawany jest za najstarszą na świecie konstrukcję hydrauliczną. Najprawdopodobniej basen stanowił dok wyładunkowy dla statków handlowych.
Lothal zostało opuszczone po upadku cywilizacji Indusu.

</doc>
<doc id="1502180" url="https://pl.wikipedia.org/wiki?curid=1502180" title="ATC (V09)">
ATC (V09)

Jest to część klasyfikacji anatomiczno-terapeutyczno-chemicznej:
Obejmuje ona diagnostyczne środki radiofarmaceutyczne:

</doc>
<doc id="1502182" url="https://pl.wikipedia.org/wiki?curid=1502182" title="Inguri">
Inguri

Inguri (gruz. ენგური - Enguri; abch. Егры - Egry; ros. Ингури - Inguri) – rzeka na Kaukazie Zachodnim.
Zaczyna się w Gruzji kilkoma spływami z lodowców Pasma Głównego Wielkiego Kaukazu takimi jak Lechziri, Caneri czy Adiszi. W biegu górnym płynie przez Swanetię, w biegu dolnym zaś przez Nizinę Kolchidzką. W biegu dolnym stanowi granicę pomiędzy gruzińskim regionem Megrelia i Górna Swanetia a separatystyczną Abchazją. Uchodzi do Morza Czarnego.
Długość Inguri wynosi około 213 km, natomiast powierzchnia zlewni to 4060 km², z czego około 8% zajmują lodowce. Średni przepływ zmierzony około 16 km od ujścia rzeki do Morza Czarnego na przestrzeni lat wynosi 4,3 km³/rok. Minimalny przepływ odnotowano w 1985 – 0,4 km³/rok, natomiast maksymalny w 1941 – 7,7 km³/rok. Na przełomie roku największy przepływ występuje w czerwcu i lipcu, najmniejszy natomiast w lutym.
W 1980 na rzece ukończono budowę wysokiej na 272 m zapory łukowej Inguri.

</doc>
<doc id="1502183" url="https://pl.wikipedia.org/wiki?curid=1502183" title="Callisaurus draconoides">
Callisaurus draconoides

Callisaurus draconoides – gatunek jaszczurki z rodziny frynosomowatych (Phrynosomatidae), określanych w języku polskim nazwą zebrogonki.
Zasięg występowania.
"C. draconoides" występuje na terenach Stanów Zjednoczonych (południowo-zachodnia Kalifornia, Nevada, Arizona i Nowy Meksyk) i Meksyku (Kalifornia Dolna, Sonora i Sinaloa).
Taksonomia.
Gatunek i rodzaj po raz pierwszy naukowo opisał w 1835 roku francuski zoolog Henri de Blainville. Jako miejsce typowe odłowu holotypu Blainville wskazał Kalifornię.

</doc>
<doc id="1502187" url="https://pl.wikipedia.org/wiki?curid=1502187" title="Richard Kowalski">
Richard Kowalski

Richard A. Kowalski (ur. 1963) − amerykański astronom amator; pracuje zawodowo jako fotograf i instruktor lotniczy. Prowadzi poszukiwania planetoid i komet w ramach programu Catalina Sky Survey.
7 listopada 1998 odkrył planetoidę (14627) Emilkowalski.
W 2008 roku odkrył pierwszą planetoidę, która została odkryta przed uderzeniem w Ziemię (2008 TC3). 1 stycznia 2014 odkrył drugą planetoidę (2014 AA), która wkrótce potem spłonęła w atmosferze Ziemi.
Kowalski jest odkrywcą kilkunastu komet, a także odnalazł zaginioną kometę 226P/Pigott-LINEAR-Kowalski.
Jego imieniem nazwano planetoidę (7392) Kowalski.

</doc>
<doc id="1502188" url="https://pl.wikipedia.org/wiki?curid=1502188" title="Édouard Stako">
Édouard Stako

Édouard Stako, właśc. Édouard Stakowicz (ur. 11 stycznia 1934 w Escaudain, zm. 23 października 2008) – francuski piłkarz, a następnie trener piłkarski polsko-francuskiego pochodzenia.
W lidze francuskiej występował w barwach Valenciennes FC i Stade Français. W latach 1959–1964 wystąpił trzykrotnie w reprezentacji Francji, dla której zdobył jedną bramkę. W latach 1967–1971 oraz 1973–1975 był trenerem OC Châteaudun.

</doc>
<doc id="1502191" url="https://pl.wikipedia.org/wiki?curid=1502191" title="Nikiasz">
Nikiasz



</doc>
<doc id="1502193" url="https://pl.wikipedia.org/wiki?curid=1502193" title="Aleksander Ghica">
Aleksander Ghica

Aleksander Ghica, rum. "Alexandru Ghica" – hospodar Wołoszczyzny w latach 1766-1768 z rodu Ghica.
Był synem hospodara wołoskiego i mołdawskiego Scarlata Ghiki, po którego śmierci objął tron wołoski. Szybko został z niego usunięty przez Turków z uwagi na brak jego przeciwdziałania wobec ściągania z Wołoszczyzny rekrutów do armii rosyjskiej w związku z rozpoczęciem wojny rosyjsko-tureckiej.
Literatura: J. Demel, Historia Rumunii, Wrocław 1970.

</doc>
<doc id="1502200" url="https://pl.wikipedia.org/wiki?curid=1502200" title="Wypominki">
Wypominki

Wypominki (na Górnym Śląsku "zalecki") – forma modlitwy błagalnej za zmarłych, polegająca na wyczytywaniu ich imion. 
Wyróżnia się wypominki jednorazowe, oktawalne i roczne. Bywają też półroczne i kwartalne. Wypominki jednorazowe odczytuje się na cmentarzu, oktawalne przez osiem dni od dnia Wszystkich Świętych (często połączone z nabożeństwem różańcowym), a roczne – przez cały rok przed niedzielnymi mszami.

</doc>
<doc id="1502204" url="https://pl.wikipedia.org/wiki?curid=1502204" title="Uładzimir Piczeta">
Uładzimir Piczeta

Uładzimier Iwanawicz Piczeta (; ur. 21 października 1878 w Połtawie, zm. 23 czerwca 1947 w Moskwie) – białoruski historyk i archeolog, pierwszy rektor Białoruskiego Uniwersytetu Państwowego (1921–1930). 
Życiorys.
W 1901 ukończył studia na Uniwersytecie Moskiewskim, później kierował Białoruskim Towarzystwem Naukowo-Kulturalnym w stolicy Rosji oraz wykładał historię Białorusi na tamtejszym Białoruskim Uniwersytecie Ludowym. Był pracownikiem naukowym Uniwersytetu Moskiewskiego. 
W 1918 obronił pracę doktorską na temat "Reforma agrarna Zygmunta Augusta w państwie litewsko-ruskim" na Uniwersytecie Moskiewskim. Po utworzeniu Białoruskiej SRR stanął na czele komisji, która zajęła się organizacją Białoruskiego Uniwersytetu Państwowego. Został pierwszym rektorem uczelni. Opracował statut Instytutu Kultury Białoruskiej. W 1928 wszedł w skład Akademii Nauk Białoruskiej SRR. W 1930 aresztowano go w wyniku tzw. sprawy Płatonowa i zesłano do Wiatki, a później Woroneża, gdzie wykładał w Instytucie Pedagogicznym. 
W 1937 został zatrudniony w Instytucie Historii Akademii Nauk ZSRR, gdzie stał na czele Katedry, a później Instytutu Słowianoznawstwa.
Jest autorem ponad 150 publikacji z dziedziny historii, historiografii i archeologii.

</doc>
<doc id="1502205" url="https://pl.wikipedia.org/wiki?curid=1502205" title="Veianen">
Veianen



</doc>
<doc id="1502208" url="https://pl.wikipedia.org/wiki?curid=1502208" title="Our">
Our



</doc>
<doc id="1502209" url="https://pl.wikipedia.org/wiki?curid=1502209" title="Ar-Rifa">
Ar-Rifa

Ar-Rifa, Al-Riffa, Riffa (arab. الرفاع) – miasto w północnej części Bahrajnu. Liczy ok. 79 550 mieszkańców (2001). Miejsce urodzenia obecnego króla, Hamada ibn Isa al-Chalify. Drugie co do wielkości miasto kraju. Dzieli się na dwie części: Ar-Rifa al-Gharbi i Ar-Rifa asz-Szarki. Miasto jest bardzo szybko rozwijającym się ośrodkiem miejskim, szacuje się, że w 2008 osiągnęło liczbę 111 000 mieszkańców.
Pełni głównie rolę handlową oraz mieszkalną.

</doc>
<doc id="1502210" url="https://pl.wikipedia.org/wiki?curid=1502210" title="Al-Riffa">
Al-Riffa



</doc>
<doc id="1502215" url="https://pl.wikipedia.org/wiki?curid=1502215" title="Uta (Phrynosomatidae)">
Uta (Phrynosomatidae)

Uta – rodzaj jaszczurki z podrodziny frynosomowatych (Phrynosomatidae). 
Zasięg występowania.
Rodzaj obejmuje gatunki występujące w Stanach Zjednoczonych i Meksyku. 
Systematyka.
Etymologia.
"Uta": "Utah", stan w Stanach Zjednoczonych; tam odłowiono holotyp.
Podział systematyczny.
Do rodzaju należą następujące gatunki: 

</doc>
<doc id="1502216" url="https://pl.wikipedia.org/wiki?curid=1502216" title="Koreańskie nazwiska">
Koreańskie nazwiska

Koreańskie nazwisko poprzedza imię – taki system przyjęty jest zarówno w Korei Północnej, jak i Korei Południowej. W języku koreańskim „ireum” (이름 [irɨm]) zwykle odnosi się do nazwiska ("seong") wraz z imieniem ("myeong"). Długa historia wykorzystywania nazwisk w Korei doprowadziła do ich stopniowego zaniku (proces Galtona-Watsona). Wykorzystywanych jest w obecnych czasach około 250 koreańskich nazwisk – najpopularniejsze to Kim, Lee i Park, które nosi prawie połowa mieszkańców Korei Północnej i Południowej.
Koreańskie nazwisko zwykle jest jednosylabowe, zaś imię dwusylabowe. Drugie imiona, stosowane w kulturze zachodu, nie są przyjęte. Wielu Koreańczyków nosi imiona składające się z jednej sylaby „imienia pokoleniowego” i jednej sylaby indywidualnej, choć praktyka ta w młodszych pokoleniach zanika. Sylaba pochodząca z „imienia pokoleniowego” jest taka sama dla rodzeństwa w Korei Północnej, zaś w Korei Południowej jest wspólna dla wszystkich osób tego samego pokolenia rodziny pojmowanej na znacznie szerszą skalę. Zamężne kobiety i żonaci mężczyźni zwykle pozostają przy swoich nazwiskach, dzieci zaś przyjmują nazwisko ojca.
Współcześnie nazwiska koreańskie podzielone są na "bon-gwan" (klany) – rodziny w szerszym rozumieniu, z rodowodem sięgających dawnych epok historycznych. Każdy klan przyporządkowany jest do konkretnego miejsca, według patrylinearnego systemu pokrewieństwa.
Zapisy wczesnych nazwisk pochodzących z języka koreańskiego znaleźć można w okresie Trzech Królestw Korei (57 p.n.e. – 668 n.e.), lecz w miarę stopniowego przejmowania pisma chińskiego zostały one zastąpione nazwiskami zapisywanymi znakami pisma chińskiego. W latach wpływów mongolskich i mandżurskich klasy rządzące dodawały do swych nazwisk koreańskich elementy mongolskie i mandżurskie. Dodatkowo, w okresie, gdy Korea znajdowała się pod rządami Japonii w początkach XX wieku Koreańczycy byli zmuszani do przyjmowania nazwisk japońskich. W ostatnich dekadach da się zauważyć trend przyjmowania koreańskich słów jako nazwisk.
Współcześni Koreańczycy, kiedy posługują się językami zachodnimi, latynizują swoje nazwiska na różne sposoby, najczęściej zmieniając ich wymowę tak, by była jak najbliższa ortografii języka angielskiego. Niektórzy utrzymują wówczas tradycyjną koreańską kolejność nazwiska i imienia, inni zaś zmieniają porządek swoich nazwisk dostosowując go do spotykanego w krajach Zachodu.

</doc>
<doc id="1502218" url="https://pl.wikipedia.org/wiki?curid=1502218" title="Śniegi Kilimandżaro (film 1952)">
Śniegi Kilimandżaro (film 1952)

Śniegi Kilimandżaro (oryg. "The Snows of Kilimanjaro") – film amerykański z 1952 roku w reżyserii Henry Kinga. Film powstał na podstawie opowiadania Ernesta Hemingwaya "Śniegi Kilimandżaro".
Obsada.
i inni
Nagrody.
Film otrzymał 2 nominacje do Oscara w kategorii "Najlepsza scenografia - filmy kolorowe" i "Najlepsze zdjęcia - filmy kolorowe".

</doc>
<doc id="1502219" url="https://pl.wikipedia.org/wiki?curid=1502219" title="Pasożytnictwo społeczne">
Pasożytnictwo społeczne



</doc>
<doc id="1502220" url="https://pl.wikipedia.org/wiki?curid=1502220" title="Bambus trzcinowaty">
Bambus trzcinowaty

Bambus trzcinowaty ("Bambusa bambos" (L.) Voss) – gatunek wieloletniej rośliny z rodziny wiechlinowatych (traw). Występuje w lasach tropikalnych zwrotnikowych bądź podzwrotnikowych płd. części Chin, w Indochinach, Indii, Japonii. 
Uprawiany tam jako materiał budulcowy ze względu na lekki i wytrzymały materiał. Używany do budowy domów, łodzi, lekkich konstrukcji mostowych. Z grubszych części wyrabiane są rury do odprowadzania cieczy, np. wody. W gospodarstwie domowym bambus trzcinowaty służy do wyrobu części mebli i narzędzi gospodarczych.
W naturze roślina ta tworzy pusty pień w środku o średnicy dochodzącej do 20 cm oraz wyrasta na wysokość dochodzącą do kilkunastu metrów.
Kwiaty w kłosach dwu lub wielokwiatowe, obupłciowe. Owoc - tzw. ziarniak.
Młode pędy są częściami jadalnymi.

</doc>
<doc id="1502223" url="https://pl.wikipedia.org/wiki?curid=1502223" title="Mangaba rudoczelna">
Mangaba rudoczelna



</doc>
<doc id="1502224" url="https://pl.wikipedia.org/wiki?curid=1502224" title="Bambusa arundinacea">
Bambusa arundinacea



</doc>
<doc id="1502226" url="https://pl.wikipedia.org/wiki?curid=1502226" title="Jerzy Albert (książę Schwarzburg-Rudolstadt)">
Jerzy Albert (książę Schwarzburg-Rudolstadt)

Jerzy Albert (ur. 23 listopada 1838 w Rudolstadt, zm. 19 stycznia 1890 tamże) – w latach 1869-1890 książę Schwarzburg-Rudolstadt.
Życiorys.
Był drugim synem (trzecim dzieckiem) księcia, Alberta i jego żony Augusty Solms-Braunfels. Po śmierci stryja, księcia Fryderyka Gintera 28 czerwca 1867 został następcą tronu, a kiedy zmarł jego ojciec 26 listopada 1869 nowym suwerennym księciem.
Karierę wojskową rozpoczął w 1859 roku. W 1864 roku był adiutantem generała Gustawa von Mülbe. W trakcie trwania wojny duńskiej 1864 roku brał udział w szturmie na Dippel. Podczas jego panowania Związek Północnoniemiecki został rozwiązany po Zwycięstwie Prus w wojnie z Francją. W konsekwencji 18 stycznia 1871 król Prus ogłosił się cesarzem Niemiec, a Jerzy Albert przestał być władcą suwerennego państwa i stał się poddanym Wilhelma I.
25 czerwca 1886 został odznaczony Orderem Czarnego Orła. Zmarł bezżennie i bezdzietnie. Jego następcą został kuzyn Ginter Wiktor.

</doc>
<doc id="1502227" url="https://pl.wikipedia.org/wiki?curid=1502227" title="Snop">
Snop

Snop, snopek, zbieranka – w rolnictwie zebrane, ułożone równolegle i związane źdźbła zbóż, lnu, traw. Stosowanie snopów ułatwiało transport i przechowywanie niewymłóconego zboża.
W snopy wiązano pszenicę, żyto, owies, len (nie koszony, lecz wyrywany ręcznie lub maszynowo), rzadziej jęczmień i rzepak. Dawniej wiązanie snopów wykonywano ręcznie przez zbieranie ściętego sierpem lub kosą zboża, następnie wiązano powrósłem. Wprowadzone w drugiej połowie XIX w. maszyny koszące, żniwiarki (nazywane też zrzutkami) układały skoszone zboże w porcjach, ułatwiających ręczne wykonywanie snopków. Później pojawiły się maszyny koszące i wiążące zwane snopowiązałkami, które wiązały snopy sznurkiem. Snopy zniknęły z pól z chwilą wprowadzenia do użytku kombajnów zbożowych.
Do suszenia i zmniejszenia niebezpieczeństwa zamoknięcia w wyniku opadów podczas przetrzymywania na polu, snopy ustawiano w sztygi, kopki lub mendle. Następnie zwożono do przechowywania w stodołach, czasami w stertach lub stogach. Snop był rozwiązywany przed młocką.
Znaczenie kulturowe.
Snop odgrywał też – jako symbol – ważną rolę w kulturze. Szczególne znaczenie miał pierwszy snop zebrany z danego pola zwany diduchem, który często ozdabiano. Ostatni snop utworzony w gospodarstwie oznaczający zakończenie koszenia zboża stanowił centralną część uroczystości zakończenia żniw zwanej dożynkami lub snopkiem.
Snopki takie dekorowano również i przynoszono do domów w okresie święta Szczodrych Godów i późniejszej na ziemiach Polski wigilii, stawiając je w kątach izby.
W przypadające 1 lutego święto Imbolc związane ze świętem wiosny i celtycką boginią ognia Brigid, w Szkocji w wigilię tego święta podpalano snop odziany w szaty kobiece – "na urodzaj". W tradycji chrześcijańskiej ogień św. Brigit będzie pełnił funkcję oczyszczającą. W Szkocji w wilię tego święta podpalano snop odziany w szaty kobiece i ułożony w kolebce uplecionej ze zboża i siana, otoczonej świecami – „na urodzaj”.
Snop, zazwyczaj złoty, był często używanym symbolem w heraldyce, gdzie oznaczał rolnictwo; snopek w herbie mieli Wazowie.

</doc>
<doc id="1502228" url="https://pl.wikipedia.org/wiki?curid=1502228" title="Leon Isakowicz">
Leon Isakowicz

Leon Isakowicz herbu własnego (ur. 14 lutego 1897 we Lwowie, zm. 4 maja 1944 w Stanisławowie) – duchowny ormiańskokatolicki.
Życiorys.
Urodził się w rodzinie ormiańskiej – był synem Teofila (1862–1932, członka zarządu ormiańskiego banku zastawczego „Mons Pius”) i Gertrudy z Jakubowiczów (1860–1932). Był spokrewniony także z Teodorem Axentowiczem.
Ochrzczony został zaraz po urodzeniu przez stryjecznego dziada abpa Izaaka Mikołaja Isakowicza. W 1915 wstąpił do lwowskiego seminarium łacińskiego. W 1919 wyświęcony przez arcybiskupa ormiańskiego Józefa Teodorowicza, pracował jako wikary w ormiańskiej katedrze lwowskiej. Od roku 1936 był następcą zmarłego Franciszka Komusiewicza na probostwie w Stanisławowie. W 1938 został mianowany tajnym szambelanem papieskim. Podczas okupacji ratował Żydów, fabrykując im ormiańskie metryki chrztu.
Zmarł 4 maja 1944, tuż przed wejściem Armii Czerwonej do Stanisławowa. Pochowany na cmentarzu przy ul. Sapieżyńskiej w Stanisławowie, w miejscu gdzie dzisiaj stoi hotel "Ukraina".

</doc>
<doc id="1502229" url="https://pl.wikipedia.org/wiki?curid=1502229" title="Astryda Olofsdotter">
Astryda Olofsdotter

Astryda (Estryda) Olofsdotter (zm. 1035 r.) - królowa Norwegii, żona króla Olafa II Świętego.
Astryda była córką króla Szwecji Olofa Skötkonunga i jego nałożnicy Eldy. Była przyrodnią siostrą Anunda Jakuba oraz rodzoną siostrą króla Emunda Starego. Astryda i jej brat nie byli dobrze traktowani przez swoją macochę królową Astrydę Obodrycką, więc zostali wysłani na wychowanie do przybranych rodziców, Astryda trafiła do Västergötlandii do człowieka o imieniu Egil. W 1016 r. zdecydowano, że Norwegia i Szwecja powinny poprawić relacje między sobą poprzez królewskie małżeństwo. Możni obu krajów próbowali zaaranżować małżeństwo Olafa z siostrą Astrydy Ingegerdą. Początkowo król Olaf II Święty zgodził się na to małżeństwo, jednak potem złamał obietnicę. Część źródeł podaje, że Astryda zastąpiła swoją siostrę Ingegerdę zgodnie z wolą swojego ojca, inne twierdzą, że małżeństwo zostało zawarte wbrew woli jej ojca, przy współpracy Olafa II i szwedzkiego jarla Ragnvalda Ulfssona. Ostatecznie Astryda poślubiła Olafa II w 1019 r. w Sarpsborgu.
Astryda była opisywana jako piękna, elokwentna, hojna oraz lubiana przez wszystkich kobieta. Była prawdopodobnie matką Ulvhildy, żony Ordulfa, księcia Saksonii. Była macochą króla Norwegii i Danii Magnusa I Dobrego, z którym żyła w dobrych stosunkach. W 1030 r. owdowiała i opuściła Norwegię, udając się do Szwecji. Zamieszkała na tamtejszym dworze królewskim, gdzie cieszyła się wysoką pozycją. Gdy jej pasierb Magnus I Dobry odwiedził Sigtunę w drodze po tron norweski udzieliła mu ona wsparcia i zachęciła Szwedów do tego samego.

</doc>
<doc id="1502230" url="https://pl.wikipedia.org/wiki?curid=1502230" title="Astrid Olofsdotter">
Astrid Olofsdotter



</doc>
<doc id="1502233" url="https://pl.wikipedia.org/wiki?curid=1502233" title="Elisiv Kijowska">
Elisiv Kijowska



</doc>
<doc id="1502235" url="https://pl.wikipedia.org/wiki?curid=1502235" title="Ściapan Niekraszewicz">
Ściapan Niekraszewicz

Ściapan Niekraszewicz (biał. Сцяпан Міхайлавіч Некрашэвіч; ur. 8 maja 1885 w wiosce Daniłówka w powiecie bobrujskim, zm. 20 grudnia 1937) – białoruski naukowiec, działacz społeczny, inicjator stworzenia Instytutu Kultury Białoruskiej i jego pierwszy dyrektor (1922–1925).
Życiorys.
Pochodził ze szlacheckiej rodziny Niekraszewiczów herbu Lubicz, do której należał majątek Daniłówka w powiecie bobrujskim. W 1908 ukończył seminarium nauczycielskie w Poniewieżu, a pięć lat później Wileński Instytut Pedagogiczny. Pracował w szkołach powiatu telszańskiego na Kowieńszczyźnie.
W czasie I wojny światowej zmobilizowany do armii rosyjskiej, walczył na froncie rumuńskim. Należał do Białoruskiej Socjalistycznej Hramady, a później do Białoruskiej Partii Socjalistów-Rewolucjonistów.
Od jesieni 1917 przebywał w Odessie, gdzie pracował jako kierownik sekcji białoruskiej przy gubernialnym oddziale oświaty. W wyniku jego starań powołano do życia 30 białoruskich szkół podstawowych oraz gimnazjum białoruskie, w którym uczyli się uciekinierzy wojenni z Białoruskiej SRR.
Po utworzeniu Białoruskiej Republiki Ludowej reprezentował jej interesy na południu Ukraińskiej SRR, utrzymywał kontakty z Ententą. Opowiadał się za stworzeniem białoruskiej armii w celu walki z wojskami bolszewickimi. Stał na czele Białoruskiego Centrum Narodowego w Odessie, kontynuując jednocześnie naukę w lokalnym Wyższym Instytucie Międzynarodowym.
W 1920 powrócił na teren Białoruskiej SRR, podejmując pracę w Ludowym Komisariacie Oświaty BSRR, gdzie był dyrektorem Departamentu Literacko-Wydawniczego oraz przewodniczącym komisji naukowo-terminologicznej. Wziął aktywny udział w pracach nad stworzeniem Instytutu Kultury Białoruskiej, którego został pierwszym dyrektorem (1922–1925) oraz przewodniczącym Wydziału Nauk Humanistycznych i Komisji Słownikowej (1926–1928). W 1928 roku został mianowany członkiem Akademii Nauk BSRR oraz dyrektorem jej Instytutu Lingwistyki – pracował nad wydawaniem słowników białoruskiej terminologii.
Wykładał białorusoznawstwo na Wydziale Medycyny, a od 1927 był zatrudniony jako docent na Wydziale Pedagogicznym BUP.
Od 1927 do 1931 wchodził w skład CKW Białoruskiej SRR. 21 lipca 1930 aresztowany przez NKWD w sprawie Związku Wyzwolenia Białorusi i postanowieniem sądu skazany na zsyłkę do Udmurcji. 19 grudnia 1937 Sąd Najwyższy Białoruskiej SRR orzekł wyrok kary śmierci.

</doc>
<doc id="1502236" url="https://pl.wikipedia.org/wiki?curid=1502236" title="Astryda Szwedzka">
Astryda Szwedzka



</doc>
<doc id="1502241" url="https://pl.wikipedia.org/wiki?curid=1502241" title="Thomas de Grey">
Thomas de Grey

Thomas Philip de Grey, 2. hrabia de Grey KG (ur. 8 grudnia 1781 w Newby
, zm. 14 listopada 1859 w Londynie) – brytyjski arystokrata i polityk, członek stronnictwa torysów i Partii Konserwatywnej, minister w pierwszym rządzie Roberta Peela.
Urodził się jako Thomas Philip Robinson. Był najstarszym synem Thomasa Robinsona, 2. barona Grantham, i Mary Yorke, córki 2. hrabiego Hardwicke. Jego młodszym bratem był Frederick Robinson, późniejszy premier Wielkiej Brytanii. Po śmierci ojca w 1786 r. Thomas odziedziczył tytuł 2. barona Grantham i po osiągnięciu wymaganego prawem wieku zasiadł w Izbie Lordów. W 1803 r. zmienił nazwisko nad Weddell. Po śmierci ciotki w 1833 r. odziedziczył tytuł 2. hrabiego de Grey. Zmienił również nazwisko na de Grey.
W latach 1798-1801 studiował w St John’s College na Uniwersytecie Cambridge. W grudniu 1834 r. został członkiem Tajnej Rady oraz otrzymał stanowisko pierwszego lorda Admiralicji, które sprawował do kwietnia 1835 r. Od września 1841 do lipca 1844 r. był Lordem Namiestnikiem Irlandii. Od 1818 r. był Lordem Namiestnikiem Bedfordshire. W 1844 r. został kawalerem Orderu Podwiązki. Był adiutantem króla Wilhelma IV i królowej Wiktorii.
Po założeniu Królewskiego Instytutu Brytyjskich Architektów w Londynie w 1834 r., de Grey został jego pierwszym prezesem i pozostał na tym stanowisku do swojej śmierci w 1859 r. Lord de Grey był także członkiem Towarzystwa Królewskiego, Towarzystwa Starożytności, a od 1848 r. był jednym z komisarzy New Buckingham Palace.
20 lipca 1805 r. poślubił lady Henriettę Cole, córkę 1. hrabiego Enniskillen. Miał z nią dwie córki. Najstarsza, Anne, odziedziczyła po jego śmierci tytuł baronowej Lucas of Crudwell. Tytuły hrabiego de Grey i barona Grantham odziedziczył bratanek Thomasa, George.

</doc>
<doc id="1502245" url="https://pl.wikipedia.org/wiki?curid=1502245" title="Świat Książki">
Świat Książki

Świat Książki – działające w Polsce wydawnictwo założone w 1994 w Warszawie przez niemiecki koncern Bertelsmann. Od 2013 przedsiębiorstwo funkcjonuje jako niezależny wydawca.
Wydawnictwo założone jako część Bertelsmann Media sp. z o.o., w 2011 sprzedane grupie Weltbild, zaś w roku 2013 (w związku z planami zakończenia działalności tej grupy wydawniczej w Polsce) wyodrębnione jako odrębna spółka Świat Książki sp. z o.o. Oprócz działalności wydawniczej przedsiębiorstwo jest dystrybutorem książek, audiobooków, płyt DVD. Posiada ponad 130 księgarń zlokalizowanych głównie w galeriach handlowych. Firma prowadzi również sprzedaż internetową.

</doc>
<doc id="1502249" url="https://pl.wikipedia.org/wiki?curid=1502249" title="Vaisigano">
Vaisigano

Vaisigano, zwany także Itu Asau – jeden z dystryktów Samoa. W 2001 roku liczba ludności wyniosła 6643 osób. Dystrykt położony jest w zachodniej części wyspy Savaiʻi. Ośrodkiem administracyjnym jest Neiafu.

</doc>
<doc id="1502252" url="https://pl.wikipedia.org/wiki?curid=1502252" title="Jerzy Zdzisław Kędzierski">
Jerzy Zdzisław Kędzierski



</doc>
<doc id="1502254" url="https://pl.wikipedia.org/wiki?curid=1502254" title="Nikiasz (malarz)">
Nikiasz (malarz)

Nikiasz (gr. Νικίας) – malarz grecki, uważany za najwybitniejszego przedstawiciela szkoły attyckiej drugiej połowy IV wieku p.n.e. i jej najlepszego enkaustę.
Był synem Nikomedesa z Aten i uczniem Antidotosa. W młodości polichromował marmurowe rzeźby Praksytelesa. Później, podejmując różnorodną, podniosłą tematykę, niekiedy traktowaną romantycznie, zasłynął jako znakomity malarz pięknych kobiet (głównie heroin mitycznych), batalista (bitwy lądowe i morskie) i animalista (wyścigi koni, psy). Portretował również Aleksandra Wielkiego. . Najbardziej znanym dziełem Nikiasza, inspirowanym tekstem Homera, była podarowana Atenom "Nekyomanteja" ("Odyseusz zasięgający wyroczni w Hadesie").
W I wieku n.e. część jego spuścizny artystycznej (dość jednorodna tematycznie i kompozycyjnie) znajdowała się w Rzymie, m.in. "Andromeda", "Io", "Danae", "Kalypso", "Nemea", "Dionizos" i "Hiacynt". Ten ostatni został sprowadzony do Rzymu z Aleksandrii przez samego Augusta, a po jego śmierci Tyberiusz umieścił obraz w świątyni jego kultu ("templum divi Augusti"). Nie zachował się żaden z jego obrazów, ale niektóre z nich stanowiły archetypy dla rzymskich malowideł ściennych, np. "Andromedy uwalnianej przez Perseusza" (z Domu Dioskurów w Pompejach) czy "Io strzeżonej przez Argusa" (w Domu Liwii na Palatynie).

</doc>
<doc id="1502257" url="https://pl.wikipedia.org/wiki?curid=1502257" title="Cerkiew Świętych Piotra i Pawła w Wilnie">
Cerkiew Świętych Piotra i Pawła w Wilnie

Cerkiew Świętych Piotra i Pawła (Церковь Первоверховных апостолов Святых Петра и Павла) – drewniana cerkiew prawosławna w Wilnie, położona przy ulicy Kojelavičiaus. Została wzniesiona w pierwszej dekadzie XX wieku. Siedziba parafii.
Historia.
W 1903 powołany został komitet ds. budowy cerkwi prawosławnej w dzielnicy Nowa Wilejka, na czele którego stanęła żona gubernatora miasta Sofia Werionkina. Komitet nabył dwuipółhektarową działkę, jednak nie zdołał już zebrać środków potrzebnych na budowę cerkwi z kamienia. W związku z tym zdecydowano o wzniesieniu (przynajmniej tymczasowo) świątyni drewnianej, która została oddana do użytku 30 marca 1908.
W 1910 Święty Synod zdecydował o wzniesieniu nowej, kamiennej cerkwi w Nowej Wilejce i przekazał część środków na jej budowę, które jednak wpłynęły dopiero we wrześniu 1914. 18 września poświęcona została budowa świątyni, której jednak nie zdołano już ukończyć. We wrześniu 1915 do Wilna weszły oddziały niemieckie, które rozebrały na cegły niedokończony budynek i wykorzystały tak zdobyty materiał do budowy fabryki prochu. Również drewniana cerkiew została zdewastowana i w związku z tym w latach 1918–1923 prawosławni mieszkańcy Nowej Wilejki zostali przypisany do cerkwi św. Eufrozyny Połockiej, a od 1923 do 1933 – do cerkwi Spaskiej. Parafia została odtworzona, a cerkiew gruntownie wyremontowana dopiero dzięki staraniom popa Fiodora Szypicy. W tym czasie również obok cerkwi wzniesiono drewnianą dzwonnicę.
Po przejściu Wilna w ręce radzieckie parafia Świętych Piotra i Pawła została legalnie zarejestrowana w 1947, a w latach 1955–1957 przeprowadzono kapitalny remont cerkwi, w tym budowę nowej dzwonnicy.
Architektura.
Cerkiew jest wzniesiona z drewna, jednonawowa, z pojedynczą sygnaturką zwieńczoną cebulastą kopułą z krzyżem położoną za wejściem i przedsionkiem świątyni. Dekoracja zewnętrzna cerkwi jest skromna, ograniczona do obramowań prostokątnych okien (po cztery na bocznych ścianach obiektu) oraz rzeźbionego szczytu nad wejściem do cerkwi. Jedynie dach obiektu jest malowany na zielono. Wyposażenie wnętrza (ikonostas i ikony) pochodzą z pierwszej połowy XX wieku.

</doc>
<doc id="1502258" url="https://pl.wikipedia.org/wiki?curid=1502258" title="Bawełna kosmata">
Bawełna kosmata

Bawełna kosmata, bawełna zwyczajna ("Gossypium hirsutum") – gatunek krzewów z rodziny ślazowatych. Pochodzi z Ameryki Środkowej, gdzie był uprawiany. W wyniku rozwoju tkactwa w XVIII i XIX wieku oraz wynalezienia maszyn przędzalniczych wzrosło zapotrzebowanie na ten surowiec i zwiększył się areał upraw tej rośliny. Do dziś bawełna kosmata jest jednym z ważnych surowców w przemyśle przędzalniczym i jest uprawiana wszędzie, gdzie pozwalają na to warunki klimatyczne.
Nazewnictwo.
Posiada wiele synonimów nazwy łacińskiej: "Gossypium hirsutum" subsp. "latifolium" (Murray) Roberty, "Gossypium hirsutum" var. "marie-galante" (G. Watt) J. B. Hutch., "G. hirsutum" var. "punctatum" (Schumach.) Roberty, "G. jamaicense" Macfad, "G. lanceolatum" Tod., "G. mexicanum" Tod., "G. morrillii" O. F. Cook &amp; J. Hubb., "G. palmeri" G. Watt, "G. punctatum" Schumach., "G. purpurascens" Poir., "G. religiosum" L., "G. schottii" G. Watt, "G. taitense" Parl., "G. tridens" O. F. Cook &amp; J. Hubb. W języku polskim prawidłowa jest nazwa bawełna kosmata będąca tłumaczeniem prawidłowej nazwy łacińskiej ("G. hirsutum" L.).
Zastosowanie.
Z włosków okrywających nasiona tej rośliny otrzymuje się tzw. włókno techniczne, które używane jest m.in. do wyrobu różnych tkanin bawełnianych, jak też używane jako domieszka do innych tkanin. Z nasion uzyskuje się także olej, który następnie jest używany do wyrobu margaryny. Odpady służą jako cenna karma dla zwierząt.
Bawełna kosmata jest wykorzystywana przy wyrobie różnego rodzaju sznurów i taśm. Poprzez nitryfikację włókien bawełny za pomocą kwasu azotowego z kwasem siarkowym otrzymuje się tzw. bawełnę strzelniczą. Służy ona do wyrobu prochu bezdymnego.

</doc>
<doc id="1502259" url="https://pl.wikipedia.org/wiki?curid=1502259" title="Bawełna zwyczajna">
Bawełna zwyczajna



</doc>
<doc id="1502260" url="https://pl.wikipedia.org/wiki?curid=1502260" title="Gossypium hirsutum">
Gossypium hirsutum



</doc>
<doc id="1502265" url="https://pl.wikipedia.org/wiki?curid=1502265" title="Borzyszkowski (ród szlachecki)">
Borzyszkowski (ród szlachecki)

Borzyszkowski – kaszubska rodzina drobnoszlachecka, wywodząca się ze wsi Borzyszkowy.
Najstarsza wzmianka pochodzi z roku 1352, kiedy komtur człuchowski Ludolf Hake, potwierdził nadanie własności wsi Borskow (Borzyszkowy) Janowi Szade i jego następcom.
W 1552 roku król Zygmunt August potwierdził prawa Borzyszkowskich do wsi Borzyszkowy. Drugim rodzinnym gniazdem po Borzyszkowach jest wieś Jabłuszek Duży. Z którego to wywodzi się gałąź Wyszków - Fiszków. Wieś i szlachectwo otrzymał Jakub Borzyszkowski za zasługi w bitwie pod Grunwaldem.
Herby.
Borzyszkowscy pieczętowali się kilkoma herbami: Borzyszkowski, Borzyszkowski III, Borzyszkowski IV, Lew II, Szeliga, Łodzia, a także być może Sas. Wizerunek herbu własnego Borzyszkowskich można obejrzeć na ambonie kościoła parafialnego w Borzyszkowach. Jest tam razem z trzema innymi herbami fundatorów ambony. Ksiądz prałat Jan Sylwester Wyszk Borzyszkowski posiada także oryginalny dokument z Kruszyna z wizerunkiem herbu Borzyszkowskich.
Przydomki.
Do naszych czasów Borzyszkowscy posługują się przydomkami: Szada, Wyszk i Fiszka.

</doc>
<doc id="1502267" url="https://pl.wikipedia.org/wiki?curid=1502267" title="Saccopharyngidae">
Saccopharyngidae



</doc>
<doc id="1502269" url="https://pl.wikipedia.org/wiki?curid=1502269" title="Bitwa pod Tecuci">
Bitwa pod Tecuci

Bitwa pod Tecuci – starcie zbrojne, które miało miejsce w połowie maja 1653 r. trakcie wojny o tron mołdawski. Starcie będące niewielką potyczką sił kozacko-mołdawskich z wojskami Jerzego Stefana zakończyło się ucieczką sił wołoskich. Po potyczce wojska Tymofieja Chmielnickiego przeprawiły się przez Seret, zmuszając wojska wołoskie do wycofania się na terytorium Hospodarstwa Wołoskiego. 
Bibliografia.
[[Kategoria:Bitwy w historii Mołdawii]

</doc>
<doc id="1502270" url="https://pl.wikipedia.org/wiki?curid=1502270" title="Théodore Monod">
Théodore Monod

Théodore André Monod (ur. 9 kwietnia 1902 w Rouen, zm. 22 listopada 2000 w Wersalu) był francuskim naturalistą, odkrywcą i humanistą. 
W trakcie swojej kariery Monod był dyrektorem Instytutu Afryki Północnej, profesorem Muzeum Historii Naturalnej w Paryżu, członkiem Académie de la Marine w 1957 oraz członkiem Francuskiej Akademii Nauk w 1963. W 1960 został jednym z założycieli Światowej Akademii Sztuki i Nauki. Swoje poglądy określa jako chrześcijańsko-anarchistyczne
Swoją karierę rozpoczął badaniami nad fokami mniszkami w Mauretanii, na Przylądku Białym. Jednak jego uwagę szybko przykuła Sahara, którą eksplorował w poszukiwaniu meteorytów przez następne ponad 60 lat. Choć nie udało mu się odnaleźć tego, czego szukał, to odkrył wiele gatunków roślin, a także kilka ważnych miejsc o neolitycznym pochodzeniu. Prawdopodobnie jego największym znaleziskiem (razem z Wladimirem Besnardem) był tzw. człowiek z Asselar – szkielet Adrar des Iforas liczący sobie 6000 lat, który przez wielu naukowców uznawany jest za pierwsze szczątki osobnika rasy czarnej.
Monod był również aktywistą politycznym i brał udział w protestach pacyfistycznych i antynuklearnych, napisał także kilka artykułów, w których zarysował wyłaniający się ruch obrońców środowiska naturalnego.
Monod i biochemik Jacques Monod, muzyk Jacques-Louis Monod, polityk Jérôme Monod i reżyser Jean-Luc Godard mają wspólnych przodków.
Dzieła wybrane.
Twórczość wydana przez Actes Sud (Arles):

</doc>
<doc id="1502273" url="https://pl.wikipedia.org/wiki?curid=1502273" title="Cyclothone microdon">
Cyclothone microdon



</doc>
<doc id="1502275" url="https://pl.wikipedia.org/wiki?curid=1502275" title="Terschelling">
Terschelling

Terschelling (fryz. "Skylge") – wyspa i gmina w Holandii we Fryzji w archipelagu Wysp Zachodniofryzyjskich. Powierzchnia gminy to 674 km², z czego 585,9 km² to woda. Na wyspie rozwinięta turystyka i rolnictwo. Najbardziej znaną atrakcją jest odbywający się w plenerze coroczny Oerol Festival, poza tym wyspa słynie z prowadzonych od 1840 roku upraw żurawiny, która stała się ważnym elementem lokalnej kultury. Ośrodek administracyjny to wieś West-Terschelling. Burmistrzem gminy Terschelling w kadencji 2014-2018 jest Rob Bats.

</doc>
<doc id="1502279" url="https://pl.wikipedia.org/wiki?curid=1502279" title="Stanisław Pelc (1895–1980)">
Stanisław Pelc (1895–1980)

Stanisław Sylwester Pelc (ur. 26 listopada 1895 w Krośnie, zm. 14 października 1980 w Londynie) – pułkownik dyplomowany piechoty Wojska Polskiego i Polskich Sił Zbrojnych, w 1964 roku mianowany przez Władysława Andersa generałem brygady.
Życiorys.
Urodził się 26 listopada 1895 w Krośnie, ówczesnym mieście powiatowym Królestwa Galicji i Lodomerii, w rodzinie Ignacego i Anny z Podhorodeckich.
Od sierpnia 1914 do lipca 1917 służył w Legionach Polskich, gdzie był dowódcą plutonu w 1 pułku piechoty. Po kryzysie przysięgowym został wcielony do armii austriackiej, skąd zbiegł i włączył się do działalności w Polskiej Organizacji Wojskowej.
Od listopada 1918 w Wojsku Polskim. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 737. lokatą w korpusie oficerów piechoty, a jego oddziałem macierzystym był 29 pułk Strzelców Kaniowskich. Do maja 1925 kolejno dowódca kompanii, batalionu i zastępca dowódcy pułku 29 pułku piechoty. 6 maja 1925 roku został przydzielony do dowództwa 25 Dywizji Piechoty w Kaliszu na stanowisko oficera sztabu dowódcy piechoty dywizyjnej. Z dniem 1 listopada 1925 roku został przydzielony do Wyższej Szkoły Wojennej w Warszawie, w charakterze słuchacza Kursu 1925/1927. 3 maja 1926 roku został mianowany majorem ze starszeństwem z dniem 1 lipca 1925 roku i 71. lokatą w korpusie oficerów piechoty. Z dniem 28 października 1927 roku, po ukończeniu kursu i uzyskaniu dyplomu naukowego oficera Sztabu Generalnego, przydzielony został do Oficerskiej Szkoły dla Podoficerów w Bydgoszczy na stanowisko dyrektora nauk. 18 czerwca 1930 roku przeniesiony został do Wyższej Szkoły Wojennej na stanowisko wykładowcy taktyki piechoty. 2 grudnia 1930 roku został mianowany podpułkownikiem ze starszeństwem z dniem 1 stycznia 1931 roku i 41. lokatą w korpusie oficerów piechoty. 28 czerwca 1933 roku otrzymał przeniesienie do 29 pułku Strzelców Kaniowskich na stanowisko zastępcy dowódcy pułku. W czerwcu 1936 roku objął dowództwo 36 pułku piechoty Legii Akademickiej w Warszawie. Na stopień pułkownika został awansowany ze starszeństwem z 19 marca 1938 roku i 37. lokatą w korpusie oficerów piechoty. W czerwcu 1938 roku przydzielony został do Generalnego Inspektoratu Sił Zbrojnych i wyznaczony na stanowisko I oficera sztabu Inspektora Armii, generała dywizji Stanisława Burhardt-Bukackiego. Na wypadek wojny z ZSRR przewidziany był do objęcia stanowiska szefa sztabu Armii „Wołyń”. 
Po kampanii wrześniowej przedostał się przez Rumunię do Francji. Był dowódcą piechoty dywizyjnej 2 Dywizji Strzelców Pieszych. Po kampanii francuskiej w latach 1940–1945 internowany w Szwajcarii. Od lutego 1945 do lutego 1946 służył w Sztabie Naczelnego Wodza w Londynie, a następnie w II Korpusie Polskim. Awansowany przez gen. broni Władysława Andersa generałem brygady ze starszeństwem z dniem 1 stycznia 1964 roku w korpusie generałów. Zmarł 14 października 1980 roku w Londynie. Pochowany na cmentarzu Gunnersbury. 

</doc>
<doc id="1502280" url="https://pl.wikipedia.org/wiki?curid=1502280" title="Stanisław Salmonowicz">
Stanisław Salmonowicz

Stanisław Antoni Salmonowicz (ur. 9 listopada 1931 w Brześciu nad Bugiem, zm. 24 maja 2022 w Toruniu) – polski historyk prawa i administracji specjalizujący się w historii nowożytnej, profesor nauk prawnych.
Życiorys.
Pochodził z rodziny Salmonowiczów herbu Orla/Saszor. W 1950 roku ukończył II Liceum Ogólnokształcące im. Króla Jana III Sobieskiego w Krakowie i podjął studia prawnicze na Uniwersytecie Jagiellońskim. Specjalizował się w historii prawa, wśród jego wykładowców byli Michał Patkaniowski i Adam Vetulani. Po ukończeniu studiów, w 1954 roku podjął pracę w Sądzie Wojewódzkim Krakowa, gdzie odbywał aplikację sędziowską. W latach 1955–1956 pracował jako sędzia.
W 1960 roku uzyskał, na Uniwersytecie Warszawskim stopień doktora nauk prawnych. Tematem jego rozprawy był "K.B. Steiner, toruński prawnik i historyk (1746–1814)", a promotorem Karol Koranyi. W tym samym roku został zatrudniony jako adiunkt w Katedrze Powszechnej Historii Państwa i Prawa Wydziału Prawa Uniwersytetu Jagiellońskiego. Tam, w 1966 roku, uzyskał, na podstawie rozprawy "Prawo karne oświeconego absolutyzmu", stopień doktora habilitowanego nauk prawnych.
Od 1966 roku pracował na Uniwersytecie Mikołaja Kopernika w Toruniu. Kierował tam Katedrą Państwa i Prawa Polskiego. W latach 1969–1970 pełnił stanowisko prodziekana Wydziału Prawa i Administracji. W 1970 roku został odwołany ze stanowiska dziekana, a także aresztowany za działalność opozycyjną. Przez cztery miesiące przebywał w areszcie śledczym, po czym został zwolniony z uczelni. W 1972 roku zatrudnił się w Instytucie Historii PAN, gdzie pracował do 2003 roku, m.in. jako kierownik Zakładu Historii Pomorza i Krajów Bałtyckich.
W 1981 roku wrócił na UMK, gdzie objął stanowisko kierownika Zakładu Dawnego Prawa Niemieckiego, a potem Katedry Historii Prawa Niemieckiego. W 1983 roku otrzymał tytuł profesora nadzwyczajnego w Instytucie Historii PAN, a w 1989 roku tytuł profesora zwyczajnego nauk prawnych.
Współpracował też ze Szkołą Wyższą im. Pawła Włodkowica w Płocku oraz Kujawsko-Pomorską Szkołą Wyższą w Bydgoszczy. W 1991 roku kandydował na senatora w województwie toruńskim z ramienia Unii Demokratycznej.
Stanisław Salmonowicz przez lata, od 22 stycznia 1964 do co najmniej 1983, był kontrolowany przez SB, najpierw był rozpracowywany w ramach sprawy operacyjnej „Stypendysta”, a później w ramach sprawy operacyjnego rozpracowania (Kwestionariusz Ewidencyjny pod Kryptonim „Pewnik”), w związku z "„podejrzeniem o zbieranie, opracowywanie i przekazywanie do rozgłośni RWE informacji o stosunkach społeczno-politycznych i gospodarczych w PRL”" i tym że "„W okresie istotnych wydarzeń w kraju szkalował politykę partii i rządu PRL”". 26 września 1970 został aresztowany, jako "podejrzewany o „wejście w porozumienie z przedstawicielami radia »Wolna Europa«” w okresie od maja do 25 września 1970 r." Prokuratura Wojewódzka dla miasta stołecznego Warszawy umorzyła śledztwo wobec „nie wykrycia sprawców przestępstwa”. Dwa lata później toczyło się kolejne śledztwo, w którym był podejrzany o "„wejście w porozumienie z przedstawicielami Radia „Wolna Europa” na terenie Warszawy, Wiednia i Paryża, w celu działalności na szkodę Państwa Polskiego. W ramach tego porozumienia przekazywał tej rozgłośni informacje zawierające fałszywe wiadomości o stosunkach społeczno-politycznych i gospodarczych w Polsce, opublikowane następnie przez RWE”". W 1972 Stanisław Salmonowicz był rozpracowywany w ramach sprawy operacyjnej o kryptonimie „Ruch”. W latach 1968–1970 i 1975–1977 miał zakaz wyjazdów za granicę.
Brat Jerzego Salmonowicza, siostrzeniec Ludwika Muzyczki, kuzyn Zofii Abramowiczówny.
Jego wspomnienie o Marku Eminowiczu znalazło się w wydanej w 2009 roku książce "Lubię swoje wady. Marek Eminowicz w opowieściach na siedemdziesięciopięciolecie".
Zmarł 24 maja 2022. Został pochowany 3 czerwca 2022 w części ewangelickiej cmentarza św. Jerzego w Toruniu.
Odznaczenia.
Postanowieniem z 29 lutego 2012 prof. Stanisław Salmonowicz został przez prezydenta Bronisława Komorowskiego odznaczony Krzyżem Wolności i Solidarności, którym udekorowano go 22 marca 2012. 10 kwietnia 2014 roku został odznaczony Krzyżem Komandorskim Orderu Odrodzenia Polski. Poprzednio w 2003 otrzymał Krzyż Oficerski Orderu Odrodzenia Polski.

</doc>
<doc id="1502281" url="https://pl.wikipedia.org/wiki?curid=1502281" title="Roberto Moreno">
Roberto Moreno

Roberto „Pupo” Moreno (ur. 11 lutego 1959 w Rio de Janeiro) – brazylijski kierowca wyścigowy, Mistrz międzynarodowej Formuły 3000, wystartował w 75 wyścigach Formuły 1. Występował również w amerykańskich seriach CART oraz Indy Racing League.
Zyskał sobie przydomek „Super Sub” (Super Zmiennik), ze względu na częste zastępowanie kontuzjowanych kierowców, niejednokrotnie osiągając bardzo dobre wyniki.
Kariera.
W 1982 roku miał okazję zadebiutować w Formule 1 w zespole Lotusa, zastępując Nigela Mansella (złamał nadgarstek) w Grand Prix Holandii. Nieprzygotowanemu kierowcy jednak nie udało się zakwalifikować do wyścigu na czym ucierpiała jego reputacja. Na następny start musiał poczekać do 1987 roku kiedy to pod koniec sezonu zastąpił Pascala Fabre w zespole AGS. W Grand Prix Australii zajął w wyścigu szóste miejsce zdobywając tym samym pierwszy w historii zespołu punkt w Formule 1.
W 1988 roku, w drugim pełnym sezonie startów w Formule 3000 zdobył tytuł mistrzowski. W 1989 roku został kierowcą testowym Ferrari i jednocześnie wystartował w zespole Coloni.

</doc>
<doc id="1502285" url="https://pl.wikipedia.org/wiki?curid=1502285" title="George Murray">
George Murray

George Murray (ur. 6 lutego 1772 w Perth, zm. 28 lipca 1846 w Londynie) – brytyjski wojskowy i polityk, związany ze stronnictwem torysów i Partią Konserwatywną, minister w rządach księcia Wellingtona i Roberta Peela.
Życiorys.
Był młodszym synem sir Williama Murraya, 5. baroneta. Wykształcenie odebrał w Royal High School w Edynburgu oraz na Uniwersytecie Edynburskim. W 1789 r. uzyskał przydział do 71 pułku piechoty. Szybko przeniesiono go do 34 pułku, a następnie do 3 pułku gwardii. W 1794 r. otrzymał rangę kapitana. W latach 1794–1795 brał udział w kampanii we Flandrii. Następnie służył w Indiach Zachodnich, Anglii i Irlandii. W 1799 r. został awansowany do stopnia podpułkownika i został przydzielony do Departamentu Kwatermistrza Generalnego. W latach 1808–1811 był kwatermistrzem generalnym armii Wellingtona w Hiszpanii i Portugalii. W 1809 r. otrzymał stopień pułkownika.
Po krótkim okresie, gdy był kwatermistrzem generalnym w Irlandii, Murray powrócił na hiszpański teatr działań wojennych. W 1813 r. otrzymał Krzyż Komandorski Orderu Łaźni i stopień generała-majora. Od grudnia 1814 do maja 1815 r. przebywał w Kanadzie, gdzie w 1815 r. był tymczasowym gubernatorem Górnej Kanady. Po ucieczce Napoleona z Elby natychmiast wyruszył do Europy, ale nie zdążył wziąć udziału w bitwie pod Waterloo.
Murray pozostał we Francji do 1816 r. jako szef sztabu brytyjskich sił okupacyjnych. W 1819 r. został gubernatorem Royal Military College. W 1824 r. został członkiem Towarzystwa Królewskiego. W 1825 r. poślubił lady Louisę Erskine. W latach 1824–1832 i 1834–1835 reprezentował w Izbie Gmin okręg wyborczy Perthshire. W latach 1824–1825 był zastępcą generała artylerii. Następnie został głównodowodzącym wojsk brytyjskich Irlandii w stopniu generała-porucznika. W 1828 r. został członkiem gabinetu jako minister wojny i kolonii. W tym czasie utworzono kolonię Australia Zachodnia. W latach 1834–1835 i 1841–1846 był generałem artylerii.
W 1837 r. bez powodzenia startował w wyborach parlamentarnych w okręgu Westminster, ale bez powodzenia. Niepowodzeniem zakończyły się też dwa starty w okręgu Manchester – w 1839 i 1841 r. Murray był w latach 1833–1835 prezesem Królewskiego Towarzystwa Geograficznego. Był także gubernatorem Zamku Edynburskiego. W 1841 r. został pełnym generałem.
Murray zmarł w 1846 r. Jego osobiste dokumenty zostały w 1913 r. przekazane przez jego kuzynkę Narodowej Bibliotece Szkocji. Murray został pochowany na Kensal Green Cemetery w Londynie.
Jego nazwiskiem nazwano w Australii rzekę i górę oraz w Hongkongu budynek Murray House.

</doc>
<doc id="1502289" url="https://pl.wikipedia.org/wiki?curid=1502289" title="Infinity (album Kapeli ze Wsi Warszawa)">
Infinity (album Kapeli ze Wsi Warszawa)

 Infinity – czwarty studyjny album Kapeli ze Wsi Warszawa (Warsaw Village Band), który powstał według koncepcji producencko-kompozytorskiej Mai Kleszcz i Wojtka Krzaka (incarNations).
Podobnie jak w przypadku poprzednich albumów grupy, materiał inspirowany jest słowiańską tradycją, ale zawiera także odniesienia do muzyki współczesnej, także w warstwie tekstowej - otwierający album utwór "Pieśń Mądrego Dziecka" wyszedł spod pióra Ryszarda Tymona Tymańskiego. Charakterystyczne są odwołania do takich gatunków jak soul, blues, a nawet hip-hop. Na płycie pojawiają się goście: Natalia Przybysz (Natu, Sistars), DJ Feel-X (Kaliber 44, Mad Crew), Tomasz Kukurba (Kroke), Jan Trebunia Tutka. 
Na świecie płyta ukazała się jesienią 2008 roku w niemieckiej wytwórni Jaro. W listopadowym notowaniu World Music Charts Europe, płyta znalazła się na 7 miejscu. W Polsce album wydała wytwórnia Kayax, a premiera miała miejsce 31 stycznia. 
W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku folk/muzyka świata. 
"Infinity" zostało wybrane przez magazyn "Popmatters" za najlepszy album World Music na świecie w roku 2009, zdobyło nagrodę "Folkowego Fonogramu Roku" oraz w kwietniu 2010 - "Fryderyka".
Inne dane.
Nagrano: Wisła DR Studio – Marzec 2008 – Cezary Borowski
Mix &amp; Mastering: Studio AS One Warszawa – Maj/Czerwiec 2008 – Mario Dziurex Activator &amp; Jarek "Smok" Smak.
Koncepcja muzyczna &amp; Aranż: Maja Kleszcz &amp; Wojciech Krzak
Teksty: tradycyjne (ex.: Pieśń Mądrego Dziecka – Ryszard Tymon Tymański, Serce (Maja&amp;natu incarNated chant) – Natalia Przybysz/trad., Baby Blues – Maja Kleszcz/trad.)

</doc>
<doc id="1502295" url="https://pl.wikipedia.org/wiki?curid=1502295" title="Station wagon">
Station wagon



</doc>
<doc id="1502297" url="https://pl.wikipedia.org/wiki?curid=1502297" title="Stacy Prammanasudh">
Stacy Prammanasudh

Stacy Prammanasudh (ur. 23 września 1979) jest amerykańską zawodową golfistką na co dzień grającą w turniejach z cyklu LPGA Tour.
Życie osobiste.
Stacy Prammanasudh jest córką Amerykanki i Tajlandczyka.
Od 2004 jej mężem jest Pete Upton, który w 2007 zastąpił jej ojca w roli jej caddie. Stacy obecnie mieszka w Tulsie, w stanie Oklahoma.
Kariera amatorska.
Prammanasudh rozpoczęła grę w golfa mając 7 lat.
Jako studentka University of Tulsa Prammanasudh w latach 1999-2001 trzykrotnie triumfowała w Stanford Pepsi Intercollegiate. Również trzykrotnie, od 2000 do 2002, należała do grona Academic All-American, a od 1999 do 2002 była w First-Team All-American.
W 2001 otrzymała wyróżnienie Edith Cummings Munson Golf Award. W trakcie ostatniego roku studiów dotarła do drugiego miejsca w kraju w rankingu golfistek uniwersyteckich z 10-ma wygranymi zdobytymi w czasie studiów.
Kariera zawodowa.
Prammanasudh przeszła na zawodowstwo i rozpoczęła starty na Futures Tour w czerwcu 2002. Jesienią tego roku wzięła udział w kwalifikacjach do LPGA Tour zajmując 24. miejsce co dało jej warunkową kartę tego touru. Sezon 2003 Prammanasudh spędziła grając na obu tourach. Na Futures Tour wygrała dwukrotnie, a dziewięć razy plasowała się w pierwszej dziesiątce. W rezultacie otrzymała wyróżnienie Futures Tour Player of the Year, a co za tym idzie również pełne członkostwo LPGA Tour na nadchodzący sezon.
Pierwsze zwycięstwo na LPGA Tour Prammanasudh zapisała podczas Franklin American Mortgage Championship.
Na kolejne musiała poczekać do 2007 roku, kiedy to wygrała turniej Fields Open in Hawai.
W 2007 była członkinią zwycięskiej amerykańskiej drużyny podczas Solheim Cup zdobywając w trzech meczach dwa punkty.
Podczas ostatniej rundy Honda LPGA Thailand – drugiego turnieju sezonu 2009 – Prammanasudh wynikiem 63 uderzeń (-9) wyrównała swój rekord życiowy jak i rekord pola. Ostatecznie zajęła bardzo dobre 4. miejsce ex aequo.
Wyniki w turniejach wielkoszlemowych.
DNP = nie brała udziału.
CUT = nie przeszła cuta.
"=" = ex aequo
Zielone tło dla wygranych. Żółte tło dla miejsca w pierwszej dziesiątce.
Osiągnięcia w Solheim Cup.
W-P-R = Wygrane-Przegrane-Remisy

</doc>
<doc id="1502298" url="https://pl.wikipedia.org/wiki?curid=1502298" title="Dzbanecznik Perville'a">
Dzbanecznik Perville'a

Dzbanecznik Perville'a ("Nepenthes pervillei") – gatunek rośliny z rodzaju dzbaneczników, występujący endemicznie w archipelagu Seszeli na wyspach Mahé i Silhouette. Rośnie na skalistych i mocno nasłonecznionych obszarach w pobliżu granitowych szczytów na wysokości między 350 do 500 m n.p.m. Wymaga dużej wilgotności powietrza.

</doc>
<doc id="1502300" url="https://pl.wikipedia.org/wiki?curid=1502300" title="Nepenthes pervillei">
Nepenthes pervillei



</doc>
<doc id="1502301" url="https://pl.wikipedia.org/wiki?curid=1502301" title="West-Terschelling">
West-Terschelling

West-Terschelling (fryz. "West-Skylge") - wieś w północnej Holandii, we Fryzji, położona na wyspie Terschelling. Ośrodek administracyjny gminy Terschelling. Miejscowość jest największa na wyspie.

</doc>
<doc id="1502303" url="https://pl.wikipedia.org/wiki?curid=1502303" title="Renkloda Ulena">
Renkloda Ulena

Śliwa domowa 'Renkloda Ulena' – odmiana uprawna (kultywar) śliwy domowej ("Prunus domestica" L. subsp. "italica" (Borckh.) Hegi var. "claudiana"), należąca do grupy o średniowczesnej porze dojrzewania. Odmiana została wyselekcjonowana we Francji jako siewka nieznanego pochodzenia. Popularna w Polsce głównie w uprawie amatorskiej, do Rejestru Odmian prowadzonego przez Centralny Ośrodek Badania Odmian Roślin Uprawnych wpisana w 1990 roku.

</doc>
<doc id="1502304" url="https://pl.wikipedia.org/wiki?curid=1502304" title="Złota Gwiazda Bohatera Pracy (NRD)">
Złota Gwiazda Bohatera Pracy (NRD)

Złota Gwiazda Bohatera Pracy (niem.: "Goldener Stern „Held der Arbeit”") – wysokie odznaczenie NRD, nadawane wraz z tytułem honorowym „Bohatera Pracy” ("Held der Arbeit") w latach 1950–1990. 
Historia.
Tytuł „Bohatera Pracy” był jednym z najwcześniejszych wyróżnień NRD, ustanowiony jeszcze przed Orderem Karla Marksa i innymi odznaczeniami. Wraz z tytułem otrzymywało się odznakę i premię pieniężną w wysokości do 10 000 marek. Tytuł nadawany był za „wybitne czyny przy budowie socjalizmu w gospodarce narodowej”. Przewidywano najwyżej 50 corocznych nadań. W okresie istnienia NRD nadano około 3700 tytułów Bohatera Pracy.
Oznaka.
Przez pierwsze trzy lata oznaką był okrągły srebrny medal, na awersie ozdobiony godłem państwowym NRD oraz napisem „Held der Arbeit” otoczonym dwiema gałązkami laurowymi, na rewersie z napisem "Deutsche Demokratische Republik" otaczającym wizerunek gołębia pokoju. Medal noszony był na białej wstążce z czarno-czerwono-żółtymi bordiurami, barwami flagi niemieckiej. W roku 1953 wprowadzono zamiast medalu nadawaną do końca istnienia NRD złotą pięcioramienną gwiazdę z młotem, cyrklem i kłosami zboża na awersie, otoczonymi wieńcem laurowym, oraz z napisem HELD DER ARBEIT na rewersie. Gwiazdę noszono po lewej stronie piersi na czerwonej baretce. Baretka mogła być noszona również bez odznaczenia, była wówczas ozdobiona jego miniaturką.
Odznaczeni.
Do grona wyróżnionych Złotą Gwiazdą Bohatera Pracy należeli m.in.:

</doc>
<doc id="1502309" url="https://pl.wikipedia.org/wiki?curid=1502309" title="Grzegorz Aleksander Ghica">
Grzegorz Aleksander Ghica



</doc>
<doc id="1502311" url="https://pl.wikipedia.org/wiki?curid=1502311" title="Jakob Fuglsang">
Jakob Fuglsang

Jakob Diemer Fuglsang (ur. 22 marca 1985 w Genewie) − duński kolarz szosowy i górski. W zawodowym peletonie ściga się od 2007 roku, kiedy to rower górski zamienił na szosowy. Obecnie zawodnik należącej do dywizji UCI WorldTeams drużyny Astana Pro Team.
Kariera.
Jeszcze gdy ścigał się w MTB odnosił sukcesy przeważnie w kraju. Dwukrotnie został młodzieżowym mistrzem Danii w kolarstwie górskim w 2002 i 2003 roku. Rok później, już w seniorach, był wicemistrzem mimo bardzo młodego wieku. W 2005 roku wystartował w mistrzostwach Europy U23 i był drugi, przegrywając tylko z Holendrem Rudim Van Houtsem. W następnym roku był już bezkonkurencyjny w mistrzostwach Danii seniorów. Mimo startów na szosie w kolejnych latach walczył również w MTB i to z coraz większymi sukcesami. Na mistrzostwach świata MTB w Fort William w 2007 roku zwyciężył w kategorii U-23, a jako senior był trzeci na mistrzostwach Europy rok później. Jego pierwszym większym sukcesem sportowym było zwycięstwo w klasyfikacji generalnej narodowego wyścigu Danii – Post Danmark Rundt w 2008 roku. Mimo silnie obsadzonnej czołówki wygrał, chociaż do tej pory rozpoznawany był raczej tylko przez fanów kolarstwa górskiego. Ten sukces umożliwił mu transfer do drużyny UCI ProTour Team CSC. W 2009 i 2010 roku ponownie wygrał Post Danmark Rundt.

</doc>
<doc id="1502312" url="https://pl.wikipedia.org/wiki?curid=1502312" title="Wejherowo Cementownia">
Wejherowo Cementownia

Wejherowo Cementownia – bocznica szlakowa (dawniej przystanek osobowy wraz z ładownią) w Wejherowie, w województwie pomorskim.
Przystanek, początkowo nazwany "Bohlschau Zementfabrik" (z niem. "Bolszewo Cementownia"), został wybudowany w 1902 roku i oddany do użytku 25 listopada 1902 roku, łącznie z pierwszym odcinkiem linii kolejowej nr 230.

</doc>
<doc id="1502315" url="https://pl.wikipedia.org/wiki?curid=1502315" title="Grzegorz Ghica">
Grzegorz Ghica



</doc>
