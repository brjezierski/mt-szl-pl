<doc id="1502316" url="https://pl.wikipedia.org/wiki?curid=1502316" title="CTCSS">
CTCSS

CTCSS (Continuous Tone-Coded Squelch System) – termin używany w radiokomunikacji oznaczający system wyłączania blokady szumów odbiornika ciągłym, niesłyszalnym tonem.
Tony CTCSS są szeroko stosowane w dwukierunkowej łączności radiowej, np. w PMR 446. Służą do zredukowania wzajemnych zakłóceń w tym samym kanale łączności, gdy kanał jest używany przez różne grupy użytkowników. Radiotelefony nawiążą łączność tylko wtedy, gdy ustawienie tonów w obu jest takie samo. Umożliwia to (teoretycznie) wydzielenie kilkudziesięciu kanałów łączności w jednym fizycznym kanale radiowym.
Jak to działa - w uproszczeniu.
Tony są generowane przez układ elektroniczny i włączane do każdej transmisji nadawanej z radiotelefonu. Mają one częstotliwości akustyczne, jednak są one odfiltrowywane przez filtr górnoprzepustowy przed stopniem wyjściowym, dzięki czemu nie są bezpośrednio słyszalne przez operatora i nie przeszkadzają w zrozumieniu przekazywanego komunikatu. Obecność tonu o takiej samej częstotliwości, jaka jest nadawana z sygnałem z innego radiotelefonu, otwiera jego tor audio i pozwala na usłyszenie przekazywanego z niego komunikatu. Obecność w torze radiowym innych sygnałów, w tym zawierających inne tony wywoławcze niż zaprogramowany, nie otwiera toru audio - jest traktowana przez taki radiotelefon jak szum.
Zaletą takiego rozwiązania jest to, że różne grupy odbiorców, pracujących na tym samym kanale, nie przeszkadzają sobie wzajemnie, w ten sposób, że nie słyszą swojego głosu. Jednakże, kiedy pojawi się w bliskiej odległości - kilku lub kilkunastu metrów - trzeci nadajnik na sąsiednim kanale, to transmisja wymienionych wcześniej PMR-ów zostanie poważnie zakłócona i bardzo często nie jest możliwe komunikowanie się pomiędzy sobą. 
Wadą jest to, że kanał transmisyjny zostaje zajęty, gdy którakolwiek z grup nawiązuje łączność. Wprawdzie użytkownicy z drugiej grupy nie słyszą się wzajemnie, ale nie mogą nawiązać łączności, gdy kanał jest akurat zajęty. Inną niedogodnością jest fakt, że w odbiorniku bez tonów CTCSS słychać wszystkie transmisje. Tony nie są sposobem kodowania rozmowy, nie powinny również dawać użytkownikom złudnego poczucia prywatności. Do szyfrowania służą scramblery, są to skomplikowane urządzenia do zmiany widma audio w torze radiowym.

</doc>
<doc id="1502317" url="https://pl.wikipedia.org/wiki?curid=1502317" title="Parafia Matki Boskiej Nieustającej Pomocy w Wałbrzychu">
Parafia Matki Boskiej Nieustającej Pomocy w Wałbrzychu



</doc>
<doc id="1502318" url="https://pl.wikipedia.org/wiki?curid=1502318" title="Konkurs Piosenki Eurowizji 1965">
Konkurs Piosenki Eurowizji 1965

10. Konkurs Piosenki Eurowizji 1965 został zorganizowany 20 marca 1965 w Neapolu przez włoskiego nadawcę publicznego Radiotelevisione italiana (Rai) dzięki zwycięstwie Giglioli Cinquetti, reprezentantki Włoch, w konkursie w 1964 roku.
Finał konkursu, który prowadziła Renata Mauro, wygrała France Gall, reprezentantka Luksemburga z utworem „Poupée de cire, poupée de son” Serge’a Gainsbourga, za który zdobyła łącznie 32 punkty.
Lokalizacja.
Konkursu przeprowadzono w "Sala di Concerto della RAI", którą zbudowano na przełomie lat 50. i 60. XX wieku. Budynek znajduje się w Viale Marconi 9, w dystrykcie Fuorigrotta niedaleko Stadio San Paolo. W hali znajdują się trzy studia telewizyjne o łącznej powierzchni 1227 m².
Kraje uczestniczące.
W konkursie wzięła udział rekordowa liczba 18 krajów, w tym debiutująca Irlandia oraz powracająca po rocznej przerwie Szwecja. W stawce konkursowej pojawili się wykonawcy, którzy brali udział w poprzednich konkursach. Reprezentantka Hiszpanii Conchita Bautista uczestniczyła w finale konkursu w 1961, Vice Vukov z Jugosławii startował w konkursie w 1963, a Udo Jürgens z Austrii reprezentował kraj w finale konkursu w 1964.
Każdemu reprezentantowi towarzyszyła orkiestra, którą kierował wyznaczony przez kraj dyrygent. Głównym dyrygentem konkursu był Gianni Ferrio, który dyrygował orkiestrą w trakcie występów reprezentacji Irlandii, Austrii i Włoch. Ponadto orkiestrze dyrygowali: Dolf van der Linden (Holandia), Eric Robinson (Wielka Brytania), Adolfo Ventas Rodríguez (Hiszpania), Alfred Hause (Niemcy), Øivind Bergh (Norwegia), Gaston Nuyts (Belgia), Raymond Bernard (Monako), William Lind (Szwecja), Franck Pourcel (Francja), Fernando de Carvalho (Portugalia), Arne Lamberth (Dania), Alain Goraguer (Luksemburg), George de Godzinski (Finlandia), Radivoj Spasić (Jugosławia) i Mario Robbiani (Szwajcaria).
Międzynarodowi nadawcy i głosowanie.
Spis poniżej przedstawia kolejność głosowania poszczególnych krajów w 1965 roku wraz z nazwiskami sekretarzy, którzy przekazywali punkty od swojego państwa. Każdy krajowy nadawca miał również swojego komentatora całego festiwalu, który relacjonował w ojczystym języku przebieg konkursu. Nazwiska każdego z nich również są podane poniżej.

</doc>
<doc id="1502319" url="https://pl.wikipedia.org/wiki?curid=1502319" title="Bemowe Frazy">
Bemowe Frazy

Bemowe frazy – jedyna płyta długogrająca polskiego zespołu jazz-rockowego Bemibem, wydana w 1974. Zawiera jedne z najbardziej znanych utworów w katalogu Ewy Bem, takie jak "Podaruj mi trochę słońca", "Nie bójmy się wiosny" czy utwór tytułowy. Muzykę do wszystkich utworów skomponował Aleksander Bem, natomiast za teksty odpowiadają tacy twórcy jak Marek Dutkiewicz, Wojciech Młynarski czy Marek Skolarski. Album został wydany na CD dwa razy, najpierw w 2007 roku (seria "Polish Jazz Deluxe"), a następnie w grudniu 2021 (na czarnym CD z okazji 65-lecia Polskich Nagrań).
Lista utworów.
Czas trwania utworu podany w nawiasach odnosi się do pierwszej reedycji albumu.

</doc>
<doc id="1502321" url="https://pl.wikipedia.org/wiki?curid=1502321" title="Dzikie Kury">
Dzikie Kury

Dzikie Kury (niem. "Die Wilden Huhner") – cykl powieści dla nastolatków autorstwa Cornelii Funke, wydany w Niemczech latach 1993-2003. W Polsce książki ukazały się w latach 2006-2007 nakładem wydawnictwa Egmont.
Książki z serii:

</doc>
<doc id="1502322" url="https://pl.wikipedia.org/wiki?curid=1502322" title="Kusacz duży">
Kusacz duży

Kusacz duży ("Tinamus major") – gatunek dużego ptaka z rodziny kusaczy (Tinamidae). Występuje w Meksyku, Centralnej i Południowej Ameryce. Nie jest zagrożony wyginięciem.
Morfologia.
Długość ciała 40–46 cm; masa ciała samic 945–1249 g, samców 700–1142 g. Upierzenie szaro-brązowe z wyjątkiem dwóch bledszych i bardziej szarych obszarów poniżej, na udach.
Występowanie.
Kusacz duży występuje w zależności od podgatunku:
Status.
Międzynarodowa Unia Ochrony Przyrody (IUCN) od 2021 roku uznaje kusacza dużego za gatunek najmniejszej troski (LC – "Least Concern"); wcześniej (od 2012 roku) miał on status gatunku bliskiego zagrożenia (NT – "Near Threatened"), a do 2012 roku – gatunku najmniejszej troski (LC – "Least Concern"). Według szacunków organizacji Partners in Flight, opartych o informacje z 2016 roku, liczebność populacji mieści się w przedziale 5–50 milionów dorosłych osobników. Trend liczebności populacji uznaje się za umiarkowanie malejący. Za główne zagrożenie dla gatunku uważa się utratę siedlisk, głównie wskutek wyrębu lasów Amazonii.

</doc>
<doc id="1502324" url="https://pl.wikipedia.org/wiki?curid=1502324" title="Tinamus major">
Tinamus major



</doc>
<doc id="1502331" url="https://pl.wikipedia.org/wiki?curid=1502331" title="Dudley Moore">
Dudley Moore

Dudley Stuart John Moore (ur. 19 kwietnia 1935 w Dagenham, zm. 27 marca 2002 w Plainfield) – angielski aktor, komik i muzyk. Komandor Orderu Imperium Brytyjskiego (CBE).

</doc>
<doc id="1502333" url="https://pl.wikipedia.org/wiki?curid=1502333" title="Senat Lesotho">
Senat Lesotho

Senat Lesotho jest izbą wyższą bikameralnego parlamentu tego kraju. W jego skład wchodzą dożywotnio i dziedzicznie wodzowie plemion lub ich przedstawiciele (22) oraz członkowie powoływani przez króla za zgodą premiera (11).
Obecnym prezydentem Senatu jest Sempe Lejaha.

</doc>
<doc id="1502334" url="https://pl.wikipedia.org/wiki?curid=1502334" title="Art Mooney">
Art Mooney

Art Mooney (ur. 4 lutego 1911 w Lowell w stanie Massachusetts, zm. 1993 na Florydzie) – amerykański wokalista.
Muzyką interesował się od najmłodszych lat, a jako nastolatek biegle opanował grę na saksofonie tenorowym. Osiadł w Detroit i tam grał w lokalnych orkiestrach stylistycznie zbliżonych do Guya Lombardo aż do powołania go do wojska w czasie II wojny światowej.
Po jej zakończeniu wraca do Nowego Jorku i organizuje swoją orkiestrę w nowym swingowym stylu. Przez krótki czas grał w jego orkiestrze saksofonista Sid Caesar, który zrobił karierę w początkach telewizji programem "Your Show Of Shows". W połowie 1945 orkiestra otrzymała propozycję pracy i kontrakt z wytwórnią filmową. W 1946 uczestniczy w kręceniu krótkich filmów przedstawiających piosenki nieznanego wówczas Deana Martina. W 1947 do orkiestry przyłącza się kwartet wokalny znany jako Ames Brothers.
Od 1946r trwa długi i płodny okres współpracy z wytwórnią MGM. Pierwsze nagrania w 1946 to "Stars Fell On Alabama" [MGM 9045], cover Frankie Laine'a "That's My Desire" [MGM 10 020],"You Should Have Told Me" [MGM 10 030] i "As Long As I'm Dreaming" [MGM 10 034]. W końcu 1947 Mooney próbuje zmienić swoje brzmienie,wprowadzając tzw. Philadelphia Mummers Sound, powstałe około 1900, polegające na kombinacji orkiestry marszowej, sekcji saksofonów i banjo, typowe dla amerykańskich orkiestr biorących udział w dorocznych paradach Years Day. To dominujące brzmienie banjo [Mike Pignatore], z użyciem chóru śpiewającego unisono, przyniosło rezultat w postaci hitu #1 "I'm Looking Over A Four Leaf Clover", który sprzedał się w 2 mln egzemplarzy.
Następnym sukcesem był stary standard "Baby Face", który też uzyskał status Złotej Płyty w 1947 i wydany rok później "Bluebird Of Happiness" z wokalem Buda Breesa i Galli Sisters z poetycką recytacją samego Arta Mooneya. W ciągu niecałego roku sprzedano ponad 3 mln płyt orkiestry.
W 1949 przynosi obustronnie nagrany singiel ""Beautiful Eyes"/"Doo De Doo On An Old Kazoo"". Na początku lat 50. nagrywa z umiarkowanym sukcesem swoją wersję utworu "If I Knew You Were Comin I'd've Baked A Cake" Eileen Barton. W tym okresie z orkiestrą występował śpiewak Bob Manning, który zasłynął później wielkim przebojem "The Nearness Of You".
Po okresie niezbyt dużych sukcesów rynkowych powraca na listy przebojów w początkach ery rock'n'rolla hitem "Honey Babe", który spędza ponad cztery miesiące na listach bestsellerów. Następny przebój to piosenka autorstwa Arta Mooneya - "Nuttin' For Christmas", w której partie wokalne śpiewał 7-letni Barry Gordon, znana później z wykonania Fontaine Sisters. Sam Mooney gra w filmach "The Opposite Sex" i "The Women".
Na początku lat 60., po długim okresie współpracy z MGM, Art Mooney zmienia wytwórnię na Decca Records. Grywa w lokalach w swoim stanie i występując sporadycznie na galach w Las Vegas. Na początku lat 70. bierze udział w tournée pod hasłem "The American Big Band Cavalcade". Umiera w wieku 82 lat w 1993 na Florydzie.

</doc>
<doc id="1502336" url="https://pl.wikipedia.org/wiki?curid=1502336" title="Bitwa pod Focsani">
Bitwa pod Focsani

Bitwa pod Focsani – starcie zbrojne, które miało miejsce dnia 22 maja 1653 w trakcie wojny o tron mołdawski (1653).
Po wycofaniu się wojsk Jerzego Stefana na terytorium Hospodarstwa Wołoskiego, podążające jego śladem wojska kozacko-mołdawskie zajęły i spaliły miasteczko Focsani. W okolicy miasta po wołoskiej stronie rzeczki Milcov Wołosi pod wodzą wielkiego spatara dysponowali znacznymi siłami składającymi się z oddziałów zaciężnych i milicji wołoskich, a także kilkuset Mołdawian. Łączne siły Diicu liczyły 9 tys. jazdy. Dnia 22 maja bitwę rozpoczęło starcie Wołochów z jazdą mołdawską ze straży przedniej wojsk Tymofieja Chmielnickiego oraz Bazylego Lupu. Podczas walki pozycje obu stron po obu stronach rzeczki przechodziły kilkakrotnie z rąk do rąk. Wreszcie piechocie mołdawskiej udało się zająć lewy brzeg rzeczki, jazda natomiast wyparła Wołochów z prawego brzegu, co umożliwiło przeprawę taboru kozackiego. Spowodowało to ucieczkę sił wołoskich, ściganych przez wojska kozacko-mołdawskie aż po rzekę Rimnicu Saret. Następnie siły Chmielnickiego i Lupu ruszyły na zachód dokonując licznych grabieży i niszcząc okoliczne tereny.

</doc>
<doc id="1502338" url="https://pl.wikipedia.org/wiki?curid=1502338" title="Pamięć Flash">
Pamięć Flash



</doc>
<doc id="1502342" url="https://pl.wikipedia.org/wiki?curid=1502342" title="Prowincja Bạc Liêu">
Prowincja Bạc Liêu

Bạc Liêu – prowincja Wietnamu, znajdująca się w południowej części kraju, w Regionie Delty Mekongu.
Podział administracyjny.
W skład prowincji Bạc Liêu wchodzi sześć dystryktów oraz jedno miasto.

</doc>
<doc id="1502345" url="https://pl.wikipedia.org/wiki?curid=1502345" title="Paweł Matuszek">
Paweł Matuszek

Paweł Matuszek (ur. 23 grudnia 1972 w Żywcu) – polski dziennikarz i publicysta, autor opowiadań i powieści fantastycznych.
Życiorys.
Studiował Filozofię i Organizację Produkcji Telewizyjno-Filmowej. Mieszka i pracuje w Warszawie.
W latach 2006–2010 był redaktorem naczelnym miesięcznika „Nowa Fantastyka”, następnie w latach 2010–2011 – redaktorem naczelnym kwartalnika "Fantasy &amp; Science Fiction (edycja polska)", wydawanego przez wydawnictwo Powergraph.
Jest autorem wydanej w 2011 powieści fantasy "Kamienna Ćma", nominowanej do Nagrody im. Janusza A. Zajdla.
Oprócz „Nowej Fantastyki” publikował recenzje literackie i komiksowe m.in. w „Przekroju”, „Życiu Warszawy”, „Ozonie”, „Aktiviście”, „Newsweeku” i „Fluidzie”.
Był jednym z jurorów pierwszej edycji Nagrody im. Jerzego Żuławskiego.

</doc>
<doc id="1502346" url="https://pl.wikipedia.org/wiki?curid=1502346" title="SEAT Exeo">
SEAT Exeo

SEAT Exeo – samochód osobowy klasy średniej produkowany pod hiszpańską marką SEAT w latach 2008 – 2013.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Paryżu w 2008 roku. Auto jest zmodyfikowaną wersją produkowanego w latach 2004-2008 Audi A4 B7. Od pierwowzoru, pojazd wyróżnia się przednią oraz tylną częścią nadwozia. Zastosowane zostały inne reflektory przednie, lampy tylne, a także atrapa chłodnicy, zderzak tylny, pokrywa silnika i klapa bagażnika. Wnętrze pojazdu zostało skopiowane od Audi A4 B7 w wersji cabrio. Początkowo auto oferowane miało być pod nazwą Bolero. W 2009 roku podczas targów motoryzacyjnych w Genewie zaprezentowano wersję kombi pojazdu.
Podczas targów motoryzacyjnych w Paryżu w 2010 roku zaprezentowano delikatnie zmodyfikowaną wersję pojazdu. Zmieniony został kształt przednich foteli i tylnej kanapy, dzięki czemu zwiększono ilość miejsca na nogi dla pasażerów tylnej kanapy, a także zastosowane zostały nowe lampy tylne wykonane w technologii LED oraz gniazdko 12V w konsoli środkowej.
W 2011 roku auto przeszło delikatny face lifting. Zmieniony został m.in. przód pojazdu. Zastosowane zostały nowe przednie reflektory biksenonowe z wbudowanymi światłami do jazdy dziennej wykonanymi w technologii LED oraz nowy wzór atrapy chłodnicy. Przy okazji liftingu zastosowane zostały także nowe wzory felg.
Na przełomie czerwca i lipca 2013 roku zakończono produkcję pojazdu.
Wyposażenie.
Standardowe wyposażenie podstawowej wersji Reference obejmuje m.in. system ABS, ESP, MSR, EBA oraz TCS, 6 poduszek powietrznych, dwustrefową klimatyzację, elektryczne sterowanie szyb, komputer pokładowy, światła przeciwmgłowe, podgrzewanie oraz elektryczne sterowanie lusterek, a także 4-głośnikowy radioodtwarzacz CD/MP3 z wejściem AUX i zamek centralny z pilotem.
Wersja Style dodatkowo wyposażona jest standardowo m.in. w alarm, tempomat, skórzaną, wielofunkcyjną kierownicę, system TPMS, czujniki parkowania, czujniki deszczu, bardziej rozbudowany system audio oraz 16-calowe felgi. Wersja Sport natomiast dodatkowo wyposażona jest standardowo m.in. w 17-calowe alufelgi oraz sportowe wykończenie wnętrza. 
Opcjonalnie samochód doposażyć można m.in. w system nawigacji satelitarnej, reflektory ksenonowe, tylne poduszki powietrzne, elektrycznie sterowane okno dachowe, 18-calowe alufelgi oraz skórzaną tapicerkę.

</doc>
<doc id="1502347" url="https://pl.wikipedia.org/wiki?curid=1502347" title="Uzbekbaatar">
Uzbekbaatar

Uzbekbaatar – rodzaj wymarłego ssaka z rzędu multituberkulatów i podrzędu Cimolodonta, o niejasnej pozycji systematycznej. Rodzaj "Uzbekbaatar" obejmuje dwa gatunki – "Uzbekbaatar kizylkumensis" oraz "Uzbekbaatar wardi" . Nazwa rodzajowa oznacza „uzbecki bohater”. "Uzbekbaatar" żył w późnej kredzie (turon) na terenie dzisiejszego Uzbekistanu. Jego szczątki odnaleziono w formacji Bissekt. Materiał kopalny obejmował zęby i fragmenty czaszki, odnalezione na jednym stanowisku.
"Uzbekbaatar" wykazuje największe podobieństwo do północnoamerykańskich rodzajów "Paracimexomys", "Bryceomys" i "Cedaromys", co może oznaczać, że jest jednym z bardziej bazalnych przedstawicieli Cimolodonta.

</doc>
<doc id="1502349" url="https://pl.wikipedia.org/wiki?curid=1502349" title="U-51 (1938)">
U-51 (1938)

U-51 – niemiecki okręt podwodny (U-Boot) typu "VII B" z okresu II wojny światowej. Okręt wszedł do służby w Kriegsmarine w 1938 roku.
Historia.
Po wejściu do służby jednostka włączony do Flotylli U-Bootów "Wegener" (przemianowanej we wrześniu 1939 roku na 7. Flotyllę) jako jednostka bojowa. Podczas czterech patroli bojowych zatopił 5 jednostek nieprzyjaciela o łącznej pojemności 26 296 BRT i okręt pomocniczy – statek-pułapkę HMS "Edgehill" (X 39).
Zatopiony 20 sierpnia 1940 roku przez okręt podwodny HMS "Cachalot" w Zatoce Biskajskiej na zachód od Nantes. Zginęła cała 43-osobowa załoga U-Boota.

</doc>
<doc id="1502352" url="https://pl.wikipedia.org/wiki?curid=1502352" title="Taiohae">
Taiohae

 
Taohae - miasto w Polinezji Francuskiej, na wyspie Nuku Hiva w archipelagu Markizów. Największe miasto na wyspie. Liczy około 1,7 tys. mieszkańców.

</doc>
<doc id="1502353" url="https://pl.wikipedia.org/wiki?curid=1502353" title="Jan von Wegeleben">
Jan von Wegeleben

Jan von Wegeleben, także Johannes de Wegeleiven, Wegelewe (ur. ?, zm. po 1276) – mistrz krajowy Prus w roku 1263.
Życiorys.
Jan pochodził z miejscowości Wegeleben, położonej na wschód od Halberstadt. Wywodził się z rodziny ministeriałów będących w służbie u biskupów halberstradzkich oraz hrabiów Anhaltu. 
Nie wiadomo kiedy wstąpił do zakonu krzyżackiego. Pierwsze wzmianki o Janie von Wegeleben pochodzą z roku 1262 i dotyczą one okresu kiedy piastował urząd komtura Elmsburga w Saksonii. W Prusach przebywał od stycznia 1263 do początku 1264 roku. W przeciągu tego roku widzimy go w styczniu, u boku wielkiego mistrza Anno von Sangerhausena w Elblągu, w lutym w Inowrocławiu reprezentował zakon krzyżacki podczas sądu polubownego rozstrzygającego spór z księciem kujawskim Kazimierzem. Po tragicznej w skutkach bitwie pod Lubawą i śmierci Helmeryka von Würzburga objął stanowisko mistrza krajowego w Prusach, które piastował do początku 1264. Na stanowisku zastąpił go Ludwik von Baldersheim. Okres jego rządów przypadł na trudny czas drugiego powstania pruskiego. O działalności Jana w Prusach nie można nic dokładnie powiedzieć. Jedyny dokument źródłowy informujący o jego rządach dotyczy nadań ziemskich dla ludności pruskiej wiernej zakonowi. Można więc wyciągnąć wniosek, że jednym ze sposobów Jana von Wegelebena na opanowanie trudnej sytuacji była próba uzależnienie lojalnych mieszkańców podbitych terenów i tym samym odciągniecie ich od działań wojennych wymierzonych przeciwko zakonowi. 
Jan von Wegeleben opuścił Prusy wraz z wielkim mistrzem Anno von Sangerhausenem na początku 1264 r. udając się Niemiec. Najprawdopodobniej na urząd mistrza krajowego w Prusach powrócił na krótko w roku 1266 roku. Źródła podają, że w tym czasie na czele pruskiej prowincji stał brat Jan.
W roku 1276 udał się do Ziemi Świętej w celu uzyskania zgody wielkiego mistrza Hartmanna von Heldrungen na transakcje przeprowadzaną pomiędzy biskupem sambijskim Krystianem a komendą w Młynarach (niem. " Mühlhausen"). Źródła nic nie wspominają o jego późniejszym życiu ani o dacie śmierci

</doc>
<doc id="1502356" url="https://pl.wikipedia.org/wiki?curid=1502356" title="Bekmania robaczkowata">
Bekmania robaczkowata

Bekmania robaczkowata ("Beckmannia eruciformis") – gatunek wieloletniej rośliny z rodziny traw. Występuje na terenach wschodniej Europy, w zachodniej części Syberii, na terenach Kaukazu. Polska stanowi północno-zachodni koniec jej występowania.
Biologia i ekologia.
Bylina, hemikryptofit. Rośnie na łąkach podmokłych, często spotykana na stanowiskach mokrych, dobrze znosi okresowe zalewanie wodą. Gatunek charakterystyczny muraw zalewowych ze związku "Agropyro-Rumicion crispi".
Zastosowanie.
Jako roślina pastewna jest wysoko ceniona. Posiada dużą zawartość kumaryny, która nadaje sianu charakterystyczny zapach.

</doc>
<doc id="1502357" url="https://pl.wikipedia.org/wiki?curid=1502357" title="Beckmannia eruciformis">
Beckmannia eruciformis



</doc>
<doc id="1502358" url="https://pl.wikipedia.org/wiki?curid=1502358" title="Parafia Najświętszego Serca Pana Jezusa w Zdziechowicach">
Parafia Najświętszego Serca Pana Jezusa w Zdziechowicach

Parafia pw. Najświętszego Serca Pana Jezusa – rzymskokatolicka parafia położona w Zdziechowicach, należąca do dekanatu Wołczyn w diecezji kaliskiej, metropolii poznańskiej.
Historia Parafii.
Parafia pw. Najświętszego Serca Pana Jezusa w Zdziechowicach powstała w 1677 roku. Kościół parafialny wzmiankowany po raz pierwszy w 1733 roku. Obecny murowany, został zbudowany w stylu neobarokowym w 1914 roku, konsekrowany w 1916 roku. Istniejący wcześniej drewniany kościół z XVI w. przeniesiono do wsi Nasale w 1939 roku.
Co drugi miesiąc, w trzeci czwartek miesiąca odprawiana jest msza w języku niemieckim dla miejscowej mniejszości niemieckiej.
Proboszczem parafii jest ksiądz Grzegorz Nickiel.
Liczebność i zasięg parafii.
Parafię zamieszkuje 759 wiernych i swym zasięgiem duszpasterskim obejmuje ona miejscowości:
Inne kościoły.
Do parafii należy kościół filialny św. Mikołaja i Matki Boskiej Częstochowskiej w Gołej.

</doc>
<doc id="1502359" url="https://pl.wikipedia.org/wiki?curid=1502359" title="Fileas">
Fileas



</doc>
<doc id="1502360" url="https://pl.wikipedia.org/wiki?curid=1502360" title="Grzegorz Aleksander Ghica (zm. 1777)">
Grzegorz Aleksander Ghica (zm. 1777)

Grzegorz Aleksander Ghica III, także Grzegorz Ghica III (rum. "Grigore III Ghica"; zm. 12 października 1777) – hospodar Mołdawii, w latach 1764–1767 i 1774–1777, oraz hospodar Wołoszczyzny, w latach 1768–1769, z rodu Ghica.
Biografia.
Był bratankiem hospodara wołoskiego i mołdawskiego Grzegorza Ghica II. Jego ojciec Aleksander został ścięty w 1741 z rozkazu sułtańskiego. Mianowany na stanowisko hospodara Mołdawii w 1764 był typowym przedstawicielem hospodarów fanariockich otaczających się Grekami, podejmował jednak działania w celu unowocześnienia kraju. Odmawiał posiadaczom ziemskim podniesienia maksymalnego wymiaru pańszczyzny dla chłopów, a w 1766 wręcz zmniejszył liczbę dni pańszczyzny. W tym samym roku przeprowadził też reformę szkoły wyższej w Jassach unowocześniając program jej nauczania (przy okazji jednak jako jedyne języki wykładowe wprowadzając grecki i francuski.
Podczas pierwszego panowania Grzegorza w Mołdawii nawiązał on kontakty z Rosją, planującą ekspansję na terenie księstw naddunajskich - został jednak przez Turków usunięty z tronu. Po wybuchu wojny rosyjsko-tureckiej został mianowany hospodarem wołoskim (jesień 1768), ale już w roku następnym cała Wołoszczyzna została zajęta przez wojska rosyjskie. Rosyjska okupacja księstw naddunajskich trwała aż do 1774. Wtedy dopiero wojnę zakończył traktat w Küczük Kajnardży, a Rosjanie wycofali się z Mołdawii i Wołoszczyzny. Grzegorz został wówczas ponownie hospodarem mołdawskim. Rok później, w 1775 Turcja zdecydowała się odstąpić Austrii (jako "podziękowanie za neutralność" podczas wojny z Rosją) Bukowinę, północną część Mołdawii. Wywołało to oburzenie w Mołdawii, do protestów przyłączył się także i Grzegorz. To, oraz niechęć bojarów do hospodara i ich intrygi na dworze sułtańskim wywołało efekt w postaci zamordowania Grzegorza z rozkazu tureckiego. Został pochowany w Jassach.

</doc>
<doc id="1502361" url="https://pl.wikipedia.org/wiki?curid=1502361" title="Hiva Oa">
Hiva Oa

Hiva Oa (także "Hiva ʻOa") – wyspa w Polinezji Francuskiej, w archipelagu Markizów. Jej powierzchnia wynosi 316 km². Największym miastem jest Atuona (1,7 tys. mieszkańców). Znajduje się tam muzeum imienia zmarłego na wyspie francuskiego malarza Paula Gauguina. Najwyższym szczytem jest Temetiu (1213 m n.p.m.)

</doc>
<doc id="1502362" url="https://pl.wikipedia.org/wiki?curid=1502362" title="Prowincja Đồng Nai">
Prowincja Đồng Nai

Đồng Nai – prowincja Wietnamu, znajdująca się w południowej części kraju, w Regionie Południowo-Wschodnim.
Podział administracyjny.
W skład prowincji Đồng Nai wchodzi dziesięć dystryktów oraz jedno miasto.

</doc>
<doc id="1502363" url="https://pl.wikipedia.org/wiki?curid=1502363" title="Hiva 'Oa">
Hiva 'Oa



</doc>
<doc id="1502365" url="https://pl.wikipedia.org/wiki?curid=1502365" title="Hiwa Oa">
Hiwa Oa



</doc>
<doc id="1502366" url="https://pl.wikipedia.org/wiki?curid=1502366" title="Hiwa 'Oa">
Hiwa 'Oa



</doc>
<doc id="1502367" url="https://pl.wikipedia.org/wiki?curid=1502367" title="Đồng Nai">
Đồng Nai



</doc>
<doc id="1502368" url="https://pl.wikipedia.org/wiki?curid=1502368" title="Side of a Bullet">
Side of a Bullet

Side of a Bullet – siódmy singel kanadyjskiego zespołu rockowego Nickelback, pochodzący z piątego studyjnego albumu "All the Right Reasons". Utwór został zamieszczony na ósmej pozycji na krążku, trwa 2 minuty i 58 sekund i jest najkrótszym utworem znajdującym się na płycie (nie licząc coveru grupy Queen „We Will Rock You”). Singel ukazał się jedynie w Stanach Zjednoczonych w formacie digital download. Tekst do utworu napisał wokalista grupy Chad Kroeger, który jest także współkompozytorem utworu.
Znaczenie tekstu.
Tekst utworu jest wyrazem uznania dla tragicznie zmarłego muzyka grupy Pantera, Dimbega Darella, który został zamordowany podczas koncertu w mieście Columbus 8 grudnia 2004 roku. Tekst piosenki skupia się na Jego śmierci. To ma miejsce w alternatywnym wszechświecie gdzie morderca wciąż żyje i Chad Kroeger planuje swoją zemstę.
Utwór utrzymany jest w mocnym heavy metalowym brzmieniu, opartym o potężne riffy gitarowe, oraz agresywny wokal Kroegera, który poprzez takie wykonane, próbuje wyładować swój gniew oraz emocje związane ze śmiercią muzyka. Brat Darella, Vincent Paul Abbott, postanowił przesłać Kroegerowi kilka niewykorzystanych partii gitarowych swego brata. I tak w utworze zostało wykorzystane solo gitarowe Darella, pochodzące z sesji nagraniowej do płyty „Far Beyond Driven”. Początkowo zespół chciał także aby na perkusji w tym utworze zagrał Vincent Paul Abbott, jednak odmówił, tłumacząc że Daniel Adair, zagrał naprawdę dobrze. Darell współpracował wcześniej z zespołem Nickelback, przy okazji nagrywania krążka „The Long Road” w 2003 roku. Wystąpił wtedy gościnnie w utworze w utworze „Saturday Night’s Alright (For Fighting)”, który jest coverem utworu Eltona Johna. Utwór, poprzez swoje potężne brzmienie, jest jednym z najcięższych utworów, w dorobku zespołu.
Utwór dotarł do 7 miejsca na liście Mainstream Rock Tracks. Utwór podobnie jak i poprzedni singel „Animals”, emitowany był jedynie w stacjach radiowych w Stanach Zjednoczonych.
Utwór na koncertach.
Utwór grany był na żywo, przez cały okres trwania trasy „All the Right Reasons Tour” na przełomie 2006 i 2007 roku. Przed wykonaniem utworu na koncertach, na telebimie wyświetlany był zawsze krótki wywiad z Darrellem, a w trakcie trwania utworu było puszczane z taśmy solo gitarowe. Wokalista i gitarzysta rytmiczny Chad Kroeger przyznał, że zawsze kiedy śpiewa ten utwór, w rzeczywistości czuje że Darell jest wciąż obecny. Utwór został zarejestrowany, i trafił na drugą koncertową płytę zespołu, „Live from Sturgis 2006”, która została wydana 2 grudnia 2008 roku.
Twórcy.
Nickelback
Muzycy sesyjni
Produkcja
Pozostali

</doc>
<doc id="1502369" url="https://pl.wikipedia.org/wiki?curid=1502369" title="Glukozynolan">
Glukozynolan



</doc>
<doc id="1502371" url="https://pl.wikipedia.org/wiki?curid=1502371" title="Krzyzanowskisaurus">
Krzyzanowskisaurus



</doc>
<doc id="1502372" url="https://pl.wikipedia.org/wiki?curid=1502372" title="Senat Haiti">
Senat Haiti

Senat Haiti (fr. "Sénat", hat. "Sena") – izba wyższa bikameralnego parlamentu Haiti.
Historia.
Senat powstał w grudniu 1806 roku. Pierwotnie składał się z 24 senatorów, którzy zasiadali w budynku na skrzyżowaniu "rue de Rohan" i "rue des Miracles". W 1807 roku siedziba została przeniesiona do Léogane, w kolejnych latach ponownie została przeniesiona do Port-au-Prince"".
Między 1957, a 1961 rokiem wraz z nadejściem dyktatury François Duvalier, Senat został usunięty, a w jego miejsce utworzono jednoizbowy parlament"". Ponownie został utworzony dopiero w 1987 roku, wraz z przyjęciem nowej konstytucji"".
System elekcyjny.
Senat republiki składa się z trzydziestu senatorów"", wybieranych na sześć lat w powszechnych wyborach bezpośrednich. W wyborach do senatu istnieje 10 okręgów wyborczych.
Bierne prawo wyborcze.
Bierne prawo wyborcze otrzymują osoby, które:
Czynne prawo wyborcze.
Czynne prawo wyborcze otrzymują osoby, które:
Obecna kadencja.
Ostatnie wybory do Senatu odbyły się 20 listopada 2016 (pierwsza tura) i 29 stycznia 2017 (druga tura). Wybrano 28 z 30 senatorów, w tym tylko jedną kobietę. Tym samym, procent kobiet w senacie wyniósł 3,57%.
Większość zdobyła Haitańska Partia "Łysa Głowa" uzyskując 9 mandatów.
Siedziba.
Senat obraduje w Palais Législatif mieszczącym się przy "Avenue Marie Jeanne, Bicentenaire" w Port-au-Prince.

</doc>
<doc id="1502373" url="https://pl.wikipedia.org/wiki?curid=1502373" title="Piatnitzkysaurus">
Piatnitzkysaurus



</doc>
<doc id="1502375" url="https://pl.wikipedia.org/wiki?curid=1502375" title="Temetiu">
Temetiu

Temetiu – góra w Polinezji Francuskiej, na wyspie Hiva Oa w archipelagu Markizów. Leży w pobliżu Atuony. Jej wysokość to 1213 m n.p.m. Jest najwyższym szczytem na Hiva Oa.

</doc>
<doc id="1502376" url="https://pl.wikipedia.org/wiki?curid=1502376" title="Hưng Yên">
Hưng Yên

Hưng Yên – miasto w Wietnamie, stolica prowincji Hưng Yên. W 2008 roku ludność miasta wynosiła 41 728 mieszkańców.

</doc>
<doc id="1502380" url="https://pl.wikipedia.org/wiki?curid=1502380" title="Aleksander Ipsilanti (hospodar)">
Aleksander Ipsilanti (hospodar)

Aleksander Ipsilanti (rum. "Alexandru Ipsilanti"; gr. "Αλέξανδρος Υψηλάντης" / "Aleksandros Ipsilantis"; zm. 13 stycznia 1807) – hospodar Wołoszczyzny, w latach 1774–1782 i 1796–1797, jako Aleksander VII, oraz hospodar Mołdawii, w latach 1786–1788, jako Aleksander X, z rodu Ipsilantisów.
Biografia.
Był pierwszym członkiem tego fanariockiego rodu zasiadającym na tronach księstw naddunajskich. W 1774 uzyskał tron wołoski po ustąpieniu wojsk rosyjskich w efekcie pokoju w Küczük Kajnardży. W odróżnieniu od innych hospodarów fanariockich, okazywał pewne umiarkowanie w otaczaniu się Grekami, co spowodowało nieco lepsze niż w przypadku poprzedników stosunki z miejscowymi bojarami. W 1780 wydał nowy kodeks praw, starał się też unowocześnić państwo na innych płaszczyznach (finanse, gospodarka, sądy, administracja). Zreformował też szkołę wyższą w Bukareszcie 1776, wprowadzając tam nowoczesny układ przedmiotów oraz języki grecki i francuski jako języki wykładowe. W 1782 zrezygnował z tronu wołoskiego po tym, jak jego synowie zbiegli do Austrii. W 1786 jednak został hospodarem Mołdawii. Podczas tego panowania wybuchła wojna turecko-rosyjska, do której wkrótce przyłączyła się po stronie Rosji Austria (por. Wojna rosyjsko-turecka (1787–1792), VIII wojna austriacko-turecka). Wojska rosyjskie i austriackie wkroczyły do Mołdawii, w której dowództwo nad wojskami tureckimi otrzymał Ipsilanti. Hospodar, lojalny wobec Turcji, został pojmany i do końca wojny (1791) przebywał w austriackiej niewoli. Później na krótko jeszcze otrzymał tron wołoski.
Został ścięty z rozkazu sułtańskiego. Jego syn Konstantyn Ipsilanti kilkakrotnie zasiadał na tronach hospodarskich.

</doc>
<doc id="1502383" url="https://pl.wikipedia.org/wiki?curid=1502383" title="Seydlitz (krążownik ciężki)">
Seydlitz (krążownik ciężki)



</doc>
<doc id="1502384" url="https://pl.wikipedia.org/wiki?curid=1502384" title="Schleswig-Holstein (pancernik)">
Schleswig-Holstein (pancernik)



</doc>
<doc id="1502386" url="https://pl.wikipedia.org/wiki?curid=1502386" title="Graf Zeppelin (lotniskowiec)">
Graf Zeppelin (lotniskowiec)



</doc>
<doc id="1502387" url="https://pl.wikipedia.org/wiki?curid=1502387" title="Blücher (krążownik ciężki)">
Blücher (krążownik ciężki)



</doc>
<doc id="1502388" url="https://pl.wikipedia.org/wiki?curid=1502388" title="Prowincja Hưng Yên">
Prowincja Hưng Yên

Hưng Yên – prowincja Wietnamu, znajdująca się w północnej części kraju, w Regionie Delty Rzeki Czerwonej.
Podział administracyjny.
W skład prowincji Hưng Yên wchodzi dziewięć dystryktów oraz jedno miasto.

</doc>
<doc id="1502392" url="https://pl.wikipedia.org/wiki?curid=1502392" title="U-52 (1938)">
U-52 (1938)

U-52 – niemiecki okręt podwodny (U-Boot) typu "VII B" z okresu II wojny światowej. Okręt wszedł do służby w 1939.
Historia.
Zamówienie na kolejny okręt podwodny typu "VII B" zostało złożone w stoczni Germaniawerft w Kilonii 21 listopada 1935. Rozpoczęcie budowy okrętu miało miejsce 15 maja 1937. Wodowanie nastąpiło 21 grudnia 1938, wejście do służby 25 czerwca 1939.
Po wejściu do służby jednostka włączona w skład Flotylli U-Bootów "Wegener" (przemianowanej później na 7. Flotyllę). Podczas ośmiu patroli bojowych zatopił 14 jednostek nieprzyjaciela o łącznej pojemności 61.399 BRT.
Od czerwca 1941 wykorzystywany w charakterze okrętu szkolnego kolejno w 26., 24. i 23. Flotylli. 23 października 1943 wycofany w Gdańsku ze służby. Zatopiony przez załogę 3 maja 1945 (operacja Regenbogen).

</doc>
<doc id="1502398" url="https://pl.wikipedia.org/wiki?curid=1502398" title="Aviatyrannis">
Aviatyrannis



</doc>
<doc id="1502400" url="https://pl.wikipedia.org/wiki?curid=1502400" title="Draconyx">
Draconyx



</doc>
<doc id="1502401" url="https://pl.wikipedia.org/wiki?curid=1502401" title="Alice Russell (piosenkarka)">
Alice Russell (piosenkarka)

Alice Russell (ur. 1975) - angielska piosenkarka soulowa.
Życiorys.
Pochodzi z Framlingham w Wielkiej Brytanii. Jej ojciec, który był organistą, zadbał o wszechstronną edukację muzyczną córki. Jej muzykę określa się jako połączenie różnych stylów, od pop i soul po hip-hop i jazz. Wydała cztery płyty studyjne i jeden krążek koncertowy, dokumentujący koncert w Paryżu.
Alice Russell wystąpiła w Polsce dwukrotnie : po raz pierwszy 25 października 2008 roku na pętli autobusowej w kompleksie stacji A23 Młociny, biorąc udział w koncercie uświetniającym zakończenie budowy pierwszej linii metra warszawskiego - koncert nie był biletowany - i po raz drugi w piątek, 17 lipca 2009 w Fabryce Trzciny w Warszawie.

</doc>
<doc id="1502402" url="https://pl.wikipedia.org/wiki?curid=1502402" title="Alice Russell">
Alice Russell



</doc>
<doc id="1502407" url="https://pl.wikipedia.org/wiki?curid=1502407" title="Diplotomodon">
Diplotomodon

Diplotomodon (łac. podwójny tnący ząb) – rodzaj teropoda opisanego przez Josepha Leidy'ego w 1868 r. na podstawie zęba odkrytego w stanie New Jersey w USA. Początkowo diplotomodon został opisany jako plezjozaur, w 1952 r. został opisany jako teropod. Jest często utożsamiany z dryptozaurem.

</doc>
<doc id="1502412" url="https://pl.wikipedia.org/wiki?curid=1502412" title="Kościół Karmelitanek Bosych w Poznaniu">
Kościół Karmelitanek Bosych w Poznaniu

Kościół Karmelitanek Bosych – kościół, który znajdował się w Poznaniu u zbiegu ulic Psiej (obecnie Szkolna) i Koziej. Rozebrany pod koniec XIX wieku.
Historia.
Kościół został wybudowany w 1667 r. z fundacji Ludwiki Marii Gonzagi. Do kościoła przylegały zabudowania klasztoru Karmelitanek Bosych. Zespół został silnie uszkodzony na początku XVIII w. czasie oblężenia Poznania przez Rosjan i Sasów, następnie odbudowany. W 1855 zabudowania przeznaczono na szpital. W latach 1878–81 wzniesiono nowe skrzydło szpitalne rozbierając kościół i przebudowując klasztor wraz z podwyższeniem o jedną kondygnację.

</doc>
<doc id="1502418" url="https://pl.wikipedia.org/wiki?curid=1502418" title="Skały gabrowe">
Skały gabrowe

Gabroidy, skały gabrowe – grupa zasadowych skał głębinowych zbliżonych wyglądem lub składem mineralnym do gabra, jak też będących jego odmianami. Szczególną cechą jest zawartość plagioklazów i piroksenów.
Charakterystyka.
Skład mineralny.
Składają się głównie z plagioklazów (labrador-bytownit), piroksenów, oliwinów, amfiboli, biotytu oraz skaleniowców albo podrzędnie kwarcu.
Cechy zewnętrzne.
Mają barwę szarą, ciemno szarą, ciemnoszarozieloną lub brunatnozieloną. Mogą mieć widoczne warstwowanie spowodowane dyferencjacją magmy → gabro stratyfikowane z kompleksów ofiolitowych.
Budowa wewnętrzna.
Struktura jawnokrystaliczna, przeważnie średnio albo gruboziarnista. Teksturę mają bezładną, masywną, rzadziej kierunkową (stratyfikowaną).
Rola w kompleksach ofiolitowych.
Zespoły gabroidowe współwystępują wraz z kumulatami mineralnymi, zawierają w partiach spągowych kumulatowe ultramafity związane z piroksenitami i perydotytami tzw. kumulaty maficzne i ultramaficzne.
Klasyfikacja.
Przejście ze skał ultramaficznych do gabrowych następuje przez dołączenie do składu mineralnego plagioklazów w ilości większej niż 10%.
Oznaczenia stosowane w diagramach klasyfikacyjnych: Ol – oliwiny, Cpx/Opx – klino i ortopirokseny, P – plagioklazy
Trójkąt A.
Ta część diagramu "OlOpxCpx" opisuje skały ultramaficzne. Dzieli je on na dwie grupy – część górna nad granicą 40% to perydotyty, natomiast poniżej wyznacza się grupę piroksenitów.
Trójkąt D.
Skały nr 13, 15, 17, 18, 20, 22, 23, 25 są zaliczane także do skał ultramaficznych.
Występowanie.
Są skałami pospolitymi, rozpowszechnionymi w wielu rejonach Ziemi. W Polsce występują na Dolnym Śląsku, w krystalicznym podłożu Suwalszczyzny oraz Wyżyny Krakowsko-Częstochowskiej

</doc>
<doc id="1502419" url="https://pl.wikipedia.org/wiki?curid=1502419" title="Fotoogniwo">
Fotoogniwo



</doc>
<doc id="1502421" url="https://pl.wikipedia.org/wiki?curid=1502421" title="Gabroidy">
Gabroidy



</doc>
<doc id="1502424" url="https://pl.wikipedia.org/wiki?curid=1502424" title="Recep Çetin">
Recep Çetin

Recep Çetin (ur. 1 października 1965 w Karasu) – turecki piłkarz grający na pozycji prawego obrońcy.
Kariera klubowa.
Recep urodził się w mieście Karasu i tam też rozpoczął karierę piłkarską w klubie Sakaryaspor, gdzie grał jedynie w drużynach młodzieżowych. W 1983 roku odszedł do drugoligowego Bolusporu, a w 1986 roku awansował z nim do pierwszej ligi Turcji. W 1988 roku odszedł z Bolusporu i został zawodnikiem Beşiktaşu JK, wywodzącego się ze Stambułu. Już w 1989 roku Recep wywalczył swoje pierwsze sukcesy z Beşiktaşem, gdy sięgnął najpierw po Puchar Turcji, a następnie po Superpuchar Turcji. W 1990 roku „Czarne Orły” zostały mistrzem kraju, pierwszy raz od 1986 roku. Zespół zdobył także drugi raz z rzędu krajowy puchar. W 1991 i 1992 roku Recep ponownie zostawał mistrzem kraju, a w tym drugim przypadku zdobył także superpuchar. W 1994 roku został zdobywcą krajowego pucharu oraz superpucharu, a w 1995 roku ostatni raz sięgnął po mistrzostwo kraju. Do 1998 roku rozegrał w barwach Beşiktaşu 269 meczów i strzelił 4 gole.
Latem 1988 roku Recep przeszedł do Trabzonsporu. W zespole tym grał rok i zajął 6. miejsce w tureckiej lidze. W 1999 roku wrócił do Stambułu i został zawodnikiem İstanbulsporu. W 2000 i 2001 roku pomógł drużynie w utrzymaniu w lidze. Latem 2001 zdecydował się zakończyć sportową karierę. Liczył sobie wówczas 36 lat.
Kariera reprezentacyjna.
W reprezentacji Turcji Recep zadebiutował 16 marca 1988 roku w przegranym 0:1 towarzyskim spotkaniu z Węgrami. W 1996 roku został powołany przez selekcjonera Fatiha Terima do kadry na Euro 96. Tam zagrał we dwóch meczach: przegranych 0:1 z Portugalią i 0:3 z Danią. Ostatni mecz w kadrze narodowej rozegrał w kwietniu 1997 roku przeciwko Belgii (1:3). Łącznie wystąpił w niej 56 razy i strzelił jednego gola.

</doc>
<doc id="1502425" url="https://pl.wikipedia.org/wiki?curid=1502425" title="Recep Cetin">
Recep Cetin



</doc>
<doc id="1502428" url="https://pl.wikipedia.org/wiki?curid=1502428" title="Lista niemieckich asów myśliwskich z okresu II wojny światowej latających na samolotach odrzutowych">
Lista niemieckich asów myśliwskich z okresu II wojny światowej latających na samolotach odrzutowych

As myśliwski to tytuł przyznawany pilotowi myśliwskiemu, który zestrzelił pięć lub więcej wrogich samolotów w czasie walki powietrznej.
Około 300 niemieckich pilotów uzyskało ten tytuł, latając na samolotach napędzanych silnikami tłokowymi. Jednak tylko 28 niemieckich pilotów zestrzeliło pięć lub więcej samolotów wroga, latając samolotem napędzanym silnikiem odrzutowym.
Historia.
Pierwszym potwierdzonym przez źródła alianckie zestrzeleniem wrogiego samolotu przez niemieckiego pilota samolotu odrzutowego było zniszczenie rozpoznawczego Mosquito PR XVI z 540 Dywizjonu Royal Air Force przez Leutnanta Joachima Webera 8 sierpnia 1944 roku w okolicach Ohlstadt. Załoga Mosquito w składzie Flight Lieutenant D. Matthewman i Flight Sergeant W. Stopford zginęła.
W literaturze spotyka się często informacje, jakoby pierwszym niemieckim zwycięstwem była walka jaką stoczył Alfred Schreiber 26 lipca 1944 r. (angielskie źródła podają datę 25 lipca). Zaatakował on wtedy rozpoznawczego Mosquito PR XVI w czasie lotu nad Alpami myśliwcem Messerschmitt Me 262 A-1a "W.Nr. 130 017" (niemiecki: "Werknummer" – numer fabryczny). Jednak angielski samolot z załogą w składzie Lieutenant A.E. Wall i Pilot Officer A.S. Lobban, pomimo uszkodzeń, w rzeczywistości dotarł bezpiecznie do alianckiego lotniska Fermo we Włoszech. Innym kandydatem do bycia pierwszym zestrzelonym był Spitfire PR.IX, którego zestrzelenie Schreiber zgłosił 2 sierpnia 1944 r., źródła brytyjskie nie potwierdzają jednak tego faktu.
Od 1944 niemiecka Luftwaffe wprowadzała do służby operacyjnej nowe typy myśliwców odrzutowych i rakietowych. Poza Me 262 także Me 163 "Komet" i He 162 "Volksjäger" służyły w dywizjonach bojowych. Mimo że piloci tych samolotów zgłosili kilka zestrzeleń, to żaden z latających na tych samolotach nie uzyskał statusu asa.
Niemieccy piloci.
Poniższa lista jest domyślnie posortowana według liczby zgłoszonych zestrzeleń na podstawie książki "German Jet Aces of World War 2".
      Taki kolor wraz z asteryskiem (*) oznacza, że pilot został bądź to zabity w czasie akcji bojowej, bądź zginął w wypadku lotniczym.

</doc>
<doc id="1502429" url="https://pl.wikipedia.org/wiki?curid=1502429" title="Jean-Christophe Boullion">
Jean-Christophe Boullion

Jean-Christophe Boullion (ur. 27 grudnia 1969 w Saint-Brieuc) – francuski kierowca wyścigowy, były kierowca Formuły 1.
Karierę rozpoczynał w 1982 roku w kartingu. Samochodami wyścigowymi rozpoczął się ścigać w 1988 roku. W 1989 roku rozpoczął starty we Francuskiej Formule Ford 1600, a rok później zdobył w tych zawodach tytuł, po czym przeniósł się do Formuły 3. W 1993 roku rozpoczął ściganie się w Formule 3000, a w 1994 wygrał te zawody. Na początku roku 1995 został kierowcą testowym zespołu Formuły 1 Williams, ale w tym samym roku trafił w charakterze podstawowego kierowcy do innego zespołu tej serii - Saubera, zastępując od Grand Prix Monako Karla Wendlingera. W całym sezonie 1995 zdobył trzy punkty (najlepszy wynik: piąte miejsce w Grand Prix Niemiec). W roku 1996 ponownie był testerem Williamsa, a później Tyrrella.
W 1996 na krótko ścigał się w serii Renault Spider Eurocup, a w 1999 samochodem turystycznym Renault Laguna dla zespołu Williamsa w serii BTCC. W 2000 ponownie ścigał się samochodami sportowymi, zaliczył również kilka startów w wyścigu 24h Le Mans (najlepszy wynik: trzecie miejsce samochodem Pescarolo 01 w 2007 roku wraz z Emmanuelem Collardem i Romainem Dumasem).

</doc>
<doc id="1502435" url="https://pl.wikipedia.org/wiki?curid=1502435" title="François Pouqueville">
François Pouqueville

François Pouqueville (ur. 4 listopada 1770 w Le Merlerault, zm. 20 grudnia 1838) – francuski dyplomata, pisarz, badacz, lekarz i historyk. Był członkiem Institut de France, uczestniczył w wyprawie Napoleona do Egiptu, w latach 1798-1801 był więziony w Konstantynopolu. Pełnił funkcję francuskiego konsula generalnego w Epirze. Do Francji powrócił w 1817 i zajął się pisarstwem. Ostatnie lata życia spędził z popularną portrecistką francuską Henriette Lorimier.
Był kawalerem francuskiej Legii Honorowej i greckiego Orderu Zbawiciela.

</doc>
<doc id="1502438" url="https://pl.wikipedia.org/wiki?curid=1502438" title="Jacek Wojciechowski (1964–2009)">
Jacek Wojciechowski (1964–2009)

Jacek Wojciechowski (ur. 1964 w Gdyni zm. 30 listopada 2009 w Elblągu) – polski aktor teatralny i filmowy.
Był absolwentem Państwowej Wyższej Szkoły Teatralnej w Warszawie, którą ukończył w 1989 r. W latach 1993–1995 grał w Lubuskim Teatrze im. L. Kruczkowskiego w Zielonej Górze, a następnie od 1995 r. do 2007 r. (z przerwą na lata 1995–2003 i 2004–2007) w Teatrze Dramatycznym w Elblągu.
Zmarł w południe w Elblągu 30 listopada 2009 w wieku 45 lat.

</doc>
<doc id="1502439" url="https://pl.wikipedia.org/wiki?curid=1502439" title="Zbigniew Kiwka">
Zbigniew Kiwka

Zbigniew Kiwka (ur. 28 stycznia 1932 w miejscowości Słowik koło Lwowa, zm. 5 stycznia 2014 w Słupsku) – polski prozaik i poeta. Do 1939 roku mieszkał w miasteczku Gliniany (Tarnopolskie). Po wojnie w ramach tzw. akcji repatriacyjnej wyjechał z rodzicami do Antonówki w Szczecińskiem. Ukończył kursy prawno-ekonomiczne. Od 1946 mieszkał w Słupsku. W 1958 debiutował jako poeta na łamach czasopisma "Głos Tygodnia". Laureat wielu nagród i wyróżnień, m.in. nagród Ministra Obrony Narodowej za powieści ,Na początku był front" i "Dwie barwy jednej wiosny" oraz zdobywca czołowego miejsca w plebiscycie "Pióro i karabin", które dla autora było miernikiem popularności wśród czytelników. Poza wydanymi powieściami i zbiorem opowiadań jest autorem książek, które pozostały w maszynopisach, mimo nagród jakie im przypadły na różnych konkursach literackich. 

</doc>
<doc id="1502460" url="https://pl.wikipedia.org/wiki?curid=1502460" title="Karasu">
Karasu

Karasu, Kara Su, Qarasu lub Kara-su (tur. "czarna woda")

</doc>
<doc id="1502461" url="https://pl.wikipedia.org/wiki?curid=1502461" title="Tygrysek Etelbert">
Tygrysek Etelbert

Tygrysek Etelbert / Euzebiusz – opowieść o tygrysie (ang. "Ethelbert the Tiger", 2005) – brytyjski serial animowany.
Opis fabuły.
Serial opowiada o przygodach ciekawskiego i wesołego tygryska Euzebiusza oraz jego przyjaciela Filipa, którzy wyruszają na spotkanie z różnymi zwierzętami i odwiedzają egzotyczne kontynenty.
Wersja polska.
MiniMax.
Wersja polska: Master Film na zlecenie MiniMaxa
Reżyseria: Małgorzata Boratyńska
Dialogi: Joanna Klimkiewicz
Montaż: Krzysztof Podolski
Dźwięk: Renata Gontarz
Kierownictwo produkcji: Agnieszka Wiśniowska
Teksty piosenek: Andrzej Brzeski
Wystąpili:
oraz
i inni
Lektor: Maciej Gudowski
BBC CBeebies.
Wersja polska: na zlecenie BBC Worldwide − Studio Sonica
Reżyseria: Miriam Aleksandrowicz
Dialogi:
Dźwięk i montaż: Maciej Brzeziński
Kierownictwo muzyczne: Marek Krejzler
Wystąpili:
i inni
Lektor: Modest Ruciński

</doc>
<doc id="1502467" url="https://pl.wikipedia.org/wiki?curid=1502467" title="Dolina Sucha">
Dolina Sucha

Dolina Sucha lub Sucha Dolina
Doliny w Tatrach:
Inne:

</doc>
<doc id="1502477" url="https://pl.wikipedia.org/wiki?curid=1502477" title="Sucha Dolina">
Sucha Dolina



</doc>
<doc id="1502479" url="https://pl.wikipedia.org/wiki?curid=1502479" title="Parafia św. Andrzeja Boboli w Łomży">
Parafia św. Andrzeja Boboli w Łomży

Parafia pw. św. Andrzeja Boboli w Łomży – rzymskokatolicka parafia należąca do dekanatu Łomża – św. Michała Archanioła, diecezji łomżyńskiej, metropolii białostockiej.
Historia.
Parafia pw. św. Andrzeja Boboli została erygowana w dniu 4 marca 2003 r. przez ks. biskupa Stanisława Stefanka z terytorium parafii św. Michała Archanioła oraz Miłosierdzia Bożego w Łomży. W dniu 18 kwietnia 2003 r. postawiono krzyż na placu budowy i została wybudowana tymczasowa kaplica, która spełniała funkcje świątyni parafialnej. Kaplica została pobłogosławiona 23 listopada 2003 r. przez ks. bp Stanisława Stefanka. Biskup Ordynariusz Stanisław Stefanek pobłogosławił plac budowy w dniu 2 kwietnia 2005 r., a 16 maja 2007 wmurował kamień węgielny pod budowę kościoła. Równolegle rozpoczęły się też prace przy budowie Domu Parafialnego.
Kościół parafialny powstał staraniem ks. Andrzeja Popielskiego, proboszcza parafii pw. św. Andrzeja Boboli w Łomży. Projekt kościoła powstał w Pracowni Architektonicznej Anny Polkowskiej, Urszuli Zabiełło i Mikołaja Długosza z Warszawy.
Dnia 18 kwietnia 2003 r. na placu budowy postawiono krzyż. 2 kwietnia 2005 r. rozpoczęto budowę kościoła. Plac budowy został uprzednio pobłogosławiony przez biskupa łomżyńskiego.
Ks. bp Stanisław Stefanek poświęcił kamień węgielny dnia 6 kwietnia 2005 r. w Rzymie, w czasie uroczystości pogrzebowych Papieża Jana Pawła II.
Kamień węgielny pochodzi ze wzgórza św. Wawrzyńca w Starej Łomży nad Rzeką. Wmurowany został pod budowę kościoła parafialnego w dniu 16 maja 2007 r. Uroczystość miała miejsce w 350-tą rocznicy śmierci św. Andrzeja Boboli, patrona diecezji łomżyńskiej i parafii.
Ks. bp Stanisław Stefanek pobłogosławił kościół w dniu 25 grudnia 2010 r.
Zasięg parafii.
Do parafii należą wierni z miejscowości: Stara Łomża nad Rzeką (3 km), Stara Łomża przy Szosie (4-5 km), 
i Zosin (5 km) oraz z Łomży, mieszkający przy ulicach: Bocznej, Górnej, Kasztelańskiej (bloki nr 1, 2, 4, 6, 8), Kierzkowej (od ul. Sikorskiego), Królowej Bony, Księżnej Anny (bloki nr 22), Owocowej, Rycerskiej (bloki nr 2, 4, 4a, 6, 8, 10), Sikorskiego (strona północna), Szosa Zambrowska (strona północna), 
Szymańskiego, Wąskiej (od ulicy Sikorskiego), Witosa i Zdrojowej.

</doc>
<doc id="1502481" url="https://pl.wikipedia.org/wiki?curid=1502481" title="Parafia św. Stanisława Biskupa i Męczennika w Szczecinie">
Parafia św. Stanisława Biskupa i Męczennika w Szczecinie

Parafia pw. św. Stanisława Biskupa i Męczennika w Szczecinie – rzymskokatolicka parafia należąca do dekanatu Szczecin-Słoneczne, archidiecezji szczecińsko-kamieńskiej, metropolii szczecińsko-kamieńskiej. Erygowana 8 marca 1981 dekretem przez ks. bp. Kazimierza Majdańskiego.
Proboszczem jest ks. dziekan kanonik mgr Józef Filipek (mianowany kanonikiem honorowym szczecińskiej Kapituły Katedralnej dn. 8 września 2008)
Obszar parafii.
Na terenie parafii znajdują się ośrodki oświatowe: przedszkole, dwie szkoły podstawowe i gimnazjum.
Miejscowości i ulice.
W granicach parafii znajdują się szczecińskie osiedla:
oraz ulice: 

</doc>
<doc id="1502482" url="https://pl.wikipedia.org/wiki?curid=1502482" title="Aniekan Archibong">
Aniekan Archibong

Aniekan Archibong (ur. 10 maja 1981 w Nowym Jorku) – amerykański koszykarz grający na pozycji skrzydłowego. Posiada nigeryjskie obywatelstwo. Grał na Uniwersytecie w Pensylwanii. W 2003 roku przybył do Europy, gdzie grał dla: EB Pau Orthez, Brose Baskets, Alby Berlin oraz Skyliners Frankfurt. W sezonie 2008/2009 grał w drużynie Asseco Prokom Sopot. 10 kwietnia 2009 rozwiązał kontrakt z sopocką drużyną. Wraz z reprezentacją Nigerii wziął udział na Igrzyskach Olimpijskich 2012 w Londynie. Po Igrzyskach zakończył sportową karierę.

</doc>
<doc id="1502484" url="https://pl.wikipedia.org/wiki?curid=1502484" title="Wydawnictwo Naukowe Akademii Techniczno-Humanistycznej">
Wydawnictwo Naukowe Akademii Techniczno-Humanistycznej



</doc>
<doc id="1502485" url="https://pl.wikipedia.org/wiki?curid=1502485" title="Wydawnictwo Naukowe ATH">
Wydawnictwo Naukowe ATH



</doc>
<doc id="1502486" url="https://pl.wikipedia.org/wiki?curid=1502486" title="John Lawlor Jolley">
John Lawlor Jolley

John Lawlor Jolley (ur. 14 lipca 1840 w Montrealu w Kanadzie, zm. 14 grudnia 1926 w Vermillion w Dakocie Południowej) – amerykański polityk związany z Partią Republikańską.
W latach 1891–1893 był przedstawicielem drugiego okręgu wyborczego w stanie Dakota Południowa w Izbie Reprezentantów Stanów Zjednoczonych.

</doc>
<doc id="1502492" url="https://pl.wikipedia.org/wiki?curid=1502492" title="Enniscorthy">
Enniscorthy

Enniscorthy (irl. "Inis Córthaidh") – miasto w południowo-wschodniej Irlandii, drugi co do wielkości ośrodek miejski w hrabstwie Wexford. Według spisu powszechnego z 2016 r. miasto zamieszkiwało 11 381 osób.
Miejsce urodzenia pisarza Colma Tóibína, który w mieście tym osadził akcję kilku swoich powieści, m.in. "Brooklyn" (2009).

</doc>
<doc id="1502493" url="https://pl.wikipedia.org/wiki?curid=1502493" title="Walter Nash">
Walter Nash

Sir Walter Nash (ur. 11 lutego 1882 w Kidderminster, zm. 4 czerwca 1968 w Wellington) – nowozelandzki polityk, premier kraju w latach 1957–1960.
Życiorys.
Nash przyszedł na świat w biednej rodzinie w Anglii, jego ojciec był alkoholikiem. Z braku środków zakończył edukację już na szkole podstawowej, a następnie zatrudnił się jako pracownik biurowy – początkowo w kancelarii adwokackiej, a potem w fabryce. W 1906 ożenił się i założył sklep. Pogarszające się zdrowie jego żony i syna (córka zmarła zaraz po narodzeniu) oraz coraz mniej korzystne warunki ekonomiczne sprawiały, że interes szedł dość słabo i w 1908 rodzina zdecydowała się na emigrację do Nowej Zelandii.
Po przybyciu do nowej ojczyzny Nash pracował początkowo w firmie krawieckiej, następnie handlował wełną i ubraniami, aż wreszcie razem ze wspólnikiem założył własne przedsiębiorstwo krawieckie. Jego poglądy polityczne i religijne sytuowały go wśród chrześcijańskich socjalistów, co sprawiło, iż w 1918 został członkiem Partii Pracy, a rok później znalazł się w jej władzach krajowych. W 1920 wraz z żoną odwiedził Europę, gdzie wziął udział w szeregu konferencji ruchu socjalistycznego. Przywiózł stamtąd sporo materiałów, co skończyło się dla niego karą grzywny za „import literatury wywrotowej”. 
W 1922 został krajowym sekretarzem Partii Pracy. Szybko zmienił zadłużone ugrupowanie w dobrze funkcjonującą organizację. Część pieniędzy za spłatę starych zobowiązań wysupłał ze swego prywatnego portfela. Kandydował do Izby Reprezentantów w 1925 i 1928, ale udało mu się tam dostać dopiero za trzecim razem, przy okazji wyborów uzupełniających w 1929. W 1935, gdy labourzyści po raz pierwszy utworzyli rząd kierowany przez Michaela Savage'a, stanął na czele resortu finansów. Przypadło mu w udziale zadanie odbudowy nowozelandzkiej gospodarki po wielkim kryzysie. Dokonał m.in. nacjonalizacji Reserve Bank of New Zealand, który stał się faktycznym bankiem centralnym Nowej Zelandii. W polityce społecznej postawił na umiarkowany model lewicowy, rozwijając państwo opiekuńcze, ale odmawiając wprowadzenia zasad kredytu społecznego. 
Po wybuchu II wojny światowej i objęciu władzy przez Petera Frasera Nash – choć wciąż pozostawał ministrem finansów – poświęcił się w dużym stopniu pracy dyplomatycznej, reprezentując Nową Zelandię w USA i biorąc w jej imieniu udział m.in. w posiedzeniach Rady Wojennej Pacyfiku. W 1949 Partia Pracy utraciła w wyborach władzę na rzecz Partii Narodowej, a wkrótce potem zmarł jej lider, były premier Fraser. Nash był jedynym poważnym kandydatem do objęcia przywództwa, które automatycznie oznaczało status lidera opozycji. W 1957 udało mu się doprowadzić swoją partię do wyborczego zwycięstwa, po którym został premierem Nowej Zelandii.
Nowy szef rządu uznał, że zastana przez niego sytuacja gospodarcza jest bardzo zła, przerażał go zwłaszcza bardzo niekorzystny stan bilansu płatniczego, i konieczne są radykalne działania. Powołał na ministra finansów Arnolda Nordmeyera, który przygotował projekt znany obecnie w historiografii jako „czarny budżet”, przewidujący wzrost istniejących podatków i wprowadzenie nowych (m.in. akcyzy na paliwa, papierosy i piwo). W 1960 gabinet Nasha znalazł się w ogniu krytyki z powodu międzynarodowego skandalu, jaki wybuchł, kiedy reprezentacja Nowej Zelandii w rugby – przy biernej postawie rządu – gościła w obłożonej sankcjami z powodu apartheidu Afryce Południowej. Co więcej, na życzenie gospodarzy z drużyny wykluczono graczy pochodzenia maoryskiego. Premier odmówił interwencji w tej sprawie tłumacząc, iż jest to wyłączna sfera kompetencji odpowiedniego związku sportowego.
W 1960 labourzyści przegrali wybory, a Nash znów został liderem opozycji. Rok później owdowiał, zaś jego stan zdrowia stawał się coraz gorszy z powodu podeszłego wieku. Wbrew namowom partyjnych kolegów, oddał władzę w partii dopiero trzy lata później. Do końca życia zachował natomiast mandat parlamentarny. Zmarł w 1968 w wieku 86 lat.

</doc>
<doc id="1502502" url="https://pl.wikipedia.org/wiki?curid=1502502" title="Józef Słowakiewicz">
Józef Słowakiewicz

Józef Jan Słowakiewicz (ur. 17 lutego 1945 w Nowym Targu) – polski hokeista, olimpijczyk.
Grał na pozycji napastnika. Był zawodnikiem Podhala Nowy Targ od 1963 do 1977 (z roczną przerwą na służbę wojskową, kiedy reprezentował Legię Warszawa). Zdobył z Podhalem osiem tytułów mistrza Polski (1966, 1969, 1971-1976) oraz jeden wicemistrza (1970). Rozegrał w 1 lidze 468 meczów ligowych zdobywając 176 bramek. Od 1977 do 1988 występował w klubach austriackich.
W reprezentacji Polski rozegrał w latach 1967-1974 87 meczów strzelając 26 goli. Wystąpił na turnieju Zimowych Igrzysk Olimpijskich w 1972 w Sapporo, gdzie drużyna polska zajęła 6. miejsce. Pięć razy grał w turniejach mistrzostw świata: w Lublanie 1969 (grupa B - 2. miejsce); w Bernie 1971 (grupa B - 2. miejsce); w Bukareszcie 1972 (grupa B - 1. miejsce); w Moskwie 1974 (grupa A - 5. miejsce) i w Helsinkach 1974 (grupa A - 5. miejsce; w decydującym meczu o pozostanie w Grupie A przeciw NRD, zakończonym remisem 3:3, strzelił dwa gole).
W reprezentacji i w Podhalu tworzył słynny atak wspólnie z Józefem Batkiewiczem i Stefanem Chowańcem. Jego brat Mieczysław także został hokeistą.

</doc>
<doc id="1502508" url="https://pl.wikipedia.org/wiki?curid=1502508" title="Pistana eurypharyngis">
Pistana eurypharyngis

Pistana eurypharyngis – gatunek tasiemca, pasożytującego w przewodzie pokarmowym głębinowych ryb z rodzajów "Eurypharynx" i "Saccopharynx".

</doc>
<doc id="1502510" url="https://pl.wikipedia.org/wiki?curid=1502510" title="Oblężona twierdza">
Oblężona twierdza



</doc>
<doc id="1502512" url="https://pl.wikipedia.org/wiki?curid=1502512" title="Pożeracz czarny">
Pożeracz czarny

Pożeracz czarny ("Chiasmodon niger") – gatunek głębinowej, morskiej ryby okoniokształtnej z rodziny paszczękowatych (Chiasmodontidae), opisywany wcześniej pod nazwą okoń głębinowy. 
Zasięg występowania.
Gatunek batypelagiczny występuje w oceanach strefy tropikalnej, na głębokościach 700–2745 m p.p.m.
Charakterystyka.
Barwa ciała jest czarna. Ciało bocznie spłaszczone o nagiej skórze. Jest rybą bardzo drapieżną. Bardzo duży otwór gębowy uzbrojony w ostre zęby pozwala na połykanie zdobyczy większej niż one same.
Dorastają do 30 cm długości.

</doc>
<doc id="1502513" url="https://pl.wikipedia.org/wiki?curid=1502513" title="John Rankin Gamble">
John Rankin Gamble

John Rankin Gamble (ur. 15 stycznia 1848, zm. 14 sierpnia 1891) – amerykański polityk związany z Partią Republikańską.
W 1891 roku był przedstawicielem drugiego okręgu wyborczego w stanie Dakota Południowa w Izbie Reprezentantów Stanów Zjednoczonych.
Jego brat, Robert Jackson Gamble, również reprezentował stan Dakota Południowa w Kongresie Stanów Zjednoczonych, zarówno w Senacie, jak i w Izbie Reprezentantów. Natomiast jego bratanek, Ralph Abernethy Gamble zasiadał w Izbie Reprezentantów Stanów Zjednoczonych jako przedstawiciel stanu Nowy Jork.

</doc>
<doc id="1502514" url="https://pl.wikipedia.org/wiki?curid=1502514" title="TeX Live">
TeX Live

TeX Live – dystrybucja -a, opartego na nim oprogramowania (m.in. LaTeX, ConTeXt itp.) oraz oprogramowania pomocniczego (m.in. BibTeX). Dystrybucja obejmuje różne platformy systemowe.
Historia.
TeX Live jest wspólnym przedsięwzięciem międzynarodowej grupy TUG (TeX Users Group) oraz grup Użytkowników Systemu TeX z Niemiec, Holandii, Wielkiej Brytanii, Francji, Czech, Słowacji, Polski, Indii i Rosji. Koncepcja dystrybucji sięga 1993 roku kiedy w ramach holenderskiej grupy opracowywano dystrybucję dla użytkowników MS-DOS. Pojawiła się wtedy koncepcja stworzenia wspólnej dystrybucji dla wszystkich systemów. Wynikiem tego pomysłu było m.in. powstanie grupy roboczej TUG do spraw Standardu Katalogów TeX-owych (TeX Directory Structure). Po wydaniu TeX Live 7 zdecydowano się na zmianę sposobu oznaczania wersji i kolejne edycje były nazywane w oparciu o rok wydania. TeX Live 2003 był pierwszą edycją, której rozmiar przekroczył objętość jednej płyty CD. Zdecydowano się więc wydać ją na 2 płytach CD oraz w równoważnej formie na płycie DVD. W maju 2006 Thomas Esser zaprzestał wspierania swojej dystrybucji teTeX skutkiem czego TeX Live stała się jej naturalnym następcą w zakresie systemów linuksowych.
Pobieranie.
Obrazy dysków instalacyjnych dostępne są darmowo do pobrania z serwerów CTAN. W najnowszej wersji możliwa jest również instalacja przy pomocy programu instalacyjnego pobierającego dane z sieci.

</doc>
<doc id="1502516" url="https://pl.wikipedia.org/wiki?curid=1502516" title="La Strada Program">
La Strada Program



</doc>
<doc id="1502519" url="https://pl.wikipedia.org/wiki?curid=1502519" title="Organizator (stopień harcerski)">
Organizator (stopień harcerski)



</doc>
<doc id="1502522" url="https://pl.wikipedia.org/wiki?curid=1502522" title="Jack Marshall">
Jack Marshall

Jack Marshall, właśc. sir John Ross „Jack” Marshall (ur. 5 marca 1912 w Wellington, zm. 30 sierpnia 1988 w Snape) – nowozelandzki prawnik i polityk. Przez dwanaście lat był wicepremierem, a przez dziesięć miesięcy w 1972 – premierem kraju.
Życiorys.
Uzyskał licencjat, a następnie magisterium z prawa na Victoria University College w Wellington. Początkowo pracował w swoim zawodzie, lecz po wybuchu II wojny światowej wstąpił w 1941 do wojska i przeszedł szkolenie oficerskie. Służył na Fidżi, wyspie Norfolk, Nowej Kaledonii, Wyspach Salomona i Bliskim Wschodzie. Po wojnie opuścił wojsko w stopniu podpułkownika. Wrócił na krótko do zawodu prawnika, ale szybko skusiła go polityka. W 1946 uzyskał mandat w Izbie Reprezentantów z ramienia Nowozelandzkiej Partii Narodowej.
W 1949 został osobistym asystentem premiera Hollanda w randze pełnoprawnego członka gabinetu. Dwa lata później został ministrem zdrowia, a w 1954 objął resort sprawiedliwości, stając się jednocześnie prokuratorem generalnym. Po dymisji Hollanda z powodu złego stanu zdrowia i wyborze Keitha Holyoake'a na szefa partii i rządu, Marshall został jego zastępcą w obu tych rolach. Już po trzech miesiącach narodowcy ulegli jednak w wyborach Partii Pracy, a Marshall został deputowanym opozycyjnym.
Powrócił na stanowisko wicepremiera w 1960, po odzyskaniu władzy przez jego partię. Jako ministrowi podlegały mu kwestie sprawiedliwości, przemysłu, handlu (w tym zagranicznego), imigracji oraz ceł. W 1961 w łonie Partii Narodowej doszło do poważnego rozdźwięku w kwestii kary śmierci. Opozycyjna Partia Pracy, wbrew stanowisku premiera, za to z pomocą dziesięciu deputowanych z jego partii, w tym niektórych członków gabinetu, zdołała przeforsować zniesienia kary głównej. Marshall był jednym z najgorętszych zwolenników zachowania tej kary za morderstwa.
Po dymisji Hollyaoke'a w lutym 1972, popierany przez byłego premiera, Marshall zdołał wywalczyć dla siebie schedę po nim, pokonując w wewnętrznych wyborach Roberta Muldoona. Objął urząd premiera, ale nie zdołał zapewnić partii zwycięstwa w przeprowadzonych pod koniec tego samego roku wyborach. Półtora roku później, mając coraz mniejsze poparcie w szeregach partii, zrezygnował z przywództwa, a nowym liderem został Muldoon. W 1975 ogłosił przejście na polityczną emeryturę i zrezygnował z ubiegania się o reelekcję jako deputowany. Resztę życia spędził jako pisarz i działacz organizacji dobroczynnych. Wydał kilka książek dla dzieci, podręcznik prawniczy oraz pamiętniki.
W 1974 został Kawalerem Krzyża Wielkiego Orderu Imperium Brytyjskiego, co uprawniało go do używania tytułu sir.
Zmarł w wieku 76 lat, podczas wyjazdu do Anglii na konferencję towarzystw biblijnych.

</doc>
<doc id="1502529" url="https://pl.wikipedia.org/wiki?curid=1502529" title="Konstytucja Litwy">
Konstytucja Litwy

Konstytucja Litwy – podstawowy akt prawny Litwy, posiadający najwyższą moc prawną w systemie źródeł prawa w państwie. Litwa odzyskała niepodległość, gdy ZSRR chylił się już ku upadkowi. 11 marca 1990 Rada Najwyższa Litewskiej Socjalistycznej Republiki Radzieckiej uchwaliła akt proklamacji niepodległości państwa oraz przyjęła tymczasową konstytucję. Obecnie obowiązująca konstytucja została uchwalona 6 listopada 1992, a zaaprobowana w referendum z 25 października 1992.

</doc>
<doc id="1502530" url="https://pl.wikipedia.org/wiki?curid=1502530" title="Nikias (malarz)">
Nikias (malarz)



</doc>
<doc id="1502531" url="https://pl.wikipedia.org/wiki?curid=1502531" title="Theodore Nicholas Gill">
Theodore Nicholas Gill

Theodore Nicholas Gill (ur. 21 marca 1837 w Nowym Jorku, zm. 25 września 1914) – amerykański ichtiolog, teriolog, malakolog i bibliotekarz. Przewodniczący American Association for the Advancement of Science w 1897 roku.

</doc>
<doc id="1502536" url="https://pl.wikipedia.org/wiki?curid=1502536" title="Franeker">
Franeker

Franeker (fryz. "Frjentsjer") - miasto w północnej Holandii, we Fryzji. Jest ośrodkiem administracyjnym gminy Franekeradeel. Znane głównie z XVIII wiecznego planetarium, założonego przez holenderskiego astronoma Eise Eisinga.
 

</doc>
<doc id="1502542" url="https://pl.wikipedia.org/wiki?curid=1502542" title="Janet Evanovich">
Janet Evanovich

Janet Evanovich z domu Schneider, ps. "Steffie Hall" (ur. 22 kwietnia 1943 w South River) – amerykańska pisarka, autorka popularnej serii powieści kryminalno-sensacyjnych o łowczyni nagród Stephanie Plum. 
Życiorys.
Janet Schneider urodziła się 22 kwietnia 1943 r. w South River, w stanie New Jersey. Jej rodzice byli potomkami duńskich emigrantów. Ojciec był mechanikiem, a matka gospodynią domową. Uczyła się w South River High School, a następnie studiowała na Wydziale Artystycznym Douglass College w New Brunswick. Po ukończeniu uczelni poślubiła Pete Evanovicha i urodziła dwójkę dzieci: Petera i Alexandrę. Mieszka w New Hampshire.
Karierę literacką rozpoczęła od wydania kilku romansów pod pseudonimem Steffie Hall. W 1987 r. ukazała się jej pierwsza książka "Hero at Large". Na początku lat 90. spędziła ok. półtora roku z policjantami, poznając tajniki ich pracy. Zaowocowało to rozpoczęciem serii kryminalno-sensacyjnej o Stephanie Plum, łowcy nagród z New Jersey. Pierwsza powieść "Jak upolować faceta. Po pierwsze dla pieniędzy" (ang. "One for the Money") wydana została w 1994 r. Powieści Evanovich trafiły na listę bestsellerów New York Timesa. 2015 r. była na 6. miejscu najlepiej zarabiających pisarzy wg magazynu „Forbes”. Prawa filmowe do książki "One for the Money" zostały sprzedane firmie TriStar. W 2002 r. powstał film pod tym samym tytułem w reżyserii Davida Grossmana. W 2012 r. na podstawie tej samej książki powstał film "Jak upolować faceta" w reżyserii Julie Anne Robinson. W rolę Stephanie Plum wcieliła się Katherine Heigl.
Evanovich jest autorką serii "Lizzy i Diesel" oraz "Barnaby i Hooke", a także serii "Fox &amp; O'Hare", którą napisała przy współpracy z Lee Goldbergiem, autor książek o detektywie Monku.
Wybrane dzieła.
Seria Fox &amp; O'Hare.
Współautorem cyklu jest Lee Goldberg:

</doc>
<doc id="1502544" url="https://pl.wikipedia.org/wiki?curid=1502544" title="Aetonyx">
Aetonyx



</doc>
<doc id="1502546" url="https://pl.wikipedia.org/wiki?curid=1502546" title="Hagryphus">
Hagryphus



</doc>
<doc id="1502547" url="https://pl.wikipedia.org/wiki?curid=1502547" title="Wielkopłetw czarny">
Wielkopłetw czarny

 ("Macropodus spechti") – gatunek słodkowodnej ryby z rodziny guramiowatych (Osphronemidae). 
Występowanie.
Północno-zachodnie Borneo.
Charakterystyka.
Dymorfizm płciowy- samce wielkopłetwa czarnego mają większe od samic i dłuższe płetwy. Ich ciało w okresie tarła jest ubarwione ciemnobrązowo, zaś samic jasno.
Dorasta do ok. 6 cm długości.
Wymagania hodowlane.
Wielkopłetwa czarnego można pielęgnować w akwarium jednogatunkowym lub wielogatunkowym. Musi być ono gęsto obsadzone roślinami, by wśród nich mogły znaleźć schronienie osobniki napastowane przez samca. Woda o temperaturze 20–26 °C, ph 6,5–7,8. Miękka do twardej, 5–22°n. Każdy pokarm dostępny w sprzedaży jest odpowiedni, zarówno żywy, suchy jak i mrożony.
Rozmnażanie.
W czasie zalotów godowych, a przede wszystkim podczas tarła i opieki nad potomstwem dochodzi do ostrych bójek. Samce budują pieniste gniazda z dużych pęcherzyków powietrza.

</doc>
<doc id="1502549" url="https://pl.wikipedia.org/wiki?curid=1502549" title="Derby Świętokrzyskie">
Derby Świętokrzyskie

Derby Świętokrzyskie – mecze piłkarskie, w których naprzeciw siebie stają drużyny KSZO 19229 Ostrowiec Św. i Korony Kielce. Są to najbardziej prestiżowe derby w województwie świętokrzyskim. Po raz pierwszy odbyły się w sezonie 1973/1974.
Do tej pory odbywały się 20-krotnie: 6-krotnie zwyciężał KSZO, 4-krotnie Korona, a 10-krotnie padał remis. W spotkaniach derbowych KSZO zdobył 22 bramki, a Korona 14.

</doc>
<doc id="1502556" url="https://pl.wikipedia.org/wiki?curid=1502556" title="Stadion im. Edwarda Szymkowiaka">
Stadion im. Edwarda Szymkowiaka

Stadion im. Edwarda Szymkowiaka – stadion piłkarski w Bytomiu, wybudowany w 1929 roku. 
Natężenie oświetlenia to 1840 luksów, a wymiary boiska wynoszą 105 na 78 metrów.
Na stadionie swoje mecze rozgrywała drużyna Polonii Bytom. Patronem stadionu jest Edward Szymkowiak, wieloletni zawodnik bytomskiego klubu. Obiekt położony jest w pobliżu Śródmieścia, przy ul. Olimpijskiej 2. Obok stadionu mieści się budynek klubowy, oraz kilka boisk treningowych (m.in. ze sztuczną murawą).
Przed renowacją, wokół boiska funkcjonowała bieżnia lekkoatletyczna, obecnie w likwidacji. W latach 2007- 2008 na stadionie trwała renowacja, wymuszona wymogami licencyjnymi PZPN po awansie Polonii do Orange Ekstraklasy (awans w sezonie 2006/2007).
W 2008 roku zakończyły się najpilniejsze prace remontowe. Obecnie na obiekcie znajduje się m.in.: kilka tysięcy miejsc siedzących, zadaszenie na 1500 miejsc, nowoczesne oświetlenie i podgrzewana płyta stadionu. Planuje się też całkowitą renowację lub przebudowę trybun z pełnym ich zadaszeniem. Na początku maja 2009 roku rozpisano konkurs na projekt przebudowy stadionu. W grudniu 2016 roku rozpisano przetarg na zaprojektowanie i zbudowanie za 35 mln zł trzech trybun dla ok. 8,5 tys. widzów. Inwestycja miałaby zostać ukończona w 2019 roku. Obok stadionu miałaby powstać hala sportowa za 70 mln zł. 24 kwietnia 2017 Rada Miasta zdecydowała o likwidacji spółki Bytomski Sport oraz odebraniu środków na budowę kompleksu. Przedsięwzięcie miało być sfinansowane z kredytu Europejskiego Banku Inwestycyjnego.
W sąsiedztwie stadionu istnieje zabytkowy park miejski, siedziba klubu judo Czarnych Bytom oraz kopalnia węgla Bobrek-Centrum.
Na stadionie rozegrano jeden mecz międzypaństwowy. 16 sierpnia 1942 roku reprezentacja Niemiec wygrała z Rumunią 7:0 w obecności 50 tysięcy widzów.

</doc>
<doc id="1502563" url="https://pl.wikipedia.org/wiki?curid=1502563" title="Joe South">
Joe South

Joe South (urodził się jako Joseph Alfred Souter, 28 lutego 1940 w Atlancie, zm. 5 września 2012 we Flowery Branch) – amerykański wokalista, gitarzysta i autor tekstów, wyróżniony Nagrodą Grammy.
Kariera.
Piosenkarz i kompozytor Joe South rozpoczął karierę jako muzyk country występując w radiu w Atlancie i dołączając do zespołu Pete Drake’a w roku 1957.
Następnego roku nagrał oryginalny singiel "The Purple People Eater Meets the Witch Doctor" i został muzykiem sesyjnym w Nashville w Tennessee i w Muscle Shoals w Alabamie. South pojawiał się na płytach Marty Robbinsa, Eddy’ego Arnolda, Arethy Franklin, Wilsona Picketta, Boba Dylana ("Blonde on Blonde") i duetu Simon and Garfunkel ("The Sounds of Silence").
W latach 60 South zaczął pracować nad pisaniem swoich piosenek, między innymi doskonałym hitem dla Billy’ego Joe Royala ("Hush", lepiej znanym z wykonania zespołu Deep Purple) i kilku innych, np. "Down in the Boondocks".
W roku 1968 South nagrał swoją własną piosenkę „Games People Play”, która stała się hitem, i w następnym roku zdobyła Nagrodę Grammy.
Po samobójczej śmierci brata w 1971 South wyruszył do Maui i żył w dżungli. W utworze "I’m a Star" pokazał swój drapieżny charakter, był uzależniony od leków i nigdy nie grał całkowicie odprężony, podczas koncertów znany był z antagonistycznej postawy do widowni. W roku 1975 powrócił na rynek z longplayem "Midnight Rainbows", ale wkrótce ponownie przestał nagrywać. Na scenę powrócił znowu w roku 1994 aby wziąć udział w londyńskim koncercie lansującym południowo-amerykańskich wykonawców i od tej chwili zajął się działalnością produkcyjną i wydawniczą muzyki.

</doc>
<doc id="1502566" url="https://pl.wikipedia.org/wiki?curid=1502566" title="Żywie">
Żywie

Żywie lub Żywia – w kronice Jana Długosza rzekome słowiańskie bóstwo, określone jako „bóg życia”.
Najprawdopodobniej analogia do połabskiej Siwy (podobnie jak w zestawieniu "Podaga" – "Pogoda").

</doc>
<doc id="1502567" url="https://pl.wikipedia.org/wiki?curid=1502567" title="Żywia">
Żywia



</doc>
<doc id="1502570" url="https://pl.wikipedia.org/wiki?curid=1502570" title="Ulvhild Olofsdotter">
Ulvhild Olofsdotter

Ulvhild (Ulvihilda) Olofsdotter, niem. "Wulfhild" (ur. 1020, zm. 24 maja 1071) – księżna Saksonii, księżniczka norweska, córka Olafa II Świętego.
Ulvhild urodziła się w 1020 r. jako córka króla Norwegii Olafa II Świętego oraz jego żony królowej Astrydy, córki króla Szwecji Olofa Skötkonunga. Przyrodnia siostra króla Norwegii i Danii Magnusa I Dobrego. W listopadzie 1042 poślubiła księcia Saksonii Ordulfa Billunga, z rodu Billungów, syna Bernarda II Billunga i Eilicy z Schweinfurt. Małżeństwo to miało wzmocnić sojusz Saksonii ze Skandynawią. Ulvhild i Ordulf mieli syna Magnusa.

</doc>
<doc id="1502574" url="https://pl.wikipedia.org/wiki?curid=1502574" title="Chiasmodon niger">
Chiasmodon niger



</doc>
<doc id="1502587" url="https://pl.wikipedia.org/wiki?curid=1502587" title="Telewizja Internetowa Politechniki Warszawskiej">
Telewizja Internetowa Politechniki Warszawskiej



</doc>
<doc id="1502589" url="https://pl.wikipedia.org/wiki?curid=1502589" title="Studencka Telewizja Internetowa">
Studencka Telewizja Internetowa



</doc>
<doc id="1502590" url="https://pl.wikipedia.org/wiki?curid=1502590" title="Puchar Świata w bobslejach 2008/2009">
Puchar Świata w bobslejach 2008/2009

Puchar Świata w bobslejach 2008/2009 rozpoczął się 24 listopada w Winterbergu, a zakończył 14 lutego 2009 w Park City. Najważniejszą imprezą sezonu były mistrzostwa świata w Lake Placid.
Klasyfikacje.
Kombinacja mężczyzn.
Do klasyfikacji kombinacji mężczyzn brane są pod uwagę dwójki oraz czwórki

</doc>
<doc id="1502591" url="https://pl.wikipedia.org/wiki?curid=1502591" title="Panońskie góry wyspowe">
Panońskie góry wyspowe

Panońskie góry wyspowe – grupa niewielkich pasm gór niskich i średnich oraz wzgórz w południowej części Kotliny Panońskiej, na południe od Dunaju i Drawy, na terenie Chorwacji (Slawonii) i Serbii (Wojwodiny).
Panońskie góry wyspowe nie należą do żadnego z pobliskich łańcuchów górskich (Karpat, Alp ani Gór Dynarskich) ani nie tworzą odrębnego systemu górskiego. Stanowią pozostałości peryferii dawnego masywu panońskiego, który w trzeciorzędzie uległ spękaniu i potrzaskaniu. Mają więc charakter gór zrębowych, tzw. horstów. Gdy Kotlinę Panońską wypełniało Morze Panońskie, panońskie góry wyspowe stanowiły na nim wyspy, a obecnie wystają ponad poziom osadów morskich i jeziornych.
Do panońskich gór wyspowych zalicza się pasma Medvednica, Ivanščica, Kalnik, Bilogora, Moslavačka gora, Psunj, Papuk, Lisina, Ravna gora, Krndija, Požeška gora i Dilj w Chorwacji, Fruška gora na granicy Chorwacji i Serbii oraz Góry Wrszackie w Serbii.

</doc>
<doc id="1502592" url="https://pl.wikipedia.org/wiki?curid=1502592" title="Paola Binetti">
Paola Binetti

Paola Binetti (ur. 29 marca 1943 w Rzymie) – włoska lekarka, profesor, specjalistka w zakresie historii medycyny, a także polityk i parlamentarzystka.
Życiorys.
W 1967 ukończyła medycynę i chirurgię na Uniwersytecie Katolickim Najświętszego Serca w Rzymie. Następnie odbyła dalsze studia medyczne na Uniwersytecie Nawarry w Pampelunie oraz na Uniwersytecie Rzymskim – La Sapienza. Została specjalistą w dziedzinie psychologii klinicznej i neuropsychiatrii dziecięcej. Brała udział w kursie zarządzania (Uniwersytet Nawarry) i zdobyła specjalizację pedagogiczno-dydaktyczną na Papieskim Uniwersytecie św. Krzyża w Rzymie.
W latach 1972–1975 pracowała w centrum opieki nad młodzieżą w Mediolanie ("Associazione FAES – Famiglia e Società"), prowadzącym doradztwo dla rodziców. W 1991 związała się z uniwersytetem Campus Bio-Medico w Rzymie, należała do jego organizatorów. Była dyrektorem do spraw nauczania i badań naukowych Wydziału Nauczania. Pełniła funkcję przewodniczącego Komitetu "Nauka i Życie" ("Comitato Scienza &amp; Vita"), mającego na celu obronę zgodną z etyką katolicką ustawy 40/2004 ("Legge 40"), dotyczącej form medycznego wspomagania prokreacji. Objęła stanowiska przewodniczącej Włoskiego Towarzystwa Pedagogiki Medycznej, wiceprzewodniczącej Włoskiego Towarzystwa Informatyki Medycznej, zaangażowała się w działalność szeregu innych instytucji, w tym Krajowego Komitetu Bioetyki. Napisała ponad 200 artykułów i kilka książek z dziedziny edukacji medycznej. Jest numerarią Opus Dei.
Działała w partii Margherita, z którą w 2007 przystąpiła do Partii Demokratycznej. W 2006 została wybrana do Senatu Republiki XV kadencji z okręgu w Lombardii. W 2008 uzyskała mandat posłanki do Izby Deputowanych XVI kadencji. W jej trakcie odeszła z PD, przystępując do Unii Centrum i uzyskując z jej ramienia w 2013 reelekcję na XVII kadencję. W wyniku wyborów w 2018 powróciła w skład izby wyższej włoskiego parlamentu.

</doc>
<doc id="1502593" url="https://pl.wikipedia.org/wiki?curid=1502593" title="Kalnik">
Kalnik

 

</doc>
<doc id="1502600" url="https://pl.wikipedia.org/wiki?curid=1502600" title="Poskromienie złośnicy (film 1967)">
Poskromienie złośnicy (film 1967)

Poskromienie złośnicy (ang. "The Taming of the Shrew") – włosko-amerykański film z 1967 roku w reżyserii Franca Zeffirellego, powstały na podstawie sztuki Williama Szekspira pod tym samym tytułem.
Nagrody.
Film był dwukrotnie nominowany do Oscara: za najlepsze kostiumy i scenografię. Otrzymał także dwie nominacje do Złotego Globu: za najlepszą komedię lub musical oraz dla najlepszego aktora w komedii lub musicalu (Richard Burton).

</doc>
<doc id="1502601" url="https://pl.wikipedia.org/wiki?curid=1502601" title="Bell Challenge 2008">
Bell Challenge 2008

Tenisowy turniej WTA Bell Challenge 2008 odbył się w dniach 27 października - 3 listopada w kanadyjskim Québecu na kortach twardych w hali. Pula nagród wyniosła 175 tysięcy dolarów amerykańskich.

</doc>
<doc id="1502602" url="https://pl.wikipedia.org/wiki?curid=1502602" title="Wasil Trojanow Bojanow">
Wasil Trojanow Bojanow



</doc>
<doc id="1502607" url="https://pl.wikipedia.org/wiki?curid=1502607" title="Maria Klimas-Błahutowa">
Maria Klimas-Błahutowa

Maria Klimas-Błahutowa (ur. 8 kwietnia 1909 w miejscowości Koziegłowy koło Zawiercia, zm. 11 grudnia 1994) − polska pisarka i krytyk literacki.
Ukończyła studia na Wydziale Humanistycznym Uniwersytetu Jagiellońskiego. Debiutowała na łamach Polskiego Radia jako krytyk literacki. Od 1945 mieszkała w Katowicach. Od 1948 roku należała do PZPR. W latach 1951−1956 był redaktorką tygodnika "Życie Literackie", zaś w latach 1956−1957 tygodnika "Przemiany" (Katowice). Następnie w latach 1958−1970 była redaktorką tygodnika "Panorama" (Katowice). W 1957 otrzymała nagrodę miasta Katowic.

</doc>
<doc id="1502609" url="https://pl.wikipedia.org/wiki?curid=1502609" title="Musical Madness">
Musical Madness

Musical Madness by Marcel Woods – dwupłytowy album kompilacyjny zremiksowany przez holenderskiego DJ-a i producenta Marcela Woodsa, wydany 6 października 2008 przez wytwórnię High Contrast.

</doc>
<doc id="1502611" url="https://pl.wikipedia.org/wiki?curid=1502611" title="Musical Madness by Marcel Woods">
Musical Madness by Marcel Woods



</doc>
<doc id="1502612" url="https://pl.wikipedia.org/wiki?curid=1502612" title="Man'yoshu">
Man'yoshu



</doc>
<doc id="1502613" url="https://pl.wikipedia.org/wiki?curid=1502613" title="Ulica Mełgiewska w Lublinie">
Ulica Mełgiewska w Lublinie

Ulica Mełgiewska w Lublinie – jedna z głównych ulic Lublina, czwarta ulica w mieście pod względem długości (6069 m). Łączy Trasę W-Z (al. Tysiąclecia) ze wschodnią granicą miasta, dalej ulica prowadzi do Świdnika i do Mełgwi, od której nazwa ulicy pochodzi.
Na odcinku od al. Tysiąclecia do ulicy Turystycznej przebiega droga krajowa nr 82, na pozostałym odcinku droga wojewódzka nr 822. Ulica na odcinku od al. Tysiąclecia do ul. Tyszowieckiej jest dwujezdniowa, po 2 pasy ruchu i wraz z będącą jej przedłużeniem ul. Metalurgiczną jest ważną drogą prowadzącą do lubelskiego portu lotniczego i do obwodnicy Lublina. Odcinek ulicy Mełgiewskiej od skrzyżowania z ul Tyszowiecką do granicy miasta posiada jedną jezdnię i stanowi kontynuację drogi serwisowej biegnącej po północnej stronie ulicy.
Do 1991 r. ulica na odcinku al. Tysiąclecia–ul. Łęczyńska nosiła nazwę aleja Ilji Bazanowa.
Otoczenie.
Przy ulicy znajdują się między innymi: fabryka ciągników i autobusów „Ursus” w kompleksie zabudowań byłej Fabryki Samochodów Ciężarowych, chłodnia „Agram”, hipermarket budowlany „Castorama”, a także salon samochodowy i spółka Colian.

</doc>
<doc id="1502614" url="https://pl.wikipedia.org/wiki?curid=1502614" title="Man'youshuu">
Man'youshuu



</doc>
<doc id="1502615" url="https://pl.wikipedia.org/wiki?curid=1502615" title="Liberatus">
Liberatus

Liberatus (VI wiek) – łaciński pisarz, diakon z Kartaginy. Wszedł w skład delegacji Rzymu w tzw. sprawie Trzech Dzieł, wysłanej do Konstantynopola w latach 534-535. Przeciwnik papieża Wigiliusza.
Pisma.
W latach 560-566 napisał dzieło pod tytułem "Breviarium causae nestorianorum et eutychianorum (Sprawy nestorian i monofizytów w skrócie)", w którym przedstawił historię tych herezji aż do roku 553. W swoich teksach używał łacińskiej wersji "Henotikonu".

</doc>
<doc id="1502628" url="https://pl.wikipedia.org/wiki?curid=1502628" title="Wrath of the Tyrant">
Wrath of the Tyrant

Wrath of the Tyrant – demo norweskiego zespołu black metalowego Emperor wydane w lipcu 1992.

</doc>
<doc id="1502629" url="https://pl.wikipedia.org/wiki?curid=1502629" title="Trzy Dzieła">
Trzy Dzieła

Trzy Dzieła lub Trzy Rozdziały (gr. "Tría Kephálaia") – prace trzech teologów ze szkoły antiocheńskiej: Teodora z Mopsuestii, Teodoreta z Cyru i Ibasa z Edessy. Na temat ich doktrynalnej prawowierności toczył się jeden z największych sporów dogmatycznych VI wieku. Autorzy ci uważani byli za protoplastów nestorianizmu przez aleksandryjską tradycję interpretacji jedności dwóch natur w Chrystusie, wyrosłą z pism Cyryla Aleksandryjskiego oraz przez, powstały z niej, heterodoksyjny nurt monofizytów. Spór ten bezpośrednio wywołany został przez cesarza Justyniana, który, chcąc pozyskać poparcie monofizytów, wydał około roku 544 dekret potępiający wymienionych teologów i ich dzieła jako niezgodne z nauką Kościoła. Przeciw temu dekretowi wystąpili biskupi Zachodu, zyskując poparcie papieża Wigiliusza. Ostatecznie jednak, pod presją cesarza, papież ten podpisał akta Soboru konstantynopolitańskiego II, na którym dokonano potępienia Trzech Dzieł, jako zawierających błędne ujęcia. Stanowisko tego Soboru potwierdził papież Grzegorz Wielki, broniąc ujęcia unii hipostatycznej w Chrystusie nauczanego przez szkołę Cyryla Aleksandryjskiego.

</doc>
<doc id="1502630" url="https://pl.wikipedia.org/wiki?curid=1502630" title="Św. Dymitr z Salonik">
Św. Dymitr z Salonik



</doc>
<doc id="1502633" url="https://pl.wikipedia.org/wiki?curid=1502633" title="Vällingby (stacja metra)">
Vällingby (stacja metra)

Vällingby – stacja sztokholmskiego metra, leży w Sztokholmie, w dzielnicy Västerort (Hässelby-Vällingby), w Vällingby. Na zielonej linii (T19), między Johannelundem i Råckstą. Dziennie korzysta z niej około 10 600 osób. 
Stacja znajduje równolegle na północ od Bergslagsvägen, na początku 300-metrowego tunelu pod centrum Vällingby (częściowo stacja powierzchniowa i podziemna). Posiada dwa wyjścia, północne powierzchniowe znajduje się na końcu Bräckegatan. Drugie podziemne wyjście znajduje się w centrum handlowym Vällingby centrum, na rogu Kirunagatan i Kirunaplan. Stację otworzono 26 października 1952 jako 33. w systemie. Była to do 1 listopada 1956 stacja końcowa linii T19 (składy kursowały między Hötorget a Vällingby), wówczas linię wydłużono do Hässelby gård. Stacja posiada 2 perony z 4 krawędziami.
Około 500 metrów za Vällingby znajduje się stacja techniczno-postojowa Vällingbydepån, z tego powodu często linie T18 i T17 wydłużane są do Vällingby.
Otoczenie.
W najbliższym otoczeniu stacji znajdują się:

</doc>
<doc id="1502636" url="https://pl.wikipedia.org/wiki?curid=1502636" title="Moslavačka gora">
Moslavačka gora

Moslavačka gora (węg. "Monoszlói hegy") – niewielkie pasmo gór niskich w południowej części Kotliny Panońskiej, między dolinami Drawy i Sawy. Należy do panońskich gór wyspowych. Najwyższe wzniesienie – Humka, 489 m n.p.m. Góry są porośnięte lasami liściastymi, a w niższych partiach zajęte pod winnice. W górach znaleziono szczątki ssaków kopalnych.
W 2007 Moslavačką gorę objęto na trzy lata ochroną w formie parku regionalnego.

</doc>
<doc id="1502637" url="https://pl.wikipedia.org/wiki?curid=1502637" title="Joseph-Marie Vien">
Joseph-Marie Vien

Joseph-Marie Vien (ur. 18 czerwca 1716 w Montpellier, zm. 27 marca 1809) – francuski malarz, rysownik i grafik, prekursor neoklasycyzmu.
Był uczniem Charlesa-Josepha Natoire’a, w 1745 zdobył nagrodę Grand Prix de Roma i wyjechał na trzyletnie stypendium do Rzymu.
W 1754 został przyjęty do Królewskiej Akademii Malarstwa i Rzeźby, gdzie prowadził własną pracownię i pracował jako pedagog. W latach 1775-1781 był dyrektorem Académie de France w Rzymie. Jest uważany za ojca neoklasycyzmu, za zasługi dla sztuki Bonaparte mianował go w 1799 senatorem. Pochowany jest w Panteonie w Paryżu.
Vien malował najchętniej alegorie inspirowane mitologią. Jego prace nawiązywały początkowo do rokoko a później do klasycyzmu. Wśród licznych uczniów artysty najwybitniejszymi okazali się Jacques-Louis David, François-André Vincent i Jean-Baptiste Regnault. Jego żona Marie-Thérèse Reboul (1728-1805) sama była członkiem Akademii, a ich syn Marie Joseph (ur. 1761) również został malarzem.

</doc>
<doc id="1502638" url="https://pl.wikipedia.org/wiki?curid=1502638" title="Metropolitan borough">
Metropolitan borough



</doc>
<doc id="1502644" url="https://pl.wikipedia.org/wiki?curid=1502644" title="Emperor/Wrath of the Tyrant">
Emperor/Wrath of the Tyrant

Emperor/Wrath of the Tyrant – kompilacja norweskiego zespołu black metalowego Emperor wydana w 1998 roku przez wytwórnię płytową Candlelight Records. Wydawnictwo zawiera zremasterowane wersje dema Wrath of the Tyrant oraz minialbumu Emperor/Hordanes Land.

</doc>
<doc id="1502646" url="https://pl.wikipedia.org/wiki?curid=1502646" title="James St Clair-Erskine (2. hrabia Rosslyn)">
James St Clair-Erskine (2. hrabia Rosslyn)

James St Clair-Erskine, 2. hrabia Rosslyn GCB (ur. 6 lutego 1762, zm. 18 stycznia 1837) – brytyjski arystokrata, wojskowy i polityk, minister w rządach księcia Wellington i Roberta Peela.
Urodził się jako James Erskine. W 1789 r. zmienił nazwisko na St Clair-Erskine. Był synem sir Henry’ego Erskine’a, 5. baroneta, i Janet Wedderburn, siostry 1. hrabiego Rosslyn. Po śmierci ojca w 1765 r. James odziedziczył tytuł baroneta. Wykształcenie odebrał w Edinburgh High School oraz w Eton College.
W 1778 r. rozpoczął służbę w 21 pułku lekkich dragonów. W 1782 r. został asystentem adiutanta generalnego w Irlandii. W 1793 r. został adiutantem generalnym. Na tym stanowisku brał udział w oblężeniu Tulonu oraz kampanii na Korsyce. W 1795 r. został pułkownikiem i adiuntantem króla Jerzego III. W 1798 r. otrzymał stopień generała-majora, a w 1805 r. generała-porucznika. W tym samym roku został wysłany do Lizbony, gdzie miał ocenić konieczność brytyjskiej interwencji w obronie Portugalii. Ustalenia Erskine’a zaowocowały później wysłaniem na Półwysep Iberyjski korpusu generała Arthura Wellesleya. Erskine uczestniczył również w kampaniach w Danii i Holandii. W 1814 r. otrzymał stopień pełnego generała.
Od 1782 r. Erskine zasiadał w Izbie Gmin jako reprezentant okręgu Castle Rising. Od 1784 r. reprezentował okręg wyborczy Morpeth. W latach 1796-1805 był deputowanym z okręgu Dysart Burghs. Początkowo był związany ze stronnictwem wigów. Wspierał Charlesa Jamesa Foksa w jego krytyce premiera Pitta w sprawach Kompanii Wschodnioindyjskiej. Był jednym z inicjatorów impeachmentu Warrena Hastingsa.
W 1805 r., po śmierci wuja, odziedziczył tytuł 2. hrabiego Rosslyn i zasiadł w Izbie Lordów. W tym czasie zbliżył się do stronnictwa torysów. W 1829 r. został Lordem Tajnej Pieczęci w rządzie Wellingtona i pozostał na tym stanowisku do upadku rządu w 1830 r. W pierwszym rządzie Roberta Peela w latach 1834-1835 był Lordem Przewodniczącym Rady. Zmarł w 1837 r. Tytuł parowski odziedziczył jego syn, James.

</doc>
<doc id="1502647" url="https://pl.wikipedia.org/wiki?curid=1502647" title="Royal borough">
Royal borough

Royal borough (gmina królewska) – jednostka podziału administracyjnego Anglii, używana na potrzeby administracji lokalnej. Jeden z tytułów przyznawanych jednostkom administracyjnym o charakterze wyłącznie honorowym (obok "borough" i "city"). Na czele "royal borough" zasiada burmistrz, zwany "mayorem", wybrany przez radę miejską - jest to wtedy stanowisko tytularne, bądź też w wyborach bezpośrednich - i wtedy jest to rzeczywista funkcja z uprawnieniami.

</doc>
<doc id="1502649" url="https://pl.wikipedia.org/wiki?curid=1502649" title="Ryszard Kłyś">
Ryszard Kłyś

Ryszard Kłyś (ur. 13 stycznia 1928 w Bursztynie, zm. 1 lutego 2004 w Krakowie) – polski prozaik i scenarzysta filmowy.
Życiorys.
Ukończył kursy maturalne. Od 1941 r. mieszkał w Krakowie. W czasie wojny był żołnierzem Armii Krajowej. W latach 1946–1947 był więziony przez bezpiekę. Opuścił więzienie amnestionowany na mocy ustawy. Debiutował na łamach tygodnika „Życie Literackie” jako prozaik. W 1953 podpisał rezolucję ZLP w sprawie procesu krakowskiego. Od 1954 r. był redaktorem Wydawnictwa Literackiego, w latach 1955–1958 zaś redaktorem miesięcznika „Ziemia Kielecka”. Na przełomie lat 50. i 60. XX w. związany był z grupą poetycką Muszyna. Od 1960 roku należał do PZPR. Był też długoletnim kierownikiem literackim Zespołu Filmowego „Silesia”. Otrzymał w 1976 r. nagrodę miasta Krakowa. W czasach PRL był odznaczony również Złotym Krzyżem Zasługi i odznaką Zasłużony Działacz Kultury.

</doc>
<doc id="1502652" url="https://pl.wikipedia.org/wiki?curid=1502652" title="Hrabia Rosslyn">
Hrabia Rosslyn

Baroneci Erskine of Alva
Hrabiowie Rosslyn 1. kreacji (parostwo Zjednoczonego Królestwa)
Najstarszy syn 7. hrabiego Rosslyn: Jamie William St Clair-Erskine, lord Loughborough

</doc>
<doc id="1502654" url="https://pl.wikipedia.org/wiki?curid=1502654" title="Upadłe anioły (film)">
Upadłe anioły (film)

Upadłe anioły (chiń. 墮落天使) – hongkoński film z 1995 w reżyserii Wong Kar-Waia.

</doc>
<doc id="1502656" url="https://pl.wikipedia.org/wiki?curid=1502656" title="DJ. B">
DJ. B

DJ. B właściwie Michał Olszański (ur. 14 sierpnia 1982), znany również jako DJ Brzydal i DJ Dobry Chłopak – polski DJ i producent muzyczny. Współpracował m.in. z takimi zespołami jak: Molesta Ewenement, Hemp Gru, Zipera, WWO, czy Mor W.A. W dorobku artystycznym posiada sześć wydanych mixtape'ów.
W 2001 roku, w eliminacjach mistrzostw świata Vestax – Extravaganza został wicemistrzem Europy Wschodniej. Kilka lat później (2004) w tych samych zawodach był w pierwszej 10. Na przestrzeni ostatnich miesięcy wyprodukował 2 dubstepowe remiksy: Sokół / Marysia Starosta "Sztruks" oraz Zdzisława Sośnicka "Aleja Gwiazd".

</doc>
<doc id="1502657" url="https://pl.wikipedia.org/wiki?curid=1502657" title="Kar Wai Wong">
Kar Wai Wong



</doc>
<doc id="1502660" url="https://pl.wikipedia.org/wiki?curid=1502660" title="Caseosaurus">
Caseosaurus



</doc>
<doc id="1502665" url="https://pl.wikipedia.org/wiki?curid=1502665" title="Spragnieni miłości">
Spragnieni miłości

Spragnieni miłości ("In the Mood for Love") – hongkoński film z 2000 w reżyserii Wong Kar-Waia, którego akcja toczy się w latach 60. XX w. w Hongkongu, Singapurze i Kambodży.
Wysmakowane zdjęcia i liryczna muzyka odmalowują – zgodnie z intencją Wong Kar-Waia i angielskim tytułem zaczerpniętym z piosenki Bryana Ferry – nie tyle historię miłosną, co nastrój uczucia. Obraz powstawał kilkanaście miesięcy i bez scenariusza – pomysł ewoluował w trakcie realizacji, przy czym wizja głównego autora wielokrotnie i znacząco się zmieniała. Inspiracją dla reżysera miał być m.in. film muzyczny Jacques’a Demy’ego z 1964 r. pt. "Parasolki z Cherbourga".
Wong Kar-Wai kontynuuje w swoisty sposób opowieść w obrazie pt. "2046" z 2004 r. – można w nim znaleźć nie tylko parę głównych bohaterów, ale także niewykorzystane przy montażu "Spragnionych miłości" ujęcia.
Fabuła.
Pani Chan (Maggie Cheung) i pan Chow (Tony Leung) wynajmują sąsiadujące przez ścianę pokoje. Pozostawieni sami sobie przez zapracowanych i romansujących małżonków usiłują poradzić sobie z samotnością i smutkiem oraz zrozumieć zdradę. Wspierając się nawzajem w nieszczęściu wkrótce zakochują się w sobie. Ich miłość pozostaje niespełniona.

</doc>
<doc id="1502670" url="https://pl.wikipedia.org/wiki?curid=1502670" title="Japiszon">
Japiszon



</doc>
<doc id="1502678" url="https://pl.wikipedia.org/wiki?curid=1502678" title="Edward Rączkowski">
Edward Rączkowski

Edward Rączkowski (ur. 11 lutego 1911 we Lwowie, zm. 26 października 1990 w Krakowie) – polski aktor filmowy i teatralny.
Życiorys.
Był aktorem wielu teatrów, głównie krakowskich. W kolejnych latach występował w:

</doc>
<doc id="1502682" url="https://pl.wikipedia.org/wiki?curid=1502682" title="Wolvega">
Wolvega

Wolvega – miasto w północnej Holandii, we Fryzji. Jest ośrodkiem administracyjnym gminy Weststellingwerf. W mieście zabytkowy młyn z 1888roku.
Z Wolvega pochodzi Monique Knol, holenderska kolarka szosowa i torowa, dwukrotna medalistka olimpijska oraz dwukrotna medalistka mistrzostw świata.
 

</doc>
<doc id="1502683" url="https://pl.wikipedia.org/wiki?curid=1502683" title="Giants Stadium">
Giants Stadium

Giants Stadium – nieistniejący obecnie stadion sportowy położony w amerykańskim mieście East Rutherford w stanie New Jersey. Na tym obiekcie swoje mecze rozgrywała drużyna piłkarska New York Red Bulls oraz dwa zespoły futbolu amerykańskiego New York Giants i New York Jets. Stadion został zbudowany w 1976 roku, maksymalna pojemność wynosiła 80 242 widzów. Obiekt został zamknięty i zburzony w 2010 roku, jego rolę przejęła, wybudowana tuż obok, nowa arena MetLife Stadium.

</doc>
<doc id="1502685" url="https://pl.wikipedia.org/wiki?curid=1502685" title="Wiszer">
Wiszer

Wiszer (wiszor) – narzędzie służące do osłabiania, zmiękczania i rozmazywania kreski w rysunku węglem, pastelem lub kredą, pozwalając na uzyskanie efektu zamglenia lub rozmycia. Służy także do mieszania kolorów w rysunku kolorowym. Najczęściej jest to łopatka lub pałeczka z miękką, filcową końcówką. 
Wiszer bywa sporządzany samodzielnie przez artystów, np. w formie ciasno zwiniętego tamponu płóciennego lub patyczka owiniętego watą. Produkowany jest także w formie pałeczek z ciasno zwiniętej i sklejonej taśmy papierowej o różnych twardościach (po zabrudzeniu wierzchołka można odwinąć i oderwać zużytą część). Obecnie stosowany rzadko, głównie do roboczych szkiców. Przez niektórych nauczycieli rysunku niezalecany ze względu na niszczenie swobodnego, spontanicznego charakteru kreski i możliwość maskowania niezręczności w jej prowadzeniu.

</doc>
<doc id="1502688" url="https://pl.wikipedia.org/wiki?curid=1502688" title="Muspilli">
Muspilli

Muspilli – wiersz aliteracyjny z IX wieku, napisany w języku staro-wysoko-niemieckim opiewający koniec świata.
Zachowało się 105 wersów, nie ma jednak początku ani zakończenia. Wiersz składa się z dwóch części:
"Muspilli" to słowo pochodzenia germańskiego. W Eddzie młodszej Muspellheim znaczy "świat ognia", występuje też w utworze Heliand i oznacza rzeczy ostateczne. 

</doc>
<doc id="1502689" url="https://pl.wikipedia.org/wiki?curid=1502689" title="Węgierka Zwykła">
Węgierka Zwykła

Śliwa domowa 'Węgierka Zwykła' – odmiana uprawna (kultywar) śliwy domowej ("Prunus domestica" L. subsp. "italica" (Borckh.) Hegi var. Claudiana), należąca do grupy o późnej porze dojrzewania. Odmiana bardzo stara o bliżej nieokreślonym rodowodzie. Wywodzi się prawdopodobnie z Azji Mniejszej, skąd w czasie wojen i wędrówek ludów dostała się do Europy. Na starym kontynencie znana jest od połowy XVII wieku i jest bardzo szeroko rozpowszechniona. Do Polski najprawdopodobniej przywędrowała z Węgier i stąd jej polska nazwa. W obrębie odmiany istnieje wiele typów różniących się porą dojrzewania i wartością użytkową, a najpopularniejsze z nich w nowych nasadzeniach to wprowadzone w latach 90. XX wieku Tolar, Promis i Nectavit. Wymienione typy do Rejestru Odmian prowadzonego przez Centralny Ośrodek Badania Odmian Roślin Uprawnych wpisano w 1998, natomiast odmiana podstawowa jest od początku prowadzenia rejestru czyli od 1990 roku.
Zastosowanie.
Jest jedną z odmian preferowanych w polskim programie rolnośrodowiskowym mającym na celu ochronę zagrożonych zasobów genetycznych.

</doc>
<doc id="1502690" url="https://pl.wikipedia.org/wiki?curid=1502690" title="Pieśń Wessobruńska">
Pieśń Wessobruńska

Pieśń Wessobruńska ("Wessobrunner Lied", "Wessobrunner Gebet") – utwór poetycki napisany w języku staro-wysoko-niemieckim w systemie aliteracyjnym. Jego zapis pochodzący z pierwszych dziesięcioleci IX w. odnaleziono w bawarskim klasztorze w Wessobrunn. Przypuszcza się, że oryginał powstał pod koniec VIII w. w Fuldzie.
Utwór liczy tylko 9 linijek i jest przerwany w środku zdania. Autor stara się w nim przekonać słuchaczy, iż świat miał początek, a jedyną ponadziemską wieczną istotą jest Bóg który go stworzył. Jest to zrozumiałe ponieważ dawni Germanie uważali że świat jest wieczny, niestworzony, a ich bogowie nie byli wieczni lecz zostali stworzeni, zatem nie mogli być starsi od niego.
Po pieśni zapisano krótką modlitwę (najstarszą w języku storo-wysoko-niemieckim) nawiązującą tematycznie do stworzenia przez Boga nieba i ziemi.
Fragment.
""Dowiedziałem się tego od ludzi jako największego cudu, iż ziemi nie było, ani na górze nieba, ani żadnego drzewa, ani góry, ani słońce nie świeciło, ani księżyc nie świecił, ani [nie było] wspaniałego morza. Kiedy tam nigdzie nic nie było na krańcach i końcach, był jednak jedyny, wszechmocny Bóg, najłagodniejszy z mężów, i były tam też przy nim różne wspaniałe duchy"." 

</doc>
<doc id="1502695" url="https://pl.wikipedia.org/wiki?curid=1502695" title="Włodzimierz Konarski">
Włodzimierz Konarski

Włodzimierz Konarski (ur. 21 grudnia 1939 w Kosowie Lackim) – polski polityk, działacz PZPR, poseł na Sejm II i III kadencji.
Życiorys.
Z wykształcenia filolog, ukończył w 1964 studia na Wydziale Neofilologii Uniwersytetu Warszawskiego.
Od 1962 do rozwiązania należał do PZPR, później pozostał bezpartyjny. Od 1969 do 1974 był pracownikiem aparatu partyjnego, m.in. pełnił funkcje instruktora, inspektora i kierownika w Wydziale Zagranicznym KC PZPR. W latach 80. był ambasadorem PRL przy Konferencji Bezpieczeństwa i Współpracy w Europie. Uczestniczył w negocjacjach w Wiedniu dotyczących ograniczania sił konwencjonalnych. W 1991 stanął na czele Biura Badań Strategicznych w Prywatnej Wyższej Szkole Businessu i Administracji.
W latach 1993–2001 sprawował mandat posła na Sejm II i III kadencji wybranego z ramienia Sojuszu Lewicy Demokratycznej z okręgu Łódź (z listy krajowej). W kolejnych wyborach nie ubiegał się o reelekcję i wycofał się z bieżącej polityki.
Prawomocnym orzeczeniem z 20 grudnia 2001 Sąd Apelacyjny w Warszawie orzekł, iż Włodzimierz Konarski złożył niezgodne z prawdą oświadczenie lustracyjne.

</doc>
<doc id="1502696" url="https://pl.wikipedia.org/wiki?curid=1502696" title="Bobbi-Bobbi">
Bobbi-Bobbi

Bobbi-Bobbi – jeden z bogów drugiej generacji z mitologii aborygeńskiej, występujący pod postacią olbrzymiego węża. Jest dobry i życzliwy ludziom. Wysyła na ziemię latające lisy – nietoperze, by ludzie mogli je upolować i zjeść. Ale zwykła ludzka broń – kamienie i dzidy, nie nadają się do zabijania nietoperzy. Dlatego Bobbi-Bobbi wyrywa sobie żebro i tworzy bumerang. Ludzie są pod wrażeniem boskiej broni, która trafia latające zwierzęta, a jeśli nie osiągnie celu, wraca do rzucającego. Pewnego dnia grupa zuchwalców rzuca bumerangiem w niebo i przedziurawia je. Bóg postanawia ukarać ludzi i zabrać im bumerang. Zmienia jednak zdanie. Postanawia pożreć zuchwalców i zwrócić użyteczną broń ludziom.

</doc>
<doc id="1502698" url="https://pl.wikipedia.org/wiki?curid=1502698" title="Body Language (album Kylie Minogue)">
Body Language (album Kylie Minogue)

Body Language – dziewiąty studyjny album australijskiej piosenkarki Kylie Minogue, wydany 17 listopada 2003 roku przez wytwórnię płytową Parlophone. Po wielkim sukcesie krążka Fever Minogue zaprosiła do współpracy wielu producentów i pisarzy. Album otrzymał przychylne recenzje od krytyków muzycznych. 

</doc>
<doc id="1502703" url="https://pl.wikipedia.org/wiki?curid=1502703" title="Karl Friedrich Eichhorn">
Karl Friedrich Eichhorn

Karl Friedrich Eichhorn (ur. 20 listopada 1781 w Jenie, zm. 4 lipca 1854 w Kolonii) – niemiecki prawnik.
Eichhorn urodził się w Jenie jako syn Johanna Eichhorna.
W 1797 rozpoczął studia na uniwersytecie w Getyndze. W 1805 roku został profesorem prawa na uniwersytecie we Frankfurcie nad Odrą pozostając tam aż do roku 1811, kiedy rozpoczął pracę na Uniwersytecie w Berlinie. W 1813 roku wstąpił do armii i pod koniec wojny został odznaczony Krzyżem Żelaznym. W 1854 został profesorem prawa w Kolonii.
Eichhorn był uważany za jednego z najlepszych specjalistów w dziedzinie prawa konstytucyjnego. Zaliczany był do historycznej szkoły prawa. Napisał "Deutsche Staats- und Rechtsgeschichte" (Göttingen, 1808-1823) i wiele innych prac.

</doc>
<doc id="1502704" url="https://pl.wikipedia.org/wiki?curid=1502704" title="Bitwa nad rzeką Teleżyną">
Bitwa nad rzeką Teleżyną

Bitwa nad rzeką Teleżyną – starcie zbrojne, które miało miejsce dnia 26 maja 1653 r. w trakcie wojny o tron mołdawski (1653).
Przebieg.
Na wieść o porażce wojsk w bitwie pod Focsani, hospodar wołoski Mateusz Basarab nakazał odwrót. Uchodzące wojska Diicu Buiescu znalazły się wkrótce w straży tylnej wojsk wołoskich. Dnia 26 maja nad rzeką Teleżyną (Telaien) pod miejscowością Soplea zostały one doścignięte przez straż przednią wojsk kozacko-mołdawskich, którą dowodził Bazyli Lupu. Doszło do potyczki, podczas której wojska wołoskie osłaniały odwrót piechoty. Atak Mołdawian Bazylego Lupu, zmusił w końcu Wołochów do ucieczki. Na pozostających na placu boju Semenów uderzyli wkrótce Kozacy Tymofieja Chmielnickiego zmuszając ich do odwrotu. Obie strony ostrzeliwały się w terenie zalesionym, po czym Semeni wycofali się w gęste zarośla nad rzeką Prahova. Tutaj przeczekali do wieczora a nocą pod osłoną ciemności przeprawiwszy się przez rzekę dotarli do obozu pod Fintą.

</doc>
<doc id="1502707" url="https://pl.wikipedia.org/wiki?curid=1502707" title="Soldier Field">
Soldier Field

Soldier Field – stadion sportowy położony w amerykańskim mieście Chicago w stanie Illinois. Na tym obiekcie swoje mecze rozgrywa zespół futbolu amerykańskiego Chicago Bears. Stadion został zbudowany w 1924 roku, maksymalna pojemność wynosi 61 500 widzów. Obiekt przeszedł modernizację w latach 2002-2003.

</doc>
<doc id="1502708" url="https://pl.wikipedia.org/wiki?curid=1502708" title="U-116">
U-116



</doc>
<doc id="1502710" url="https://pl.wikipedia.org/wiki?curid=1502710" title="Okręg wyborczy Castle Rising">
Okręg wyborczy Castle Rising

Okręg wyborczy Castle Rising powstał w 1558 r. i wysyłał do angielskiej, a następnie brytyjskiej, Izby Gmin dwóch deputowanych. Okręg położony był w hrabstwie Norfolk. Został zlikwidowany w 1832 r.

</doc>
<doc id="1502711" url="https://pl.wikipedia.org/wiki?curid=1502711" title="Arie Luyendyk">
Arie Luyendyk

Arie Luyendyk, właśc. Arie Luijendijk (ur. 21 września 1953 roku w Sommelsdijk) – holenderski kierowca wyścigowy.
Początek kariery.
Karierę rozpoczął na początku lat 70. XX wieku. Pierwszy poważny sukces zanotował w 1973 roku, zostając mistrzem kraju w Formule Ford. Dwa lata później wywalczył tytuł mistrza Europy Formuły Ford. W 1977 roku został mistrzem Europy Formuły Super Vee, a po nieudanej przygodzie z Formułą 3 postanowił wyjechać do Stanów Zjednoczonych, gdzie ponownie okazał się najlepszy w serii Super Vee. W 1983 roku zamieszkał w tym kraju na stałe, obierając sobie za cel starty w IndyCar. Te plany mógł zrealizować dzięki wsparciu koncernu Provimi Veal.
CART.
W sezonie 1984 wziął udział tylko w jednym wyścigu, na torze Road America, gdzie zajął wysokie ósme miejsce. W latach 1985–1994 zaliczył pełny program startów. W tym okresie odniósł trzy zwycięstwa; swoje pierwsze zanotował w słynnym klasyku Indianapolis 500 w 1990 roku, reprezentując barwy zespołu Douga Shiersona (samochód na zdjęciu). Osiągnął wówczas najwyższą średnią prędkość w historii tego wyścigu (299,307 km/h). Do dnia dzisiejszego ten rekord nie został pobity.
Dwa pozostałe zwycięstwa Luyendyk odniósł w sezonie 1991 na krótkich, jednomilowych torach owalnych w Phoenix i Nazareth.
W sezonie 1995 nie miał stałej posady w CART i wziął udział tylko w dwóch wyścigach. Wkrótce potem przeniósł się do nowo powstałej serii Indy Racing League, gdzie startował do końca kariery z jednym wyjątkiem. W 1997 roku zastąpił kontuzjowanego Alexa Zanardiego w wyścigu na torze Fontana.
Indy Racing League.
W latach 1996–1999 startował w barwach Treadway Racing, odnosząc cztery zwycięstwa. Wśród nich, w 1997 roku, znalazł się drugi sukces w Indianapolis 500. Ostatni pełny sezon startów zaliczył w 1998 roku, choć później jeszcze trzykrotnie startował w Indianapolis 500 (1999, 2001, 2002).
Łącznie, oprócz dwóch zwycięstw w Indianapolis 500, trzy razy startował w tym wyścigu z pole position. W 1999 roku miał szansę na trzecie zwycięstwo, lecz zderzył się z dublowanym kierowcą.
Życie prywatne.
Arie Luyendyk jest żonaty z Mieke. Para ma czworo dzieci (trzech synów: Arie Juniora, Aleca, Lucę oraz córkę Maidę). Jeden z synów, Arie Junior również jest kierowcą wyścigowym. Rodzina mieszka w Scottsdale w stanie Arizona.

</doc>
<doc id="1502718" url="https://pl.wikipedia.org/wiki?curid=1502718" title="Lol">
Lol



</doc>
<doc id="1502721" url="https://pl.wikipedia.org/wiki?curid=1502721" title="Parafia św. Jakuba Apostoła w Białutach">
Parafia św. Jakuba Apostoła w Białutach

Parafia św. Jakuba Apostoła w Białutach – parafia rzymskokatolicka w diecezji toruńskiej, w dekanacie działdowskim, z siedzibą w Białutach.
Historia.
Parafia w Białutach została założona w 1371 roku przez zakon krzyżacki. W 1557 roku, na mocy postanowień synodu prowincjonalnego w Piotrkowie, parafia została włączona do diecezji płockiej.
Kościół wybudowany dopiero w 1700 roku, konsekrował (w 1713 roku) biskup płocki Ludwik Bartłomiej Załuski. Należy podkreślić, że w wyniku działań właścicieli białuckiego majątku w czasie reformacji parafia ta była jedną z nielicznych katolickich parafii w całych Prusach.
W 1821 r. na mocy bulli "De salute animarum" parafia została wcielona do dekanatu górzeńskiego w diecezji chełmińskiej. A następnie w 1861 roku w skład dekanatu pomezańskiego. Parafia pozostała w diecezji chełmińskiej aż do końca jej istnienia, czyli 25 marca 1992 roku, kiedy to papież Jan Paweł II zreorganizował administrację Kościoła w Polsce. Dekanat Działdowo został przyłączony wraz z wszystkimi parafiami do diecezji toruńskiej.
Kościół parafialny.
Obecny kościół parafialny powstał około roku 1884, poświęcono 23 stycznia 1887 roku. Jest to budowla z nietynkowanej cegły w stylu neogotyckim. W 1885 roku w świątyni zainstalowano dziewięciogłosowe organy.
 Kościół parafialny został wpisany do wykazu zabytków nieruchomych 2000-04-27 pod numerem A-4172.

</doc>
<doc id="1502722" url="https://pl.wikipedia.org/wiki?curid=1502722" title="U-116 (1941)">
U-116 (1941)

U-116 – niemiecki okręt podwodny typu "X B" z okresu II wojny światowej. Okręt wszedł do służby w 1941. 
Historia.
Zamówienie na budowę zostało złożone w stoczni Germaniawerft w Kilonii 31 stycznia 1939. Rozpoczęcie budowy okrętu miało miejsce 1 lipca 1939. Wodowanie nastąpiło 3 maja 1941, wejście do służby 26 lipca 1941. Pierwszym dowódcą został KrvKpt. Werner von Schmidt, kolejnym Oblt. Wilhelm Grimme.
W czasie II wojny odbył 4 patrole bojowe, podczas których m.in. dostarczył zaopatrzenia (głównie paliwo) innym U-Bootom
Podczas 3 patrolu zatopił jeden statek (SS "Cortona" – 4.284 BRT) i uszkodził drugi (SS "Shaftesbury" – 7.093 BRT); miało to miejsce 12 lipca 1942, oba wchodziły w skład konwoju OS-33. 
Ostatni kontakt radiowy nawiązano z okrętem 6 października 1942 na północnym Atlantyku. U-116 zatonął z całą załogą z nieznanych przyczyn.

</doc>
<doc id="1502724" url="https://pl.wikipedia.org/wiki?curid=1502724" title="Brassinosteroidy">
Brassinosteroidy

Brassinosteroidy, brasinosteroidy, BR – grupa sterydowych hormonów roślinnych. Pierwszym odkrytym brassinosteroidem był brasinolid, który w roku 1979 w roku został wyizolowany z pyłku rzepaku '. Związek ten odpowiada głównie za wydłużenie łodygi, stymulacje podziały komórkowe oraz ochronę roślin przed stresem środowiskowym. Wydajność pozyskiwania brassinsteroidów jest bardzo niska, z 230 kg ' można uzyskać jedynie 10 mg brasinolidu. Od momentu odkrycia zostało wyizolowanych z różnych roślin ponad 70 brassinosteroidów. Pod względem chemicznym są podobne do hormonów zwierzęcych. Przemiany metaboliczne, zarówno dokładny szlak biosyntezy i katabolizm BRs, są nadal zagadką dla człowieka. Wiąże się z nimi nadzieje w wykorzystaniu w rolnictwie i jako potencjalne związki farmakologicznie czynne.
Biosynteza.
Brassinosteroidy są wytwarzane z kampesterolu. Wyróżniany jest szlak biosyntezy BRs mewalonianowy u roślin wyższych i niemewalonianowy u roślin niższych. Następnie rozgałęzia się na ścieżkę cykloartenol- i cykloartanol-zależną. C27-BRs są przekształcane do C28-norBL, gdzie synteza C29 pochodnej jest inicjowana przez β-sitosterol i prowadzi do wytworzenia C28-homoBL. Na przykładzie powstawania jak dotąd najbardziej poznanego brassinosteroidu, czyli brassinolidu, wyróżniono trzy ścieżki prowadzące do powstania C27-, C28- i C29-pochodnych. Z kampesterolu w szeregu reakcji przekształcają się kolejno w kampastenol, katasterol, teasterol, tyfasterol, kastasteron (CS) i wreszcie brassinolid (BL). Przemiana kastasteronu do brassinolidu nie zachodzi jedynie u tytoniu szlachetnego "Nicotiana tabacum" i ryżu siewnego "Orryza sativa". Każdy kolejny metabolit w szlaku biosyntezy ma aktywność większą niż jego poprzednik i tak CS ma właściwości słabsze od BL. Po raz pierwszy szlak syntezy został opisany przez badaczy japońskich, a następnie skorygowany przez analizę mutantów pod względem biosyntezy brassinosteroidów u rozdkiewnika pospolitego, pomidorów i grochu. Miejsce syntezy brassinosteroidów nie zostało doświadczalnie ustalone. Przyjmuje się hipotezę, że wszystkie tkanki roślinne są zdolne do syntezy BR, ale jedynie w niektórych z organów roślinnych dochodzi do ekspresji genów odpowiedzialnych za tworzenie łańcucha przekazywania sygnału. Hipotezę to potwierdzają obserwacje stosunkowo niewielkiego zasięgu działania hormonów z grupy brassinosteroidów. Doświadczenia wykazały, że akropetalny transport brassinosteroidów na większe odległości w organizmach roślin jest możliwy, jednak nie wiadomo, czy taki transport ma jakieś znaczenie biologiczne.
Budowa chemiczna.
Brassinosteroidy swoją budową chemiczną są podobne do hormonów zwierzęcych. Mają budowę 5α-cholesteranu i wykazują podobieństwo do cholesterolu czy hormonów płciowych. Do czterech cyklicznych pierścieni przyłączony jest łańcuch boczny przy węglu C17. W budowie BRs wyróżniono pierścienie A, B, C i D. Pierścień B ma właściwości heterocykliczne, gdzie możliwa jest modyfikacja polegająca na utracie właściwości heterocyklicznych i podstawienia grupą ketonową. Do pierścienia A mogą zostać przyłączone grupy hydroksylowe lub epoksydowe. Także do łańcucha bocznego mogą być przyłączone grupy hydroksylowe. BRs mogą ulegać szeregom reakcji, głównie katabolicznych np. glukozylacji czy estryfikacji, które to prowadzą do ich inaktywacji.
Rola.
BRs są znajdowane w większych ilościach w młodych tkankach roślinnych. Cząsteczka brassinosteroidu przyłącza się do receptora błonowego BRI1 i powstaje kompleks hormon-receptor, który ma właściwości kinazy BAK1. Wnika do jądra komórkowego, gdzie odnajduje właściwe miejsce w chromatynie. Zachodzą procesy transkrypcji i translacji, po czym wydzielane jest nowe białko. Wykazany został udział brassinosteroidów w licznych procesach zachodzących w roślinach, głównie anabolicznych:
Właściwości.
Właściwości antynowotworowe i przeciwproliferacyjne.
Brassinosteroidy wykazują działanie przeciwnowotworowe, przerywając cykl komórkowy w fazie S i zmniejszając proporcje komórek w fazie G0/G1 do komórek w fazie S, kierują je na drogę apoptozy. Wykazano to na liniach komórkowych raka gruczołu krokowego LNCaP i raka sutka MCF-7. BRs nie działają negatywnie na zdrowe komórki, zaś najwyższą aktywność stwierdzono dla kastasteronu, 28-homokastasteronu i 24-epibrassinolidu. BRs mają także właściwości hamujące angiogenezę i wzrost guza. Przebadano komórki śródbłonka linii HMEC-1, działając na nie 24-epibrassinolidem. Wyniki udowodniły zmniejszenie zdolności komórek nowotworowych do migracji i ich właściwości proliferacyjnych. Wykazano to na liniach komórkowych raka gruczoły krokowego LNCaP i raka sutka MCF-7. 
Właściwości przeciwdrobnoustrojowe.
Brassinosteroidy mają właściwości antywirusowe, antybakteryjne i przeciwgrzybicze. BRs, te naturalne i syntetyczne, działają na szereg wirusów, w tym wirusa polio i arenowirusy. Wykazano również działanie na oba typy wirusa opryszczki (HSV). Hamują syntezę wirusowych kwasów nukleinowych i antygenów oraz zmniejszają powinowactwo wirusowych receptorów do receptorów komórkowych. Zwiększają wydzielanie interleukin i TNFα pomagając zwalczać infekcje wirusowe. Udowodniono wpływ BRs na zakażenie wirusem HIV przez hamowanie wirusowych proteaz.
Działanie przeciwzapalne i neuroprotekcyjne.
Działanie przeciwzapalne wykazano dla syntetycznych BRs, które hamowały objawy zapalenia w trzy dni. Większość zsyntezowanych BRs ma budowę podobną do deksametazonu, co odpowiada za ich przeciwzapalne działanie. Ich działanie polega na hamowaniu wytwarzania cytokin prozapalnych i prostaglandyn, a zwiększeniu wydzielania interferonu i działających protekcyjnie: witaminy A i witaminy E. Redukują działanie stresu oksydacyjnego wywołanego przez wolne rodniki. Udowodniono nasiloną produkcję leukocytów, co mobilizowało odpowiedź obronną organizmu na zapalenie. BRs zwiększały migrację fibroblastów i kolagenu do miejsca zranienia, a hamowały wyrzut TNFα, a co za tym idzie – promowały gojenie się ran. Ich możliwość zwiększenia produkcji kolagenu daje nadzieję na zastosowanie w terapii przeciwzmarszczkowej. Działanie neuroprotekcyjne BRs związane jest z ich możliwością łagodzenia stresu oksydacyjnego oraz zmniejszenia działania wolnych rodników przez enzymy takie jak np. dysmutaza ponadtlenkowa czy katalaza. Czynniki odpowiedzialne za stres oksydacyjny promują starzenie się komórki i jej obumieranie przez nagromadzenie się w niej mutacji. Kastasteron (CS) przeciwdziałał nagromadzeniu się mutacji wywołanych przez H2O2 w ludzkich limfocytach o 89%. Wykazano to na liniach komórkowych raka prostaty LNCaP i raka piersi MCF-7. Niektóre choroby neurodegeneracyjne, jak choroba Parkinsona czy choroba Alzheimera, wywołane są przez działanie stresu oksydacyjnego. Spożywanie roślin zawierających prekursor dopaminy, czyli L-DOPĘ, i BRs działało protekcyjne na neurony dopaminergiczne i hamowało ich obumieranie. Wykazano to na liniach komórkowych raka gruczołu krokowego LNCaP i raka sutka MCF-7.
Działanie przeciwcholesterolowe.
Spożywanie steroli roślinnych zmniejsza stężenie cholesterolu LDL i VLDL dzięki kompetycyjnemu wchłanianiu tłuszczów w jelitach i niewchłanianiu samych siebie. Spożywanie steroli roślinnych, w tym BRs, zmniejszało stężenie LDL i VLDL, nie zmieniając poziomu HDL. Sterole roślinne zmniejszają także agregację płytek krwi, chroniąc przed zakrzepami. Przeciwdziałają powstawaniu miażdżycy. BRs są nadzieją w terapii przeciwcholesterolowej u pacjentów leczonych statynami dotkniętych rabdomiolizą.

</doc>
<doc id="1502726" url="https://pl.wikipedia.org/wiki?curid=1502726" title="Meša Selimović">
Meša Selimović

Mehmed „Meša” Selimović (cyr. Мехмед „Меша” Селимовић; ur. 26 kwietnia 1910 w Tuzli, zm. 11 lipca 1982 w Belgradzie) – pisarz serbski tworzący w języku serbsko-chorwackim. Większość jego dzieł rozgrywa się w scenerii bośniackiej w okresie panowania osmańskiego. W 1934 ukończył studia na wydziale filologicznym Uniwersytecie w Belgradzie.
Dzieła.
W języku polskim wydano dwie jego powieści: "Derwisz i śmierć" ("Derviš i smrt", wyd. pol. 1977) oraz "Twierdza" ("Tvrđava", wyd. pol. 1976).

</doc>
<doc id="1502727" url="https://pl.wikipedia.org/wiki?curid=1502727" title="Piotr Kołodziejczyk (ur. 1954)">
Piotr Kołodziejczyk (ur. 1954)

Piotr Kołodziejczyk (ur. 24 grudnia 1954 w Poznaniu) – polski urzędnik państwowy i samorządowy, działacz opozycji w okresie PRL, w latach 1997–2001 podsekretarz stanu w Ministerstwie Pracy i Polityki Socjalnej, w latach 2010–2011 podsekretarz stanu w Ministerstwie Spraw Wewnętrznych i Administracji, w latach 2011–2012 podsekretarz stanu w Ministerstwie Administracji i Cyfryzacji.
Życiorys.
Ukończył w 1978 studia na Politechnice Poznańskiej. Do 1990 był zatrudniony w poznańskim Ośrodku Badawczo-Rozwojowym Pojazdów Szynowych.
W 1980 przystąpił do „Solidarności”, był jednym z założycieli związku w swoim miejscu pracy. Organizował jego struktury w przedsiębiorstwach na terenie województwa poznańskiego. Po pierwszym zjeździe delegatów został członkiem zarządu Regionu Wielkopolska. Po wprowadzeniu stanu wojennego kontynuował działalność w niejawnych strukturach związku, zajmował się kolportażem wydawnictw podziemnych, współpracował m.in. z „Obserwatorem Wielkopolskim”.
W 1982 został tymczasowo aresztowany, w procesie politycznym w 1983 skazano go na karę ośmiu miesięcy pozbawienia wolności. Po zwolnieniu m.in. konstruował urządzenia techniczne, w tym instalację nagłośnienia do emisji audycji Radia Solidarność dla osadzonych w miejskim areszcie śledczym.
W 1990 przegrał z Januszem Pałubickim w wyborach na przewodniczącego zarządu regionu związku. Przeszedł do działalności w administracji państwowej. Od tegoż roku do 1997 pełnił funkcję dyrektora Wojewódzkiego Urzędu Pracy w Poznaniu. Następnie do 2001 zajmował stanowisko podsekretarza stanu w Ministerstwie Pracy i Polityki Socjalnej.
W 2002 był prezesem zarządu jednej ze spółek powstałych z przekształceń spółki akcyjnej HCP. W 2003 został dyrektorem Wydziału Działalności Gospodarczej Urzędu Miasta Poznania. Od 2004 pracował jako sekretarz miasta Poznania. W 2009 uhonorowano go Nagrodą im. Marka Cara. 8 marca 2010 został podsekretarzem stanu w Ministerstwie Spraw Wewnętrznych i Administracji. Z dniem 23 listopada 2011 objął tożsame stanowisko w nowo utworzonym Ministerstwie Administracji i Cyfryzacji. 21 marca 2012 złożył dymisję z zajmowanego stanowiska. Kilka miesięcy później został dyrektorem II oddziału Zakładu Ubezpieczeń Społecznych w Poznaniu.

</doc>
<doc id="1502729" url="https://pl.wikipedia.org/wiki?curid=1502729" title="Okręg wyborczy Dysart Burghs">
Okręg wyborczy Dysart Burghs

Okręg wyborczy Dysart Burghs powstał w 1708 r. i wysyłał do brytyjskiej Izby Gmin jednego deputowanego. Okręg położony był w szkockim hrabstwie Fife. Został zlikwidowany w 1832 r.

</doc>
<doc id="1502733" url="https://pl.wikipedia.org/wiki?curid=1502733" title="Pomniki przyrody w Gdyni">
Pomniki przyrody w Gdyni

Na terenie Gdyni znajduje się 79 pomników przyrody (w tym 22 ustanowione przez Radę Miasta Gdyni) w postaci:
Drzewa występują w rodzajach:
Pnącza występują w rodzaju:
Wykaz pomników przyrody na terenie Gdyni:
Pomniki ustanowione przez Radę Miasta Gdyni:
Lista zniesionych pomników przyrody:

</doc>
<doc id="1502735" url="https://pl.wikipedia.org/wiki?curid=1502735" title="Styl neorenesansowy">
Styl neorenesansowy



</doc>
<doc id="1502739" url="https://pl.wikipedia.org/wiki?curid=1502739" title="Pablo Bengoechea">
Pablo Bengoechea

Pablo Javier Bengoechea Dutra (ur. 27 czerwca 1965 w Riverze) – piłkarz urugwajski noszący przydomek "el profesor", pomocnik. Wzrost 174 cm, waga 73 kg. Był kapitanem klubu CA Peñarol oraz reprezentacji Urugwaju. Słynął ze znakomitej techniki. Później trener.
Urodzony w mieście Rivera Bengoechea swoje pierwsze kroki stawiał w miejscowym klubie Oriental Atlético Club. Od 1985 grał w klubie Montevideo Wanderers, którego barwy reprezentował w turnieju Copa América 1987. Urugwaj obronił tytuł mistrza Ameryki Południowej, a Bengoechea zagrał w obu meczach - w półfinałowym z Argentyną oraz w finałowym z Chile. Właśnie w finale zdobył jedynego gola, który przesądził o triumfie Urugwaju. Po kontynentalnych mistrzostwach przeniósł się do Hiszpanii, by grać w Sevilli.
Jako piłkarz klubu Sevilla wziął udział w turnieju Copa América 1989, gdzie Urugwaj zdobył tytuł wicemistrza Ameryki Południowej. Bengoechea zagrał w trzech meczach grupowych – z Ekwadorem, Boliwią (w 13 minucie otrzymał czerwoną kartkę) i Argentyną. Rok później wziął udział w finałach mistrzostw świata w 1990 roku, gdzie Urugwaj dotarł do 1/8 finału. Bengoechea zagrał tylko w meczu z Belgią, w którym strzelił dla Urugwaju honorową bramkę.
W 1992 grał w argentyńskim klubie Gimnasia y Esgrima La Plata, by w 1993 przenieść się do drużyny CA Peñarol.
Jako gracz Peñarolu wziął udział w turnieju Copa América 1995, gdzie Urugwaj zdobył mistrzostwo Ameryki Południowej. Bengoechea zagrał w trzech meczach – dwóch grupowych z Wenezuelą i Meksykiem oraz w drugiej połowie finałowego meczu z Brazylią. W finale zdobył wyrównującą bramkę, która doprowadziła do rzutów karnych. W konkursie rzutów karnych Bengoechea także przyczynił się do ostatecznego zwycięstwa, skutecznie egzekwując jedenastkę.
Bengoechea szczególnie wiele sukcesów odniósł grając w Peñarolu, z którym pięć razy z rzędu zdobył tytuł mistrza Urugwaju - w 1993, 1994, 1995, 1996 i 1997. Zdobył mistrzostwo także w 1999 i 2003. W 2003 Bengoechea zakończył karierę piłkarską. Zaliczany jest do najwybitniejszych graczy w historii klubu Peñarol, w którym dorobił się przydomku "el profesor". Był piłkarzem dynamicznym i ofensywnym.
W Copa Libertadores, grając w barwach klubów Wanderers i Peñarol, rozegrał łącznie 56 meczów i zdobył 17 bramek, nigdy jednak nie zdołał dotrzeć wyżej, niż do ćwierćfinału.
Bengoechea od 2 lutego 1986 do 12 października 1997 rozegrał w reprezentacji Urugwaju 43 mecze i zdobył 6 bramek.
W sezonie 2007/08 jego przyjaciel Sergio Markarián został trenerem klubu Cruz Azul, z którym zdobył Primera División de México. Bengoechea został członkiem sztabu szkoleniowego tego klubu.

</doc>
<doc id="1502740" url="https://pl.wikipedia.org/wiki?curid=1502740" title="Pablo Javier Bengoechea">
Pablo Javier Bengoechea



</doc>
<doc id="1502744" url="https://pl.wikipedia.org/wiki?curid=1502744" title="Konstytucja Białorusi">
Konstytucja Białorusi

Konstytucja Republiki Białorusi (biał. Канстытуцыя Рэспублікі Беларусь, ros. Конституция Республики Беларусь) – podstawowy akt prawny Republiki Białorusi.
W styczniu 1992 roku pięć białoruskich partii politycznych wystąpiło z inicjatywą przeprowadzenia referendum dotyczącego ewentualnego rozwiązania Rady Najwyższej Republiki Białorusi, złożonej z ludzi związanych z pełnieniem władzy w BSRR. Rada zgodziła się jedynie na referendum konstytucyjne. 15 marca 1994 roku Rada Najwyższa RB uchwaliła konstytucję, która weszła w życie 30 marca 1994 roku. Zastąpiła ona konstytucję radziecką (z wieloma poprawkami) z 1977 roku.
Konstytucja Białorusi składa się z preambuły i 9 rozdziałów obejmujących 146 artykułów. Była zmieniana dwukrotnie od czasu jej pierwotnego przyjęcia, w 1996 i 2004 roku.
15 marca 2022 weszła w życie znowelizowana konstytucja. Zmieniła ona prawa związane z pełnieniem funkcji prezydenta Białorusi, zapisała status Ogólnobiałoruskiego Zgromadzenia Ludowego (istniejącego od 1996) oraz wykluczyła „agresję militarną przeciwko innym państwom ze swojego terytorium”.

</doc>
<doc id="1502750" url="https://pl.wikipedia.org/wiki?curid=1502750" title="Wirtualny zespół">
Wirtualny zespół

Wirtualny zespół, wirtualna grupa muzyczna – w muzyce jest to grupa składająca się nie z prawdziwych ludzi, lecz z fikcyjnych, najczęściej animowanych postaci. Muzyka jest nagrywana (i w przypadku koncertów na żywo odgrywana) przez prawdziwych artystów i producentów muzycznych, podczas gdy media związane z muzyką, takie jak okładki albumów, teledyski i elementy wizualne występów na żywo są reprezentowane przez fikcyjne postacie; w niektórych przypadkach (np. w dwóch albumach Gorillaz pt. "Gorillaz" i "Demon Days") fikcyjne postaci zapisywane są w przypisach jako prawdziwi autorzy piosenek.
Termin "wirtualny zespół" został spopularyzowany w 2000 r. wraz ze wzrostem popularności Gorillaz, jednak koncepcja fikcyjnego zespołu po raz pierwszy pojawiła się w 1959 r. wraz z „zespołem” Alvin and the Chipmunks, gdzie Ross Bagdasarian Sr. przyspieszał swoje nagrania w celu uzyskania wysokiego głosu, który miał być głosem fikcyjnych wiewiórek będących „wirtualnymi” członkami zespołu.

</doc>
<doc id="1502754" url="https://pl.wikipedia.org/wiki?curid=1502754" title="January Maria Sarnelli">
January Maria Sarnelli

January Maria Sarnelli (ur. 12 września 1702 w Neapolu, zm. 30 czerwca 1744 tamże) – błogosławiony kościoła katolickiego, jeden z pierwszych towarzyszy Alfonsa Liguori, założyciela Zgromadzenia Redemptorystów.
January Maria Sarnelli już w wieku 14 lat postanowił zostać jezuitą. Ze względu na młody wiek odwiódł go od tego jego ojciec. W 1722 r. ukończył studia prawnicze otrzymując tytuł doktora obojga praw. W 1728 r. rozpoczął naukę w seminarium duchownym. 5 czerwca 1729 r. rozpoczął nowicjat w Stowarzyszeniu Misji Apostolskich. 8 lipca 1732 r. przyjął święcenia kapłańskie. W kwietniu 1736 r. wstąpił do redemptorystów. Zmarł w Neapolu 30 czerwca 1744 r.
Został beatyfikowany 12 maja 1996 roku przez Jana Pawła II.

</doc>
<doc id="1502759" url="https://pl.wikipedia.org/wiki?curid=1502759" title="Wiązałka">
Wiązałka

 #REDIRECT Snopowiązałka

</doc>
<doc id="1502764" url="https://pl.wikipedia.org/wiki?curid=1502764" title="Thomas Denman (1. baron Denman)">
Thomas Denman (1. baron Denman)

Thomas Denman, 1. baron Denman (ur. 23 lipca 1779 w Londynie, zm. 26 września 1854 w Stoke Albany w Northamptonshire) – brytyjski prawnik i polityk, minister w rządach lorda Greya i księcia Wellington.
Był synem dr Thomasa Denmana i Elizabeth Brodie, córki Alexandra Brodie'ego. Wykształcenie odebrał w Eton College oraz w St John’s College na Uniwersytecie Cambridge. Studia ukończył w 1800 r. W 1806 r. rozpoczął praktykę adwokacką w korporacji Lincoln’s Inn. Sławę zyskał jako obrońca podczas procesów luddystów. Brał również udział jako obrońca w procesie królowej Karoliny. Jego obrona królowej wywołała niechęć króla Jerzego IV i zablokowała Denmanowi drogę awansu w hierarchii prawniczej.
W 1818 r. Denman uzyskał mandat parlamentarny z okręgu Wareham. W latach 1820–1826 i 1830–1832 reprezentował w Izbie Gmin okręg wyborczy Nottingham. Od początku związał się z partią wigów. W 1830 r. został prokuratorem generalnym w wigowskim rządzie lorda Greya. W 1832 r. stanął na czele Sądu Ławy Królewskiej, a w 1834 r. otrzymał tytuł 1. barona Denman i zasiadł w Izbie Lordów. Pod koniec 1834 r. pełnił obowiązki kanclerza skarbu w tymczasowym rządzie księcia Wellington.
Jako przewodniczący Sądu Ławy Królewskiej Denman rozstrzygał m.in. w słynnej sprawie Stockdale vs. Hansard, w której ustalono, że każdy akt parlamentu podlega kontroli prawnej. Orzekał również w sprawie Williams vs. Carwardine, która przyczyniła się do rozwoju angielskiego prawa zobowiązań. W 1841 r. jako lord wielki steward przewodniczył sądowi parów nad lordem Cardiganem, oskarżonym o nielegalny pojedynek. Lord Denman zrezygnował ze stanowiska w 1850 r. i wycofał się z czynnego życia publicznego. Zmarł w 1854 r.
Lord Denman był żonaty z Theodosią Anne Veverse, córką Richarda Veverse'a, którą poślubił w 1804 r. Ich najstarszy syn, Thomas, odziedziczył po jego śmierci tytuł barona.

</doc>
<doc id="1502765" url="https://pl.wikipedia.org/wiki?curid=1502765" title="Dornum">
Dornum

Dornum – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Aurich.
Geografia.
Gmina Dornum położona jest na mokradłach między miastami Esens, a Norden.

</doc>
<doc id="1502770" url="https://pl.wikipedia.org/wiki?curid=1502770" title="Baron Denman">
Baron Denman

Baronowie Denman 1. kreacji (parostwo Zjednoczonego Królestwa)
Najstarszy syn 5. barona Denman: Richard Thomas Stewart Denman

</doc>
<doc id="1502771" url="https://pl.wikipedia.org/wiki?curid=1502771" title="Uhrynów (obwód tarnopolski)">
Uhrynów (obwód tarnopolski)

Uhrynów (ukr. Угринів, "Uhryniw") – wieś w dorzeczu Złotej Lipy rejonie podhajeckim obwodu tarnopolskiego w granicach Ukrainy. W II Rzeczypospolitej miejscowość należała do gminy Siółko powiatu podhajeckiego województwa tarnopolskiego.

</doc>
<doc id="1502772" url="https://pl.wikipedia.org/wiki?curid=1502772" title="TeXLive">
TeXLive



</doc>
<doc id="1502773" url="https://pl.wikipedia.org/wiki?curid=1502773" title="Thelma Schoonmaker">
Thelma Schoonmaker

Thelma Schoonmaker (ur. 3 stycznia 1940 w Algierze) – amerykańska montażystka filmowa, współpracująca z Martinem Scorsese przez ponad czterdzieści lat. Trzykrotna laureatka Oscara za najlepszy montaż za filmy: "Wściekły Byk" (1980), "Aviator" (2004) i "Infiltracja" (2006) oraz nagrody BAFTA w tej samej kategorii za filmy "Wściekły Byk" (1980) i "Chłopcy z ferajny" (1990).

</doc>
<doc id="1502779" url="https://pl.wikipedia.org/wiki?curid=1502779" title="Großefehn">
Großefehn

Großefehn (wschodniofryz. "Grootfehn") – gmina samodzielna (niem. "EInheitsgemeinde") w Niemczech, w kraju związkowym Dolna Saksonia, w powiecie Aurich.
Geografia.
Gmina Großefehn położona jest na południe od miasta Aurich.
Dzielnice.
W skład obszaru gminy wchodzą następujące dzielnice:

</doc>
<doc id="1502782" url="https://pl.wikipedia.org/wiki?curid=1502782" title="Parser Ungera">
Parser Ungera

Parser Ungera to zstępujący algorytm analizy składniowej działający dla gramatyk bezkontekstowych, opublikowany w 1968 roku przez Ungera.
Jego działanie polega na przeszukiwaniu w głąb rozbić ciągu wejściowego zgodnych z produkcjami danej gramatyki.

</doc>
<doc id="1502784" url="https://pl.wikipedia.org/wiki?curid=1502784" title="Mährisch Weißkirchen">
Mährisch Weißkirchen



</doc>
<doc id="1502790" url="https://pl.wikipedia.org/wiki?curid=1502790" title="Großheide">
Großheide

Großheide (wschodniofryz. "Grootheid") – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Aurich.
Dzielnice.
W skład obszaru gminy Großheide wchodzą następujące dzielnice:

</doc>
<doc id="1502795" url="https://pl.wikipedia.org/wiki?curid=1502795" title="Nowoszepełyczi">
Nowoszepełyczi

Nowoszepełyczi (ukr. Новошепеличі) – dawna wieś na Ukrainie, w obwodzie kijowskim, w dzisiejszym rejonie iwankowskim. 
Siedziba dawnej w powiecie radomyskim a od roku 1919 w czarnobylskim na Ukrainie.
Została wysiedlona w 1986 roku w związku z wypadkiem w Czarnobylskiej Elektrowni Jądrowej. W 1996 roku wieś została usunięta ze spisu miejscowości.

</doc>
<doc id="1502798" url="https://pl.wikipedia.org/wiki?curid=1502798" title="Heinkel He 113">
Heinkel He 113

Heinkel He 113 Super Verfolgungsjäger (dosłownie – supermyśliwiec pościgowy) – nigdy nieistniejący niemiecki samolot myśliwski z okresu II wojny światowej, który został wymyślony w celach propagandowych lub dezinformacyjnych.
Historia.
Dowództwo Royal Air Force już w latach 30. XX wieku z zainteresowaniem przyglądało się rozbudowie nazistowskiej Luftwaffe i budowanym dla niej samolotom. Szczególne zainteresowanie wzbudził wprowadzony do służby w 1936 roku Bf 109, niemniej z punktu widzenia RAF-u nie był on konstrukcją o przeważających osiągach i był znacznie słabiej uzbrojony od wchodzących wówczas do służby samolotów Spitfire i Hurricane. Do Wielkiej Brytanii dochodziły za to niepokojące pogłoski o tajnym projekcie Heinkla znanym tylko jako „Projekt 1035” mającym być rzekomo bardzo szybkim samolotem o znakomitych osiągach.
W 1938 roku asystent Air Attaché ambasady amerykańskiej w Berlinie, major Arthur W. Vanaman, został zaproszony na wizytę w fabryce Heinkla, gdzie przypadkowo, jak napisał w późniejszym raporcie, zauważył nowy, bardzo szybki samolot. Vanaman wiedział, że nie był to żaden z istniejących wówczas myśliwców niemieckich (Bf 109 i He 112), ale widział go tak krótko, że nie był go w stanie dokładnie opisać. To „przypadkowe” spotkanie z tajemniczym myśliwcem zostało starannie zaaranżowane przez stronę niemiecką. Raport o nowym samolocie zaalarmował wywiad francuski i angielski, które rozpoczęły intensywne działania mające na celu zdobycie więcej informacji na jego temat.
W kwietniu 1939 roku Międzynarodowa Federacja Lotnicza ogłosiła, że specjalnie zmodyfikowana wersja myśliwca He 112 U złamała rekord świata, lecąc w maksymalną prędkością 746,606 km/h. Upubliczniono krótki, niewyraźny film lecącego samolotu oraz kilka, starannie wybranych jego zdjęć (na których samolot był zasłonięty przez stojąc wokół niego osoby), które jednak sugerowały, że nie był to He 112, ale jakiś nowy, nieznany wcześniej samolot.
W 1940 roku, już po kampanii norweskiej, niemieckie czasopismo lotnicze „Der Adler” opublikowało szereg zdjęć przedstawiających nowy samolot, który został zidentyfikowany jako He 113 „Super Verfolgungsjäger”. Porównanie zdjęć nowego samolotu ze zdjęciami zagadkowego samolotu, który pobił w 1939 roku rekord świata w maksymalnej prędkości pokazywało, że była to ta sama konstrukcja. W magazynie zaprezentowano szereg zdjęć nowego samolotu, na których było widoczne silne jak na ówczesne czasy uzbrojenie - działko w piaście śmigła i po jednym ciężkim karabinie maszynowym w każdym skrzydle. W następnych numerach „Adlera” pokazano więcej zdjęć nowego samolotu w barwach różnych jednostek czy w wersji nocnego myśliwca.
Sztab RAF-u zareagował bardzo nerwowo na informacje o nowym niemieckim samolocie. Oceniano, że był on szybszy od Spitfire'a, a także lepiej uzbrojony (w niektórych raportach wspominano o trzech działkach 20 mm). Pilotom zalecano ostrożność w starciach z nowym myśliwcem, a nawet unikania z nim walki.
Pierwsze doniesienia o wprowadzeniu do służby nowego myśliwca pojawiły się 29 maja 1941 roku, kiedy to grupa Hurricane'ów została nagle zaatakowana przez bardzo szybkie samoloty, które po nagłym ataku szybko zniknęły. Ponowne doniesienia pojawiły się w czasie bitwy o Anglię. Piloci składali raporty o niewielkich grupkach samolotów niemieckich, które „czaiły się” na dużym pułapie, aby niespodziewanie atakować angielskiej myśliwce i szybko wycofywać się z pola boju. Niektórzy piloci zgłaszali nawet zestrzelenie tego samolotu, nigdy jednak nie udało się odnaleźć żadnych jego szczątek, które pozwalały by go zidentyfikować.
Przesłuchanie zestrzelonych niemieckich pilotów nie dały żadnych rezultatów, bo prawie żaden nie powiedział ani słowa o nowym „supermyśliwcu”. Tylko jeden pilot wspomniał, że jest to bardzo trudna w pilotażu maszyna i wolał od niej swojego sprawdzonego Bf 109.
Jeszcze w trakcie bitwy o Anglię powoli ustawały raporty o dostrzeżeniu nowego samolotu, aż około 1942 roku całkowicie się skończyły. Dowództwo RAF-u doszło do wniosku, że z powodu nieznanych trudności konstrukcyjnych, samolot nigdy nie wszedł po produkcji seryjnej i ostatecznie został wycofany z użytku.
Po kapitulacji III Rzeszy i zdobyciu archiwów Heinkla, odkryli oni, że w rzeczywistości He 113 nigdy nie istniał.
Samolot, który pobił rekord świata w prędkości maksymalnej, był nazwany He 100, ale nie wszedł on do produkcji seryjnej. W późniejszym okresie postanowiono użyć go do dezinformacji Anglików i Francuzów. Jeden, różnie pomalowany samolot, był wielokrotnie fotografowany i prezentowany jako nowy myśliwiec. Jego rzekome pojawienie się w czasie bitwy o Anglię było zapewne spowodowane raportami RAF-u, które sugerowały angielskim pilotom, że mogą oni oczekiwać wejścia do walki nowego typu samolotu. W ferworze walki dochodziło zapewne najczęściej do pomyłki i piloci za He 113 brali „normalne” Bf 109. Jeszcze w lutym 1941 roku dowództwo RAF-u zignorowało raport z ambasady Wielkiej Brytanii w Belgradzie mówiący o tym, że według tajnych źródeł He 113 nigdy nie istniał i został stworzony tylko do celów dezinformacyjnych.

</doc>
<doc id="1502801" url="https://pl.wikipedia.org/wiki?curid=1502801" title="Hinte">
Hinte

Hinte – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Aurich.
Geografia.
Gmina Hinte położona jest na północ od miasta Emden.
Dzielnice.
W skład obszaru gminy wchodzą następujące dzielnice:

</doc>
<doc id="1502808" url="https://pl.wikipedia.org/wiki?curid=1502808" title="Zniesienie (Lwów)">
Zniesienie (Lwów)

 
Zniesienie () – dzielnica Lwowa, w rejonie łyczakowskim, pełni funkcje mieszkaniowo-rekreacyjne.
Położenie.
Zniesienie leży na wschód od Śródmieścia i na zachód od Krzywczyc, w dorzeczu Pełtwi. Linia kolejowa Lwów–Stanisławów dzieli dzielnicę na Nowe Zniesienie (na północy) i Stare Zniesienie (na południu).
Nazwa.
Nazwa dzielnicy odnosi się do , która istniała w tym miejscu już na początku XVI wieku. liczniejsze zastępy Tatarów (faktycznie bitwa rozegrała się pod Lesienicami). Osada istniała i nosiła swoją nazwę już przed bitwą.
Historia.
W IV–II wieku p.n.e. istniało w tej okolicy tzw. Światowidowe Pole, którego pozostałość jest zabytkiem pochodzącym z ery przedchrześcijańskiej. Podczas badań archeologicznych odnaleziono w tym miejscu muszle mięczaków, skamieniałe szczątki drzew, fragmenty unikalnej leśnej i stepowej flory z kilku epok geologicznych. Historycy Izydor Szaranewycz i Iwan Wagilewycz stworzyli teorię, z której wynika że grodzisko to było założoną przez Daniela Halickiego pierwszą lokalizacją miasta Lwów. W XV i XVI wieku toczyły się liczne spory pomiędzy posiadaczami Zniesienia, którzy prawo własności wywodzili z nadania królewskiego tzw. "panis bene merentium" (łac. "chleb dobrze zasłużonych" czyli majątki ziemskie nadawane w dawnej Polsce za zasługi publiczne), a rajcami miejskimi Lwowa o prawo do ziemi. W dokumencie sporządzonym w Wilnie i datowanym na 8 sierpnia 1555 król Zygmunt August wzywał swojego namiestnika Macieja Goreckiego starostę lwowskiego, aby odstąpił prawa własności Mikołajowi Sieniawskiemu do ziem na Zniesieniu i Łysej Górze, które mu ofiarował. W 1598 i 1599 Stanisław Żółkiewski nakazał wyznaczenie granicy Zniesienia i Krzywczyc. Dekretem z dnia 6 lipca 1618 król Zygmunt III zatwierdził jako właściciela ziemi na Zniesieniu Aleksandra Kuropatwę, po uiszczeniu kwarty. Jan Kazimierz przebywając we Lwowie nadał 15 lutego 1656 wieś Stefanowi Złoczowskiemu, ale osiem lat później 2 grudnia 1664 król zmienił nadanie i Zniesienie przekazał Krzysztofowi Dominowi. Michał Korybut Wiśniowiecki podczas pobytu we Lwowie 30 października 1671 potwierdził dotychczasowe prawa własności i dawne przywileje. Jan III Sobieski dekretem zatwierdzonym w Krakowie 24 marca 1676 przyzwolił Maryannie z Lipia, wdowie po cześniku płockim Michale Ubyszu przenieść prawa do ziemi na Zniesieniu na Franciszka Wilczkowskiego. 15 czerwca 1700 August II Mocny rozszerzył dożywotnie prawo własności Adama Mikołaja Sieniawskiego na jego żonę Elżbietę Lubomirską. 1 czerwca 1729 August II nadał Zniesienie marszałkowi nadwornemu Stefanowi Potockiemu i jego żonie Teresie.
W 1899 istniały 154 gospodarstwa zamieszkałe przez 2466 mieszkańców, w tym 1453 rzymskich-katolików, 859 grekokatolików, 137 Żydów i 26 wyznawców innych religii. Deklarowali oni narodowość polską (1588), ukraińską (856) i niemiecką (8). Na początku XX wieku na terenie Zniesienia powstały zakłady przemysłowe tj. huta szkła, zakłady farmaceutyczne Hałyczfarm, Lwowska Fabryka Likierów i Wódek (dawniej fabryka wódek i likierów Juliusza Mikolascha).
Rozporządzeniem z 11 kwietnia 1930 gmina wiejska Zniesienie została włączona do miasta, a zmiany wprowadzono w życie z dniem 1 kwietnia 1931. W 1938 obszar dzielnicy wynosił 682,3 ha.
W 1993 w dzielnicy utworzono Regionalny Park Krajobrazowy Zniesienie.

</doc>
<doc id="1502810" url="https://pl.wikipedia.org/wiki?curid=1502810" title="Dokkum">
Dokkum

Dokkum - miasto w północnej Holandii, we Fryzji. Jest ośrodkiem administracyjnym gminy Dongeradeel. 
Pierwsze wzmianki o mieście pochodzą z 754 roku, kiedy to został w jego pobliżu zamordowany angielski misjonarz św. Bonifacy. Miał on nawracać Fryzów na chrześcijaństwo. W 777 roku ku jego czci św. Ludger wybudował kościół.

</doc>
<doc id="1502812" url="https://pl.wikipedia.org/wiki?curid=1502812" title="Ihlow (Dolna Saksonia)">
Ihlow (Dolna Saksonia)

Ihlow – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Aurich.
Geografia.
Gmina Ihlow położona jest pomiędzy dwoma miastami Aurich i Emden.
Dzielnice.
W skład obszaru gminy wchodzą następujące dzielnice:

</doc>
<doc id="1502813" url="https://pl.wikipedia.org/wiki?curid=1502813" title="Osmolskina">
Osmolskina

Osmolskina – rodzaj bazalnego przedstawiciela Archosauriformes żyjącego we wczesnym triasie na terenie dzisiejszej Europy. Holotyp (ZPAL R-I/77) "Osmolskina czatkowicensis", jedynego gatunku rodzaju, został odkryty w datowanych analizą biostratygraficzną na najprawdopodobniej wczesny olenek osadach w Czatkowicach (osiedle Krzeszowic) niedaleko Krakowa. Obejmuje przednią część kości szczękowej z zachowanym wyrostkiem nosowym. Odkryto także dwieście kości czaszki, w tym kości puszki mózgowej oraz żuchwy, trzydzieści kręgów ze wszystkich odcinków kręgosłupa, pięć kompletnych kości biodrowych, trzydzieści kości kończyn oraz kilkaset kości szkieletu pozaczaszkowego i zębów. Długość czaszki osmolskiny wynosiła około 60 mm, jednak niektóre z odkrytych skamieniałości sugerują, że u większych osobników dochodziła ona do około 120 mm.
Zrekonstruowana czaszka oraz materiał pozaczaszkowy osmolskiny wykazują duże podobieństwa do innego wczesnotriasowego archozauromorfa – euparkerii. U przedstawicieli obu rodzajów występowała mozaika cech plezjomorficznych i apomorficznych, nie łączy ich jednak żadna autapomorfia. Borsuk-Białynicka i Evans wstępnie zaklasyfikowały "Osmolskina" do rodziny Euparkeriidae – podobnie jak rodzaje "Dorosuchus" i "Halazhaisuchus" – konkludują jednak, że Euparkeriidae pozostaje monotypowa, gdyż żadnego rodzaju nie można do niej zaklasyfikować z całą pewnością. Autorki stwierdzają, że do momentu rozwiązania tego problemu termin „euparkeridy” odnosi się do nienależących do archozaurów przedstawicieli Archosauriformes bardziej zaawansowanych od proterozuchidów, jednak mniej wyspecjalizowanych od erytrozuchów (Erythrosuchidae) i Proterochampsidae. Analiza filogenetyczna przeprowadzona przez Sookiasa (2016) wykazała istnienie monofiletycznej rodziny Euparkeriidae, do której poza euparkerią należały także rodzaje "Osmolskina" i "Halazhaisuchus" oraz gatunek "„Turfanosuchus” shageduensis".
"Osmolskina czatkowicensis" została opisana w 2003 roku przez Magdalenę Borsuk-Białynicką oraz Susan Evans. Nazwa rodzajowa honoruje Halszkę Osmólską – polską paleontolog, zaś epitet gatunkowy odnosi się do Czatkowic (obecnie osiedla Krzeszowic), gdzie odnaleziono skamieniałości osmolskiny. Oprócz szczątków "Osmolskina czatkowicensis" odkryto tam również pozostałości kilku niewielkich lepidozauromorfów i archozauromorfów, przedstawicieli grupy Procolophonia, wczesnych płazów bezogonowych "Czatkobatrachus", temnospondyli oraz ryb dwudysznych z rodzaju "Gnathorhiza".

</doc>
<doc id="1502814" url="https://pl.wikipedia.org/wiki?curid=1502814" title="Pampy">
Pampy



</doc>
<doc id="1502817" url="https://pl.wikipedia.org/wiki?curid=1502817" title="Hammerhead">
Hammerhead

„Hammerhead” był pierwszym singlem z ósmego studyjnego albumu The Offspring "Rise and Fall, Rage and Grace". Piosenka została wykonana jako pierwsza na Sumer Sonic Festiwal w 2007 roku.
Piosenka miała pierwotnie trafić do radia 6 maja. Jednakże światowa premiera utworu miała miejsce 2 maja w stacji KROQ. 5 maja The Offspring na oficjalnej stronie internetowej umożliwił darmowe pobieranie utworu w formacie mp3, w bardzo podobnym stylu jak „Original Prankster” ("Conspiracy of One" z 2000 roku). W celu pobrania piosenki, użytkownicy byli zobowiązani do podania adresu e-mail, aby otrzymać link do wysokiej jakości utworu w formacie mp3.
Znaczenie piosenki.
Według wokalisty i gitarzysty Dextera Hollanda piosenka opowiada o przemocy w instytucjach edukacyjnych. Potwierdzają to zamykające piosenkę słowa: "„and you can all hide behind your desks now/and you can cry teacher come help me”". Gitarzysta prowadzący Kevin 'Noodles' Wasserman rozwija to, stwierdzając, że początkowe wersy są z perspektywy żołnierza, który wierzy, że wszystko robi dla lepszego dobra – "„take a life that others may live”". On został zaatakowany przez ogromną siłę (Hammerhead – "„it hammers in my head”") w swoim umyśle, która czyni go oszukanym. Prawdziwe sedno utworu, że narratorem jest faktycznie szkolny terrorysta, zostaje ujawnione pod koniec utworu.
Teledysk.
Konkurs na teledysk.
Zespół stworzył konkurs dla fanów na stworzenie własnego klipu do utworu z własnych oryginalnych materiałów. W tym celu została stworzona specjalna grupa na YouTube. Zespół wybrał ulubione video, a zwycięzca otrzymał nagrodę 10000 dolarów. Konkurs był przeznaczony tylko dla mieszkańców USA.
Klip.
Teledysk wyreżyserował Tektonik, a zadebiutował on na stronie IGN 9 czerwca.
Klip został całkowicie wykonany w technice CGI. Podobnie, jak w teledysku do piosenki „Hit That”, nie pojawiają się w nim członkowie zespołu. Klip ten jest jednak bardziej artystyczny w swoim wyglądzie. Odpowiedzi na teledysk były wymieszane. Klip został negatywnie przyjęty na oficjalnym forum zespołu, ale miał więcej pozytywnych odpowiedzi na YouTube, choć sądząc po licznych negatywnych komentarzach (przeważających nad pozytywnymi) samego teledysku, trudno rozeznać, czy dobra ocena jest w odpowiedziach na klip, czy na samą piosenkę.
Zawiera zapatrywanie przeciwne wojnie i przemocy, reprezentowane przez symbole zawarte w mechanicznych zwierzętach, takich jak psy roboty, świnie i słonie reprezentujące polityków oraz w podstępnych wojownikach, którzy potem zamieniają się w ptaki lecące w kierunku zachodu słońca w zakończeniu piosenki. Inne wydarzenia to: żołnierz mający rozkaz przeskoczyć do swojej śmierci, dzieci bawiące się w łapanie bomby i rzecznik w papierowym kapelusz mówiący do wściekłych reporterów. Klip jest w ciemnej tonacji o niebieskim zabarwieniu, wydaje się celowo postarzony i uszkodzony.
Przyjęcie piosenki.
Reakcja na piosenkę była ogólnie pozytywna. Opisując go jako "„dobry zwiastun”" bazujący na albumie, Michael Roffman z Consequence of Sound powiedział także, że piosenka "„pracuje lirycznie”, i że „Holland nie zabrzmiał dosyć szczerze od czasu zaoferowania bardzo dobrej Americany”". Richard Cromelin z Los Angeles Times potwierdza, że „Hammerhead” ma najmocniejszy tekst z albumu, a The Dreaded Press chwali, że „mocne uderzenia bębnów” w piosence i „gwałtowne wycie” Dextera dają „zaskakująco świeży” rezultat. Jednakże Chris Fallon z AbsolutePunk.net stwierdza, że piosenka jest zbyt długa, a Roffma komentuje później, że „banalne riffy” doprowadziły do braku zachwytu piosenką.

</doc>
<doc id="1502818" url="https://pl.wikipedia.org/wiki?curid=1502818" title="WYP3 kolejna część">
WYP3 kolejna część

WYP3 kolejna część – pierwsza solowa płyta kieleckiego rapera Borixona wydana w 2001 roku.
Nagrania dotarły do 22. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="1502824" url="https://pl.wikipedia.org/wiki?curid=1502824" title="Zacieram ręce dzieciak">
Zacieram ręce dzieciak

Zacieram ręce dzieciak – piąty solowy album Borixona. Wydawnictwo ukazało się 9 grudnia 2006 roku nakładem wytwórni muzycznej Camey Studio. Oprawę graficzną albumu wykonał Grzegorz „Forin” Piwnicki.
Lista utworów.
Opracowano na podstawie materiału źródłowego.

</doc>
<doc id="1502825" url="https://pl.wikipedia.org/wiki?curid=1502825" title="Korościatyn">
Korościatyn



</doc>
<doc id="1502832" url="https://pl.wikipedia.org/wiki?curid=1502832" title="Susan Janet Ballion">
Susan Janet Ballion



</doc>
<doc id="1502834" url="https://pl.wikipedia.org/wiki?curid=1502834" title="Juist">
Juist

Juist – wyspa wchodząca w skład Wysp Wschodniofryzyjskich i jednocześnie gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Aurich.

</doc>
<doc id="1502845" url="https://pl.wikipedia.org/wiki?curid=1502845" title="Powieść gejowska">
Powieść gejowska

Powieść gejowska – pojawiający się w krytyce literackiej podgatunek narracyjnych utworów literackich o fikcyjnej fabule i z więcej niż jednym wątkiem tematycznym, których najważniejszym lub jednym z najważniejszych wątków jest temat homoseksualizmu przedstawionych postaci. Podgatunek literacki szerszego zakresu badań zajmującego się literaturą LGBT.
Wybór powieści z wątkami homoseksualnymi w języku polskim jest znikomy w porównaniu z krajami anglosaskimi, niemieckojęzycznymi, czy romańskimi. Do nielicznych tego gatunku należą powieści polskich autorów, jak i powieści autorów zagranicznych uhonorowane międzynarodowymi nagrodami literackim, jak i powieści autorów o międzynarodowej sławie przetłumaczone na język polski.
Tematyka powieści gejowskich.
Wprowadzenie.
Nurt powieści gejowskiej reprezentuje wprawdzie jednolicie wszystkie powieści, w których poruszany jest wątek homoseksualizmu mężczyzn, niemniej jednak powieść nie jest publikacją naukową poświęconą w całości jednemu aspektowi, czyli temat homoseksualizmu w powieści gejowskiej wyrażony jest zawsze na tle cech osobowościowych bohaterów i przy pomocy określonej fabuły, której tematyka może być bardzo różna.
Różnice fabuły dotyczą stylistyki tekstu, historycznego umiejscowienia fabuły, stopnia rozwoju biograficzno-psychicznego bohaterów, wydarzeń w kontekście kulturowo-społecznym, socjologiczno-środowiskowym i przypadkowo-indywidualnym, jak i poprzez ukierunkowanie wszystkich elementów na określony wiek adresata powieści, czyli czytelnika. Przy czym każda z podanych płaszczyzn tematycznych jest zbiorem różnych manifestacji/kontekstów.
Dla przykładu, na płaszczyźnie kulturowo-społecznej fabuła może być usytuowana w kontekście panującej religii, ustroju politycznego, obszaru językowego, przynależności rasowej lub mentalności narodowej. Fabuła każdej powieści gejowskiej jest zatem wynikiem danej konstelacji, składającej się z różnych manifestacji (kontekstów) z różnych płaszczyzn tematycznych.
Płaszczyzny tematyczne i ich manifestacje.
Na płaszczyźnie biograficzno-psychiczno-rozwojowej manifestuje się stopień psychologiczno-rozwojowy bohaterów:
Na płaszczyźnie socjologiczno-środowiskowej następuje usytuowanie fabuły w wąskim kontekście socjologicznym: w obrębie związku dwóch mężczyzn, w relacji geja z matką, z ojcem, z obojgiem rodziców, z rodzeństwem, z najbliższą rodziną, z dalszą rodziną; w miejscu pracy; w relacji z pracodawcą, ze współpracownikami; w kręgu przyjaciół; w obrębie miejsca zamieszkania; na tle środowiska heteroseksualnego lub homoseksualnego; w światku gejowskim; w środowisku intelektualistów; na wsi, w mieście; w klasie robotniczej; wśród arystokracji; w światku artystycznym; w środowisku klerykalnym; w branży rozrywkowej.
Płaszczyzna kulturowo-społeczna definiuje szeroki kontekst socjologiczny, opisując homoseksualność w relacji, najczęściej jednak w konflikcie lub konfrontacji z mentalnością danej części świata, państwa; w relacji z religią, tradycją, obszarem kulturowym; w kulturze europejsko-amerykańskiej, afrykańskiej, azjatyckiej, arabskiej; w kontekście jednej rasy, rasy większości lub mniejszości społecznej; w kontekście ustroju politycznego, prawodawstwa, administracji, praw człowieka, obszaru językowego.
Na płaszczyźnie przypadkowo-indywidualnej usytuowane są szczegółowe wydarzenia lub długotrwałe przeżycia o charakterze indywidualnym lub przypadkowym z życia bohaterów, wokół których usytuowane są wątki danej powieści. Płaszczyzna ta jest najbardziej zróżnicowana. Do najczęstszych kontekstów np. należą:
Płaszczyzna historyczna sytuuje dane wydarzenia w kontekście teraźniejszości, przyszłości, określonego przedziału w przeszłości, w nierealnym kontekście czasowym lub w ogóle bez kontekstu czasowego: powieść historyczna z czasów antycznych lub starożytnych, z czasów średniowiecza; powieść z początku XX wieku; z czasu II wojny światowej; z czasów Flower Power, Stonewall i rewolucji seksualnej; powieść współczesna z końca XX lub początku XXI wieku; powieść science-fiction; powieść fantastyczna.
Płaszczyzna stylistyczna odnosi się do technik pisarskich i środków stylistycznych opisanych w teorii literatury. Z kombinacji tych technik i środków powstają np. rodzaje narracji jak powieść...
Płaszczyzna adresatorsko-wiekowa uwzględnia możliwości psychiczne i intelektualne czytelnika skonfrontowanego z daną fabułą: literatura...
Na płaszczyźnie orientacji seksualnej zdefiniowane są orientacje seksualne bohaterów powieści i związane z nimi praktyki seksualne:
Płaszczyzna psychiczno-rozwojowa bohatera i narratora.
Dla przykładu, płaszczyzna biograficzno-psychiczno-rozwojowa uwzględnia kontekst dojrzałości psychiczno-rozwojowej bohaterów. Uwzględniając to kryterium znajdziemy powieści o dzieciach ("Zuch" E. White), o nastolatkach ("Środek świata" A. Steinhöfel), o młodych dorosłych ("Linia piękna" A. Hollinghurst – "The story of the night" C. Tóibín – "Mój Giovanni" J. Baldwin – "Immoralista" A. Gide), o dorosłych w średnim wieku ("Like People in History" F. Picano), o dorosłych w podeszłym wieku ("Zapomniany język żurawi" D. Leavitt) i o starcach ("Klub koryncki" A. Hollinghurst).
Naturalnie wiele powieści opowiada o więcej niż jednej osobie, opowiadając jednocześnie o osobach w różnym wieku jak w przypadku "Zapomnianego języka żurawi" D. Leavitta, którego bohaterami są ojciec i syn, jednocześnie przechodzący swój coming out. W przypadku "Klubu korynckiego" A. Hollinghursta mamy do czynienia z jeszcze większą rozbieżnością wiekową, gdyż opisywany jest z jednej strony młody dorosły z jego podbojami miłosnymi i karierą społeczną, z drugiej strony zaś starzec z jego wspomnieniami i schyłkiem życia.
Przypadkiem specjalnym na tej płaszczyźnie tematycznej są powieści opisujące z perspektywy określonego wieku głównego bohatera całe jego dotychczasowe życie – nie będąc jednak powieścią (auto)biograficzną, lecz fikcyjną – jak w przypadku "Like People in History" F. Picano. Łatwo zauważyć, że biograficzno-psychiczno-rozwojowy punkt ciężkości danej powieści bierze się z jednej strony z wieku narratora jako głównego bohatera, którego narracja uwzględnia jego dojrzałość psychiczną i doświadczenie życiowe, i z drugiej strony z przedstawionych wspomnień życiowych uwzględniających ówczesną dojrzałość postaci.
Fabuła jako konstelacja płaszczyzn i ich manifestacji.
Nie trudno zauważyć jak duża jest różnorodność tematyczna powieści gejowskich, uświadamiając sobie, że każda manifestacja, każdy kontekst danej płaszczyzny tematycznej może zostać przez pisarza połączony z każdym innym kontekstem każdej innej płaszczyzny tworząc w ten sposób fabułę danego utworu.
Dla przykładu, kombinacja kontekstów "dla dzieci", "nie dla dzieci", "o dzieciach", "o dorosłych" daje możliwość, że powieść o dzieciach może, ale nie musi być powieścią dla dzieci, jak i że powieść dla dzieci może, ale nie musi być powieścią o dzieciach.
Podobnie jest z coming outem, religią, otoczeniem społecznym i wychowywaniem dzieci: powieść o coming oucie może być tak samo o nastolatkach, jak i o osobach w podeszłym wieku, lub o żonatych mężczyznach z dziećmi, żyjących na wsi w kulturze islamskiej, jak i o wysoko wykształconych mężczyznach bez tożsamości religijnej żyjących w aglomeracji Nowego Jorku wychowujących wspólnie dzieci z lesbijskimi matkami.
Powieść może być usytuowana jednocześnie w środowisku klerykalnym i subkulturze gejowskiej, jednocześnie w kulturze afrykańskiej i tzw. zachodniej, opowiadać jednocześnie o życiu w ukryciu i w związku gejowskim, jak i jednocześnie o konflikcie, chorobie i śmierci w rodzinie i o coming oucie, zakochaniu, miłości i karierze zawodowej. Powieść gejowska jest w swojej złożoności tak samo nieograniczona, jak każdy inny podgatunek powieści.
Homoseksualność jako kontekst centralny.
Powieść gejowska jest tak samo nieograniczona tematycznie, jak każdy inny podgatunek powieści. Stwierdzając ten fakt, nasuwa się pytanie, czym różni się wobec tego powieść gejowska od każdej innej powieści, której nie nazwano by gejowską. Różnica ta jest związana z tym, co jest najważniejsze w każdej powieści – gejowskiej czy niegejowskiej – bo z tematyką utworu, czyli z cechami charakterologicznymi bohaterów i z fabułą. Narzuca się więc pytanie, jakie muszą być różnice charakterologiczne bohaterów i różnice kontekstów tematycznych, czyli fabuły, żeby powieść była nazywana gejowską.
O ogólnie uznaną definicję powieści gejowskiej jest trudno, nawet jeżeli występowanie homoseksualnego mężczyzny jako bohatera podawane jest jako element wspólny. Ale nawet fakt występowania homoseksualnego bohatera nie stwarza z danego utworu powieści gejowskiej. Nawiązując do powyższego opisu płaszczyzn tematycznych i ich możliwych manifestacji, jest tak, że istnienie kontekstu homoseksualności, który jest usytuowany tematycznie na własnej dla siebie płaszczyźnie, jest najważniejszym punktem wyjściowym dla zdefiniowania powieści gejowskiej. Ale tak samo jak istnienie homoseksualnego bohatera, tak samo występowanie kontekstu homoseksualnego jest wprawdzie warunkiem wyjściowym, ale same z siebie też jeszcze nie stwarza z utworu powieści gejowskiej.
Warunkiem zdefiniowania powieści jako gejowska jest usytuowanie konstelacyjne kontekstu homoseksualności jako punkt centralny utworu. Innymi słowy, kontekst homoseksualności w ogóle, lub homoseksualności bohaterów w szczególności, musi być – mówiąc przenośnie – jak tło obrazu, na którym wszystkie namalowane elementy to pozostałe tematy utworu.
Zatem homoseksualność bohatera powieści jest wprawdzie sama w sobie tylko jednym kontekstem z tylko jednej płaszczyzny, mianowicie orientacji seksualnej, ale ten kontekst musi być punktem odniesienia dla przedstawienia cech psychicznych postaci i całej fabuły utworu, by można ten utwór zdefiniować jako powieść gejowską.
Homoseksualność bohatera jako kontekst centralny – innymi słowy centralność tematyczna jego orientacji seksualnej – ma wpływ na wszystkie inne tematy powieści. Wpływ ten nie manifestuje się jednak poprzez stwarzanie sztucznych kontekstów jak „gejowskie podejście do tematu śmierć partnera” lub „myślenie o średniowieczu jak osoba homoseksualna”, dlatego że ani śmierć partnera ani średniowiecze nie ulegają w swojej postaci wpływom związanym z orientacją seksualną pojedynczych osób.
Wpływ kontekstu homoseksualności indywidualnego bohatera objawia się jednak wśród konstelacji zbudowanej ze wszystkich tematyzowanych kontekstów danej powieści. Kontekst homoseksualny jest zatem w powieści gejowskiej tematem, który łączy się z każdym innym tematem tejże powieści z pozycji centralnej, łącząc też w ten sposób wszystkie konteksty ze sobą.
Dla przykładu, śmierć partnera to śmierć osoby, z którą bohater żył w homoseksualnym związku partnerskim (homoseksualność + partnerstwo + śmierć). Fakt życia w homoseksualnym związku partnerskim był też związany z konfrontacją np. najbliższej rodziny lub współpracowników lub społeczności lokalnej z tematem homoseksualizmu (homoseksualność + coming out + rodzina + zatrudnienie + otoczenie + kultura).
Podobnie fakt związku dwojga mężczyzn był np. na płaszczyźnie socjologiczno-środowiskowej związany z kontekstem światka gejowskiego, z relacjami z rodzeństwem zmarłego partnera, z heteroseksualnym kręgiem przyjaciół obojga, jak i z karierą zawodową partnera w tzw. klasie intellektualistów (homoseksualność + środowisko gejowskie + rodzeństwo + krąg heteroseksualnych przyjaciół + środowisko intelektualne + zawód).
Zatem powieść gejowska kreuje konstelację tematyczną, w której kontekst homoseksualności jest "klamrą spinającą całą fabułę" i jednocześnie dającą uzasadnienie dla przedstawienia wszystkich innych tematów właśnie w tymże kontekście homoseksualności.
Centralny kontekst homoseksualności nie musi być nawet kontekstem głównym, czyli wątkiem, któremu poświęcona jest większość fabuły, żeby spełniać zadanie klamry tematycznej, i w ten sposób konstytuować utwór jako powieść gejowską. Dlatego, że kontekst homoseksualny odnosi się do orientacji i praktyk seksualnych, czyli jest tylko w gejowskich powieściach erotycznych i pornograficznych tematem głównym. W pozostałych rodzajach powieści gejowskich kontekst homoseksualny pozostaje wprawdzie centralną klamrą tematyczną, ale nie jest kontekstem głównym. Odróżnianie kontekstu centralnego homoseksualności (tematu klamry) od kontekstu głównego o innej tematyce (głównego tematu fabuły) jest zatem kluczem do zrozumienia istoty każdej powieści gejowskiej.
Polskie powieści.
Wiosna polskiej literatury gejowskiej.
"Powieść gejowska" to jeden z najnowszych podgatunków względnie nurtów tematyczno-stylistycznych polskiej literatury narracyjnej. Kinga Dunin scharakteryzowała w 2005 roku w Gazecie Wyborczej klimat recenzji i omówień książek z tematyką homoseksualną.
Zwraca ona uwagę na "moment przesilenia" tematyki homoseksualnej w polskiej kulturze w ostatnim dziesięcioleciu, i odzwierciedlającej go literaturze, będący znakiem przechodzenia tej tematyki z obszaru tabu do obszaru świadomości społecznej. Z jednej strony, towarzyszący tej zmianie "klimat skandalu", ukazuje istniejące jeszcze duże opory społeczne, z drugiej strony klimat "mody na tematykę homoseksualną" odzwierciedla dynamikę dążności do ujawniania się pisarzy jako osoby homoseksualne i ich powieści jako literatura gejowska.
Pierwszym widocznym wynikiem tegoż przesilenia jest "etykietowanie" powieści jako gejowskie, czyli "legitymizacji" tego nurtu w literaturze, co do niedawna było konsekwentnie pomijane przez krytykę, choć takie powieści były zarówno pisane przez Polaków już od czasu Młodej Polski, jak i licznie tłumaczone na język polski w latach 80 i 90. Dunin podkreśla również sprzyjający temu uświadomieniu wpływ coming outu polskich pisarzy, jak i jawne istnienie społeczności gejowskiej otwarcie utożsamiającej się z tematyką homoseksualizmu i z nurtem gejowskim w literaturze.
Powieści w polskim przekładzie.
Powieści nagrodzone.
Biorąc pod uwagę międzynarodowe nagrody honorujące twórczość literacką tematyzującą homoseksualizm mężczyzn, znajdziemy w polskim przekładzie powieść "Mistrz" ("The Master") irlandzkiego pisarza Colm´a Tóibín´a, opartą na życiu Henry´ego James´a, która to powieść zdobyła pierwsze miejsce w kategorii "narracja o homoseksualizmie mężczyzn" ("gay men´s fiction") nagrody Lambda Literary Award – najbardziej uznanej nagrody dla literatury LGBT w krajach angielskojęzycznych – w roku 2004. Pierwsze miejsce "Mistrz" zdobył również w irlandzkiej nagrodzie International IMPAC Dublin Literary Award honorującej literaturę narracyjną angielskojęzyczną lub dostępną w angielskim przekładzie z całego świata. "Mistrz" dostał się w 2004 roku również do ścisłego finału (short list) najbardziej prestiżowej nagrody literackiej krajów angielskojęzycznych, czyli Nagrody Bookera przyznawanej w Wielkiej Brytanii.
W tym samym roku (2004), w którym "Mistrz" dostał się do ścisłego finału (short list) Nagrody Bookera, pierwsze miejsce – po raz pierwszy w historii tej nagrody – zdobyła inna powieść gejowska, mianowicie "Linia piękna" ("The Line of Beauty") Alana Hollinghursta. Powieść ta jest dotychczas najwyżej uhonorowaną powieścią gejowską w historii literatury. Inną, również gejowską powieścią Hollinghurst´a w polskim przekładzie jest "Klub Koryncki" ("The Swimming Pool Library"), o którym Edmund White – inny ceniony pisarz powieści gejowskich – w roku 1988 napisał w Sunday Times "surely the best book about gay life yet written by an English author". Również gejowska powieść "Spadająca gwiazda" ("The Folding Star") Hollinghursta, która dostała się do ścisłej czołówki (short list) Nagrody Bookera w 1994 roku, jest dostępna w polskim przekładzie.

</doc>
<doc id="1502847" url="https://pl.wikipedia.org/wiki?curid=1502847" title="Ciałko dotykowe">
Ciałko dotykowe

Ciałko dotykowe (ciałko Meissnera), łac. "corpusculum tactus" – umieszczone w skórze zakończenie czuciowe otoczone torebką. Zostały odkryte i opisane przez Georga Meissnera.
Lokalizacja.
Rozmieszczenie tych, jak i innych zakończeń, jest różne w zależności od okolicy ciała ludzkiego. Występują głównie na palcach (głównie opuszki), rękach, stopach, ustach, języku, twarzy i narządach rozrodczych, chociaż znaleziono je także w głęboko położonej tkance łącznej włóknistej.
Funkcja.
Działają jak mechanoreceptory, odpowiadają za bodźce dotykowe. Są receptorami szybko adaptującymi się. Skórne receptory czucia, w tym ciałka Meissnera, są pozbawione specyficznych cech fizjologicznych, jednak wykazują one cechy fizjologicznej specyficzności – każde zakończenie nerwowe sygnalizuje tylko jeden, określony rodzaj czucia skórnego.

</doc>
<doc id="1502850" url="https://pl.wikipedia.org/wiki?curid=1502850" title="St. Patrick's Athletic Dublin">
St. Patrick's Athletic Dublin



</doc>
<doc id="1502854" url="https://pl.wikipedia.org/wiki?curid=1502854" title="Georg Meissner">
Georg Meissner

Georg Meissner (ur. 19 listopada 1829 w Hanowerze, zm. 30 marca 1905 w Getyndze) – niemiecki anatom. Studiował medycynę na Uniwersytecie w Getyndze, wykładał w Bazylei, Fryburgu Bryzgowijskim i Getyndze.
Meissner jest znany ze swoich mikroskopowych studiów nad anatomią skóry. Jest odkrywcą m.in. ciałek dotykowych, nazwanych jego imieniem.

</doc>
<doc id="1502856" url="https://pl.wikipedia.org/wiki?curid=1502856" title="Krummhörn">
Krummhörn

Krummhörn – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Aurich.
Geografia.
Gmina Krummhörn położona jest bezpośrednio nad Morzem Północnym, ok. 15 km od miasta Emden.
Dzielnice.
W skład obszaru gminy wchodzą następujące dzielnice:

</doc>
<doc id="1502860" url="https://pl.wikipedia.org/wiki?curid=1502860" title="Porozumienia AKP">
Porozumienia AKP



</doc>
<doc id="1502861" url="https://pl.wikipedia.org/wiki?curid=1502861" title="Jezus Chrystus we Flandrii">
Jezus Chrystus we Flandrii

Jezus Chrystus we Flandrii (oryg. fr. "Jésus-Christ en Flandre") – opowiadanie Honoriusza Balzaka z 1830, opublikowane w 1831. Stanowi część "Studiów filozoficznych" "Komedii ludzkiej". Zostało zadedykowane Marcelinie Desbordes-Valmore.
Treść.
Z wyspy Cadzant odpływa prom do Ostendy, na przedzie którego gromadzą się miejscowi bogacze, podczas gdy biedni podróżni tłoczą się w tylnej części. Pojawia się nieznany nikomu człowiek, który musi zająć miejsce między biedakami, którzy zwalniają dla niego miejsce, gdy bogaci nie reagują. Tymczasem zaczyna się burza. Statek tonie, giną bogaci, ale biedacy, którzy wierzyli w cudowne ocalenie, zostają uratowani przez nieznajomego, który okazuje się być Chrystusem.
W drugiej części opowiadania w kaplicy wzniesionej następnie na wyspie, narrator ma widzenie: widzi staruszkę zmieniającą się w piękną młodą kobietę.
Cechy utworu.
Akcja utworu rozgrywa się w nieokreślonym czasie, co ma nadawać mu cechy uniwersalnej przypowieści. Dzieło pełniło wyraźne zadania moralistyczne, podkreślając rolę kościoła katolickiego w życiu społecznym. Jego publikacja mogła być związana z zamieszkami antykościelnymi w 1831, kiedy Balzak uznał za stosowane wyraźne przedstawienie swoich zdecydowanie monarchistycznych i prokościelnych poglądów. Równocześnie dzieło łączy cechy przypowieści z utworem fantastycznym, podobnie jak w późniejszej "Seraficie".

</doc>
<doc id="1502866" url="https://pl.wikipedia.org/wiki?curid=1502866" title="Südbrookmerland">
Südbrookmerland

Südbrookmerland – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Aurich.
Geografia.
Gmina Südbrookmerland położona jest na zachód od miasta Aurich.
Dzielnice.
W skład obszaru gminy wchodzą następujące dzielnice:

</doc>
<doc id="1502870" url="https://pl.wikipedia.org/wiki?curid=1502870" title="Marek Koziarczyk">
Marek Koziarczyk

Marek Koziarczyk (ur. 21 lipca 1979 w Katowicach) – polski aktor teatralny. Jeszcze podczas studiów na Wydziale Lalkarskim w Państwowej Wyższej Szkole Teatralnej im. Ludwika Solskiego Wydziału Zamiejscowego we Wrocławiu, debiutował w roli Bena Rogersa w przedstawieniu Romana Kołakowskiego "Przygody Hucka Finna" (2001) na scenie wrocławskiego Teatru Polskiego oraz pełnił funkcję asystenta reżysera spektaklu "Czarodziejski flet – próba" według Wolfganga Amadeusa Mozarta (2002).
Zaraz po ukończeniu studiów, w 2002 związał się na stałe z Wrocławskim Teatrem Lalek, gdzie zachwycał młodych widzów głównymi i tytułowymi rolami w przedstawieniach: "Jak Matołusz poszedł szukać olbrzyma" (2002), "Och, Emil!" Astrid Lindgren (2002–2008), "Konik Garbusek" (2004), "Pięknej i Bestii, czyli baśni jeszcze raz opowiedzianej" Stanisława Grochowiaka (2005), "Kopciuszek" Eugeniusza Szwarca (2006), "Amelka, Bóbr i Król na dachu" (2006) i "Baśń o pięknej Parysadzie" Bolesława Leśmiana (2007). Zagrał także w sztuce szekspirowskiej "Sen nocy letniej" (2003) i spektaklu Leszka Mądzika "Źródło" (2005).
Wystąpił gościnnie w serialu Polsatu "Pierwsza miłość" (2007) jako mężczyzna, któremu w Szpitalu Kolejowym we Wrocławiu urodziły się bliźnięta. Pojawił się także w serialu TVP2 "Biuro kryminalne" (2007).

</doc>
<doc id="1502871" url="https://pl.wikipedia.org/wiki?curid=1502871" title="Leezdorf">
Leezdorf

Leezdorf – miejscowość i gmina w Niemczech, w kraju związkowym Dolna Saksonia, w powiecie Aurich, wchodzi w skład gminy zbiorowej Brookmerland.

</doc>
<doc id="1502872" url="https://pl.wikipedia.org/wiki?curid=1502872" title="Kalnik (góry)">
Kalnik (góry)

Kalnik (węg. "Nagykemlék") – pasmo gór niskich w południowej części Kotliny Panońskiej, w północnej Chorwacji (Slawonii). Należy do grupy panońskich gór wyspowych. Ośrodek sportów i turystyki, kilka schronisk turystycznych, ruiny średniowiecznych zamków Paka i Veliki Kalnik. Koło wsi Apatovac i Varaždinske Toplice źródła wód mineralnych.
Najwyższe wzniesienie to Veliki Kalnik (t. Vranilac), 643 m n.p.m., inne to Peca – 624 m n.p.m., Vuklec – 572 m n.p.m., Podrevec – 547 m n.p.m., Škrinja – 504 m n.p.m.(punkt widokowy), Pusta Barbara – 460 m n.p.m.

</doc>
<doc id="1502874" url="https://pl.wikipedia.org/wiki?curid=1502874" title="Fiona May">
Fiona May

Fiona May (ur. 12 grudnia 1969 w Slough) – brytyjska skoczkini w dal, od 1993 reprezentantka Włoch.
W 1993 wyszła za mąż za Włocha Gianniego Iapichinniego i przyjęła włoskie obywatelstwo. W 1994 wystąpiła na Mistrzostwach Europy gdzie zdobyła brązowy medal. Dwukrotnie była wicemistrzynią olimpijską - w 1996 (przegrała z Nigeryjką Chiomą Ajunwą), a w 2000 ustąpiła tylko legendzie tej dyscypliny, Niemce Heike Drechsler). Dwukrotnie zdobywała tytuł mistrzyni świata. Została uznana szóstą najlepszą skoczkinią w dal w historii.

</doc>
<doc id="1502878" url="https://pl.wikipedia.org/wiki?curid=1502878" title="Kamienice Nowe (gmina)">
Kamienice Nowe (gmina)

Kamienice Nowe (do 1953 "Wysocko Wielkie") – dawna gmina wiejska istniejąca w latach 1953-1954 w woj. poznańskim. Siedzibą władz gminy były Kamienice Nowe (obecna nazwa to "Nowe Kamienice").
Gmina Kamienice Nowe powstała 21 września 1953 roku w województwie poznańskim, w powiecie ostrowskim, po przeniesieniu siedziby gminy Wysocko Wielkie z Wysocka Wielkiego do Kamienic Nowych i zmianie nazwy jednostki na "gmina Kamienice Nowe". Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostki nie przywrócono 1 stycznia 1973 roku w związku z reaktywowaniem gmin.

</doc>
<doc id="1502880" url="https://pl.wikipedia.org/wiki?curid=1502880" title="Marienhafe">
Marienhafe

Marienhafe – miasto (niem. "Flecken") w Niemczech, w kraju związkowym Dolna Saksonia, w powiecie Aurich, siedziba gminy zbiorowej Brookmerland.

</doc>
<doc id="1502883" url="https://pl.wikipedia.org/wiki?curid=1502883" title="Psycho Beach Party">
Psycho Beach Party

Psycho Beach Party – film fabularny koprodukcji amerykańsko-australijskiej z 2000 roku na podstawie sztuki Charlesa Buscha.
Zarys fabularny.
Główną bohaterkę, Florence Forrest, dziwi fakt, że wszystkie dziewczęta w jej wieku uganiają się za chłopakami, podczas gdy ją najbardziej pociąga surfing. Wyjątkowość osobowości Florence nie kończy się jednak na odmiennych zainteresowaniach. Okazuje się, że dziewczyna ma swoje drugie „ja”, imieniem „Chicklet”, o którym sama nie wie.

</doc>
<doc id="1502884" url="https://pl.wikipedia.org/wiki?curid=1502884" title="Lucjusz Kasjusz Longinus">
Lucjusz Kasjusz Longinus

Lucius Cassius Longinus, (ur. ok. 5 p.n.e., zm. po 37 n.e.) - rzymski polityk, syn Lucjusza Kasjusza Longinusa ("Lucius Cassius Longinus"), konsula zastępczego w 11 p.n.e. i Elii ("Aelia"). Tacyt pisze, że był bardzo surowo wychowywany przez ojca, charakteryzował się jednak łatwością obejścia, a nie energicznością. W 30 n.e. sprawował urząd konsula. W tymże roku pod naciskiem Sejana wnioskował o wykonanie wyroku na Druzusie, synu Germanika. Kaźń została jednak odroczona. W 32 n.e. popierał w senacie wnioski skierowane przeciwko pamięci Julii Liwilli, która otruła swojego męża, Druzusa, syna Tyberiusza. W 33 n.e. poślubił Julię Druzyllę, córkę Germanika, siostrę Kaliguli.
W 36 n.e. Lucjusz wszedł w skład komisji mającej ocenić straty po wielkim pożarze Awentynu. W skład komisji weszło trzech mężów prawnuczek cesarza Augusta: Lucjusz Kasjusz, mąż Julii Druzylli; Marek Winicjusz, mąż Julii Liwilli i Gnejusz Domicjusz Ahenobarbus, mąż Agrypiny Młodszej oraz mąż wnuczki cesarza Tyberiusza: Gajusz Rubeliusz Blandus, mąż Julii Heleny. Gdy do władzy doszedł w 37 n.e. cesarz Kaligula, brat, a być może też kazirodczy kochanek Druzylli, rozwiódł ją z Kasjuszem. Kaligula kazał w końcu zgładzić Lucjusza. Wyrocznia Fortuny w Ancjum ostrzegała Kaligulę, żeby się miał na baczności przed Kasjuszem. Z tego powodu Kaligula wydał rozkaz zabicia Lucjusza Kasjusza. Okazało się później, że zamachowcem, który zabił Kaligulę, był inny Kasjusz, Kasjusz Cherea.

</doc>
<doc id="1502888" url="https://pl.wikipedia.org/wiki?curid=1502888" title="Osteel">
Osteel

Osteel – miejscowość i gmina w Niemczech, w kraju związkowym Dolna Saksonia, w powiecie Aurich, wchodzi w skład gminy zbiorowej Brookmerland.

</doc>
<doc id="1502889" url="https://pl.wikipedia.org/wiki?curid=1502889" title="Franciszek Bardel">
Franciszek Bardel

Franciszek Bardel (ur. 14 września 1869 w Mikluszowicach, zm. 10 listopada 1941 tamże) – polski prawnik, adwokat, polityk, od 1919 do 1920 minister rolnictwa i dóbr państwowych.
Życiorys.
Po zdaniu w 1888 matury w Krakowie wstąpił do Seminarium Duchownego w Tarnowie i przez dwa lata studiował teologię. Po wystąpieniu z seminarium rozpoczął naukę na Uniwersytecie Jagiellońskim, gdzie studiował filozofię i prawo, z którego w 1895 uzyskał doktorat.
Po ukończeniu studiów był adiunktem Archiwum Krajowego Akt Grodzkich i Ziemskich w Krakowie. Od 1902 do 1938 (z krótkimi przerwami) prowadził w Krakowie kancelarię adwokacką.
Od 1895 był działaczem Stronnictwa Ludowego, w którym w latach 1900–1903 był członkiem Rady Naczelnej, a od 1901 był członkiem Komitetu Wykonawczego. W 1903 związał się z Polskim Stronnictwem Ludowym „Piast”, gdzie do 1913 był członkiem Rady Naczelnej, był sekretarzem, a w latach 1919–1920 był wiceprezesem Zarządu Głównego PSL „Piast”.
W 1919 został wybrany na posła na Sejm. Był współtwórcą tzw. Małej Konstytucji. Od 13 grudnia 1919 do 9 czerwca 1920 był ministrem rolnictwa i dóbr państwowych w rządzie Leopolda Skulskiego. Będąc ministrem rolnictwa, był współautorem ustawy o wykonaniu reformy rolnej z 1920. Pod wpływem oskarżeń pod zarzutem nadużywania stanowiska ministra dla korzyści materialnych 15 listopada 1921 zrzekł się mandatu poselskiego i w tym samym miesiącu ustąpił z władz partyjnych i wycofał się z życia publicznego. 
W 1938 doznał wylewu krwi, po którym nie odzyskał w pełni władz umysłowych. Zmarł 10 listopada 1941 w Mikluszowicach i został pochowany w rodzinnym grobowcu na miejscowym cmentarzu.
Rodzina.
Rodzicami Franciszka Bardla byli Agata Niedział i Adam Bardel, który był rolnikiem i działaczem politycznym w Galicji. W 1893 Franciszek Bardel poślubił Magdalenę Cichą, z którą miał dwóch synów:

</doc>
<doc id="1502891" url="https://pl.wikipedia.org/wiki?curid=1502891" title="Oscar Sherman Gifford">
Oscar Sherman Gifford

Oscar Sherman Gifford (ur. 20 października 1842 w Watertown w stanie Nowy Jork, zm. 16 stycznia 1913 w Canton w Dakocie Południowej) – amerykański polityk związany z Partią Republikańską.
Po przystąpieniu stanu Dakota Południowa do unii Stanów Zjednoczonych został wybrany przedstawicielem drugiego okręgu wyborczego w stanie Dakota Południowa w Izbie Reprezentantów Stanów Zjednoczonych, gdzie zasiadał w latach 1889–1891.

</doc>
<doc id="1502892" url="https://pl.wikipedia.org/wiki?curid=1502892" title="Mike Komisarek">
Mike Komisarek

Michael „Mike” Komisarek (ur. 19 stycznia 1982 w West Islip, Nowy Jork) – amerykański hokeista pochodzenia polskiego, reprezentant USA. Trener hokejowy.
Życie prywatne.
Jego ojciec, Roman Komisarek, w wieku 24 lat wyemigrował do USA i założył warsztat samochodowy na Long Island. Po kilku latach sprowadził żoną Katarzynę. Matka zmarła 29 listopada 2005 na raka trzustki w wieku 51 lat. Mike ma młodszą siostrę, Joannę, absolwentkę Boston College i pracuje w Nowym Jorku. W domu rodzinnym Komisarków mówi się po polsku i Mike porozumiewa się w języku ojczystym. Jest absolwentem University of Michigan.
Kariera klubowa.
Wychowanek klubu Suffolk PAL Sound. Jego trenerem i wychowawcą hokejowym był Alexei Nikiforov (pierwotnie Aleksejus Nikiforovas, ojciec Vladimira). Występował w akademickiej drużynie Michigan Wolverines, na uniwersytecie University of Michigan. Po ukończeniu studiów został wybrany z 7. numerem w drafcie 2001 r. przez Montreal Canadiens (najwyższy wybór tego klubu w tej edycji). Pierwszy mecz w NHL zagrał 19 lutego 2003 roku w sezonie NHL (2002/2003), zaś pierwszego gola zdobył w swoim 123. meczu w lidze (20 marca 2006 przeciwko Washington Capitals). Słynie z bójek wszczynanych podczas meczów.
Od lipca 2009 zawodnik Toronto Maple Leafs, związany 5-letnim kontraktem. Po czterech meczach sezonu NHL (2012/2013) w marcu 2013 roku został przekazany do klubu farmerskiego Toronto Marlies w lidze AHL. Zwolnienia z drużyny "Klonowych Liści" oczekiwał sam zawodnik, który nie miał pewnego miejsca w składzie i chciał odbudować formę. Na początku lipca 2013 klub skorzystał z możliwości dokonania wykupienia jego kontraktu i zobowiązał się tym samym do wypłaty mu części wysokości jego wynagrodzenia (rocznie 1 166 667 dolarów przez dwa lata), w wyniku czego Mike Komisarek stał się wolnym zawodnikiem. Od lipca 2013 zawodnik Carolina Hurricanes związany roczną umową. W klubie występował w sezonie NHL (2013/2014). Przed nowym sezonem NHL (2014/2015), we wrześniu 2014 był testowany przez New Jersey Devils, lecz nie został zaangażowany.
Pod koniec 2014 zakończył karierę zawodniczą i podjął pracę asystenta trenera w macierzystym zespole akademickim Michigan Wolverines.
Kariera reprezentacyjna.
W barwach juniorskich kadr USA wystąpił na turniejach mistrzostw świata juniorów do lat 18 w 2000 oraz mistrzostw świata juniorów do lat 20 w 2001 i 2002. W seniorskiej reprezentacji uczestniczył w turniejach mistrzostw świata w 2006 i 2011.

</doc>
<doc id="1502896" url="https://pl.wikipedia.org/wiki?curid=1502896" title="U-82 (1941)">
U-82 (1941)

U-82 – niemiecki okręt podwodny typu "VII C" z okresu II wojny światowej. Okręt wszedł do służby w 1941 i został zatopiony w lutym 1942. 
Historia.
W czasie II wojny światowej odbył 3 patrole bojowe, spędzając na morzu 102 dni. Zatopił 8 statków o łącznej pojemności 51.859 BRT i niszczyciel HMS "Belmont" (1.190 t); uszkodził również jeden statek (1.999 BRT, dobity następnie przez U-202). Z tego, cztery statki z konwoju SC-42 zatopił i jeden uszkodził podczas swojego pierwszego patrolu bojowego (wśród zatopionych był tankowiec "Bulysses", z którego rozbitków ratował polski SS "Wisła", co stało się kanwą tytułowego opowiadania Arkadego Fiedlera z książki "Dziękuję ci kapitanie").
Zatopiony na północ od Azorów na pozycji przez brytyjski slup (eskortowiec) HMS "Rochester" i korwetę HMS "Tamarisk". Zginęła cała załoga – 45 oficerów i marynarzy.
Przebieg służby.
Dowódcy:
14.05.1941 - 06.02.1942 Kapitanleutnant (kapitan marynarki) Siegfried Rollmann
Patrole bojowe.
Źródło:U-82 w serwisie www.uboat.net.
Zaatakowane okręty.
Źródło:U-82 w serwisie www.uboat.net.

</doc>
<doc id="1502897" url="https://pl.wikipedia.org/wiki?curid=1502897" title="Hage (Niemcy)">
Hage (Niemcy)

Hage (wschodniofryz. "Haag") – miasto (niem. "Flecken") w Niemczech, w kraju związkowym Dolna Saksonia, w powiecie Aurich, siedziba gminy zbiorowej Hage..
Geografia.
Hage położone jest na południe od miasta Norden.

</doc>
<doc id="1502901" url="https://pl.wikipedia.org/wiki?curid=1502901" title="Ertuğrul Sağlam">
Ertuğrul Sağlam

Ertuğrul Sağlam (ur. 19 listopada 1969 w Zonguldak) – piłkarz turecki grający na pozycji napastnika.
Kariera klubowa.
Karierę piłkarską Ertuğrul rozpoczął w młodzieżowej drużynie Fenerbahçe SK ze Stambułu, noszącej nazwę Fenerbahçe SK PAF. W 1986 roku odszedł do Gaziantepsporu i w jego barwach zadebiutował w drugiej lidze. W 1988 roku odszedł do Samsunsporu i zaczął grać w pierwszej lidze. W 1990 roku spadł z Samsunsporem do drugiej ligi, ale w sezonie 1991/1992 ponownie występował w tureckiej ekstraklasie. W 1993 roku ponownie przeżył spadek, a w sezonie 1993/1994 był najlepszym strzelcem drużyny z 17 golami.
Latem 1994 Ertuğrul trafił do jednej z czołowych drużyn w kraju, Beşiktaşu JK. Tam stworzył atak z Oktayem Derelioğlu i zdobywając 23 gole (o 4 mniej niż król strzelców Aykut Kocaman z Fenerbahçe) był najskuteczniejszym graczem drużyny ze Stambułu. Na koniec sezonu 1994/1995 świętował zdobycie tytułu mistrza Turcji. Także w kolejnym sezonie Ertuğrul zdobył najwięcej bramek dla swojej drużyny, a w 1998 roku wywalczył zarówno Puchar Turcji, jak i Superpuchar Turcji. W 2000 roku wywalczył ponownie to drugie trofeum, ale latem odszedł z zespołu. W barwach Beşiktaşu strzelił 106 goli w 167 ligowych meczach.
Latem 2000 roku Ertuğrul powrócił do Samsunsporu, w którym grał w ataku najpierw z İlhanem Mansızem, a następnie z Mehmetem Yılmazem, Oktayem Derelioğlu i Serkanem Aykutem. Po sezonie 2002/2003 zdecydował się zakończyć piłkarską karierę.
Kariera reprezentacyjna.
W reprezentacji Turcji Ertuğrul zadebiutował 27 października 1993 roku w wygranym 2:1 spotkaniu eliminacji do Mistrzostw Świata w USA z Polską. W 1996 roku został powołany przez selekcjonera Fatiha Terima do kadry na Euro 96. Tam był rezerwowym i nie zagrał w żadnym spotkaniu. Ostatni mecz w kadrze narodowej rozegrał w czerwcu 1997 roku przeciwko Japonii (0:1). Łącznie wystąpił w niej 30 razy i strzelił 11 goli.
Kariera trenerska.
Po zakończeniu kariery Ertuğrul został trenerem. W 2004 roku objął zespół Samsunsporu. Tam pracował rok, a już latem 2005 przeniósł się do Kayserisporu. W sezonie 2005/2006 klub zajął wysoką 5. pozycję w lidze, a jesienią wystąpił w Pucharze Intertoto. Kayserispor dotarł do finału, a dzięki zwycięstwu w nim nad Larisą awansował do Pucharu UEFA. W pierwszej rundzie drużyna pod jego wodzą wyeliminowała albański KF Tirana, a w drugiej odpadła po dwumeczu z AZ Alkmaar. W 2007 roku Ertuğrul został szkoleniowcem Beşiktaşu JK, który prowadził w fazie grupowej Ligi Mistrzów (m.in. 0:8 z Liverpoolem). 7 października 2008 zrezygnował ze stanowiska, a jego miejsce zajął Mustafa Denizli. Z końcem roku 2009 objął posadę trenera w klubie Bursaspor. W 2010 roku doprowadził Bursaspor do wywalczenia mistrzostwa kraju.

</doc>
<doc id="1502903" url="https://pl.wikipedia.org/wiki?curid=1502903" title="Ertugrul Saglam">
Ertugrul Saglam



</doc>
<doc id="1502906" url="https://pl.wikipedia.org/wiki?curid=1502906" title="Rechtsupweg">
Rechtsupweg

Rechtsupweg – miejscowość i gmina w Niemczech, w kraju związkowym Dolna Saksonia, w powiecie Aurich, wchodzi w skład gminy zbiorowej Brookmerland.

</doc>
<doc id="1502909" url="https://pl.wikipedia.org/wiki?curid=1502909" title="Parafia Niepokalanego Serca Maryi">
Parafia Niepokalanego Serca Maryi

Parafie pod wezwaniem Niepokalanego Serca Maryi:

</doc>
<doc id="1502911" url="https://pl.wikipedia.org/wiki?curid=1502911" title="Drzewo genealogiczne Kasjuszów">
Drzewo genealogiczne Kasjuszów

Kasjuszowie ("Casii") z przydomkiem ("cognomen") Longinus to rzymski ród plebejski.

</doc>
<doc id="1502915" url="https://pl.wikipedia.org/wiki?curid=1502915" title="Andrzej Kędzior">
Andrzej Kędzior

Andrzej Kędzior (ur. 7 listopada 1851 w Toporowie, zm. 17 stycznia 1938 w Krakowie) – polski polityk, minister, działacz Polskiego Stronnictwa Ludowego „Piast”, doktor honoris causa Politechniki Warszawskiej.
Życiorys.
Syn Filipa i Katarzyny z Wójcików. Gimnazjum ukończył w Tarnowie, a Politechnikę w Wiedniu. Od 1879 pracował w Krajowym Biurze Melioracyjnym we Lwowie; w 1882 został jego kierownikiem a w 1892 dyrektorem. Z jego inicjatywy i pod jego kierownictwem biuro to rozwinęło szeroką działalność naukową i techniczną w dziedzinie projektowania zbiorników retencyjnych i kanałów, robót melioracyjnych, organizacji spółek wodnych, regulacji rzek, zabudowy potoków, budowy wodociągów i kanalizacji, osuszania bagien, nawodnień, zagospodarowania torfowisk, nowoczesnej gospodarki rybackiej wód zamkniętych i otwartych. W 1915 w wyniku działań wojennych wstrzymano wszelkie prace hydrotechniczne, a Biuro Melioracyjne zostało ewakuowane do Wiednia.
W 1900 został delegatem technicznym Wydziału Krajowego do komisji regulacji rzek Galicji. W 1908 został wybrany posłem do Sejmu Krajowego Galicji z IV kurii wiejskiej powiatu mieleckiego, ponownie w kolejnej kadencji. W 1911 wybrany na posła do Reichsratu Przedlitawii (parlament austriackiej części Austro-Węgier).
W 1918 wybrano go na prezesa Polskiego Koła Poselskiego w Reichsracie, jednak nie przyjął tego stanowiska. Pod koniec października 1918 wszedł w skład Polskiej Komisji Likwidacyjnej w Krakowie.
Był inicjatorem budowy kanału rzecznego Wisła-Odra-Dniestr. Był naczelnikiem wydziału robót publicznych Polskiej Komisji Likwidacyjnej w 1918. Od 17 listopada 1918 do 29 grudnia 1918 i od 13 grudnia 1919 do 9 czerwca 1920 był ministrem robót publicznych w rządach Jędrzeja Moraczewskiego i Leopolda Skulskiego. Od 28 czerwca 1922 przewodniczący Tymczasowego Wydziału Samorządowego we Lwowie.
W latach 1919–1922 był posłem na Sejm, a w latach 1922–1927 senatorem.
W 1925 Politechnika Warszawska i Politechnika Lwowska nadały mu doktoraty honorowe, a Towarzystwo Politechniczne we Lwowie – godność członka honorowego.
Członek Towarzystwa Gospodarczego i Towarzystwa Nauk Rolniczych.
Zmarł 17 stycznia 1938 w Krakowie. Został pochowany na cmentarzu parafialnym przy ul. H. Sienkiewicza w Mielcu.
Upamiętnienie.
Przed budynkiem świetlicy wiejskiej w Toporowie, miejscu urodzenia Andrzeja Kędziora, znajduje się kamień upamiętniający go.

</doc>
<doc id="1502916" url="https://pl.wikipedia.org/wiki?curid=1502916" title="Upgant-Schott">
Upgant-Schott

Upgant-Schott – miejscowość i gmina w Niemczech, w kraju związkowym Dolna Saksonia, w powiecie Aurich, wchodzi w skład gminy zbiorowej Brookmerland.

</doc>
<doc id="1502917" url="https://pl.wikipedia.org/wiki?curid=1502917" title="Matt Keeslar">
Matt Keeslar

Matthew Keeslar (ur. 15 października 1972 w Grand Rapids) – amerykański aktor, scenarzysta i producent filmowy.
Życiorys.
Urodził się w Grand Rapids w stanie Michigan jako syn Freda Keeslara i Ann Ferguson, którzy rozwiedli się w 1977. W wieku osiemnastu lat, Matt Keeslar przeniósł się z Adrian w Michigan do Nowego Jorku, uczył się aktorstwa w Juilliard School. Grał m.in. tytułową rolę w produkcji objazdowej z "Don Juan" Moliera w reżyserii Josepha Chaikena. Wyprodukował i zagrał w produkcji studenckiej "Czekając na Godota" Samuela Becketta i kilku produkcjach międzyresortowych.
Debiutował na kinowym ekranie w 1994 jako jeden z synów Margaret „Mag” Singer (w tej roli Susan Sarandon) w dramacie "Bezpieczne przejście" ("Safe Passage"), w tym samym roku pojawił się w dwóch filmach: "Inteligent w armii" i "Quiz Show".
Podjął współpracę z South Coast Repertory w Costa Mesa w Kalifornii, gdzie występował i czytał teksty. Mimo swojej miłości do teatru, pracował najczęściej w filmie i telewizji.
Wycofał się z aktorstwa w 2010, aby rozpocząć karierę naukową. W maju 2014 ukończył Phi Beta Kappa przy Reed College z dyplomem z biologii. Jego praca badawcza skupiona była na skutkach leków przeciwmalarycznych na mózgach żab. Podczas nauki w Reed College grał ojca w sztuce Sarah Ruhl "Eurydyka".
5 maja 2005 ożenił się z Lori Henriques.

</doc>
<doc id="1502921" url="https://pl.wikipedia.org/wiki?curid=1502921" title="Wirdum">
Wirdum

Wirdum – miejscowość i gmina w Niemczech, w kraju związkowym Dolna Saksonia, w powiecie Aurich, wchodzi w skład gminy zbiorowej Brookmerland.

</doc>
<doc id="1502923" url="https://pl.wikipedia.org/wiki?curid=1502923" title="Arena Pruszków">
Arena Pruszków

Arena Pruszków – pierwszy w Polsce kryty tor kolarski, zlokalizowany w Pruszkowie na obszarze 4,5 ha.
Obiekt został wybudowany w latach 2003–2008 przez Mostostal Puławy z Grupy Mostostal Warszawa i uroczyście otwarty 3 września 2008. Stanowi on bazę kadry narodowej w kolarstwie torowym oraz siedzibę Polskiego Związku Kolarskiego (PZKol).
Tor ma długość 250 metrów i jest pokryty drewnem z sosny syberyjskiej. Trybuny mieszczą 1800 widzów, z możliwością dostawienia kolejnych 1500 miejsc. Budowa toru kolarskiego to główny powód zadłużenia PZKol. Związek zalega z płatnościami względem Mostostal Puławy na kwotę ok. 10 mln zł. 
Do 2017 r. hala nosiła nazwę BGŻ BNP Paribas Arena za sprawą sponsora tytularnego – BGŻ BNP Paribas Bank Polska

</doc>
<doc id="1502924" url="https://pl.wikipedia.org/wiki?curid=1502924" title="Euparkeriidae">
Euparkeriidae

Euparkeriidae – rodzina niewielkich drapieżnych bazalnych archozauromorfów z kladu Archosauriformes. Jej przedstawiciele żyli od wczesnego do środkowego triasu (anizyk). Ich skamieniałości zostały odnalezione w południowej Afryce, Polsce i Rosji. W przeciwieństwie do siostrzanej rodziny Erythrosuchidae przedstawiciele Euparkeriidae byli niewielcy, smukli i prawdopodobnie poruszali się na dwóch nogach.
Nazwa rodziny pochodzi od euparkerii – typowego i najlepiej poznanego rodzaju. Pozostałe rodzaje, prawdopodobnie wchodzące w skład Euparkeriidae to "Dorosuchus", "Halazaisuchus", "Osmolskina", "Wangisuchus" i "Xilousuchus". Rodzinę Euparkeriidae jako pierwszy wyróżnił w 1920 niemiecki paleontolog Friedrich von Huene – zaklasyfikował ją do grupy Pseudosuchia. Obecne analizy wskazują jednak przynależność Euparkeriidae do Archosauriformes. Euparkeriidae są prawdopodobnie blisko spokrewnione z przodkiem Crurotarsi i Ornithodira.

</doc>
<doc id="1502927" url="https://pl.wikipedia.org/wiki?curid=1502927" title="Berumbur">
Berumbur

Berumbur – miejscowość i gmina w Niemczech, w kraju związkowym Dolna Saksonia, w powiecie Aurich, wchodzi w skład gminy zbiorowej Hage.

</doc>
<doc id="1502928" url="https://pl.wikipedia.org/wiki?curid=1502928" title="Muséum national d'Histoire naturelle">
Muséum national d'Histoire naturelle



</doc>
<doc id="1502929" url="https://pl.wikipedia.org/wiki?curid=1502929" title="Hagermarsch">
Hagermarsch

Hagermarsch – miejscowość i gmina w Niemczech, w kraju związkowym Dolna Saksonia, w powiecie Aurich, wchodzi w skład gminy zbiorowej Hage.

</doc>
<doc id="1502930" url="https://pl.wikipedia.org/wiki?curid=1502930" title="Konstytucja Gruzji">
Konstytucja Gruzji

Konstytucja Gruzji – podstawowy akt prawny Gruzji. Zgodnie z konstytucją z 24 sierpnia 1995 Gruzja jest republiką, na której czele stoi prezydent, wybierany w wyborach powszechnych na 5-letnią kadencję. Organem władzy ustawodawczej jest 1-izbowy parlament (Rada Najwyższa), w którego skład wchodzi 235 deputowanych, wybieranych w wyborach powszechnych według ordynacji mieszanej na 4-letnią kadencję. Władzę wykonawczą sprawuje rząd (Gabinet Ministrów); premiera powołuje parlament na wniosek prezydenta. Władza sądownicza należy do niezawisłych sądów.
Zgodnie z poprawkami do konstytucji z 15 października 2010, władza prezydenta została ograniczona na rzecz premiera. Poprawki weszły w życie po wyborach prezydenckich z 2013.

</doc>
<doc id="1502931" url="https://pl.wikipedia.org/wiki?curid=1502931" title="Halbemond">
Halbemond

Halbemond – miejscowość i gmina w Niemczech, w kraju związkowym Dolna Saksonia, w powiecie Aurich, wchodzi w skład gminy zbiorowej Hage.

</doc>
<doc id="1502934" url="https://pl.wikipedia.org/wiki?curid=1502934" title="Lütetsburg">
Lütetsburg

Lütetsburg (wschodniofryz. "Lütsbörg") – miejscowość i gmina w Niemczech, w kraju związkowym Dolna Saksonia, w powiecie Aurich. wchodzi w skład gminy zbiorowej Hage.

</doc>
<doc id="1502935" url="https://pl.wikipedia.org/wiki?curid=1502935" title="Lista dziekanów Kolegium Kardynalskiego">
Lista dziekanów Kolegium Kardynalskiego

Lista dziekanów Kolegium Kardynalskiego od XII wieku.
Uwagi do tabel: pierwsza formalna regulacja dotycząca sposobu obsadzania funkcji dziekana pochodzi z 22 sierpnia 1555 roku. W okresie wcześniejszym stanowisko to miało charakter w dużej mierze nieformalny i częściej nazywano je za pomocą określenia prior episcoporum ac omnium cardinalium ("prymas kardynałów biskupów i wszystkich kardynałów") zamiast "Sacri Collegii Decanus". „Prymasem kardynałów biskupów” przynajmniej teoretycznie był zawsze kardynał biskup najwcześniej promowany do tej rangi. 29 listopada 1503 Juliusz II dokonał połączenia funkcji dziekana z funkcją kardynała biskupa Ostia e Velletri. Z uwagi na istniejące w literaturze rozbieżności co do obsady urzędu dziekana w tym początkowym okresie lista do roku 1503 jest wykazem kardynałów biskupów, którzy zgodnie z porządkiem starszeństwa liczonym od daty nominacji na kardynała biskupa powinni byli sprawować urząd dziekana (prymasa) Kolegium Kardynałów. Jedynymi wyjątkami są trzej pretendenci do tronu papieskiego w XV wieku, którzy po wyrzęknięciu się roszczeń do tiary zostawali kardynałami biskupami: Angelo Correr (w 1415, były papież Grzegorz XII), Baldassare Cossa (w 1419, był antypapież Jan XXIII) oraz Amadeusz z Sabaudii (w 1449, był antypapież Feliks V). W ich przypadkach przywilej pierwszeństwa w Kolegium Kardynalskim wynikał ze specjalnych dekretów soborowych lub papieskich.
Dziekani Kolegium Kardynalskiego (od 1503 roku).
29 listopada 1503 Juliusz II przyporządkował urząd dziekana do diecezji suburbikarnej Ostia e Velletri, a dekretem z 22 sierpnia 1555 papież Paweł IV formalnie uregulował zasady obsadzania tej funkcji, postanawiając, że będzie ją obejmował najstarszy stażem kardynał-biskup, ale tylko spośród tych rezydujących w Kurii Rzymskiej, ewentualnie nieobecnych „z powodów publicznych” ("ex causa publica", tj. na zlecenie papieża), a nie z własnej woli.

</doc>
<doc id="1502936" url="https://pl.wikipedia.org/wiki?curid=1502936" title="Maria Cunitia">
Maria Cunitia



</doc>
<doc id="1502937" url="https://pl.wikipedia.org/wiki?curid=1502937" title="Maria Kunit">
Maria Kunit



</doc>
<doc id="1502938" url="https://pl.wikipedia.org/wiki?curid=1502938" title="Jean Halgrin">
Jean Halgrin



</doc>
<doc id="1502939" url="https://pl.wikipedia.org/wiki?curid=1502939" title="Maria Kunicka">
Maria Kunicka



</doc>
<doc id="1502940" url="https://pl.wikipedia.org/wiki?curid=1502940" title="Język maya">
Język maya

Język maya, język maja ("maaya t'aan") – język z grupy jukatańskiej w ramach rodziny majańskiej. Używany jest głównie w meksykańskiej części półwyspu Jukatan oraz na niektórych obszarach Belize. Posiada bogatą literaturę z okresu post-kolonialnego i jest powszechnie używany jako pierwszy język na obszarach wiejskich w stanie Jukatan oraz w sąsiednich stanach Quintana Roo i Campeche. Rodzimi użytkownicy nazywają swój język po prostu „maya”, natomiast zwłaszcza w literaturze anglojęzycznej, gdzie istnieje możliwość pomylenia "Maya" („język maja”) i "Mayan" („cała rodzina języków majańskich”), preferuje się dodawanie przymiotnika "Yucatec" („jukatański”). W Meksyku uznany jest za jeden z 63 języków narodowych (lenguas nacionales), nauczany dość intensywnie w ramach oficjalnego systemu szkolnictwa. Pod względem liczby użytkowników zajmuje trzecie miejsce w Meksyku, po języku hiszpańskim i nahuatl.
Maya yucateco jest jednym z nielicznych tonalnych języków w rodzinie języków majańskich, rozróżnia tony niskie oraz wysokie (wysokie zaznaczane są w grafii akcentem np. á, é, ó). Oprócz maya, tony istnieją jedynie w językach uspantec oraz tzotzil.

</doc>
<doc id="1502941" url="https://pl.wikipedia.org/wiki?curid=1502941" title="Maria Kunic">
Maria Kunic



</doc>
<doc id="1502942" url="https://pl.wikipedia.org/wiki?curid=1502942" title="Maria Kunicia">
Maria Kunicia



</doc>
<doc id="1502943" url="https://pl.wikipedia.org/wiki?curid=1502943" title="Maria Cunitiae">
Maria Cunitiae



</doc>
<doc id="1502945" url="https://pl.wikipedia.org/wiki?curid=1502945" title="Zespół kwiatu powoju">
Zespół kwiatu powoju



</doc>
<doc id="1502946" url="https://pl.wikipedia.org/wiki?curid=1502946" title="Splendor (film)">
Splendor (film)

Splendor – komediowy film fabularny w reżyserii Gregga Arakiego, nakręcony w koprodukcji amerykańsko-brytyjskiej w 1999 roku.
Opis fabuły.
Film porusza typowy dla reżysera, Grega Arakiego, temat dojrzewania – tym razem przedstawicieli pokolenia X.
Veronica, narratorka filmu, romansuje z dwoma mężczyznami naraz. Miłosny trójkąt sprawdza się, a jego członkowie są szczęśliwi, aż do momentu, w którym w życiu dziewczyny pojawia się trzeci mężczyzna – wzięty reżyser Ernest. Dochodząc do wniosku, że ani Zed – nieodpowiedzialny perkusista grupy punkowej, ani Abel – wrażliwy poeta, nie jest zadowalającym kandydatem na ojca nienarodzonego jeszcze dziecka bohaterki i w rezultacie głowę rodziny, wiąże się ona z nowo poznanym Ernestem.

</doc>
<doc id="1502948" url="https://pl.wikipedia.org/wiki?curid=1502948" title="La Razón">
La Razón

La Razón – hiszpański dziennik założony w 1998 roku w Madrycie przez Luisa Marię Ansóna. Gazeta jest ogólnokrajowym dziennikiem, z lokalnymi siedzibami w Barcelonie, Murcji, Sewilli, Walencji oraz Valladolid.
Nakład "La Razón" wynosi 142 838 egzemplarzy, co daje mu piąte miejsce w Hiszpanii pod względem nakładu wśród ogólnokrajowych dzienników (za ABC, El País, El Mundo oraz barcelońskim La Vanguardia).
Politycznie dziennik popiera partie prawicowe, głównie konserwatywno-liberalne.

</doc>
<doc id="1502951" url="https://pl.wikipedia.org/wiki?curid=1502951" title="Muzeum Sztuki Współczesnej Herclijja">
Muzeum Sztuki Współczesnej Herclijja

Muzeum Sztuki Współczesnej Herclijja – muzeum założone w 1965 i poświęcone izraelskiej oraz międzynarodowej sztuce współczesnej. Położone jest w mieście Herclijja w Izraelu.
Każdego roku muzeum przedstawia cztery cykle wystawowe prezentując około pięćdziesięciu prac, które są związane z aktualnymi wydarzeniami społecznymi i politycznymi w Izraelu oraz na świecie. Prace pozwalają spojrzeć na aktualną sytuację z zupełnie innej perspektywy, otwierając drogę do dowolnej interpretacji i odkrywania głębszych znaczeń.

</doc>
<doc id="1502952" url="https://pl.wikipedia.org/wiki?curid=1502952" title="Bilogora">
Bilogora

Bilogora (t. "Bilo-gora", "Bilo-gorje"; węg. "Bilo hegy") – pasmo gór niskich i wzgórz w południowej części Kotliny Panońskiej, w północnej Chorwacji (Slawonii). Należy do grupy panońskich gór wyspowych.
Bilogora rozciąga się na długości około 80 km wzdłuż południowej krawędzi doliny dolnej Drawy (Podrawia), łącząc dwa inne pasma wyspowe – Kalnik i Papuk. Szerokość pasma waha się od 45 km na krańcu północno-zachodnim przez 16–18 km pośrodku do 24 km na krańcu południowo-wschodnim. Powierzchnia gór wynosi około 1,7 tys. km² (drugie co do powierzchni pasmo górskie Chorwacji). Stoki północne są łagodne, południowe – strome. Najwyższe wzniesienia to Rajčevica (309 m n.p.m.), Koševac (302 m n.p.m.) i Bilo (294 m n.p.m.). Wzgórza są w wyższych partiach pokryte lasami, głównie dębowymi i grabowymi, a w niższych – winnicami i polami uprawnymi.
Pasmo jest zbudowane ze starych skał krystalicznych przykrytych osadami trzecio- i czwartorzędowymi. U północnego podnóża Bilogory leży pas piasków, naniesionych przez wiatry z północy. Koło miasta Đurđevac leży jedyna piaszczysta pustynia Chorwacji – Đurđevački peski. U podnóży Bilogory wydobywa się ropę naftową, gaz ziemny i lignit. Na obszarze wzgórz mają źródła rzeki Česma i Ilova – lewe dopływy Sawy.

</doc>
<doc id="1502954" url="https://pl.wikipedia.org/wiki?curid=1502954" title="Nikiasz (garncarz)">
Nikiasz (garncarz)

Nikiasz (gr. Νικίας) – grecki garncarz (ceramik) czynny w Atenach pod koniec V wieku p.n.e.
Znany jest dzięki sygnaturze pozostawionej na jednym z kraterów dzwonowatych, wykonywanych w jego pracowni (obecnie w londyńskim British Museum). Współpracował z nim anonimowy artysta, zwany umownie Malarzem Nikiasza i znany jako twórca scen o tematyce mitologicznej i kultowej, w wyobrażeniach graniczących z groteską, m.in. skarykaturowanego Heraklesa.

</doc>
<doc id="1502955" url="https://pl.wikipedia.org/wiki?curid=1502955" title="Wróżna">
Wróżna

Wróżna (czes. "Vružná", 571 m n.p.m.) – góra w Pasmie Czantorii w Beskidzie Śląskim.
Wróżna wznosi się w grzbiecie granicznym, odchodzącym od Małej Czantorii w kierunku zachodnim, nad Trzyniec w dolinie Olzy. Jej wierzchowina, rozciągnięta ze wschodu na zachód, ma trzy kulminacje, z których wschodnia jest najwyższa. Zbudowana jest z wapieni i łupków cieszyńskich.
Słabo zalesiona, z wyjątkiem południowych stoków spiętrzenia szczytowego Wróżna pokryta jest w większości łąkami, rzadkimi zagajnikami i kępami zarośli (głogów, tarniny, leszczyny). Występuje tu kilka rzadkich gatunków roślin, w tym m.in. storczyk blady.
Przez szczyt Wróżnej biegnie granica państwowa polsko-czeska. U jej północnych podnóży, w dolinie Lesznianki, rozłożyła się wieś Leszna Górna, natomiast południowe stoki opadają ku Wędryni (w Czechach).
Grzbietem Wróżnej i przez jej najwyższy wierzchołek biegnie szlak turystyczny z Trzyńca na Wielką Czantorię, zaś w przełączce między wierzchołkiem Wróżnej a Małym Ostrym dochodzi do niego szlak z Wędryni.

</doc>
<doc id="1502963" url="https://pl.wikipedia.org/wiki?curid=1502963" title="Zespół Duane’a">
Zespół Duane’a

Zespół Duane’a (anomalia Duane’a, zespół retrakcyjny, zespół Stillinga-Türka-Duane’a, ang. "Duane [retraction] syndrome", DS) – rzadka wrodzona choroba związana z zaburzeniami w ruchach gałek ocznych. Wiążą się one z nieprawidłowym rozwojem nerwu odwodzącego. Choroba występuje z częstością 1:10000. 1% do 5% osób z zezem wykazuje cechy zespołu Duane’a.
Historia.
Prawdopodobnie choroba została po raz pierwszy opisana przez Williamsa w 1875 roku, a następnie przez okulistę Jakoba Stillinga w 1887. W 1895 chorobę opisał Sinclair. Kolejny opis znajdujemy w "Über Retraktionsbewegungen der Augen" Siegmunda Türka z 1896 roku. W tym samym roku chorobę opisał Bahr, a w 1900 Wolff. W 1905 roku amerykański okulista Alexander Duane przedstawił w artykule "Congenital deficiency of abduction, associated with impairment of adduction, retraction movements, contraction of palpebral fissure and oblique movements of the eye" bardziej szczegółowy opis choroby opierając się na 14 przebadanych przez siebie przypadkach, a także 40 innych, które znalazł w literaturze. 16 kwietnia 1910 roku Henry Cooper w artykule A series of cases of congenital ophthalmoplegia externa (nuclear paralysis) in the same family opublikowanym w British Medical Journal, a opisującym czteropokoleniową rodzinę cierpiącą na tę chorobę. Grupa Hotchkissa w 1980 roku potwierdziła badaniami autopsyjnymi dwojga chorych dysfunkcję rozwojową nerwu odwodzącego jako przyczynę zespołu. W 1985 z zespołu Duane’a wydzielono odrębną jednostkę chorobową - zespół Okihiro.
Genetyka.
Zespół Duane’a jest jedną z rzadkich wad wrodzonych. Nieprawidłowy rozwój struktur nerwowych (wywołany niewłaściwym działaniem genów) ma prawdopodobnie miejsce między 3. a 8. tygodniem ciąży. Cierpi na niego ok. 0,1% populacji. W 90% przypadków jej przyczyną jest mutacja "de novo", w pozostałych jest dziedziczona autosomalnie dominująco - potwierdzono jeden przypadek rodziny w której choroba występowała w czterech pokoleniach i 3 przypadki jej występowania w trzech pokoleniach. Kobiety chorują na ten zespół częściej niż mężczyźni (53,5%- 64% w zależności od źródła danych). Genetyczne podstawy choroby nie są do końca znane. Ogólnie zespół Duane’a dzieli się na 2 typy:
W wypadku odmiany DURS2 wykryto mutacje w genie CHN1 dla n-chimeryny (chromosom 2, 2q31-q32.1). Obecnie znanych jest 7 typów mutacji w tym genie.
W przypadku odmiany DURS1 sytuacja jest znacznie bardziej skomplikowana, a naukowcy nie są zgodni w tej kwestii. Wielu sugeruje wielogenową etiologię; większość specjalistów lokuje jednak przyczynę w chromosomie 8 (8q13). W wypadku wielogenowego dziedziczenia najczęściej brane pod uwagę są delecje w obrębie chromosomu 4 i 8, a także obecność chromosomu markerowego, którego materiał pochodzi prawdopodobnie z chromosomu 22.
Zespół Duane’a występuje zazwyczaj jako odrębna jednostka chorobowa i w 70% jest jedyną dolegliwością pacjenta. Czasem jednak jest składową dwóch bardziej złożonych chorób:
Może on być również skojarzony z niektórymi chorobami cechującymi się głównie (a przynajmniej nie tylko) objawami pozaocznymi; objawy takich chorób w których występuje dodatkowo zespół Duane’a określa się mianem „Duane dodatnich”. Wśród tych chorób i objawów należy wyróżnić:
Objawy i diagnoza.
Choroba jest prawie zawsze rozpoznawana przed 10 rokiem życia i jest przyczyną 1%-5% przypadków zeza (dokładniejsze francuskie badania z 1996 roku podają wartość 1,9%). Jej objawy związane są z niewłaściwym rozwojem (aplazja, hipoplazja) nerwu odwodzącego odpowiadającego w oczodole za unerwienie mięśnia prostego bocznego. Pacjenci z zespołem Duane’a nie mogą wykonać ruchu odwodzącego oka (tzn. w kierunku ucha). Większość z nich ma również bardzo ograniczoną możliwość jego przywiedzenia (tzn. spojrzenia w kierunku nosa). Upośledzeniu nerwu odwodzącego towarzyszy często słabe i nieregularne unerwienie mięśnia prostego bocznego przez dolną gałąź nerwu okoruchowego. Powoduje to unerwienie mięśni działających w odwrotnych kierunkach przez ten sam nerw. Konsekwencją tego jest zaciąganie oka do oczodołu w trakcie prób odwodzenia, co utrudnia normalne ruchy gałki ocznej. Znacznie rzadziej (zwykle wtórnie) występują zaburzenia w obrębie samych mięśni (gł. prostego bocznego) oraz innych struktur. Zmiany w chorym oku mogą mieć różne nasilenie - od nieznacznego, aż do całkowitego upośledzenia odwodzenia oka. Objawy w 78,1-80% dotyczą jednego oka (częściej lewego - 71,9% przypadków występowania jednoocznego). W pozostałych przypadkach choroba w różnym stopniu dotyka oboje oczu.
W trakcie operacji korygujących wykazano (większe niż w zdrowej części populacji) wtórne do odnerwienia i patologicznego unerwienia zmiany w oczodole:
Wśród objawów bezpośrednich zespołu Duane’a należy wyróżnić:
Z rzadszych objawów należy wymienić:
Typy kliniczne.
Oprócz genetycznego podziału choroby na DURS1 i DURS2 istnieją również dwa podziały kliniczne: Browna i Hubera.
Klasyfikacja Browna.
Klasyfikacja Browna (powstała w 1950) roku jest klasyfikacja ściśle kliniczną. Wyróżnia ona następujące typy choroby:
Klasyfikacja Hubara.
Klasyfikacja ta (powstała w 1974 roku) opiera się na badaniach elektromiograficznych. Wyróżniamy następujące typy:
W obrębie każdego z tych typów wyróżniono 3 grupy:
Diagnostyka różnicowa.
Zaburzenia podobne do tych, które występują w zespole Duane’a mogą być przyczyną urazu, stanu zapalnego zlokalizowanego w oczodole (w wypadku gdy obejmuje on nerwy lub mięśnie zewnętrzne gałki ocznej). W takich przypadkach pełna historia choroby pozwala rozstrzygnąć o etiologii zaburzeń, choć pojawienie się objawów we wczesnym dzieciństwie może tę diagnostykę znacznie utrudnić. Ważna jest wówczas ocena szerokości szpary powiekowej oraz ułożenia głowy dziecka. Wystąpienie wspomnianych wcześniej "upshotów" i "downshotów" przesądza zwykle o zdiagnozowaniu zespołu Duane’a (w wypadku porażenia nerwu odwodzącego takie objawy są niezwykle rzadkie). W diagnostyce różnicowej warto też uwzględnić wspomniane wyżej zespoły i objawy o szerszym spektrum narządowym.
Leczenie.
U większości pacjentów objawy są słabo nasilone i rzadko stanowią utrudnienie w normalnym życiu. Zdolność dwuocznego widzenia jest zachowana u niemal 100% chorych (mimo ograniczenia pola dwuocznego widzenia). Amblyopia jest objawem dość rzadko występującym (10%-21%, wyraźna amblyopia występuje jedynie u 3% pacjentów), jeśli jednak wystąpi jest słabo zaznaczona. Leczy się ją w sposób typowy zasłaniając czasowo zdrowe oko. Można też używać specjalnych okularów z pryzmatem/pryzmatami, które ułatwiają dwuoczne widzenia bez konieczności odwracania głowy w bok. Anizometropia (różnowzroczność) o różnym nasileniu występuje w 14%-50% przypadków.
Nie ma leczenia przyczynowego w zespole Duane’a, gdyż nie istnieją metody zastąpienia niefunkcjonującego nerwu przeszczepem. Leczenie chirurgiczne zalecane jest tylko w wypadku, gdy pacjent utracił zdolność widzenia dwuocznego i tylko wypadkach, gdy powoduje to dodatkowe dolegliwości, w szczególności wyraźne odwrócenie głowy w jedną ze stron ciała. Często operacja taka nie jest konieczna w dzieciństwie, jednak w późniejszym okresie może być zalecana, nie tylko ze względów kosmetycznych, ale także w celu poprawienia postawy i zapobiegania przykurczom mięśni karku.
Leczenie chirurgiczne.
W leczeniu typów A i B najczęstszą metodą leczenia chirurgicznego jest na dzień dzisiejszy przecięcie mięśnia prostego przyśrodkowego. W typie C natomiast odcinamy od gałki ocznej mięsień prosty boczny. Obecnie jednak coraz częściej wykonuje się operacje z grupy transpozycji mięśni zewnętrznych gałki ocznej (Vertical Rectus Transposition) (czasem z użyciem botuliny). W celu zmniejszenia silnie nasilonych objawów "upshot" lub "downshot" pozytywne efekty przynieść mogą operacje typu „Y-splitting” połączone zwykle z chirurgicznym osłabieniem działania mięśni. Na efekty działań chirurgicznych trzeba czasem czekać dość długo (kilka tygodni). W olbrzymiej większości przypadków nie eliminują one podstawowych problemów pacjenta, a jedynie w różnym stopniu je zmniejszają. Dość często wymagane są powtórne operacje. Zabiegi te obarczone są ryzykiem wystąpienia niedokrwienia komory przedniej oka (ASI).

</doc>
<doc id="1502965" url="https://pl.wikipedia.org/wiki?curid=1502965" title="Anomalia Duane'a">
Anomalia Duane'a



</doc>
<doc id="1502967" url="https://pl.wikipedia.org/wiki?curid=1502967" title="Wittmund">
Wittmund

Wittmund − miasto powiatowe w Niemczech, w kraju związkowym Dolna Saksonia, siedziba powiatu Wittmund.
Przez miasto przebiegają dwie drogi krajowe: B461 i B210.
Współpraca.
Miejscowość partnerska:

</doc>
<doc id="1502971" url="https://pl.wikipedia.org/wiki?curid=1502971" title="Oberstleutnant">
Oberstleutnant



</doc>
<doc id="1502972" url="https://pl.wikipedia.org/wiki?curid=1502972" title="Epizod z czasów terroru">
Epizod z czasów terroru

Epizod z czasów terroru (oryg. fr. "Un épisode sous la Terreur") – opowiadanie Honoriusza Balzaka z 1842, należące do "Scen z życia politycznego". Zostało zadedykowane Guyonnetowi-Merville’owi, u którego Balzak uczył się podstaw prawa.
Treść.
Jest rok 1793, grupa arystokratów – rojalistów ukrywa się przed policją w nędznej dzielnicy Paryża. Któregoś dnia odwiedza ich tajemniczy człowiek, pragnący wziąć udział w celebrowanej w sekrecie mszy za duszę Ludwika XVI. Arystokraci są zaintrygowani tą postacią, lecz dopiero przypadek pozwala im dowiedzieć się, z kim mieli do czynienia: na mszy pojawił się kat Sanson, który dokonał egzekucji króla.
Inspiracje i cechy utworu.
Pomysł napisania opowiadania najprawdopodobniej narodził się po spotkaniu Balzaka z synem Sansona, który opowiedział mu o życiu swojego ojca, człowieka niezwykle religijnego pomimo wykonywanej pracy. Zainspirowało to powieściopisarza do napisania opowiadania, które, jak podkreślał autor, nie jest oparte na rzeczywistym fakcie, a jedynie na wydarzeniu, które mogło mieć miejsce. "Epizod z czasów terroru" stanowi zarazem wyraźny dowód wpływu romantyzmu na twórczość Balzaka, co widoczne jest w ogólnej atmosferze opowiadania, jak i jego strukturze (zagadkowość głównego bohatera, dramatyzm sceny finałowej, gdy wychodzi na jaw jego tożsamość).

</doc>
<doc id="1502973" url="https://pl.wikipedia.org/wiki?curid=1502973" title="Modertrans Poznań">
Modertrans Poznań

Modertrans Poznań – spółka-córka Miejskiego Przedsiębiorstwa Komunikacyjnego w Poznaniu zajmująca się produkcją, modernizacją, projektowaniem, regeneracją oraz serwisem pojazdów szynowych i autobusów. Została utworzona 31 grudnia 2005 z połączenia Zakładu Napraw Autobusów w Biskupicach i Wydziału Napraw Tramwajów MPK Poznań. Udziałowcami przedsiębiorstwa są MPK Poznań (75,92% udziałów) i Zakład Napraw Autobusów (24,08% udziałów) będący własnością Miasta Poznań.
Historia.
W 1988 w strukturach MPK Poznań utworzono Zakład Napraw Autobusów, a w 1998 Zakład Napraw Autobusów Sp. z o.o. w Biskupicach, który przeprowadzał naprawy główne autobusów z Poznania, jak również z innych miast.
31 grudnia 2005 z Zakładu Napraw Autobusów w Biskupicach i Wydziału Napraw Tramwajów MPK Poznań utworzono spółkę Modertrans Poznań sp. z o.o. Wysokość kapitału zakładowego spółki w dniu powołania wynosiła 18.813.000 zł i była podzielona na tysiączłotowe udziały, które przejęły: ZNA Sp. z o.o. - 24,1 % i MPK Poznań - 75,9 %. 1 stycznia 2006 do nowej spółki przeniesiono 134 pracowników z MPK i 75 z ZNA. Pierwszym prezesem zarządu został Andrzej Bręczewski.
W 2006 przedsiębiorstwo dostarczyło poznańskiemu MPK 2 wagony Moderus Alfa HF 02 DK oraz 22 wagony Moderus Alfa HF 01.
W marcu 2007 wdrożono nowe logo firmy, a w lipcu 2007 uzyskano świadectwo dopuszczenia do eksploatacji dla wózka typu MT-01H. W okresie od lipca do sierpnia 2007 miała miejsce dostawa tramwaju szkoleniowego Moderus Alfa HF 03L dla MPK Poznań. Na początku października 2007 poznański przewoźnik otrzymał skład dwóch wagonów historycznych 105N-194+193, którym przywrócono wygląd i wyposażenie z początków eksploatacji, a producent na targach Trako zdobył główną nagrodę im. inż. Ernesta Malinowskiego za najciekawszy wyrób i innowacje techniczną stosowaną w kolejnictwie. Od listopada do grudnia 2007 trwały dostawy 16 wózków MT-01H do tramwajów Protram 205WrAs eksploatowanych przez MPK Wrocław. W grudniu 2007 natomiast rozpoczęto dostawy Moderusów Alfa dla Tramwajów Śląskich.
Na początku 2008 przedsiębiorstwo rozpoczęło końcową fazę produkcji 4 tramwajów Moderus Alfa HF 04 AC dla MPK Poznań, które rozpoczęto dostarczać przewoźnikowi w sierpniu tego roku. W sierpniu 2008 rozpoczęto również budowę hali magazynowej w Oddziale Biskupice, a we wrześniu 2008 poznańskie MPK otrzymało pierwsze modele Alfa HF 07. Od 23 do 26 września 2008 miała miejsce pierwsza prezentacja firmy na targach InnoTrans w Berlinie.
W kwietniu 2009 rozpoczęto budowę nowej hali produkcyjnej oraz rozbudowę i modernizację budynku biurowo-logistycznego w Oddziale Biskupice. Pod koniec tego miesiąca dostarczono pierwszy tramwaj Moderus Beta MF 01 typu N8C dla ZKM Gdańsk oraz uruchomiono pierwszą zwrotnicę na torach technologicznych w biskupickim oddziale przedsiębiorstwa. W październiku 2009 Modertrans po raz drugi wziął udział w targach Trako.
W maju 2010 fabrykę opuścił 100. tramwaj, którym był skład Moderus Beta MF 01 dla Gdańska. 1 maja 2010 Ogród Zoologiczny w Poznaniu rozpoczął eksploatację 3 kolejek Moderino wyprodukowanych przez Modertrans.
W 2012 przedsiębiorstwo zaprezentowało swoje stoisko podczas premierowej edycji targów "Dworzec Salon Lokalnego i Regionalnego Transportu Publicznego", a w 2013 po raz trzeci uczestniczyło w targach Trako.
W połowie listopada 2013 przedsiębiorstwo zakończyło przed czasem dostawy wagonów Moderus Alfa HF 11 AC dla Tramwajów Śląskich, a na początku stycznia 2014 w Elblągu rozpoczęto eksploatację dwóch z trzech zamówionych tramwajów MF 13.
11 marca 2014 i 4 września 2014 Tramwaje Szczecińskie zamówiły po jednym wagonie Moderus Beta do samodzielnego montażu, które zostały dostarczone w 2014. Drugi z tramwajów został ukończony 23 października 2014 i był 200. pojazdem produkcji Modertransu.
Na początku listopada 2014 Modertrans zaprezentował założenia projektu nowego tramwaju niskopodłogowego realizowanego wspólnie z Politechniką Poznańską. Zakładano wówczas, że pojazd powstanie do 2016, a jego budowa w blisko połowie zostanie dofinansowana ze środków Narodowego Centrum Badań i Rozwoju. 18 listopada 2016 został zaprezentowany model Gamma.
W pierwszych dniach grudnia 2014 przedsiębiorstwo podpisało umowę z Tramwajami Śląskimi na dostawę 12 dwukierunkowych tramwajów o udziale niskiej podłogi przekraczającym 20%.
W czerwcu 2017 Modertrans podpisał pierwszą umowę na dostawę jednoczłonowych tramwajów częściowo niskopodłogowych. Trzy takie pojazdy zostały zamówione przez Tramwaje Elbląskie.
16 listopada 2020 zmarł Andrzej Bręczewski będący założycielem i prezesem spółki.
W 2021 prezydent Wrocławia, podpisał umowę na 46 Moderusów Gamma. Prezydent Wrocławia skorzystał z prawa opcji na zakup dodatkowych 21 Moderusów Gamma. 46 pojazdów będzie kosztować 372 miliony złotych. Tramwaje będą pojawiały się od końca 2022 roku do połowy 2024.
W kwietniu 2021 roku Modertrans wygrał przetarg na naprawę powypadkową EZT EN76-035 spółki Koleje Wielkopolskie wchodząc tym samym na rynek pojazdów kolejowych.
29 maja 2021 roku Modertrans zaprezentował nowy prototyp jednoczłonowego, w pełni niskopodłogowego tramwaju Moderus Gamma LF 05 AC. Jest to pierwszy wyprodukowany jednoczłonowy tramwaj ze 100% niską podłogą w Polsce. Tramwaj ten jest przystosowany do jazdy bez poboru prądu z sieci trakcyjnej(może pokonać do 2 km na energii zgromadzonej w superkondensatorach).
W grudniu 2021 r. MPK Poznań ogłosiło przetarg na doradztwo w sprawie sprzedaży udziałów spółki Modertrans. 
Działalność.
Oferta.
Przedsiębiorstwo oferuje:
Współpraca z oświatą i nauką.
Modertrans otrzymał dofinansowanie następujących projektów:
Wyniki finansowe.
Modertrans w pierwszym roku swojej działalności przyniósł ponad 1 mln zł straty. W latach 2007–2009 przedsiębiorstwo zanotowało zyski poniżej 1 mln zł, zaś począwszy od 2010 zyski te wynosiły ponad 1 mln zł i wzrastały z roku na rok. W 2015 osiągnęły one rekordową wartość przeszło 13 mln zł.

</doc>
<doc id="1502975" url="https://pl.wikipedia.org/wiki?curid=1502975" title="Szaułycha">
Szaułycha

Szaułycha (ukr. Шаулиха) – wieś na Ukrainie, w obwodzie czerkaskim, w rejonie zwinogródzkim. W 2001 roku liczyła 502 mieszkańców.
Przed 1616 rokiem nosiła nazwę "Rokoszwar".
Siedziba dawnej w powiecie humańskim na Ukrainie.

</doc>
<doc id="1502976" url="https://pl.wikipedia.org/wiki?curid=1502976" title="Szariwka (obwód chmielnicki)">
Szariwka (obwód chmielnicki)

Szariwka (ukr. Шарівка, pol. "Szarawka") – wieś na Ukrainie, w obwodzie chmielnickim, w rejonie jarmolińskim, niedaleko miasta Chmielnicki na Ukrainie, 250-300 km na wschód od Lwowa.
Historia.
Wieś była własnością Firleja. Następnie dobra królewskie nadane Bernardowi Pretwiczowi (ok.1500-1563), staroście barskiemu i trembowelskiemu przez królowę Bonę w roku 1539, w kolejnych latach jego syna Jakuba (1543-1613), wojewody podolskiego i posła na sejm województwa podolskiego, który został pochowany w Szarawce. Jeszcze w poł. XIX w. istniało w kościele dominikańskim poświęcone mu epitafium. Mimo swej rozległej działalności politycznej i wojskowej, Bernard Pretwicz najchętniej przebywał w Szarawce, którą po spaleniu przez Tatarów w 1567 odbudował. W Szarawce, stanął również klasztor dominikanów fundacji Pretwicza. W połowie XIX wieku kościół dominikański uległ kasacji, i zamieniony został przez władze carski na cerkiew prawosławną (zob. ). 
Po wygaśnięciu linii podolskiej Pretwiczów, Szarawka stała się własnością Dulskich. Postacią najbardziej znaną z tego rodu był Jan Dulski (zm. 1590), kasztelan chełmiński, podskarbi koronny. Ostatecznie Dulscy osiedli w Galicji. 
W okresie konfederacji barskiej przebiegał tędy jeden z szańców konfederackich w kierunku Szarogrodu.
Pod rozbiorami siedziba w powiecie proskurowskim guberni podolskiej.
Etnografia.
Wieś jest polską enklawą, kultywująca kulturę polską od momentu zamieszkania tego terytorium przez Mazurów w XVI w, które to zostały przesiedlone tu po zniszczeniu Podola przez Tatarów.
Dowodem zamieszkania tej wsi przez ludność polskiej narodowości służą liczne źródła historyczne - pisemne i nie pisemne, wśród nich i wspomnienia o Płoskirowie Andrejewa P. z 1897. „"Plaskirów (obecnie Chmielnicki) został zniszczony przez Tatarów w XVII w. i dla zaludnienia tej miejscowości zostali powołane Polacy z województwa mazowieckiego, które to mieszkają i do dziś znane jako „mazury” (ukr. мазурі) w samym mieście tak i wokół niego we wsiach Szarawka, Maćkowce, Greczany."”

</doc>
<doc id="1502978" url="https://pl.wikipedia.org/wiki?curid=1502978" title="Turynka">
Turynka

Turynka (ukr. Туринка) – wieś na Ukrainie, w obwodzie lwowskim, w rejonie żółkiewskim. 
Historia.
Wieś prawa wołoskiego Turynka (Turzynka), położona była w drugiej połowie XV wieku w ziemi lwowskiej województwa ruskiego. W XVI wieku, w okresie Królestwa Polskiego, znajdował się tu folwark z obronnym dworem należący do rodu Żółkiewskich, w którym urodził się późniejszy hetman Stanisław Żółkiewski. W XIX wieku widoczne były jeszcze pozostałości umocnień otaczających dwór. Pod koniec XIX w. we wsi był folwark o nazwie Zahadka. W II Rzeczypospolitej miejscowość była siedzibą gminy wiejskiej Turynka.

</doc>
<doc id="1502982" url="https://pl.wikipedia.org/wiki?curid=1502982" title="Dziechcinka (potok)">
Dziechcinka (potok)

Dziechcinka – potok, lewobrzeżny dopływ Wisły o długości 5,32 km.
Potok płynie w Beskidzie Śląskim na terenie Wisły. Wypływa spod Małego Stożka i Cieślara. Płynie w kierunku północno-wschodnim i wpada do Wisły w Wiśle Dziechcince, na tzw. „Oazie”. Jego dolina oddziela masyw Skalnitego (na północy) od ramienia Kobylej (na południu).
Nazwa, która brzmiała dawniej "Dziechcin", wywodzi się prawdopodobnie od wyrabianego tu dawniej dziegciu, gwarowo zwanego na Śląsku Cieszyńskim "dziecheć".
Doliną Dziechcinki biegną znaki żółte szlaku turystycznego na Stożek. Nad doliną potoku Dziechcinka wznosi się wiadukt, zbudowany w 1932 r. na linii kolejowej Ustroń – Głębce. Budowała go firma Ksawerego Goryanowicza z funduszy Śląskiego Urzędu Wojewódzkiego. Autorami projektu byli St. Saski i T. Mejer, a budowę nadzorował inż. Stanisław Sawicki, Naczelnik Wydziału Budowy Kolei Ministerstwa Komunikacji w Warszawie. Wiadukt ten do dnia dzisiejszego zachowany jest w dobrym stanie i nadal służy podróżującym koleją do Wisły Głębców. W miejscu pamiątkowych tablic na wiadukcie, zniszczonych w 1945 r. przez niemieckiego okupanta, zostały w 1985 r. z inicjatywy Towarzystwa Miłośników Wisły umieszczone ich repliki.

</doc>
<doc id="1502984" url="https://pl.wikipedia.org/wiki?curid=1502984" title="Torczycia">
Torczycia

Torczycia (ukr. Торчиця) – wieś na Ukrainie, w obwodzie kijowskim, w rejonie białocerkiewskim.

</doc>
<doc id="1502985" url="https://pl.wikipedia.org/wiki?curid=1502985" title="Targowica (rejon młynowski)">
Targowica (rejon młynowski)

Targowica (ukr. Торговиця, "Torhowycia") – wieś na Ukrainie, w obwodzie rówieńskim, w rejonie młynowskim, u ujścia Ikwy do Styru. W 2001 roku liczyła 383 mieszkańców.
Historia.
Wieś założona w 1265 roku. W 1675 roku zbudowano w Targowicy kościół pw. Matki Bożej Różańcowej z fundacji wojewody czernihowskiego Stanisława Kazimierza Bieniewskiego, przy którym w latach 1676-1832 istniał konwent Dominikanów Obserwantów. Bracia Kaznodzieje prowadzili parafię, należącą do dekanatu dubieńskiego. Na jej terenie znajdowały się kaplice w Mstyszynie i Łuczycach. Po kasacie, w 1871 roku władze carskie zamieniły kościół poklasztorny na cerkiew Wniebowstąpienia Pańskiego. W 1923 roku świątynia ponownie znalazła się w rękach katolików. W czasie II wojny światowej kościół pw. Matki Bożej Różańcowej został zdewastowany i rozebrany.
W 1705 roku w Targowicy przebywał Iwan Mazepa a rok później Stanisław Leszczyński. Pod koniec XIX wieku 60% ludności stanowili Żydzi, co utrzymało się do II wojny światowej.
Podczas dwudziestolecia międzywojennego należała do gminy Jarosławicze w powiecie dubieńskim województwa wołyńskiego II RP. Miejscowość składała się z całkowicie żydowskiego miasteczka (660 mieszkańców w 1921 roku), wsi, niemal w całości ukraińskiej i kolonii. We wsi mieszkało kilka-kilkanaście rodzin polskich.
We wrześniu 1939 roku zajęta przez Armię Czerwoną. Po ataku III Rzeszy na ZSRR pod koniec czerwca 1941 roku miejscowi Ukraińcy dokonali pogromu, podczas którego zabito 20 Żydów. W następnym miesiącu ukraińska milicja zastrzeliła około 10 Polaków (m.in. z rodzin Górniaków i Cudzików). 1 sierpnia 1941 komando SD rozstrzelało w Targowicy 130 żydowskich mężczyzn. W miasteczku powstało getto zlikwidowane 9 października 1942 roku, gdy rozstrzelano 700 Żydów. Tych, którzy zdołali uciec do lasu, tropiła niemiecka żandarmeria i ukraińska policja. Według Władysława i Ewy Siemaszków egzekucja odbyła się po zagnaniu ofiar do Młynowa.
Podczas rzezi wołyńskiej w 1943 roku ponad 30 Polaków mieszkających w Targowicy zostało zamordowanych przez UPA. 

</doc>
<doc id="1502986" url="https://pl.wikipedia.org/wiki?curid=1502986" title="Krndija (pasmo górskie)">
Krndija (pasmo górskie)

Krndija – pasmo gór niskich i wzgórz w południowej części Kotliny Panońskiej, w północnej Chorwacji (Slawonii). Należy do grupy panońskich gór wyspowych. Na zachodzie poprzez przełęcz między miasteczkami Orahovica i Kutjevo łączy się z górami Papuk. Na wschodzie stopniowo opada w nizinę, sięgając do miasta Vinkovci. Od północnego wschodu i wschodu zamyka Kotlinę Pożeską.
Najwyższe wzniesienie – Kapovac, 792 m n.p.m. – znajduje się w centralnej części pasma.
Pasmo Krndija zbudowane jest z najstarszych skał w Chorwacji, ich wiek określa się na 300 mln lat. Są to skały metamorficzne.
Występują tu skały wulkaniczne: trachyandezyty (latyty) i andezyty. Trachyandezyty powstały jako efekt wulkanizmu podmorskiego.

</doc>
<doc id="1502987" url="https://pl.wikipedia.org/wiki?curid=1502987" title="Msza ateusza">
Msza ateusza

Msza ateusza () – opowiadanie Honoriusza Balzaka z 1836 roku z cyklu "Komedia ludzka", wchodzące w skład "Scen z życia prywatnego". Tekst ten został zadedykowany malarzowi Augustowi Bourgetowi.
Opowiadanie to na język polski przełożył Tadeusz Boy-Żeleński. Przekład ukazał się w 1926 r. w jednym tomie wraz z powieścią "Pierwsze kroki". W publikowanych przez wydawnictwo Czytelnik przekładach "Komedii ludzkiej" tekst ten został zamieszczony w tomie VI, Warszawa 1958, s. 71–88.
Treść.
Horacy Bianchon, uznany lekarz, odkrywa ze zdumieniem, że jego dawny mentor, słynny chirurg Desplein, uczestniczy w mszach w kościele Saint Sulpice, chociaż zawsze deklarował się jako ateista. Bianchon podejmuje intensywne poszukiwania, lecz dopiero w siedem lat później, z ust samego Despleina, poznaje prawdę: wiele lat wcześniej, będąc jeszcze studentem, Desplein został wyciągnięty ze skrajnej nędzy przez sąsiada, wywodzącego się z Owernii nosiwodę Bourgeata. Ten ostatni, człowiek głębokiej wiary, zmarł jednak, zanim przyszły chirurg mógł odwdzięczyć mu się za ten czyn. Lekarz postanowił zatem cztery razy w roku uczestniczyć we mszy świętej za duszę swojego dobroczyńcy.
Okoliczności powstania utworu i jego cechy.
"Msza ateusza" należy do najrzadziej komentowanych utworów "Komedii ludzkiej", również Balzak uważał ją za mniej znaczące dzieło. Podkreślał jedynie szybkość, z jaką zostało napisane: według wersji przedstawionej w liście do Eweliny Hańskiej wystarczyła mu na to jedna noc. Opowiadanie to należy do grupy dzieł wykorzystujących postacie historyczne (Desplein) po to, by umieścić je w sytuacji nieautentycznej, lecz prawdopodobnej i wpisującej się w aktualne rozważania moralne autora. W tym wypadku były to oczywiście refleksje na temat wiary i niewiary.

</doc>
<doc id="1502990" url="https://pl.wikipedia.org/wiki?curid=1502990" title="Jak Oni świętują">
Jak Oni świętują



</doc>
<doc id="1502991" url="https://pl.wikipedia.org/wiki?curid=1502991" title="Stebliw">
Stebliw

Stebliw (ukr. Стеблів, pol. hist. Steblów) – osiedle typu miejskiego na Ukrainie, w obwodzie czerkaskim, w rejonie zwinogródzkim, nad Rosią.
Historia.
Miasto królewskie Stęblow położone było w pierwszej połowie XVII wieku w starostwie niegrodowym korsuńskim w województwie kijowskim.
Urodził się tu Stanisław Sochaczewski (ur. 27 sierpnia 1877, zm. 14 lipca 1953 w Penley w Walii) – podpułkownik kawalerii Armii Imperium Rosyjskiego i generał brygady Wojska Polskiego.
Status osiedla typu miejskiego od 1960 roku.
W 1989 liczyło 4763 mieszkańców.
W 2013 liczyło 3636 mieszkańców.
Dwór.
Dzieje dworu w Steblowie opisane zostały szkicowo przez Michała Rolle. Do jego właścicieli należeli Józef Aleksander Jabłonowski, Onufry Hołowiński oraz jego syn Herman, ożeniony z Emilią Boreykówną. Ich gośćmi w Steblowie bywali często Ignacy Hołowiński, Wacław Boreyko, Michał Grabowski, Konstanty Świdziński, Gustaw Olizar, Konstanty Podwysocki. Pamiętniki z tego okresu nakreślili należący do grona domowników Chrząszczewski, Micowski i Wróblewski. Dnia 9 lutego 1825 zawitał do nich Adam Mickiewicz i bawił tam dwa tygodnie. Dzięki tej wizycie, nazwisko Hołowińskich wpisane jest do IV księgi Pana Tadeusza:
Zbiory Hermana Hołowińskiego przeniósł jego zięć, Konstanty Podwysocki około roku 1845 do Rycht na Podolu. Zachowała się tam także kopia będącego źródłem wielu cennych wiadomości o bywalcach Steblowa pamiętnika Antoniego Chrząszczewskiego.

</doc>
<doc id="1502996" url="https://pl.wikipedia.org/wiki?curid=1502996" title="USS New Hampshire (SSN-778)">
USS New Hampshire (SSN-778)

USS New Hampshire (SSN-778) amerykański okręt podwodny o napędzie atomowym, piąta w kolejności jednostka typu "Virginia NSSN" (New Attack Submarine), jednocześnie pierwszy okręt nowej generacji tego typu, Block II, po raz pierwszy wprowadzającej wiele nowych rozwiązań. Najważniejszym z nich jest budowa „New Hampshire” (SSN-778) z czterech sekcji, a nie jak poprzedników – z dziesięciu. Jest to efektem postępu technologicznego w zakresie konstrukcji modułowych, który pozwala obecnie na budowę okrętu z sekcji o wadze do 2000 ton, wobec maksymalnie 1600 ton poprzedników. Większa dopuszczalna masa sekcji umożliwia ich producentowi Electric Boat dostarczanie niemal całkowicie gotowych elementów do końcowego montażu w stoczniach Groton i Newport News, co m.in. pozwoliło na znaczne skrócenie czasu budowy. W efekcie „New Hampshire” dostarczono z blisko rocznym wyprzedzeniem względem planów.

</doc>
<doc id="1502997" url="https://pl.wikipedia.org/wiki?curid=1502997" title="Przygoda wśród Ewoków">
Przygoda wśród Ewoków

Przygoda wśród Ewoków (ang. "The Ewok Adventure: Caravan of Courage") – film przygodowy produkcji amerykańskiej, osadzony w świecie Gwiezdnych wojen. Światowa premiera odbyła się dnia 25 listopada 1984 roku. Jest to pierwszy telewizyjny film o Ewokach. Film doczekał się kontynuacji w postaci filmu ' (1985) oraz animowanego serialu telewizyjnego ' (1985-1986).
Fabuła.
Statek kosmiczny rodziny Towani rozbija się na Endorze, księżycu porośniętym dżunglą. Rodzice Jeremitt i Catarine postanawiają zostawić swoje dzieci Mace i Cindel w statku, a sami wybierają się na poszukiwanie ratunku. Dzieci jednak postanawiają działać na własną rękę, uciekając przed groźnym potworem natrafiają na plemię przyjaźnie nastawionych Ewoków, wśród których znajduje się Wicket. Razem muszą pokonać straszliwego potwora Goraksa, by uratować życie swoich rodziców.

</doc>
<doc id="1503000" url="https://pl.wikipedia.org/wiki?curid=1503000" title="Parafia św. Józefa Rzemieślnika w Zambrowie">
Parafia św. Józefa Rzemieślnika w Zambrowie

Parafia pw. św. Józefa Rzemieślnika w Zambrowie – rzymskokatolicka parafia należąca do dekanatu Zambrów, diecezji łomżyńskiej, metropolii białostockiej.
Historia.
Samodzielny ośrodek duszpasterski, utworzona 23 grudnia 1990 r. przy murowanej tymczasowej kaplicy pw. św. Józefa Rzemieślnika i w tym dniu została ona poświęcona przez biskupa łomżyńskiego Juliusza Paetza. Plebania murowana została wybudowana w latach 1991–1992. Parafia powstała z terytorium parafii Trójcy Przenajświętszej. 
Parafię pw. św. Józefa Rzemieślnika erygował w dniu 29 listopada 1992 r. ordynariusz łomżyński ks. bp Juliusz Paetz. 
Dekretem biskupa łomżyńskiego Janusza Stepnowskiego z 9 lutego 2021 r. kościół parafialny został ustanowiony jednym z 20 kościołów stacyjnych Papieskiego Roku św. Józefa w diecezji łomżyńskiej.
Kościół parafialny.
W latach 1996–2000 staraniem ks. proboszcza Mariana Olszewskiego został wybudowany i wyposażony kościół murowany, według projektu arch. Henryka Toczydłowskiego z Białegostoku. Świątynia została konsekrowana w dniu 17 grudnia 2000 r. przez ks. bp Stanisława Stefanka. 
W latach 2009–2011 kościół został przyozdobiony freskami na sklepieniu i ścianach bocznych autorstwa artysty-malarza Józefa Krasnodębskiego. W 2008 roku zainstalowano elektroniczny instrument klawiszowy Content D4700, wraz z systemem nagłaśniającym, ukrytym za quasi-organowym prospektem piszczałkowym. We wrześniu 2022 roku zostały poświęcone i oddane do użytku 25-głosowe organy piszczałkowe niemieckiej firmy Kemper. Zostały one relokowane z kościoła Świętego Krzyża i Św. Rodziny w Siegen w Niemczech przez firmę organmistrzowską Krzysztofa Grygowicza. Przebudowano też prospekt organowy. 
W parafii działa Wspólnota modlitewna Świeckiego Kapłaństwa i Wspólnota modlitewna Modlitwy za Dusze Czyśćcowe, a także zespół Józefinki.
Duszpasterze.
Powołania kapłańskie z terenu parafii.
Z parafii pw. św. Józefa Rzemieślnika w Zambrowie pochodzą księża:
Zasięg parafii.
W granicach parafii znajdują się miejscowości:
oraz ulice Zambrowa: 

</doc>
<doc id="1503001" url="https://pl.wikipedia.org/wiki?curid=1503001" title="Markel Irizar">
Markel Irizar

Markel Irizar Aranburu – (ur. 2 lutego 1980 w Onati) hiszpański kolarz szosowy, zawodnik profesjonalnej drużyny Trek-Segafredo.
W zawodowym peletonie jeździ od 2004 roku, jego największym sukcesem jest wygrana w Vuelta a Andalucía w 2011. Na swoim koncie ma w sumie ponad 10 startów we wszystkich trzech Wielkich Tourach, ale ponieważ zawsze jest pomocnikiem dla swoich liderów, w klasyfikacji generalnej zajmuje odległe miejsca. W 2008 startował w Tour de Pologne, w którym wywalczył 3. miejsce w klasyfikacji górskiej, ustępując tylko Jensowi Voigtowi i Markowi Rutkiewiczowi. 
Dobrze radzi sobie w jeździe indywidualnej na czas. W 2008 był bliski wygrania prologu Paryż-Nicea. Ostatecznie był drugi przegrywając tylko z Norwegiem Thorem Hushovdem.

</doc>
<doc id="1503003" url="https://pl.wikipedia.org/wiki?curid=1503003" title="Muflon (raper)">
Muflon (raper)

Muflon, właśc. Jakub Rużyłło (ur. 11 listopada 1987) – polski raper z Warszawy, przedstawiciel freestyle. Aktywny od 2005. Zwycięzca finału Wielkiej Bitwy Warszawskiej w 2006 i 2008 roku.
Aktywność freestyle’owa.
Aktywny na oficjalnej scenie freestyle’owej od 2005 roku. Zwyciężył w ponad 20 bitwach. Jest również jednym z protoplastów tzw. "ustawek freestyle’owych" pod Pałacem Kultury w Warszawie, a także członkiem grupy freestyle’owej Freestyle Palace. Poza klasycznym freestylem zajmuje się również różnymi innymi przedsięwzięciami związanymi z wolnym słowem: wszelkiego rodzaju jamami, slamami poetyckimi czy ciekawymi wydarzeniami jak np. pojedynek freestyle’owy w Teatrze Starym w Krakowie, gdzie raperzy wcielali się w Mickiewicza i Słowackiego czy impreza poświęcona Stanisławowi Grzesiukowi, gdzie Muflon wraz z Flintem i WSZ rapowali na temat twórczości tego warszawskiego pisarza.
Ponadto okazyjnie prowadzi w Warszawie imprezy związane z rapem oraz koncertuje w roli hypemana z raperem Flintem.
Działalność radiowa.
Muflon współprowadził audycję "Rap sesja" w warszawskim Radiu Kampus. Od września 2014 do grudnia 2019 prowadził w Programie III Polskiego Radia audycję "Tony z betonu".
Osiągnięcia.
2005: 
2006: 
2007: 
2008:
2009:
2010:
2011:

</doc>
<doc id="1503004" url="https://pl.wikipedia.org/wiki?curid=1503004" title="Zamek Monte Christo">
Zamek Monte Christo

Zamek Monte Christo – rezydencja francuskiego pisarza Aleksandra Dumasa ojca, wzniesiona w 1846 według projektu Hippolyte'a Duranda w stylu eklektycznym. Zamek otoczony jest parkiem angielskim o powierzchni 9 hektarów, całość położona jest w granicach administracyjnych gminy Port-Marly.
Historia.
Powstanie zamku wiązało się ściśle z ogromnym sukcesem powieści przygodowych Dumasa, w tym opublikowanego w 1845 "Hrabiego Monte Christo". Autor zapragnął sam zamieszkać w na poły fantastycznych warunkach, które wykreował w tym ostatnim utworze, tworząc opis kilku rezydencji tytułowego bohatera. Osobiście wybrał również miejsce pod budowę nowej siedziby, zachwycony pejzażami departamentu Yvelines i sam nadzorował proces wykupywania upatrzonych działek ziemi od miejscowych chłopów. W swojej siedzibie wielokrotnie wyprawiał ogromne uczty na kilkadziesiąt osób (głównie dla znajomych ze środowiska literackiego), wydając niezwykle wysokie sumy pieniędzy. Największą sławę zdobyła uczta z 25 czerwca 1847, przeprowadzona na wzór przyjęcia, jakie urządził w swoim domu w Auteuil literacki Monte Christo. Dumas zatrudnił większą liczbę służących, niż był w stanie opłacić, zakupił również wyjątkowo drogie meble orientalne, utrzymywał ogród pełen rzadkich roślin i prywatny zwierzyniec.
W rezultacie nieumiejętnego gospodarowania pieniędzmi i upadku teatru, w który zainwestował, Dumas już w 1848 musiał sprzedać Monte Christo za cenę 31 tys. franków, o wiele niższą niż koszt budowy i utrzymania posiadłości. Zamek w rękach nowych właścicieli poważnie podupadł; po II wojnie światowej był już niemal całkowicie zrujnowany, a w latach 60. przewidziano jego rozbiórkę pod nowe osiedle mieszkaniowe. Obiekt uratowała najpierw reakcja miejscowych władz, które w latach 1969–1972 przeprowadziły pierwszy kapitalny remont, a następnie król Maroka Hassan II, który, zafascynowany szerokim wykorzystaniem motywów orientalistycznych zarówno w powieści "Hrabia Monte Christo", jak i w wyposażeniu zamku, sfinansował remont zachowanych części zabytku i faktyczną odbudowę pozostałych. Od 1994 w rezydencji mieści się muzeum. Formalnym właścicielem posiadłości jest powołany w tym celu w 1969 związek, dużą rolę w jej animacji odgrywa zaś Stowarzyszenie Przyjaciół Aleksandra Dumasa ojca.
Architektura.
Główny zamek Monte Christo reprezentuje styl eklektyczny. Budynek ma trzy kondygnacje, wejście do niego prowadzi przez ganek i prostokątne drzwi bez portalu. Główną dekorację zewnętrzną stanowi zespół fryzów i reliefów na wszystkich poziomach obiektu; przeważają motywy florystyczne i geometryczne. Przed ganek po obydwu jego stronach wysuwają się alkierze, w których narożnikach usytuowano korynckie pilastry. Na narożnikach czworokątnego budynku znajdują się niewielkie kopuły i neorenesansowe hełmy.
W otaczającym ogród parku angielskim pisarz zlecił budowę neorenesansowego pawilonu zwanego "zamkiem If" (na cześć zamku z "Hrabiego Monte Christo"), który nakazał udekorować zespołem płaskorzeźb przedstawiających postacie i wydarzenia z jego utworów. Sam park wykorzystuje naturalne cechy ukształtowania powierzchni (kotlina Port Marly) oraz przepływające cieki wodne. 

</doc>
<doc id="1503012" url="https://pl.wikipedia.org/wiki?curid=1503012" title="Snopek">
Snopek



</doc>
<doc id="1503016" url="https://pl.wikipedia.org/wiki?curid=1503016" title="Dyslokacja krawędziowa">
Dyslokacja krawędziowa



</doc>
<doc id="1503020" url="https://pl.wikipedia.org/wiki?curid=1503020" title="Melchior Korwin Szymanowski">
Melchior Korwin Szymanowski



</doc>
<doc id="1503021" url="https://pl.wikipedia.org/wiki?curid=1503021" title="Melchior Szymanowski">
Melchior Szymanowski

Melchior Szymanowski herbu Ślepowron albo Jezierza (ur. 1724, zm. 21 października 1788) – stolnik warszawski, łowczy warszawski w 1764 roku, starosta klonowski. Był elektorem Stanisława Augusta Poniatowskiego z ziemi warszawskiej i posłem ziemi warszawskiej na sejm elekcyjny w 1764 roku.
Życiorys.
Syn Michała Szymanowskiego (herbu Ślepowron), starosty wyszogrodzkiego oraz Krystyny Katarzyny Wołczyńskiej (herbu Ciołek). Ożeniony z Teofilą z Nieborskich (herbu Lubicz), z którą miał czterech synów: Walentego (ur. 1759), Stanisława (1761), Teofila (1762) i Antoniego (1767). Melchior miał być znany jako bezwzględny i okrutny starosta dóbr narodowych Klonowa. W testamencie miał wydać dyspozycje iżby synowie jego przeznaczyli część jurydyki Szymanowskiej na cmentarz – przekazali 2,6 ha ze swoich dóbr na założenie cmentarza Powązkowskiego w Warszawie. Pochowano go na cmentarzu Powązkowskim (kwatera 163-6-7/8).

</doc>
<doc id="1503025" url="https://pl.wikipedia.org/wiki?curid=1503025" title="Khöömei">
Khöömei



</doc>
<doc id="1503026" url="https://pl.wikipedia.org/wiki?curid=1503026" title="Khoomei">
Khoomei



</doc>
<doc id="1503027" url="https://pl.wikipedia.org/wiki?curid=1503027" title="Kryptomeria japońska">
Kryptomeria japońska

Kryptomeria japońska, szydlica japońska ("Cryptomeria japonica") – gatunek zimozielonych drzew iglastych z rodziny cyprysowatych ("Cupressaceae"). Jedyny żyjący przedstawiciel rodzaju "Cryptomeria". W naturze rośnie w wilgotnych lasach górskich. Jest gatunkiem bardzo zmiennym – wyróżnia się dwie odmiany geograficzne (jedna występuje w Japonii, druga w Chinach) oraz liczne formy i kultywary, z których 'Elegans' jest częściej spotykany w uprawie niż forma typowa. Roślina uprawiana jest jako ozdobna i dla drewna.
Rozmieszczenie geograficzne.
Gatunek występuje naturalnie w Japonii i w Chinach, poza tym jest rozpowszechniony w uprawie. W Japonii występuje odmiana var. "japonica" rosnąca w czystych lub mieszanych lasach od wyspy Kiusiu na południu po północne krańce wyspy Honsiu. Odmiana ta została introdukowana do lasów na wyspie Tajwan oraz w Chinach. W Chinach naturalnie występuje odmiana var. "sinensis". Jej zasięg obejmuje prowincje Fujian, Jiangxi, Syczuan, Junnan i Zhejiang, ale jest też sadzona w lasach także w innych prowincjach.
Zastosowanie.
Drzewa tego gatunku cenione są jako rośliny ozdobne i surowiec do produkcji bezżywicznego drewna. Obie odmiany są sadzone w lasach w Azji wschodniej. Stare okazy rosną w Japonii nierzadko przy pałacach i świątyniach. Gatunek sadzony jest także jako roślina ozdobna poza swoim zasięgiem. W Europie środkowej ze względu na większą mrozoodporność uprawiana jest głównie odmiana japońska var. "japonica". 

</doc>
<doc id="1503028" url="https://pl.wikipedia.org/wiki?curid=1503028" title="Szydlica">
Szydlica



</doc>
<doc id="1503030" url="https://pl.wikipedia.org/wiki?curid=1503030" title="Szydlica japońska">
Szydlica japońska



</doc>
<doc id="1503032" url="https://pl.wikipedia.org/wiki?curid=1503032" title="Poza zasięgiem">
Poza zasięgiem

Poza zasięgiem () – film sensacyjny produkcji amerykańsko-polsko-brytyjskiej z roku 2004. Zdjęcia były realizowane w Polsce w roku 2003.
Obsada.
i inni

</doc>
<doc id="1503033" url="https://pl.wikipedia.org/wiki?curid=1503033" title="Homarzec">
Homarzec

Homarzec, nerczan ("Nephrops norvegicus") – gatunek skorupiaka z rzędu dziesięcionogów i rodziny homarowatych (Nephropidae), jedyny przedstawiciel rodzaju "Nephrops". Występuje we wschodniej części Atlantyku i w Morzu Śródziemnym. Ma duże znaczenie gospodarcze, jest poławiany i konsumowany ze względu na ceniony smak mięsa.
Systematyka.
 "Nephrops norvegicus" był jednym z gatunków umieszczonych przez Karola Linneusza w jego 10. edycji "Systema Naturae" z 1758 r., dziele, które dało początek nomenklaturze zoologicznej. W pracy tej został wymieniony jako "Cancer Norvegicus", z lokalizacją typową w "Mari Norvegico" („w Morzu Norweskim”). Przy wyborze lektotypu Lipke Holthuis ograniczył miejsce typowe do cieśniny Kattegat przy półwyspie Kullen w południowej Szwecji (). Opublikowano dotychczas dwa synonimy tego gatunku – "Astacus rugosus", opisany przez ekscentrycznego zoologa Constantine'a Samuela Rafinesque'a w 1814 z materiału zebranego w Morzu Śródziemnym, oraz "Nephropsis cornubiensis", opisany przez Charlesa Spence Bate'a i Joshuę Brookinga Rowe w 1880.
W 1814 roku William Elford Leach przeniósł homarca do nowo utworzonego, monotypowego wówczas rodzaju "Nephrops". Obecnie (2009) wyróżnia się w tym rodzaju ponadto siedem gatunków kopalnych.
Populacje z Morza Śródziemnego są niekiedy wyodrębniane jako "Nephrops norvegicus" var. "meridionalis" Zariquiey, 1935, jednakże takson ten nie jest jednoznacznie określany jako ważny (obowiązujący).
Budowa zewnętrzna.
Ciało homarca ma kolor pomarańczowoczerwony. Typowa długość ciała od 18 do 20 cm, rzadko do 25 cm wliczając odwłok i szczypce. Samce są większe od samic. Głowotułów i odwłok wydłużone, wąskie i drobniejsze niż u innych przedstawicieli tej samej rodziny. Homarzec posiada pięć par odnóży, z czego pierwsza para odnóży jest długa, zakończona wydłużonymi i nieco różniącymi się od siebie szczypcami. Druga i trzecia para również jest przekształcona w szczypce. Poszczególne segmenty odwłoka zakończone są szpicem po obu stronach. Głowa ma dwa podłużne zgrubienia lub grzebienie pojawiające się również na pancerzu i szczypcach. Twarz wydłużona i kolczasta, oczy złożone są duże, czarne i mają nerkowaty kształt, od którego wywodzi się nazwa rodzaju: gr. "nephro"s – nerka i "ops" – oko.
Zasięg występowania i środowisko.
"Nephrops norvegicus" występuje w północno-wschodniej części Oceanu Atlantyckiego i w Morzu Północnym, na północy po Islandię i północną Norwegię, a na południu po Portugalię i Maroko. Spotykany także w Morzu Śródziemnym, jednak nie jest tam powszechny, z wyjątkiem Morza Adriatyckiego, w szczególności północnego Adriatyku. Nie występuje zarówno w Morzu Czarnym, jak i w Morzu Bałtyckim.
W Morzu Adriatyckim gatunek spotykany jest na głębokościach od 30 m w północnej części morza do 400 m na południu. Największe zagęszczenie tego gatunku notowane jest w regionie Depresji Pomo (głębia na południe od linii Ankona-Zadar). U wybrzeży Chorwacji bogate łowiska znajdują się w Kanale Velebit oraz w zatoce Kvarner.
Ze względu na wymagania siedliskowe gatunku i różnice we właściwościach poszczególnych osadów dennych, zasięg "N. norvegicus" jest niejednolity i dzieli się na ponad 30 populacji. Populacje te są oddzielone od siebie trudnym do pokonania terenem, a dorosłe osobniki rzadko przemieszczają się na odległość większą niż kilkaset metrów.
Spotykane w litoralu w miękkim osadzie na dnie, zwykle na głębokości między 200–800 m, chociaż znaczna część populacji występuje na głębokościach mniejszych niż 200 m. Wielokrotnie obserwowano populacje "Nephrops norvegicus" na głębokościach mniejszych niż 20 m w lochach u wybrzeży Szkocji. Żyją w płytkich norach i są powszechne w podłożu o drobnym, zbitym mule, które jest na tyle stabilne, by utrzymać ich niezasłonięte nory.
Ekologia.
"Nephrops norvegicus" preferują błotniste osady denne z ponad 40 procentami mułu i gliny. Ich nory są półtrwałe i różnią się budową i rozmiarem. Typowe nory mają głębokość od 20 do 30 centymetrów, z odległością od 50 do 80 centymetrów między przednimi i tylnymi wejściami. Homarce spędzają większość czasu w swoich norach lub przy wejściu, pozostawiając schronienie jedynie w celu zdobycia pokarmu lub partnera.
Dieta.
"Nephrops norvegicus" to padlinożerca i drapieżnik, który dokonuje krótkich wypadów na żer, głównie w czasie, gdy dochodzące światło jest stłumione. Żywią się głównie innymi dziesięcionogami, a w mniejszym stopniu innymi skorupiakami, w tym krylem i torborakami, oraz rybami, które łapie za pomocą szczypiec i odnóży, a jedzenie jest przekazywane do otworu gębowego za pomocą przednich odnóży, wspomaganych przez szczęki.
Badanie żołądków autorstwa Cristo z 1998 ujawniło głównie pozostałości skurupiaków (w największym stopniu dziesięcionogów, ale też Euphausidae i Peracaridae), mięczaków (ślimaki, małże), szkarłupni, ryb, ale również otwornic, gąbek, parzydełkowców, łódkonogów, głowonogów, sikwiaków, szczecioszczękich.
O ile wcześniej istniały prace opisujące pożywianie się homarców dziesięcionogami i rybami, do 2017 nie udokumentowano, by żywiły się meduzami, które po śmierci i opadnięciu na dno mogą stanowić istotne źródło pożywienia, szczególnie gatunek "Periphylla periphylla" w niektórych fiordach norweskich. Odkrycia tego ostatniego dokonał w 2017 zespół Dunlop. Co więcej, wyliczenia uwzględniające dużą dostępność martwych meduz wskazują na istotną rolę tego źródła pokarmu w diecie homarca.
Pasożyty i symbionty.
"Nephrops norvegicus" jest gospodarzem wielu pasożytów i symbiontów. Wiele osiadłych organizmów przyczepia się do egzoszkieletu "N. norvegicus", w tym wąsonogi z gatunku "Balanus crenatus" i otwornice z rodzaju "Cyclogyra", ale ogólnie homarzec cierpi na mniejszą liczbę zarażeń epibiontów niż inne dziesięcionogi. W grudniu 1995 odkryto komensalicznego lejkogębca z gatunku "Symbion pandora" przyczepionego do części gębowych homarca i uznano go za pierwszego przedstawiciela nowego typu zwierząt, Cycliophora. Odkrycie to zostało opisane przez Simona Conwaya Morrisa jako „zoologiczne odkrycie dekady”. "S. pandora" została znaleziona w wielu populacjach "N. norvegicus", zarówno w północnym Atlantyku, jak i w Morzu Śródziemnym. Osobniki można znaleźć na większości segmentów części gębowych homarca, ale na ogół koncentrują się na centralnych częściach większych aparatów gębowych, od żuchwy do trzeciej szczęki.
Najbardziej znaczącym pasożytem "N. norvegicus" jest bruzdnica z rodzaju "Hematodinium", która jest odpowiedzialna za epidemiczne zakażenia w poławianych populacjach "N. norvegicus" w Europie Północnej, trwające co najmniej od lat 80. XX wieku. "Hematodinium" to rodzaj, który zawiera gatunki, będące głównymi patogenami szerokiej gamy dziesięcionogów, chociaż wewnętrzna taksonomia tego rodzaju jest słabo przeanalizowana. Gatunek, który atakuje "N. norvegicus", powoduje syndrom pierwotnie opisany jako „syndrom powylinkowy” (ang.: "post-moult syndrome"), w którym pancerz staje się nieprzejrzysty i silnie pigmentowany, hemolimfa staje się mlecznobiała, a zwierzę wydaje się konające. Innymi pasożytami "N. norvegicus" są: pierwotniak należący do gregaryn "Porospora nephropis", przywra z gatunku "Stichocotyle nephropis" (który został odkryty i opisany w 1884 właśnie z ciała "N. norvegicus") i wieloszczet "Histriobdella homari".
Cykl życiowy.
Typowa długość życia "N. norvegicus" wynosi 5–10 lat, osiągając w wyjątkowych przypadkach 15 lat. Homarzec osiąga dojrzałość płciową po 2–3 latach. Jego cykl reprodukcyjny różni się w zależności od położenia geograficznego: „okresy wylęgu i tarła oraz długość okresu inkubacji zmieniają się w zależności od szerokości geograficznej, a cykl hodowlany zmienia się z rocznego na dwuletni, gdy przemieszcza się z południa na północ”. Inkubacja jaj zależy od temperatury, a w chłodniejszych warunkach czas trwania okresu inkubacji wzrasta. Oznacza to, że przed upływem czasu wylęgu może być zbyt późno, aby samice mogły wziąć udział w tegorocznym cyklu rozrodczym. W cieplejszym klimacie połączone efekty regeneracji po linieniu i dojrzewania jajników oznaczają, że składanie jaj może się opóźnić. To z kolei powoduje, że samica traci rok na przenoszenie jaj.
Dorosły samiec homarca linieje raz lub dwa razy w roku (zazwyczaj późną zimą lub wiosną), a dorosłe samice linieją raz w roku (późną zimą lub wiosną, po wylęgnięciu się jaj). W rocznych cyklach rozrodczych kopulacja odbywa się wiosną lub zimą, gdy samice są miękkie po wylince. Jajniki dojrzewają przez miesiące wiosenne i letnie, a składanie jaj odbywa się późnym latem lub wczesną jesienią. Po złożeniu jaj, samice wciąż przenoszące je na swoim ciele, powracają do swoich nor i pozostają tam do końca okresu inkubacji, który trwa 8–9 miesięcy. Wykluwanie się z jaj odbywa się późną zimą lub wczesną wiosną. Niedługo po wylęgnięciu się, samice linieją i przystępują ponownie do kopulacji.
W planktonowym stadium larwalnym (zazwyczaj trwającym 1 do 2 miesięcy) larwy homarca, zwane żywikami wykazują zachowanie dobowej migracji pionowej, ponieważ są przenoszone przez prądy lokalne. Ta złożona biofizyczna interakcja determinuje los larw; relacja pomiędzy kierunkiem ścieżki wznoszącej i rozkładem przestrzennym odpowiednich siedlisk bentonicznych musi być korzystna, aby larwy mogły się osiedlić i osiągnąć dojrzałość.
Znaczenie w rybołówstwie.
Mięsisty ogon homarca jest często spożywany, a jego mięso znane jest pod nazwą "scampi". "N. norvegicus" jest spożywany tylko przy specjalnych okazjach w Hiszpanii i Portugalii, gdzie jest tańszy niż homar europejski, "Homarus gammarus". Homarzec jest ważnym gatunkiem dla rybołówstwa, poławianym głównie przez trałowanie. Rocznie poławia się około 60 000 ton tych skorupiaków, z czego połowę w wodach Wielkiej Brytanii.
Oprócz kutrów łowiących za pomocą włoka (trawlery), znaczna liczba kutrów poławia homarce, wykorzystując specjalne kosze (ang.: "creel"). Tą metodą poławiane są większe homarce o lepszej kondycji, co zwiększa cenę homarców 3–4 razy w stosunku do złowionych za pomocą włoków. Połów przy użyciu koszy ma także mniej niekorzystny wpływ na dno morskie, zmniejsza zużycie paliwa kutrów oraz daje rybakom dysponującym mniejszymi jednostkami szansę na udział w połowach homarców. Metoda ta jest więc opisywana jako rozsądna alternatywa dla włoków dennych i zasugerowano przyznanie rybakom łowiącym tą metodą dodatkowych praw połowowych.
Indywidualne biologiczne zasoby homarca północno-wschodniego Atlantyku określono jako jednostki funkcjonalne. Wiele jednostek funkcjonalnych składa się na obszary morskie, w których corocznie ustalany jest całkowity dopuszczalny limit połów (TAC) przez Radę Unii Europejskiej. Przykładowo, TAC określony dla populacji homarca z Morza Północnego opiera się na całkowitym tonażu połowów zalecanym dla dziewięciu odrębnych obszarów jednostek funkcjonalnych. Metoda ta spotkała się z krytyką, ponieważ może promować nadmierną eksploatację określonej jednostki funkcjonalnej, mimo że całkowity TAC jest poniżej limitu połowów. W 2016 Wielka Brytania wdrożyła pakiet nadzwyczajnych środków technicznych mających na celu odtworzenie zasobów homarca w obszarze morskim (głębi) Farn(e) Deeps u wybrzeży North East England, które są bliskie wyczerpania. Ocena przeprowadzona w 2017 przez Międzynarodową Radę Badań Morza (ICES) wskazuje na postępy w odtworzaniu populacji homarca w tym rejonie, ale kontrola nakładu połowowego będzie musiała być kontynuowana przynajmniej do momentu, w którym biomasa osiągnie wielkość, która jest zrównoważona w porównaniu z poziomem działalności połowowej wszystkich rybaków chcących czerpać z tych zasobów.
Odrzuty z połowów homarca mogą stanowić do 37% zapotrzebowania na energię niektórych morskich padlinożerców, takich jak śluzica pospolita "Myxine glutinosa". Łodzie biorące udział w połowach homarca łapią również wiele gatunków ryb (przyłów), takich jak gładzica "Pleuronectes platessa" i sola "Solea solea", i uważa się, że bez tych dochodów rybołówstwo homarca byłoby ekonomicznie nieopłacalne.
Kulinaria.
Homarce mają zastosowanie w gastronomii. Są cenionym składnikiem wielu dań, ze względu na swój smak. Nazywane są "langustynką" lub, z języka włoskiego, "scampi", które jest liczbą mnogą od "scampo" i oznacza 'krewetkę' i przypuszczalnie pochodzi z greckiego słowa "kampe", które oznacza 'skrzywiony' lub 'zagięty'.
W Wielkiej Brytanii homarce są sprzedawane głównie w postaci zamrożonych, nieugotowanych, pokrytych pancerzem ogonów, podczas gdy w kontynentalnej części Europy sprzedawane są zazwyczaj całe homarce, surowe, bądź ugotowane. Całe homarce lub ogony obrane z pancerza powinny być gotowane w osolonej wodzie ok. 5–6 minut.
Mięso ugotowanych homarców zawiera ok. 72–75% wody, 21–24% białka, ok. 3% minerałów i 1–2% soli, w zależności od ilości soli użytej podczas gotowania.

</doc>
<doc id="1503035" url="https://pl.wikipedia.org/wiki?curid=1503035" title="Parafia Ducha Świętego w Zambrowie">
Parafia Ducha Świętego w Zambrowie

Parafia pw. Ducha Świętego w Zambrowie – rzymskokatolicka parafia należąca do dekanatu Zambrów, diecezji łomżyńskiej, metropolii białostockiej. Jest jedną z trzech parafii rzymskokatolickich na terenie miasta.
Historia powstania.
Samodzielny ośrodek duszpasterski pw. Ducha Świętego został utworzony 8 września 1984 r. przy drewnianej tymczasowej kaplicy przez biskupa łomżyńskiego Juliusza Paetza. Rektorem ośrodka został dotychczasowy budowniczy – ks. Heliodor Piotr Sawicki.
W latach 1985–1987 została wybudowana plebania murowana. Sama zaś parafia powstała w wyniku podziału terytorium parafii Trójcy Przenajświętszej. Akt założenia parafii pw. Ducha Świętego wydał ordynariusz łomżyński ks. bp Juliusz Paetz w dniu 1 listopada 1986 r. Pierwszym proboszczem parafii został ks. mgr. Heliodor Piotr Sawicki. 
Początki kościoła związane są z drewnianą kaplicą, którą 2 września 1984 r. poświęcił bp Juliusz Paetz zezwalając na sprawowanie czynności liturgicznych. W ołtarzu głównym tymczasowej kaplicy umieszczony był obraz Matki Pokoju, który ufundował późniejszy abp Józef Michalik.
Miejsca święte.
Kościół parafialny.
W latach 1985–1992 staraniem ks. proboszcza Heliodora Sawickiego został wybudowany i wyposażony kościół murowany. 
Architektem kościoła i domu parafialnego jest Jerzego Kuźmienko, zaś konstruktorem Andrzej Krawczyk. Zezwolenie na budowę kościoła wydano 1 czerwca 1985 r. Pierwszą cegłę położył rektor kościoła ks. Heliodor Piotr Sawicki 21 sierpnia 1985 r. Umieścił pod nią 50-złotową monetę z wizerunkiem króla Jana III Sobieskiego. 
Kamień węgielny został wmurowany 21 września 1986 r. przez biskupa łomżyńskiego. Kamień ten został przywieziony z Rzymu, pochodzi z grobu Świętego Piotra i został poświęcony przez papieża Jana Pawła II. Na płycie granitowej, w której umieszczono kamień węgielny, zostały wypisane słowa zawołania biskupa Juliusza Paetza "In nomine Domini" oraz rok wmurowania – 1986. Znajduje się on obecnie we wnętrzu kościoła przy wejściu głównym. Według projektu kościół miał mieć wieżę nad głównym wejściem, jednak w trakcie budowy element ten zmieniono na biały betonowy krzyż.
28 czerwca 1992 r. bp Juliusz Paetz dokonał poświęcenia nowego kościoła. Od tego dnia rozpoczęły się nabożeństwa w kościele. Pod krzyżem górującym na dachu kościoła widniało hasło dziękczynne "„Bogu z jego darów”."
W następnych latach trwały prace wykończeniowe wewnątrz kościoła. Ołtarz główny został zaprojektowany przez białostockiego artystę-malarza Jana Moczydłowskiego. Artysta ów wykonał ponadto mozaikę. W głównym ołtarzu, w części centralnej, umieszczono tabernakulum, a nad nim kompozycję przedstawiającą symbole Ducha Świętego – gołębicę, języki ognia, promienie, pod sufitem umieszczono symbol Boga Ojca. Po lewej stronie znajduje się krzyż z realistyczną figurą Ukrzyżowanego Pana Jezusa oraz witraż przedstawiający Zesłanie Ducha Świętego w Wieczerniku. Ołtarz otaczają drewniane stalle w kolorze ciemnobrązowym z dwoma herbami.
Wokół kościoła postawiono ogrodzenie, wykonano jego zewnętrzną elewację i pomalowano jego dach. Świątynia otrzymała też nowe ławki, konfesjonały, witraże, malowidła oraz piece olejowe do nadmuchu ciepłego powietrza w okresie zimowym. Na początku 2000 r. z włoskiego marmuru kararyjskiego wykonano m.in. ołtarz, chrzcielnicę oraz lektorium. W czerwcu 2002 r. przy kościele stanęła figura Chrystusa Zbawiciela Świata, wykonana przez Józefa Piekoszewskiego.
Organy.
W kościele znajdują się 37-głosowe organy piszczałkowe. Składają się one z ponad dwóch tysięcy stu piszczałek, trzech manuałów i jednej klawiatury nożnej. Są to drugie, co do ilości głosów, organy w diecezji łomżyńskiej. Pozwalają na uzyskiwanie dźwięków ze wszystkich grup głosowych: fletowych, pryncypałowych, językowych i smyczkowych oraz na wykonywanie muzyki ze wszystkich epok. Jest to instrument z lat 50. XX w., niemieckiej firmy Walcker. Został poświęcony po zamontowaniu w tutejszym kościele w dniu 14 grudnia 2008 r. Piszczałki rozmieszczone są po dwóch stronach chóru. Kościół ma bardzo dobrą akustykę i od 2009 r. organizowany jest w nim Zambrowski Festiwal Organowy.
Kościoły filialne i kaplice.
Kaplica pw. św. Łukasza w szpitalu

</doc>
<doc id="1503039" url="https://pl.wikipedia.org/wiki?curid=1503039" title="Wysoka Kamieńska (gmina)">
Wysoka Kamieńska (gmina)

Wysoka Kamieńska – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy była Wysoka Kamieńska.
Gmina Wysoka Kamieńska powstała 1 stycznia 1952 w powiecie kamieńskim w woj. szczecińskim, w związku z przeniesieniem siedziby gminy Kozielice z Kozielic do Wysokiej Kamieńskiej i zmianą nazwy jednostki na "gmina Wysoka Kamieńska". Według stanu z 1 lipca 1952 gmina składała się z 13 gromad: Baczysław, Borzysław, Dobropole, Gadom, Gardziec, Górki, Kozielice, Kretlewo, Niemica, Ostromice, Rekowo, Stawno i Wysoka Kamieńska.
Gminę zniesiono 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł głównie w skład gmin Golczewo i Wolin.
Zobacz też: gmina Wysoka.

</doc>
<doc id="1503048" url="https://pl.wikipedia.org/wiki?curid=1503048" title="Cumberland River">
Cumberland River



</doc>
<doc id="1503050" url="https://pl.wikipedia.org/wiki?curid=1503050" title="Mahapadma Nanda">
Mahapadma Nanda

Mahapadma Nanda (ur. 450 p.n.e., zm. 362 p.n.e.) – władca królestwa Magadha od 403 p.n.e., założyciel dynastii Nanda. Prowadził politykę podbojów nowych terytoriów. Przyłączył do swego królestwa m.in.: Kalingę (obecnie Orisa) oraz północne wybrzeże Andhry.

</doc>
<doc id="1503054" url="https://pl.wikipedia.org/wiki?curid=1503054" title="Barnard 163">
Barnard 163

Barnard 163 – ciemna mgławica znajdująca się w konstelacji Cefeusza. Została skatalogowana przez astronoma Edwarda Barnarda w jego katalogu pod numerem 163. Znajduje się w odległości około 3000 lat świetlnych od Ziemi.
Barnard 163 jest chłodniejsza niż jej okolica, co stwarza warunki pozwalające na gęstnienie gazu i formowanie nowych gwiazd. Mgławica ta znajduje się na pierwszym planie wielkiej mgławicy emisyjnej IC 1396.

</doc>
<doc id="1503064" url="https://pl.wikipedia.org/wiki?curid=1503064" title="Dobrotwir">
Dobrotwir



</doc>
<doc id="1503066" url="https://pl.wikipedia.org/wiki?curid=1503066" title="Wanda Kiezik">
Wanda Kiezik

Wanda Kiezik (łot. "Vanda Kezika"; ur. 18 marca 1946 w rejonie dyneburskim) – łotewska nauczycielka i działaczka polityczna polskiego pochodzenia, posłanka na Sejm Republiki Łotewskiej (1998–2002), wieloletnia dyrektor wykonawcza instytucji samorządowych w Dyneburgu.
Życiorys.
Jest absolwentką szkoły średniej nr 8 w Dyneburgu. W 1968 ukończyła studia na Wydziale Matematyczno-Fizycznym Dyneburskiego Instytutu Pedagogicznego. Pracowała jako nauczycielka matematyki i fizyki, była również inspektorem wychowawczo–oświatowym rejonu dyneburskiego (1974–1985). W latach 1985–1986 pełniła obowiązki sekretarza Rejonowego Komitetu Wykonawczego w Dyneburgu. Była działaczką ugrupowania „My naszym gminom” (łot. "Mēs savam novadam"), które podpisało porozumienie o współpracy z Łotewską Drogą (LC). W 1998 wybrano ją posłanką na Sejm z listy LC. Mandat sprawowała do 2002. W wyborach w 2002 ubiegała się o reelekcję, jednak lista Łotewskiej Drogi nie przekroczyła progu wyborczego. Po odejściu z Sejmu sprawowała funkcję dyrektora wykonawczego rady rejonu dyneburskiego, zaś po reformie administracyjnej jest dyrektorem wykonawczym rady okręgowej (novads) w Dyneburgu.

</doc>
<doc id="1503068" url="https://pl.wikipedia.org/wiki?curid=1503068" title="Żwirka">
Żwirka

Żwirka (ukr. Жвирка) – osiedle typu miejskiego, położone w rejonie czerwonogrodzkim obwodu lwowskiego Ukrainy, położone nad rzeką Bug. Obecnie stanowi część miasta Sokal.
Historia.
Miejscowość założona w 1885 roku. Do 1951 w województwie lubelskim w tzw. Polsce Ludowej, na mocy umowy o zmianie granic z 15 lutego 1951 włączona do Ukraińskiej SRR. Status osiedla posiada od 1956 roku.
Zabytki.
W Żwirce znajduje się zrujnowany klasztor bernardynów z kościołem Matki Bożej Pocieszenia. Jest to zespół klasztorny z XVII wieku o monumentalnej bryle w stylu barokowym. Klasztor był do wybuchu II wojny światowej miejscem kultu Matki Bożej Sokalskiej. W 1951 roku uznawany za cudowny obraz został potajemnie przeniesiony do kaplicy kościoła św. Bernardyna w Krakowie położonej za zakrystią. W 2002 roku został przeniesiony do nowego Sanktuarium Matki Bożej Sokalskiej w Hrubieszowie.
Po zmianie granic w 1951 roku klasztor został zamieniony na więzienie o zaostrzonym rygorze i znacznie zrujnowany.
27 marca 2012 roku zabytkowy klasztor wraz z kościołem w wyniku zaniedbań ukraińskich władz więziennych spłonął doszczętnie. Z zabytkowych zabudowań pozostały jedynie opalone ściany.
W tutejszym klasztorze został pochowany m.in. Jan Ostroróg – polski pisarz-pamiętnikarz, przyrodnik, wojewoda poznański.

</doc>
<doc id="1503070" url="https://pl.wikipedia.org/wiki?curid=1503070" title="Tadeusz Malewicz">
Tadeusz Malewicz

Tadeusz Malewicz (ur. 26 kwietnia 1950 w Łosośnie) – inżynier, działacz mniejszości polskiej na Białorusi, jeden z założycieli Związku Polaków na Białorusi. W latach 1991–2000 wiceprzewodniczący ZPB, a w latach 2005–2009 przewodniczący Rady Naczelnej ZPB.
Życiorys.
W 1982 uzyskał tytuł inżyniera budownictwa na Politechnice Białoruskiej w Mińsku. W młodości pracował jako majster w przedsiębiorstwie remontowo-budowlanym w Zdzięciole (1972–1975), później był m.in. technikiem, inżynierem i kierownikiem działu w branży budowlanej w Grodnie.
W latach 1982–1984 zatrudniony na lotnisku w Grodnie, gdzie pełnił obowiązki kierownika działu inwestycji. Później pracował w zakładach radiowych "Radiopribor" w Grodnie (1984–1991). Od 1980 do 1984 należał do KPZR. 
Pod koniec lat 80. aktywnie włączył się w działalność społeczną na rzecz odrodzenia polskości na Grodzieńszczyźnie. Znalazł się wśród założycieli Związku Polaków na Białorusi, którego został wybrany wiceprezesem (1991). 
Należał do Partii Zgody Narodowej, był jej wiceprzewodniczącym (1994–1996). Stał na czele komitetu społecznego na rzecz budowy pomnika Adama Mickiewicza w Grodnie (1994–1998). 
W latach 2005–2009 pełnił funkcję przewodniczącego Rady Naczelnej ZPB pod kierownictwem Andżeliki Borys.

</doc>
<doc id="1503071" url="https://pl.wikipedia.org/wiki?curid=1503071" title="Rejon wełykobahaczański">
Rejon wełykobahaczański

Rejon wełykobahaczański – jednostka administracyjna w składzie obwodu połtawskiego Ukrainy.
Powstał w 1925. Ma powierzchnię 1000 km2 i liczy około 30 tysięcy mieszkańców. Siedzibą władz rejonu jest Wełyka Bahaczka.
W skład rejonu wchodzą 2 osiedlowe rady oraz 15 silskich rad, obejmujących 74 wsie.

</doc>
<doc id="1503073" url="https://pl.wikipedia.org/wiki?curid=1503073" title="Rejon dykański">
Rejon dykański

Rejon dykański – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 700 km2 i liczy około 22 tysięcy mieszkańców. Siedzibą władz rejonu jest Dykańka.
W skład rejonu wchodzą 1 osiedlowa rada oraz 10 silskich rad, obejmujących 57 wsi i 1 osadę.

</doc>
<doc id="1503075" url="https://pl.wikipedia.org/wiki?curid=1503075" title="Rejon buryński">
Rejon buryński

Rejon buryński – jednostka administracyjna wchodząca w skład obwodu sumskiego Ukrainy.
Rejon utworzony w 1940, ma powierzchnię 1100 km² i liczy około 31 tysięcy mieszkańców. Siedzibą władz rejonu jest Buryń.
Na terenie rejonu znajdują się 1 miejska rada i 22 silskie rady, obejmujące w sumie 56 wsi i 4 osady.
We wsi Słoboda urodził się Witalij Biłonożko, ukraiński śpiewak.

</doc>
<doc id="1503078" url="https://pl.wikipedia.org/wiki?curid=1503078" title="Rejon wełykopysariwski">
Rejon wełykopysariwski

Rejon wełykopysariwski () – jednostka administracyjna wchodząca w skład obwodu sumskiego Ukrainy.
Rejon utworzony w 1923 roku o powierzchni ok. 800 km². Siedzibą władz rejonu jest Wełyka Pysariwka.
Na terenie rejonu znajdują się 2 osiedlowe rady i 14 silskich rad obejmujących w sumie 39 wsi.

</doc>
<doc id="1503080" url="https://pl.wikipedia.org/wiki?curid=1503080" title="Jarosław Narkiewicz">
Jarosław Narkiewicz

Jarosław Narkiewicz, lit. Jaroslav Narkevič (ur. 1 stycznia 1962 w Trokach) – litewski polityk, nauczyciel i samorządowiec, działacz polskiej mniejszości narodowej na Litwie, poseł na Sejm Republiki Litewskiej, w latach 2019–2020 minister komunikacji.
Życiorys.
W 1983 ukończył Wileński Instytut Pedagogiczny. Pracował jako nauczyciel matematyki w Solkienikach (1983–1984) i Szklarach (1984–2002). Był wieloletnim dyrektorem szkoły podstawowej w Szklarach (1987–2002).
Związany politycznie z Akcją Wyborczą Polaków na Litwie, został jej przewodniczącym w rejonie trockim. Był trzykrotnie z jej list wybierany do rady tego rejonu (w 2000, 2002 i 2007). Objął także kierownictwo regionalnych struktura Związku Polaków na Litwie. Od 2002 stał na czele wydziału oświaty rejonu wileńskiego, a od 2007 był wicedyrektorem administracji.
W wyborach parlamentarnych w 2008 startował w okręgu Wilno-Troki, przechodząc do II tury i pokonując w niej przedstawiciela Partii Wskrzeszenia Narodowego Aleksandra Sacharuka. W 2012 skutecznie ubiegał się o reelekcję, po czym został jednym z wiceprzewodniczących parlamentu. W 2016 został wybrany do Sejmu na kolejną kadencję.
W sierpniu 2019 objął stanowisko ministra komunikacji w rządzie Sauliusa Skvernelisa. Urząd ten sprawował do grudnia 2020. W nowej kadencji Sejmu został asystentem parlamentarnym posła Czesława Olszewskiego. W 2023 ponownie wybrany na radnego rejonu trockiego.
Odznaczenia.
W 2012 odznaczony Krzyżem Oficerskim Orderu Zasługi Rzeczypospolitej Polskiej. W 2004 otrzymał Złoty Krzyż Zasługi.

</doc>
<doc id="1503081" url="https://pl.wikipedia.org/wiki?curid=1503081" title="Rejon wilszański">
Rejon wilszański

Rejon wilszański – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1919, ma powierzchnię 645 km² i liczy około 16 tysięcy mieszkańców. Siedzibą władz rejonu jest Wilszanka.
Na terenie rejonu znajdują się 1 osiedlowa rada i 14 silskich rad, obejmujących w sumie 24 wsie.

</doc>
<doc id="1503085" url="https://pl.wikipedia.org/wiki?curid=1503085" title="Rejon bohusławski">
Rejon bohusławski

Rejon bohusławski () – była jednostka administracyjna w składzie obwodu kijowskiego Ukrainy istniejąca do 17 lipca 2020 roku.
Powstał w 1923. Miał powierzchnię 772 km² i liczył w 2019 około 34 tysięcy mieszkańców. Siedzibą władz rejonu był Bohusław.
W skład rejonu wchodziła 1 miejska rada oraz 21 silskich rad, obejmujących 40 wsi.

</doc>
<doc id="1503091" url="https://pl.wikipedia.org/wiki?curid=1503091" title="KylieFever2002">
KylieFever2002

KylieFever2002 – jest to trasa koncertowa australijskiej piosenkarki Kylie Minogue.
Wykonywane piosenki.
Act 1: Silvanemesis
Act 2: Droogie Nights
Act 3: The Crying Game
Act 4: Street Style
Act 5: Sex in Venice
Act 6: Cybertronica
Act 7: VoodooInferno
Encore

</doc>
<doc id="1503092" url="https://pl.wikipedia.org/wiki?curid=1503092" title="I Am… Sasha Fierce">
I Am… Sasha Fierce



</doc>
<doc id="1503093" url="https://pl.wikipedia.org/wiki?curid=1503093" title="I Am... Sasha Fierce">
I Am... Sasha Fierce

I Am... Sasha Fierce – trzeci album studyjny amerykańskiej wokalistki Beyoncé Knowles, wydany 18 listopada 2008 roku nakładem Columbia Records. Ukazał się w dwudyskowym formacie; każda z płyt reprezentowała kontrastujące ze sobą strony osobowości oraz stylu muzycznego Knowles. Pierwszy dysk, "I Am...", składał się z wolnych i utrzymanych w średnim tempie klasycznych ballad popowych i R&amp;B, podczas gdy drugi – "Sasha Fierce", przedstawiał tytułowe, sceniczne alter ego wokalistki, skupiając się na tanecznych utworach, czerpiących z Europopu oraz electropopu.
Wśród inspiracji do nagrania albumu Beyoncé wymieniała przede wszystkim swojego męża, rapera Jaya-Z, a także wokalistkę jazzową Ettę James. Muzycznie, na "I Am..." wyczuwalne są wpływy muzyki folkowej i rocka alternatywnego, między innymi za sprawą sekcji gitar akustycznych, wykorzystanych w kompozycjach ballad. Piosenki z pierwszego dysku zostały napisane i wyprodukowane przez Knowles ze wsparciem ze strony Kennetha Edmondsa, Christophera Stewarta, Teriusa Nasha oraz Ryana Teddera. Z kolei wkład w kompletowanie "Sasha Fierce" mieli Rodney Jerkins, Sean Garrett i Solange. "I Am... Sasha Fierce" uzyskał zróżnicowane oraz pozytywne oceny od krytyków muzycznych; wielu z nich zauważyło, że album nie zdołał w wystarczający sposób naświetlić różnic pomiędzy Knowles a jej alter ego, czego – zdaniem niektórych – można było uniknąć, gdyby wydawnictwo składało się z jednego dysku.
"I Am... Sasha Fierce" zadebiutował na szczycie listy "Billboard" 200, rozchodząc się w pierwszym tygodniu w 482 tysiącach egzemplarzy na terenie Stanów Zjednoczonych. Na początku 2011 roku łączna międzynarodowa sprzedaż albumu wynosiła ponad 7 milionów kopii. "I Am... Sasha Fierce" przyniósł Beyoncé osiem nominacji do nagród Grammy, ostatecznie wygrywając statuetki w pięciu kategoriach. Promując album, wokalistka wyruszyła w światową trasę koncertową I Am... Tour, która objęła 108 występów na sześciu kontynentach.
Rozwój projektu.
W liście zaadresowanym do swoich fanów Beyoncé przyznała, że pracom nad "I Am... Sasha Fierce" poświęciła ponad rok, w trakcie którego starała się stworzyć własne, osobiste dźwięki, tłumacząc: „[Chciałam wykreować coś], co dokładnie tłumaczyłoby, kim jestem na tym etapie mojego życia. Włożyłam w to całe moje serce i duszę.” Wokalistka dodała ponadto, że był to najdłuższy projekt muzyczny, w którym uczestniczyła od czasu początków działalności Destiny’s Child. Kompletowanie materiału na "I Am... Sasha Fierce" rozpoczęło się w 2007 roku; wedle jej słów, Knowles czuła, że album powinien ukazać jej artystyczny rozwój: „Mimo że miałam wielkie szczęście i odniosłam sukces, wciąż chcę podejmować wyzwania.” W procesach produkcji płyty Beyoncé czerpała inspirację ze strony Jaya-Z oraz Etty James – w rolę której wcieliła się w musicalu biograficznym "Cadillac Records" (2008); odwaga i pewność siebie James sprawiły, że Knowles postanowiła wyrażać swoje uczucia w sposób szczery i bezpośredni, jednocześnie eksplorując nowe gatunki oraz style muzyczne, z którymi w przeszłości nie eksperymentowała. Gdy kompletowanie albumu znajdowało się w zaawansowanym stadium, wokalistka otrzymała rolę w "Cadillac Records". Po przestudiowaniu historii życia Etty James i zakończeniu prac na planie filmu produkcja "I Am... Sasha Fierce" przybrała nowy bieg. Beyoncé była gotowa „podjąć ryzyko i zdefiniować siebie na nowo”. Miała ponadto nadzieję trafić do szerszej publiczności, a w tym do odbiorców, którzy na co dzień słuchali między innymi Johna Mayera i Carrie Underwood. W jednym z wywiadów Knowles dokładniej skupiła się na okolicznościach powstawania albumu:
„Muzyka, którą stworzyłam przed i po "Cadillac Records" diametralnie się od siebie różniła. Po wcieleniu się w rolę Etty James stałam się znacznie bardziej śmiała, bo część tej postaci została we mnie. Dlatego muzyka, jaką bałabym się nagrać wcześniej, teraz nie stanowiła dla mnie żadnego problemu. Nabrałam więcej odwagi, pewności siebie. Myślę, że właśnie dlatego tak bardzo uwielbiam pracę na planie filmowym, bo to nie tylko forma sztuki. To zmienia moje życie, moją muzykę i sposób, w jaki postrzegam różne kwestie. Kiedy jesteś gwiazdą popu, pozostajesz w nieco konserwatywnym świecie, zawsze musisz trzymać się określonych ram. Masz fanów w wieku 5 i w wieku 65 lat – jest wśród nich tak wiele osób, które oczekują od ciebie tak wielu rzeczy. Etta James była królową rock ‘n’ rolla, soulu, R&amp;B, jazzu – dokonała tego wszystkiego i zawsze stawiała na swoim. Gdy grałam jej postać i śpiewałam jej piosenki myślałam, że nadszedł czas, by postawić przed sobą wyzwanie i zrobić wszystko to, na co mam ochotę.”
Produkcja i nagrywanie.
Nagrywanie albumu trwało ponad osiem miesięcy, a sesje odbywały się na przełomie 2007 i 2008 roku w wielu studiach, włączając w to: Tree Sound Studios w Atlancie; Chung King Studios, Electric Lady Studios i Strawberrybee Productions w Nowym Jorku; GAD Studios na hiszpańskiej Ibizie; Mansfield Studios i The Campground w Los Angeles; South Beat Studios w Miami Beach oraz The Boom Boom Room w Burbank. Knowles była współautorką lub współproducentką całego materiału z "I Am... Sasha Fierce". Wśród tekściarzy i producentów, którzy zaangażowani byli w prace nad płytą znaleźli się m.in.: Kenneth „Babyface” Edmonds, Stargate, Christopher „Tricky” Stewart, Terius „The-Dream” Nash, Rodney „Darkchild” Jerkins, Sean Garrett, Solange, Jim Jonsin, Rico Love, Ryan Tedder, Shondrae „Bangladesh” Crawford, Ian Dench, Dave McCracken, Wayne Wilkins i Elvis Williams. Jedynym duetem z ekipy twórców "I Am... Sasha Fierce", którzy mieli wkład w oba dyski wydawnictwa byli Tricky Stewart i Terius Nash („Smash into You” z "I Am..." oraz „Single Ladies (Put a Ring on It)” z "Sasha Fierce").
Kompletując dysk "I Am...", Knowles pozostawała pod silnym wpływem inspiracji ze strony muzyki folkowej oraz rocka alternatywnego, co przekładało się na to, że w procesach nagrywania wykorzystywała instrumenty, jakich wcześniej nie uwzględniała w instrumentacjach, a w tym na przykład gitarę akustyczną. Albumowe ballady komponowane były z zamierzeniem, by łączyć „najlepsze elementy” popu i soulu; najważniejszym współpracownikiem Beyoncé w produkcji tego typu utworów był Ryan Tedder. Jak sama przyznała, Knowles próbowała tworzyć piosenki w odmiennym niż dotychczas stylu, głównie ze względu na wysokie oczekiwania, jakie na niej spoczywały ze strony słuchaczy; z tego powodu wokalistka eksperymentowała z mocniejszymi tekstami. W jednym z wywiadów dodała: „Uwielbiam ballady, bo czuję, że za ich pośrednictwem muzyka i emocje są przekazywane w znacznie lepszy sposób. [...] Naprawdę chciałam, by ludzie usłyszeli mój głos i to, co chciałam im powiedzieć.” Po tym, jak Beyoncé napisała wraz z Amandą Ghost tekst do „Disappear”, zabrały się one za pracę nad przerabianiem utworu „Ave Maria” Franza Schuberta. Ghost wytłumaczyła w rozmowie z "The Daily Telegraph", że obie były wówczas świeżo upieczonymi mężatkami i obie były prowadzone do ołtarza z „Ave Maria” w tle. Z kolei dysk "Sasha Fierce" miał ukazać przeciwną, bardziej dziką i agresywną stronę wokalistki w postaci jej scenicznego alter ego, czyli tytułowa Sasha Fierce.
Na przestrzeni ośmiu miesięcy Knowles nagrała ponad 70 utworów, by później zdecydować, że nie chce zamieszczać piosenek reprezentujących dwie strony jej osobowości na jednym dysku. Wokalistka powiedziała wówczas: „[Na płycie] najpierw znajduje się moje życie osobiste, moja wrażliwa strona, a dopiero później ukazuję się jako artystka sceniczna, seksowna, pełna energii i zabawy.” Gdy jakaś ścieżka nie miała dla mniej określonego znaczenia, odrzucała ją w procesie eliminacji do finałowej listy utworów na album. "I Am... Sasha Fierce" w większym stopniu, niż "Dangerously in Love" (2003) i "B’Day" (2006) poświęcony był bardziej intymnej i prywatnej sferze życia Knowles. Na kilka miesięcy przed oficjalną premierą płyty Beyoncé opublikowała na swojej stronie internetowej oświadczenie, w którym opowiedziała o naturze wydawnictwa, a także o tym, czego odbiorcy powinni się po nim spodziewać. „Jestem teraz w zupełnie innym miejscu mojego życia i pragnę, by ludzie poznali wiele stron mojej osobowości. [Na płycie znajduje się] szybka muzyka taneczna, która stanowi tę radosną część albumu, zaś ta osobista część jest pełna pasji i refleksji. To po prostu ja i dlatego jestem bardzo podekscytowana, by podzielić się tym ze światem 18 listopada.”
Jako że "I Am... Sasha Fierce" był albumem podwójnym, posiadał dwie okładki; autorem czarno-białych zdjęć z okładek standardowej, deluxe i platynowej edycji albumu był niemiecki fotograf Peter Lindbergh.
Kompozycja.
W wywiadzie dla magazynu "Billboard", Knowles opisała "I Am... Sasha Fierce" jako album podwójny, precyzując: „Jedna strona składa się z bardziej mainstreamowych piosenek, natomiast druga reprezentuje raczej tradycyjne R&amp;B, skierowane do moich fanów, którzy są ze mną od początku. Część utworów przypomina twórczość Barbry Streisand, część Karen Carpenter, zaś inne The Beatles z lat 70.” W innej wypowiedzi, tym razem dla MTV News, wokalistka dodała: „Połowa płyty ["I Am..."] prezentuje to, kim jestem bez tony makijażu, bez reflektorów i bez tego całego gwiazdorskiego szumu. ["Sasha Fierce"] jest znacznie bardziej rozrywkowa, zmysłowa, agresywna i olśniewająca, czyli taka, jaką się staję, gdy wchodzę na scenę. Podwójny album pozwala mi podjąć większe ryzyko i wyrzuć to wszystko z siebie; albo powinnam raczej powiedzieć, bardziej zagłębić się w sobie i ujawnić tę stronę mojej osobowości, która znana jest tylko osobom z mojego otoczenia.”
Andy Kellman z AllMusic uznał pierwszy dysk za „delikatny, niewielki zbiór ballad o charakterze adult contemporary: „Wypełniają go gitary akustyczne, fortepiany, instrumenty strunowe i momenty ukazywania swojej duszy; wszystko to ma swoje korzenie bardziej w soft rocku lat 70., niż w soulu.” Drugi dysk, "Sasha Fierce", zawiera wyczuwalne wpływy muzyki elektronicznej, słyszane szczególnie w utworach pokroju „Radio” oraz „Sweet Dreams”. Kellman uznał ponadto, że „Diva” pod względem śmiałości przypomina pochodzące z "B’Day" utwory „Freakum Dress” i „Ring the Alarm”. Pomimo że zostały umieszczone na dysku "Sasha Fierce", „Ego”, „Why Don’t You Love Me” oraz „Scared of Lonely” uznane zostały za „płaszczyznę porozumienia” między dwiema połówkami albumu. Według Jennifer Vineyard z MTV News, przypominają Sashę Fierce muzycznie, jednak tematycznie i tekstowo nawiązują do "I Am..."
Album formalnie przedstawia alter ego Beyoncé, czyli Sashę Fierce. Wokalistka ujawniła, że Sasha narodziła się podczas nagrywania jednego z jej pierwszych utworów, „Crazy in Love” (2003). W rozmowie z Emmetem Sullivanem z magazynu "People", Knowles dodała, że jej alter ego przeznaczone jest wyłącznie na scenę; sam redaktor opisał je natomiast mianem „zmysłowego i agresywnego”. Z kolei w wywiadzie dla "Marie Claire" rozwinęła temat Sashy Fierce: „Stworzyłam alter ego, [...] ponieważ w życiu codziennym nigdy nie zrobiłabym tego, co robię na scenie. Dzielę się wtedy tak osobistymi rzeczami, których nigdy nie wyznałabym w żadnym z wywiadów. [...] Jeśli obcięliby mi nogę, jeśli upadnę, nawet tego nie poczuję. [Na scenie] wyzbywam się wszelkich lęków.” W wideoklipie do „Single Ladies (Put a Ring on It)” Knowles ma na dłoni rękawiczkę wykonaną z tytanu; została ona zaprojektowana przez Lorraine Schwartz specjalnie na potrzeby Sashy Fierce, stając się jednym z jej znaków rozpoznawczych. Beyoncé użyła rękawiczki po raz pierwszy 8 listopada 2008 roku na czerwonym dywanie podczas gali MTV Europe Music Awards. Następnie wykorzystała ją w programie "Saturday Night Live" oraz w sesji zdjęciowej dla magazynu "Gotham". W lutym 2010 roku, w wywiadzie dla "Allure", Knowles przyznała jednak, że „uśmierciła” Sashę Fierce, „ponieważ dorosła do tego, by połączyć dwie strony swojej osobowości”.
Styl muzyczny i kontekst liryczny.
„If I Were a Boy”, pierwszy singel z dysku "I Am...", stanowi jedyny utwór z całego albumu, który nie został chociażby częściowo napisany przez Knowles. BC Jean, czyli autorka większości tekstu, czerpała inspirację ze swojego wcześniejszego, nieudanego związku. Beyoncé stwierdziła, że „If I Were a Boy” różni się od jej wcześniejszych piosenek, ponieważ nie reprezentuje tradycyjnego R&amp;B. Krytycy muzyczni zauważyli, że ścieżka wydaje się być miksturą hitu Knowles „Irreplaceable” (2006) z utworami „Big Girls Don’t Cry” (2007) Fergie i „Like a Boy” (2007) Ciary. Według Leaha Greenblatta z "Entertainment Weekly", „If I Were a Boy” wyraża smutek spowodowany nieporozumieniami pomiędzy obiema płciami, a także oskarża męską stronę o niewłaściwe podejście do wzajemnych relacji. Trish Crawford z "Toronto Star" porównała kolejny singel, „Single Ladies (Put a Ring on It)”, do utworów „Respect” Arethy Franklin oraz „I Will Survive” Glorii Gaynor. Ann Powers z "Los Angeles Times" uznała, że temat empowermentu kobiet, który porusza ta piosenka, stanowi rozwinięcie kwestii poruszanych przez „Irreplaceable”. Od strony muzycznej, „Single Ladies (Put a Ring on It)” to utrzymana w szybkim tempie, stojąca na pograniczu dance-popu i R&amp;B piosenka, w której wyczuwalne są również wpływy dancehallu i muzyki bounce. Za pośrednictwem tekstu utworu Beyoncé ukazuje swoją agresywniejszą stronę; jego słowa mówią, że w tym przypadku to obrączka ślubna stanowi drogę do empowermentu. Według Jonaha Weinera z magazynu "Blender" piosenka jest „jasnym” odniesieniem do małżeństwa, podczas gdy Greg Kot z "Chicago Tribune" uznał, że tekst ma zabarwienie „po-zerwaniowe”.
„Halo”, skomponowany przez Ryana Teddera i Evana Bogarta, został stworzony z myślą o Beyoncé, jednak ze względu na jej napięty grafik, był bliski trafienia do repertuaru Leony Lewis. Wedle słów Christiana Williamsa z magazynu "Billboard", „Halo” ma mainstreamowy, popowy charakter, jednakże zauważa się w nim również dźwięki R&amp;B. Jak napisał "Daily Mail", Knowles śpiewa w „Halo” na tle perkusji, fortepianu i instrumentów strunowych w niższym rejestrze głosu, niż zazwyczaj. „Halo” opisuje miłość jako zjawisko tak niesamowite, że aż „niebiańskie”. Recenzenci uznali „Diva” za wariację „A Milli” Lil Wayne’a i kobiecy odpowiednik tego utworu. W „Diva” wokalistka przytacza pozytywną definicję divy, wyjaśniając, że „diva to żeńska wersja cwaniaka”, często odnosząc się ponadto do zgromadzonych przez nią milionów dolarów. „Ego” stanowi popową piosenkę, utrzymaną w tempie R&amp;B; zawiera ona także wpływy jazzowe oraz soulowe. „Sweet Dreams” został doceniony przez krytyków muzycznych za electropopowe brzmienie oraz wykorzystanie elektronicznej linii basowej, co przywołało na myśl podobieństwa do „Beat It” Michaela Jacksona. Utwór reprezentuje R&amp;B i inspirowany był klasycznym funkiem lat 80. Według Priyi Elan z dziennika "The Times", tekst „Sweet Dreams” opisuje związek, który mógł być „słodkim snem albo pięknym koszmarem”. „Broken-Hearted Girl” to łącząca R&amp;B i pop, fortepianowo-wokalna ballada, nagrana z minimalistycznym wykorzystaniem beatów. Podstawę instrumentacji piosenki stanowi perkusja oraz instrumenty strunowe. Mariel Concepcion z "Billboardu" zwróciła uwagę na emocjonalny sposób, w jaki Beyoncé wyśpiewuje refren „I don’t want a broken heart/And I don’t want to play the broken-hearted girl”. Według Spence’a D. z IGN Music, „Hello” jawi się jako kolejna ballada, złożona z delikatnych harmonii muzycznych i słodkich dźwięków gitar; w tekście zawarta została ponadto kwestia Jerry’ego Maguire’a: „You had me at hello”.
„Radio” stanowi utwór o szybkim tempie, inspirowany synthpopem lat 80, muzyką elektroniczną, Europopem, oraz techno. Tekst mówi o uwielbieniu młodej dziewczyny do piosenek, które grane są w radiu. Według Colina McGuire’a z PopMatters, styl „Radio”, który nawiązuje do muzyki drum and bass, house i techno, nadaje mu świeżości, co, jak zauważa James Reed z "The Boston Globe", czyni utwór „doskonałym na spędzenie nocy w klubie”. Zgodnie z reakcjami odbiorców, „Video Phone” posiada prosty tekst, który celebruje „wirtualny seks”. Remiks ścieżki, nagrany z gościnnym udziałem Lady Gagi, wydany został na wersji deluxe albumu. „Why Don’t You Love Me”, która pojawia się na platynowej edycji "I Am... Sasha Fierce", różni się od pozostałych dance-popowych utworów Knowles, jako że reprezentuje styl retro. Piosenka utrzymana jest w szybkim tempie i wywodzi się z klasycznego R&amp;B. Na "I Am... Sasha Fierce" znalazła się także ścieżka „Smash into You”, którą w przeszłości wykonywał Jon McLaughlin pod tytułem „Smack into You”. Jego wersja została przetworzona, dopracowana, a następnie ponownie nagrana przez Beyoncé, dzięki czemu zdobyła ona minimalny udział jako autorka tekstu (za zmianę „Smack” na „Smash”). „Smash into You” wykorzystana została ponadto jako ścieżka dźwiękowa filmu "Obsesja" (2009), w którym zagrała Knowles. „Disappear” przywoływała podobieństwa do innego utworu z albumu, „Hello”, jako że w obu przypadkach recenzenci wyróżniali „słodkie dźwięki gitar i delikatne harmonie muzyczne”. „That’s Why You’re Beautiful” to utrzymana w wolnym tempie soft rockowa/rockowa ballada, nagrana z udziałem „grunge’owych” riffów gitarowych. Krytycy muzyczni porównywali ją z materiałami Alice in Chains oraz Jill Scott. Edycja platynowa "I Am... Sasha Fierce" obejmowała również cover utworu „Honesty” (1979) Billy’ego Joela w wykonaniu Knowles.
Wydanie.
Edycja deluxe albumu wydana została w tym samym terminie, co wersja standardowa. Mathew Knowles, ojciec Beyoncé i jej ówczesny menedżer, zorganizował 22 października 2008 roku w Nowym Jorku zamknięte przyjęcie połączone z odsłuchaniem przez gości "I Am... Sasha Fierce". Jeszcze przed oficjalną premierą materiał z płyty został 11 listopada udostępniony na oficjalnym profilu wokalistki w serwisie MySpace. Wytwórnia Columbia Records utworzyła ponadto stronę internetową poświęconą Sashy Fierce. 16 czerwca 2009 roku ukazał się album "Above and Beyoncé: Video Collection &amp; Dance Mixes", złożony z CD z remiksami albumowych singli (włączając w to remiks „Ego”, nagrany ze wsparciem rapera Kanye Westa), a także DVD z wideoklipami nakręconymi do tychże singli. W listopadzie 2009 roku w wybranych krajach ukazała się platynowa edycja "I Am... Sasha Fierce", obejmująca dysk CD i DVD. 23 listopada w Stanach Zjednoczonych miała premierę reedycja płyty, wzbogacona o nowe utwory: „Poison” i „Why Don’t You Love Me”, a także remiks „Video Phone” z udziałem Lady Gagi. Tego samego dnia w kilku regionach wydany został również cyfrowy minialbum "I Am... Sasha Fierce – The Bonus Tracks", zawierający trzy bonusowe piosenki z reedycji "I Am... Sasha Fierce".
Promocja.
Knowles promowała album podczas wielokrotnych występów w programach telewizyjnych oraz na galach rozdania nagród muzycznych. Wokalistka wykonała „Single Ladies (Put a Ring on It)” po raz pierwszy na żywo w ramach koncertu, który 29 października 2008 roku zorganizowała stacja radiowa Power 105.1. Następnie, 6 listopada, zaśpiewała „If I Were a Boy” podczas ceremonii MTV Europe Music Awards. Trzy dni później, 9 listopada, zagrała „Single Ladies (Put a Ring on It)” na gali World Music Awards w Monako. Po tym, Beyoncé powróciła do Stanów Zjednoczonych, by 13 listopada wykonać „If I Were a Boy” w programie "The Oprah Winfrey Show". 15 listopada artystka gościła w "Saturday Night Live" ("SNL"), gdzie zaśpiewała „Single Ladies (Put a Ring on It)”. Tej samej nocy Knowles wystąpiła również w parodii wideoklipu do tego utworu, w której to dwie tancerki z wersji oryginalnej zostały zastąpione przez wokalistę Justina Timberlake’a oraz członków obsady "SNL" – Andy’ego Samberga oraz Bobby’ego Moynihana. Dzień później Beyoncé wykonała medley „If I Were a Boy”, „Single Ladies (Put a Ring on It)” i „Crazy in Love” w trakcie finałowego odcinka "Total Request Live". „Single Ladies (Put a Ring on It)” został zaśpiewany przez wokalistkę również 18 listopada w programie "106 &amp; Park" BET, 23 listopada podczas gali American Music Awards, 25 listopada w programie "The Ellen DeGeneres Show", kolejnego dnia w "The Today Show", 9 stycznia 2009 roku w programie "The Tyra Banks Show", gdzie na scenie towarzyszyła jej dwójka tancerzy, a także 13 września podczas gali MTV Video Music Awards.
12 lutego 2009 roku, podczas gali rozdania nagród NAACP Awards, Beyoncé wykonała po raz pierwszy na żywo „Halo”. 22 kwietnia wokalistka była gościem programu "The Late Show with David Letterman", w którym również zaśpiewała ten utwór. Po śmierci Michaela Jacksona Knowles, która przebywała wówczas w trasie koncertowej, zdecydowała się oddać mu hołd podczas występu w Atlancie (1 lipca) oraz Nowym Orleanie (3 lipca). Wykonując utwór „Halo” wokalistka zamieniła w tekście słowo „Baby” na „Michael”, a także dodała wers „Michael I can see your Halo. I pray your music won’t fade away.” Ponadto Beyoncé zadedykowała Jacksonowi wykonanie utworu „Ave Maria” na gali BET Awards 2009. 5 listopada 2009 roku artystka zaśpiewała „Sweet Dreams” na gali MTV Europe Music Awards. 31 stycznia 2010 roku Knowles wykonała „If I Were a Boy” podczas 52. ceremonii wręczenia nagród Grammy.
I Am... Tour.
By promować "I Am... Sasha Fierce", Beyoncé wyruszyła w światową trasę koncertową; I Am... Tour rozpoczęła się 26 marca 2009 roku od występu w kanadyjskim Edmonton. 26 kwietnia 2009 roku, koncertem w chorwackim Zagrzebiu, zapoczątkowany został europejski etap trasy, który potrwał do 9 czerwca, czyli występu w Londynie. Trzeci, północnoamerykański etap I Am... Tour wystartował 21 czerwca 2009 roku i zakończył się w sierpniu czterodniową rewią I Am... Yours w Encore Las Vegas przy Las Vegas Strip. Kolejny, dziewięciodniowy etap trasy zaczął się 15 września 2009 roku w australijskim Melbourne i zakończył się w Perth. Następnie wokalistka dała kolejną serię koncertów w Azji, na Bliskim Wschodzie, w Europie i Afryce, aż w końcu zakończyła rok 2009 występem w Belfast. Finałowy, latynoamerykański etap trasy rozpoczął się 4 lutego 2010 w brazylijskim Florianópolis; Knowles odwiedziła po tym pięć kolejnych miejsc, aż w końcu, 18 lutego, dała ostatni koncert w ramach I Am... Tour, w Trynidadzie. Według Pollstar, 97 występów trasy przyniosło zyski w wysokości ponad 103 milionów dolarów. Koncert artystki z 2 sierpnia 2009 roku podczas rewii I Am... Yours w Las Vegas został nagrany, a następnie wydany jako CD/DVD "". Ppozostałe koncerty Beyoncé w ramach trasy również były rejestrowane, by później ukazać się na DVD "I Am... World Tour", wydanym 30 listopada 2010 roku.
Single.
8 października 2008 roku premierę miały dwa główne single z albumu. Jeden z nich pochodził z dysku "I Am...", zaś drugi z dysku "Sasha Fierce", co podkreślać miało ideę całej płyty, która ukazywała dwie strony osobowości wokalistki. „If I Were a Boy”, reprezentujący "I Am", dotarł do 3. pozycji listy "Billboard" Hot 100, a także na szczyty notowań w ośmiu państwach świata. „Single Ladies (Put a Ring on It)” z dysku "Sasha Fierce" uplasował się na 1. miejscu "Billboard" Hot 100, stając się piątym numerem jeden Knowles w Stanach Zjednoczonych. Single uzyskały na rynku amerykańskim certyfikaty kolejno: dwukrotnej i czterokrotnej platyny według Recording Industry Association of America (RIAA). „Diva” został wydany jako singel wyłącznie na rynku amerykańskim, docierając do 19. miejsca "Billboard" Hot 100 oraz 3. pozycji "Billboard" Hot R&amp;B/Hip-Hop Songs i ostatecznie uzyskując złoty status według RIAA. Kolejny międzynarodowy singel, „Halo”, uplasował się na 5. miejscu "Billboard" Hot 100 i pokrył się podwójną platyną w Stanach Zjednoczonych.
„Ego” był następnym, wyłącznie amerykańskim singlem promującym "I Am... Sasha Fierce". Jego remiks, nagrany z udziałem rapera Kanye Westa, dotarł do 39. pozycji listy "Billboard" Hot 100 oraz 3. pozycji "Billboard" Hot R&amp;B/Hip-Hop Songs. Wersja ta uzyskała złoty status według RIAA. Krótko po ogłoszeniu informacji o trasie koncertowej I Am... Tour, na rynku ukazały się dwa nowe single z płyty: „Sweet Dreams” oraz „Broken-Hearted Girl”. „Sweet Dreams” uplasował się na 10. miejscu "Billboard" Hot 100 i został odznaczony platynowym certyfikatem RIAA. „Broken-Hearted Girl”, czyli siódmy singel z "I Am... Sasha Fierce", nie został wydany w Stanach Zjednoczonych, jednakże był notowany na kilku listach przebojów pozostałych państw świata. Ponad rok po premierze albumu, remiks „Video Phone”, nagrany z udziałem wokalistki Lady Gagi, wydany został jako ósmy singel. Stał się on 14. utworem Knowles, który dotarł na szczyt zestawienia Hot Dance Club Songs. W lipcu 2010 roku łączna sprzedaż cyfrowa pojedynczych piosenek z albumu wynosiła ponad 12 milionów kopii w Stanach Zjednoczonych, zaś na świecie przekraczała 15 milionów egzemplarzy.
Przyjęcie.
Odbiór krytyków.
"I Am... Sasha Fierce" spotkał się ze zróżnicowanymi i pozytywnymi ocenami krytyków muzycznych. W bazie Metacritic album uzyskał 62 punkty na 100 możliwych, na podstawie 24 recenzji, co oznacza „generalnie przychylny odbiór”. Christian Hoard z magazynu Rolling Stone zauważył, że pierwszy dysk albumu „pełen jest słodkich, samoafirmujących wersów”, podczas gdy dysk "Sasha Fierce" „dostarcza najbardziej eksperymentalną i ryzykowną muzykę w dotychczasowej twórczości Beyoncé”. Sal Cinquemani z magazynu internetowego Slant napisał: „Siłą "I Am... Sasha Fierce" są indywidualne utwory [...], które gruntują pozycję Beyoncé jako jednej z najbardziej wiarygodnych artystek na współczesnej scenie muzycznej.” Jednakże zwrócił uwagę na „niezdolność Knowles do pogodzenia tradycyjnych brzmień [dysku] "I Am" z nowoczesnymi dźwiękami [dysku] "Sasha Fierce"”. Nana Ekua Brew-Hammond z "The Village Voice" uznała, że dyskowi "I Am" brakuje spójności, jednak dodała, że "Sasha Fierce" nie przechodzi takiego kryzysu tożsamości”. Leah Greenblatt z Entertainment Weekly napisał, że album oferuje „dwie atrakcyjne strony” Beyoncé, dodając: „Kolekcja być może brzmiałaby lepiej, gdyby ukazała się na jednym dysku, niż w obecnej formie, która wydaje się być chwytem marketingowym. I choć fani będą z pewnością spekulować na ten temat, niektóre teksty są znacznie bardziej odkrywcze, niż wcześniejsze emocjonalne ścieżki [Knowles].” Amy Linden z magazynu "Vibe" stwierdziła natomiast: „Beyoncé jest zrelaksowana i pewna siebie, i [...] trafia w sedno, osiągając swój cel.”
Z drugiej strony, Adam Mattera z dziennika The Observer krytycznie ocenił album, uzasadniając, że obu dyskom brakuje głębi: „Dysk pierwszy jest zbyt zajęty pogonią za radiowymi hitami, by skupić się na wewnętrznym przekazie. [...] Z kolei część Sashy prowadzi do prostolinijnego ‘Radio’ i sukcesji hymnów kobiet pokroju 'Single Ladies (Put a Ring on It)' i ‘Diva’, które bez wątpienia zainspirują drag queen całego świata, jednak u innych wywołają uczucie otumanienia.” Ryan Dombal z Pitchfork Media uznał "I Am... Sasha Fierce" za regres w stosunku do "B’Day", komentując: „Nikt nie wygrywa w walce Beyoncé vs. Sasha – często jednak, to słuchacz jest przegranym.” Andy Kellman z AllMusic uznał dwupłytowe wydanie albumu za słabe posunięcie; pozytywnie wypowiedział się jedynie o drugim dysku, który określił mianem „przyzwoitego popu”&gt;. W przewodniku dla słuchaczy MSN Music, krytyk Robert Christgau przyznał "I Am... Sasha Fierce" ocenę B i scharakteryzował wydawnictwo jako „niewypał miesiąca”, czyli zaliczył go do grupy „słabych nagrań, które rzadko zasługują na bliższą zadumę”. Christgau uznał album za „nudny”, podsumowując, że znalazły się na nim tylko trzy dobre utwory. Matos Michaelangelo z The A.V. Club podsumował, że „dwie połówki albumu są dość nierówne” i „niekoniecznie brzmiałyby lepiej, gdyby znalazły się na jednym dysku”. Stacey Anderson z magazynu Spin skrytykowała pierwszy dysk albumu; o drugim wypowiedziała się pochlebniej, twierdząc, że zmierzał w „intrygującym kierunku, który jednak został rozmyty”. Colin McGuire z PopMatters napisał, że album „bywa nieco szorstki na swoich krańcach” i uznał, że „taneczny dysk "Sasha Fierce" jest znacznie bardziej atrakcyjny” od "I Am". Daniel Brockman z publikacji "The Phoenix" poradził, by słuchacze „natychmiast przeskakiwali do dysku drugiego”. Sasha Frere-Jones z "The New Yorker" stwierdziła, że w porównaniu do wcześniejszych płyt wokalistki, "I Am... Sasha Fierce" niesie ze sobą „jakiś bałagan i nieład”.
Odbiór komercyjny.
"I Am... Sasha Fierce" zadebiutował na szczycie amerykańskiej listy "Billboard" 200 (jako trzeci album solowy Beyoncé z rzędu), rozchodząc się w pierwszym tygodniu w 482 tysiącach egzemplarzy na terenie Stanów Zjednoczonych. W czasie sześciu premierowych tygodni album znalazł 1 459 000 nabywców, dzięki czemu "I Am... Sasha Fierce" był 10. najlepiej sprzedającą się płytą 2008 roku w tym państwie. Jednocześnie Knowles wyrównała wyczyn Gartha Brooksa, Mariah Carey i Shanii Twain jako artystka, której pięć albumów zajmowało miejsca w czołowej dziesiątce zestawień podsumowujących całoroczną sprzedaż płyt na rynku amerykańskim (wcześniej dokonały tego dwa wydawnictwa Destiny’s Child, a także oba albumy solowe Beyoncé). "I Am... Sasha Fierce" dzierżył ponadto tytuł 2. najlepiej sprzedającego się albumu roku 2009 w Stanach Zjednoczonych, ustępując jedynie "Fearless" Taylor Swift. Od tego czasu płyta została odznaczona certyfikatem podwójnej platyny według Recording Industry Association of America (RIAA). W kwietniu 2011 roku, zgodnie z danymi Nielsen SoundScan, łączna sprzedaż albumu w Stanach Zjednoczonych wynosiła 2.9 miliony egzemplarzy.
W Wielkiej Brytanii "I Am... Sasha Fierce" zadebiutował na 10. miejscu listy UK Albums Chart, co stanowiło najniższy wynik spośród wszystkich dotychczasowych wydawnictw wokalistki. Po gościnnym występie Knowles w finałowym odcinku programu "X Factor" album awansował na 9. pozycję notowania, niemalże miesiąc od swojej premiery. Duży sukces singli z "I Am... Sasha Fierce" sprawił, że płyta wskoczyła na 2. miejsce UK Albums Chart w wydaniu z 16 sierpnia 2009 roku, czyli w swoim 39. tygodniu obecności na tej liście. W Japonii album zadebiutował na 5. pozycji notowania Oricon i stopniowo piął się w górę, by w końcu dotrzeć na szczyt listy. W Irlandii "I Am... Sasha Fierce" uplasował się w premierowym tygodniu na 3. pozycji zestawienia, jednakże na początku 2009 roku dotarł do 1. miejsca notowania, na którym spędził dwa tygodnie&lt;ref name="acharts.us/album"&gt;„Ireland Albums Top 75 (January 8, 2009)”, w: acharts.us. [dostęp 2012-08-16].&lt;/ref&gt;. W Australii album zadebiutował na 9. pozycji Australian Albums Chart, jednak sukces singli sprawił, że w październiku 2009 roku (czyli niemalże rok po premierze) "I Am... Sasha Fierce" dotarł do 3. miejsca listy i uzyskał status potrójnej platyny według Australian Recording Industry Association (ARIA). W Nowej Zelandii płyta zadebiutowała na 16. miejscu i, podobnie jak w Australii, po rosnącym sukcesie promujących ją singli awansowała na 3. pozycję we wrześniu 2009 roku. W Brazylii album uplasował się na 2. miejscu lokalnego notowania i uzyskał status diamentowej płyty za sprzedaż powyżej 160 tysięcy egzemplarzy. Po 52. ceremonii wręczenia nagród Grammy, "I Am... Sasha Fierce" powrócił w lutym 2010 roku do czołówek notowań w kilku państwach świata, włączając w to Szwajcarię, Austrię oraz Portugalię. Po tym, jak album dotarł w Polsce do 5. miejsca Oficjalnej Listy Sprzedaży 8 lutego 2009 roku, niespełna trzy lata od swojej premiery w tym państwie awansował na szczyt listy w wydaniu z 28 sierpnia 2011 roku.
W marcu 2011 roku łączna sprzedaż światowa "I Am... Sasha Fierce" wynosiła ponad siedem milionów egzemplarzy.
Wyróżnienia.
Leah Greenblatt z "Entertainment Weekly" wyróżnił "I Am... Sasha Fierce" na 2. miejscu listy najlepszych albumów 2008 roku, uzasadniając: „'If I Were a Boy’ i 'Single Ladies (Put a Ring on It)' niewątpliwie stanowią najmocniejsze punkty tej płyty; jednakże najbardziej zaskakujące jest to, jak bardzo satysfakcjonująca jest reszta materiału – nawet te mniej spektakularne utwory kwitną przy kolejnych odsłuchaniach.” Mark Edward Nero z witryny About.com uznał "I Am... Sasha Fierce" za 9. najlepszy album R&amp;B 2008 roku. Christian Gerard z NBC Washington również uwzględnił "I Am... Sasha Fierce" w zestawieniu najlepszych albumów 2008 roku. W listach najlepszych wydawnictw 2008 i 2009 roku według "The Village Voice", "I Am... Sasha Fierce" zajął odpowiednio: 333 i 580 miejsce. "Entertainment Weekly" wyróżnił "I Am... Sasha Fierce" na 8. pozycji zestawienia najlepszych płyt dekady 2000-10, pisząc: „Koncepcja alter ego – Sasha dla parkietów, Beyoncé dla ballad – ukazała dwie niespójne, ale jednakowo ekscytujące strony divy.” Z kolei w sondzie, jaką wśród czytelników przeprowadził magazyn "Rolling Stone", "I Am... Sasha Fierce" uznany został za 12. najlepszy album tej samej dekady.
"I Am... Sasha Fierce" zdobył statuetkę dla najlepszego albumu 2008 roku na gali Soul Train Music Awards. Nominowany był on ponadto w tej samej kategorii do nagrody Music of Black Origin Award, NAACP Image Award, NRJ Music Award oraz OVMA World Award, a także w kategorii najlepszy album soulowy/R&amp;B do nagrody American Music Award, najlepszy album kobiecy do Teen Choice Award i najlepszy album popowy/R&amp;B do World Music Award.
"I Am... Sasha Fierce" i pochodzące z niego single przyniosły Beyoncé osiem nominacji do nagród Grammy, włączając w to szansę na statuetkę Album of the Year. Ostatecznie "I Am... Sasha Fierce" zdobył pięć wyróżnień, wygrywając w kategoriach: Best Contemporary R&amp;B Album; Song of the Year, Best R&amp;B Song i Best Female R&amp;B Vocal Performance (za „Single Ladies (Put a Ring on It)”); Best Female Pop Vocal Performance (za „Halo”, który nominowany był również w kategorii Record of the Year).
Lista utworów.
I Am...
Sasha Fierce
Personel.
Lista osób, które miały wkład w produkcję "I Am... Sasha Fierce" została zaczerpnięta z książeczki albumowej.

</doc>
<doc id="1503098" url="https://pl.wikipedia.org/wiki?curid=1503098" title="Hakim Warrick">
Hakim Warrick

Hakim Hanif Warrick (ur. 8 lipca 1982 w Filadelfii) – amerykański koszykarz, występujący na pozycji silnego skrzydłowego.
Początki.
Ukończył szkołę średnią Friends Central i doprowadził drużynę do mistrzostwa ligi. Zdobywał średnio 15,6 punktów, 13 zbiórek i 4,8 bloków. Później przeniósł się na Syracuse University, gdzie grał w drużynie uczelnianej Syracuse Orange. Średnio rzucał nieco ponad 6 punktów i zbierał niecałe 5 piłek. Były to czwarte wyniki w zespole. W swoim drugim roku na uczelni został uhonorowany nagrodą, dla zawodnika, który poczynił największe postępy w grze. Swoją średnią zdobywanych punktów poprawił o ponad 8 punktów, miał także średnio prawie 4 zbiórki więcej. W ostatnim sezonie zdobył z drużyną uniwersytetu Syracuse mistrzostwo ligi akademickiej.
Kariera w NBA.
Hakim Warrick został wybrany w drafcie 2005 roku z numerem 19 przez drużynę Memphis Grizzlies. W sezonie 2005/2006 jako debiutant rozegrał 68 spotkań, tylko dwa w pierwszej piątce. Średnio zdobywał 4,1 punktów. W tym sezonie wystąpił także w konkursie wsadów podczas weekendu gwiazd. Zajął 3. miejsce przegrywając z Natem Robinsonem i Andre Iguodalą. Zagrał także w trzech meczach playoff, w których jego drużyna została wyeliminowana z dalszej gry przez Dallas Mavericks. Sezon 2006-2007 Warrick był często podstawowym zawodnikiem drużyny. Stało się tak głównie przez kontuzję Paua Gasola. Warrick wystąpił we wszystkich 82 meczach sezonu zasadniczego z czego 43 w pierwszym składzie. 9 grudnia 2006 roku w meczu przeciwko Milwaukee Bucks, Warrick zdobył 31 punktów, najwięcej w swojej karierze. Niedługo po tym, w meczu z Phoenix Suns zaliczył 16 zbiórek, również bijąc swój rekord. Sezon zakończył ze średnią 12,7 punktów i 5,1 zbiórek. Sezon 2007/2008 to 75 spotkań Warricka, 30 w wyjściowej piątce. Miał nieco gorsze statystyki w porównaniu z poprzednim sezonem. Rzucał 11,4 punktów, miał 4.7 zbiórek.
Rozgrywki 2008/2009 były ostatnimi w barwach Memphis Grizzlies. Zdobywał średnio 11,6 punktów i 5,0 zbiórek. Po sezonie został wolnym agentem i podpisał kontrakt z Milwaukee Bucks. Tam zagrał tylko 48 spotkań, zdobywając średnio 10,2 punktów i 4,4 zbiórek. 18 lutego 2010 został wymieniony do Chicago Bulls. Tam dograł tylko do końca sezonu, po czym został oddany do Phoenix Suns.
26 lipca 2012 roku został oddany do New Orleans Hornets. Razem z nim przeszedł tam Robin Lopez.
13 listopada 2012 został wymieniony do Charlotte Bobcats w zamian za Matta Carrolla.

</doc>
<doc id="1503106" url="https://pl.wikipedia.org/wiki?curid=1503106" title="Piotr Kisłow">
Piotr Kisłow

Piotr Borisowicz Kisłow, ros. Пётр Борисович Кислов (ur. 2 czerwca 1982 w Głazowie) – rosyjski aktor teatralny i filmowy. 
W 2003 roku ukończył szkołę teatralną w Niżnym Nowogrodzie, a w 2006 studio aktorskie przy MChAT. W 2006 aktor teatru MChT im. Antona Czechowa w Moskwie.

</doc>
<doc id="1503107" url="https://pl.wikipedia.org/wiki?curid=1503107" title="Petr Kislov">
Petr Kislov



</doc>
<doc id="1503108" url="https://pl.wikipedia.org/wiki?curid=1503108" title="Transit 5BN-3">
Transit 5BN-3

Transit 5BN-3 – niedoszły amerykański technologiczny satelita wojskowy, który miał testować system nawigacji dla okrętów podwodnych. 
Start odbył się z kosmodromu Vandenberg 21 kwietnia 1964 o godzinie 18:50 GMT, rakietą Thor Able Star, ale nie powiódł się – rakieta wraz z satelitami (Transit 5BN-3 i Transit 5E-4) lotem balistycznym spłonęły w atmosferze. Niepowodzenie oznaczono w katalogach SATCAT/COSPAR: F00297 / 1964-U03.
Ważący 53 kg satelita przenosił generator RTG typu SNAP 9A, z którego po tym locie zrezygnowano na rzecz zasilania słonecznego. 
Transit 5E-4.
Wraz z satelitą Transit 5BN-3 wyniesiono mniejszego satelitę Transit 5E-4 (SATCAT: F00298) – wojskowego satelitę badawczego. Był to następca m.in. satelity Transit 5E-3.

</doc>
<doc id="1503113" url="https://pl.wikipedia.org/wiki?curid=1503113" title="Riksdagshuset">
Riksdagshuset

Riksdaghuset – siedziba parlamentu szwedzkiego i Szwedzkiego Banku Narodowego.
Budynek znajduje się w Sztokholmie na Helgeandsholmen, został oddany do użytku w 1905.
Pałac zaprojektował Aron Johansson. Budowa rozpoczęła się w 1897, a skończyła w 1905.
Wyposażenie głównej sali stanowią ławy ze szwedzkiej brzozy i boazeria z fińskiej brzozy rzeźbiona w Norwegii. Znajduje się tam także duża tkanina dekoracyjna Elisabeth Hasselberg-Olsson, zatytułowana "Wspomnienie krajobrazu" z 1983. Dawne sale dwuizbowego parlamentu służą obecnie spotkaniom większości parlamentarnej. W sali dawnej Izby Wyższej wiszą trzy obrazy Otto Sködla, a w drugiej sali prace Axela Törnemana i Georga Pauliego. Łącznikiem między salami jest 45-metrowa sień z eleganckim wystrojem. Od strony Mostu Północnego znajduje się klatka schodowa zachowująca oryginalną kolorystykę z 1905.

</doc>
<doc id="1503115" url="https://pl.wikipedia.org/wiki?curid=1503115" title="Parafia Matki Bożej Fatimskiej w Warszawie">
Parafia Matki Bożej Fatimskiej w Warszawie

Parafia Matki Bożej Fatimskiej – parafia rzymskokatolicka na osiedlu Niedźwiadek w Warszawie, należąca do dekanatu ursuskiego w archidiecezji warszawskiej.

</doc>
<doc id="1503116" url="https://pl.wikipedia.org/wiki?curid=1503116" title="Pyotr Kislov">
Pyotr Kislov



</doc>
<doc id="1503117" url="https://pl.wikipedia.org/wiki?curid=1503117" title="Trade Marketer">
Trade Marketer

Trade Marketer – polski magazyn branżowy, koncentrujący się na praktycznych zagadnieniach shopper marketingu ("marketing handlowy", "marketing at-retail, trade marketing, retail marketing"). 
Ukazuje się 8 razy w roku. Dociera do kilkunastu tysięcy menedżerów sprzedaży i marketingu, zainteresowanych technikami wsparcia sprzedaży swoich produktów w miejscu sprzedaży. Na łamach magazynu podejmowana jest tematyka marketing at-retail, shop-in-shop, technik Below the line, merchandisingu, promocji w miejscu sprzedaży, rozwiązań POSM, category managementu, eventów marketingowych, digital signage czy programów lojalnościowych. 
Magazyn dostępny jest wyłącznie w prenumeracie. Nakład 3.000 egzemplarzy, trafia wyłącznie do marketerów, category managerów, przedstawicieli sieci handlowych, specjalistów merchandisingu oraz zarządzających sprzedażą. Magazyn jest założycielem polskiego oddziału POPAI.
Redaktor naczelną jest Joanna Kotarbińska. Pismo dostępne jest w prenumeracie.
Magazyn "Trade Marketer" jest pierwszym, polskim periodykiem, koncentrującym się na zagadnieniach shopper marketingu.

</doc>
<doc id="1503122" url="https://pl.wikipedia.org/wiki?curid=1503122" title="Edith Evans">
Edith Evans

 
Dame Edith Mary Evans (ur. 8 lutego 1888 w Londynie, zm. 14 października 1976 w Cranbrook) – brytyjska aktorka, trzykrotnie nominowana do Oscara za role pierwszo- i drugoplanowe. Odznaczona Orderem Imperium Brytyjskiego II klasy (DBE).
Życiorys.
Edith Evans urodziła się w Londynie, jako córka sierżanta Edwarda Evansa i jego żony Caroline Ellen Foster. Uczęszczała do St. Michael's Church of England School, który opuściła w wieku 15 lat w 1903 roku. Na scenie teatru zadebiutowała w roku 1912 rolą Violi w sztuce "Wieczór Trzech Króli". Przez okres swojej kariery zagrała ponad 150 ról, na deskach takich teatrów jak West End, The Old Vic czy Broadway. W kinie zadebiutowała w roku 1915 rolą w filmie "Honeymoon for Three". Po dwóch następnych filmach "A Welsh Singer" i "East Is East" zrezygnowała z filmu na ponad 30 lat, gdyż uważała, że kino nie spełnia jej oczekiwań. W 1946 roku otrzymała tytuł szlachecki. W roku 1949 powróciła do kinematografii, aby zagrać w swoim pierwszym filmie dźwiękowym – "Dama pikowa". Dziesięć lat później wystąpiła w filmie "Historia zakonnicy" u boku Audrey Hepburn w roli Matki przełożonej. Evans otrzymała za tę rolę nominację do Złotego Globu dla najlepszej aktorki drugoplanowej. W roku 1963 brała udział w filmie "Przygody Toma Jonesa" w reżyserii Tony’ego Richardsona. Film odniósł olbrzymi sukces artystyczny, został nagrodzony Oscarem dla Najlepszego Filmu Roku, a sama Evans otrzymała swoją pierwszą nominację do Oscara dla najlepszej aktorki drugoplanowej. Rok później wystąpiła w filmie "The Chalk Garden" u boku Deborah Kerr, za swoją grę została ponownie nominowana do Oscara i nagrody BAFTA. Jednak za najwybitniejszą rolę Evans uznaje się rolę Pani Ross w filmie "Szepczące ściany" za którą otrzymała Złoty Glob, nagrodę BAFTA i Srebrnego Niedźwiedzia na Berlinale i swoją trzecią nominację do Oscara, tym razem w kategorii Najlepsza Aktorka Pierwszoplanowa. Jej ostatnim filmem fabularnym były "Brzydkie zwyczaje" z 1977 roku, gdzie grała wraz z Glendą Jackson, Geraldine Page i Sandy Dennis. Edith Evans zmarła w Cranbrook w wieku 88 lat. Evans była wyznawczynią Stowarzyszenia Chrześcijańskiej Nauki.
Życie prywatne.
W latach 1925-1935 była żoną George’a Bootha (do jego śmierci). Para nie miała dzieci.

</doc>
<doc id="1503125" url="https://pl.wikipedia.org/wiki?curid=1503125" title="Dmitrij Swietuszkin">
Dmitrij Swietuszkin

Dmitrij Swietuszkin, rum. Dumitru Svetuşchin (ur. 25 lipca 1980, zm. 4 września 2020) – mołdawski szachista, arcymistrz od 2002 roku.
Kariera szachowa.
Kilkukrotnie reprezentował Mołdawię na mistrzostwach Europy i świata juniorów w różnych kategoriach wiekowych, najlepszy wynik osiągając w 1999 r. w Erywaniu, gdzie na MŚ do 20 lat podzielił V-VIII m. (wspólnie m.in. z Pawłem Blehmem). Wkrótce awansował do ścisłej czołówki mołdawskich szachistów. Wielokrotnie reprezentował narodowe barwy w turniejach drużynowych, m.in.: oraz .
Odniósł szereg sukcesów w turniejach międzynarodowych, zwyciężając bądź dzieląc I miejsca m.in. w:
"Uwaga: Lista sukcesów niekompletna (do uzupełnienia od 2011 roku)."
Najwyższy ranking w karierze osiągnął 1 listopada 2011 r., z wynikiem 2621 punktów zajmował wówczas 3. miejsce (za Wiktorem Bołoganem i Viorelem Iordăchescu) wśród mołdawskich szachistów.

</doc>
<doc id="1503137" url="https://pl.wikipedia.org/wiki?curid=1503137" title="Chevrolet Lumina APV">
Chevrolet Lumina APV

Chevrolet Lumina APV – samochód osobowy typu minivan klasy średniej produkowany pod amerykańską marką Chevrolet w latach 1989 – 1996.
Historia i opis modelu.
Pod koniec lat 80. XX wieku Chevrolet poszerzył swoją ofertę o dużego, rodzinnego vana zbudowanego we współpracy z innymi markami General Motors. W porównaniu do modeli Oldsmobile'a i Pontiaka, Lumina APV wyróżniała się innymi oznaczeniami producenta i najbardziej przystępną ceną.
Podobnie jak Oldsmobile Silhouette i Pontiac Trans Sport, minivan Chevroleta wyróżniał się dużym, jednobryłowym nadwoziem ze ściętą maską i dużą powierzchnią szyb. Tylne, odsuwane drzwi znajdowały się tylko po jednej stronie pojazdu.
Lifting.
W 1993 roku Chevrolet Lumina APV razem z bliźniaczym Pontiakiem Trans Sport przeszedł obszerną restylizację nadwozia, w ramach której zmieniono głównie kontrowersyjną bryłę nadwozia.
Przestało ono być jednobryłowe za zasługą mniej ściętej maski, a także zmodyfikowanego kształtu wyżej umieszczonych reflektorów. Charakterystyczną cechą stała się duża atrapa chłodnicy podzielona na pół chromowaną poprzeczką z logo producenta.
Produkcja Luminy APV zakończyła się w 1996 roku na rzecz nowej generacji vana General Motors, który otrzymał inną nazwę - Chevrolet Venture.

</doc>
<doc id="1503138" url="https://pl.wikipedia.org/wiki?curid=1503138" title="Oldsmobile Silhouette">
Oldsmobile Silhouette

Oldsmobile Silhouette – samochód osobowy typu minivan klasy średniej produkowany pod amerykańską marką Oldsmobile w latach 1989 – 2004.
Pierwsza generacja.
Oldsmobile Silhouette I został zaprezentowany po raz pierwszy w 1989 roku.
Pod koniec lat 80. XX wieku koncern General Motors przedstawił nowego, dużego vana Pontiac Trans Sport, na bazie którego opracowano także bliźniacze modele Chevroleta i Oldsmobile. 
Model Silhouette pełił funkcję najbardziej luksusowego, wyróżniając się dodatkowymi ozdobnikami w malowaniu karoserii i niewielkim wlotem powietrza w górnej krawędzi zderzaka. Oldsmobile Silhouette pierwszej generacji był pojazdem czterodrzwiowym, posiadając tylne boczne drzwi tylko od strony pasażera. 
Lifting.
W 1993 roku Oldsmobile Silhouette I przeszło modernizację, która przeszła znacznie mniej obszerny zakres w stosunku do bliźniaczych modeli Chevrolet i Pontiac. Zmienił się jedynie kształt zderzaka, z niżej osadzonymi wlotami powietrza.
Druga generacja.
Oldsmobile Silhouette II został zaprezentowany po raz pierwszy w 1996 roku.
Oldsmobile Silhouette drugiej generacji został zaprezentowany na New York International Auto Show w 1996 roku, trafiając do sprzedaży pod koniec roku. Bliźniaczymi konstrukcjami ponownie były modele Chevroleta i Pontiaka, a ponadto - także przeznaczone na rynek europejski samochody Opel i Vauxhall Sintra oraz chiński Buick GL8. 
W przeciwieństwie do poprzednika, Oldsmobile Silhouette II przyjęło znacznie bardziej konwencjonalną koncepcję. Nadwozie było dwubryłowe formułę. Pojazd dostępny był w wersjach krótkiej 4,8-metrowej (SWB), a także długiej 5,1-metrowej (LWB), przy czym od 2000 roku dostępna była wyłącznie wersja dłuższa. W wersji krótkiej samochód posiadał konfigurację drzwi identyczną z poprzednikiem, w długiej wyposażony był w dodatkowe drzwi przesuwane z lewej strony.
Produkcja Silhouette zakończyła się w 2004 roku wraz z likwidacją przedsiębiorstwa Oldsmobile, a rolę luksusowego dużego vana w portfolio General Motors przejął Buick Terraza.

</doc>
<doc id="1503139" url="https://pl.wikipedia.org/wiki?curid=1503139" title="Merkur XR4Ti">
Merkur XR4Ti

Merkur XR4Ti – samochód osobowy klasy średniej produkowany pod amerykańską marką Merkur w latach 1985 – 1989. 
Historia i opis modelu.
Merkur XR4Ti bazował na europejskiej wersji XR4i Forda Sierra, przechodząc na potrzeby rynku północnoamerykańskiego liczne modyfikacje. Samochód otrzymał szersze zderzaki, zmodyfikowane oświetlenie i inną atrapę chłodnicy. Ponadto, zdecydowano się też na wzmocnione drzwi i konstrukcję wewnętrzną przednich błotników, zawieszenie, układy elektryczne i wnętrze. Innym charakterystycznym elementem był podwójny spojler na klapie tylnej. 
XR4Ti charakteryzowały się bogatym wyposażeniem fabrycznym, z niewielką liczbą opcji (standardem stawały się podgrzewane i elektrycznie regulowane fotele, elektrycznie sterowane szyby, szyberdach itp.). Merkur XR4Ti dostępny był tylko jako 3-drzwiowy liftback, a sprzedaż zakończyła się w 1989 roku w związku z likwidacją marki Merkur.
Różnice techniczne.
Podstawową różnicą pod kątem technicznym, jaka odróżniała Merkura XR4Ti od europejskiego Forda Sierry, był użyty silnik 2.3 SOHC turbo bez intercoolera (XR4i miały wolnossący silnik Cologne V6) oferujący 145KM w zestawieniu ze skrzynią automatyczną C3 lub 175KM wraz ze skrzynią manualną T-9.
Silnik 2.3 SOHC turbo użyty w XR4Ti pochodził z Forda Thunderbirda Turbo Coupe i poza Merkurem, używany był w bardzo podobnej konfiguracji na platformie o nazwie kodowej „Fox”, np. w Mustangu kilku edycji specjalnych i w Mercury Cougar.

</doc>
<doc id="1503140" url="https://pl.wikipedia.org/wiki?curid=1503140" title="HD 81451">
HD 81451

 
HD 81451 – gwiazda położona w gwiazdozbiorze Żagla w odległości ok. 168 parseków od Ziemi. Jest białym podolbrzymem i należy do typu widmowego F.

</doc>
<doc id="1503141" url="https://pl.wikipedia.org/wiki?curid=1503141" title="XR4Ti">
XR4Ti



</doc>
<doc id="1503143" url="https://pl.wikipedia.org/wiki?curid=1503143" title="U-43 (1939)">
U-43 (1939)

U-43 – niemiecki okręt podwodny typu "IXA" z okresu II wojny światowej. Okręt wszedł do służby w 1939.
Historia.
Zamówienie na budowę okrętu podwodnego zostało złożone w stoczni AG Weser w Bremie 21 listopada 1936. Rozpoczęcie budowy okrętu miało miejsce 15 sierpnia 1938. Wodowanie nastąpiło 23 maja 1939, wejście do służby 26 sierpnia 1939.
Okręt włączony do 6. Flotylli (sierpień – październik 1939 – szkolenie, listopad – grudzień 1939 – okręt bojowy), później 2. (styczeń 1940 – lipiec 1943). Dowódcami byli kolejno: Kptlt. Wilhelm Ambrosius, Kptlt. Wolfgang Lüth, Oblt. Hans-Joachim Schwantke. Podczas służby zdarzył się wypadek – 4 lutego 1941 z powodu błędu załogi okręt zatonął w porcie w Lorient, co spowodowało jego wyłączenie ze służby na trzy miesiące.
U-43 odbył 14 patroli bojowych, podczas których zatopił 22 statki o łącznej pojemności 126.167 BRT (w tym – pomyłkowo – niemiecki stawiacz min i łamacz blokady "Doggerbank") oraz uszkodził 1 (10.350 BRT).
Zatopiony 30 lipca 1943 na południowy zachód od Azorów przez samonaprowadzającą się akustycznie torpedę Mk.24 Fido zrzuconą przez Avengera z lotniskowca eskortowego USS "Santee". Zginęła cała – 55 osobowa załoga.

</doc>
<doc id="1503146" url="https://pl.wikipedia.org/wiki?curid=1503146" title="Leon Jabłonowski">
Leon Jabłonowski

Leon Jabłonowski herbu Grzymała (zm. 1844) – dziedzic dóbr lubieńskich, odrzykońskich, Bratkówki, Krościenka Wyżnego, Czarnorzek, Krasnego, dowódca oddziału w powstaniu napoleońskim w 1809 r., szwagier komediopisarza Aleksandra Fredry. 
Życiorys.
Pochodził z książęcego rodu. Jego babką była księżna Katarzyna Ossolińska (zm. 1796). 
Jego ojcem był Józef Jabłonowski herbu Grzymała, (zm. 1821), starosta korsuński i wiślicki, dziedzic połowy zamku kamienieckiego – teść Aleksandra Fredry – autora Zemsty. Wyprowadził się w 1796 r. z Odrzykonia do Krościenka Wyżnego. 
Jego braćmi byli;
W dworze u Leona Jabłonowskiego przebywali tacy literaci, jak, np. Wincenty Pol i Seweryn Goszczyński i brat Leona Ludwik Jabłonowski – pamiętnikarz, poeta. 
Ożenił się z Cecylią Fredro (córką Jacka Fredry) – miał z nią córki, którymi były; 

</doc>
<doc id="1503149" url="https://pl.wikipedia.org/wiki?curid=1503149" title="Torhowycja">
Torhowycja



</doc>
<doc id="1503151" url="https://pl.wikipedia.org/wiki?curid=1503151" title="Świat Przygód z Hugo">
Świat Przygód z Hugo

Świat Przygód z Hugo – polskie czasopismo kierowane do dzieci i opierające się na programie Hugo, w Polsce nadawanym w telewizji Polsat. Magazyn wydawany był od 2003 do 2010 roku w nakładzie 100 000 egzemplarzy miesięcznie. W każdym numerze znajdowały się komiksy, zagadki, opowiadanie oraz ciekawostki. Do każdego numeru dołączane były płyty z grami komputerowymi lub filmami edukacyjnymi i odcinkami seriali animowanych. Pierwszy numer pisma ukazał się w listopadzie 2003 roku. Od 2010 roku zmniejszyła się częstotliwość wydawania i magazyn ukazywał się jako dwumiesięcznik. Ostatni numer pisma pojawił się w sprzedaży 25 marca 2010 roku.
Autorzy.
Czasopismo.
Redaktor naczelny:
Autor tekstów, ciekawostek i opowiadań: Edyta Wielgosz
Ilustracje:
Dział "Komiks".
Scenariusz: 
Grafika: 

</doc>
<doc id="1503161" url="https://pl.wikipedia.org/wiki?curid=1503161" title="AGMK Olmaliq">
AGMK Olmaliq

Olmaliq FK (uzb. «Olmaliq» futbol klubi, ros. Футбольный клуб «Алмалык», "Futbolnyj Kłub "Ałmałyk"") – uzbecki klub piłkarski z siedzibą w Olmaliq, występujący w Oʻzbekiston PFL.
Historia.
Chronologia nazw:
Jest ściśle związany z przedsiębiorstwem metalurgiczno-wydobywczym "Olmaliq Tog'-Metallurgiya Kombinati" (skrót OTMK). Do 2003 roku występował pod nazwą Metallurg Olmaliq. W latach 2004-2008 klub nazywał się AGMK Olmaliq i powrócił do tej nazwy w 2018 roku.

</doc>
<doc id="1503163" url="https://pl.wikipedia.org/wiki?curid=1503163" title="OTMK Olmaliq">
OTMK Olmaliq



</doc>
<doc id="1503164" url="https://pl.wikipedia.org/wiki?curid=1503164" title="Złoty Glob za najlepszy film komediowy lub musical">
Złoty Glob za najlepszy film komediowy lub musical

Złoty Glob za najlepszy film komediowy lub muzyczny ("Golden Globe Award for Best Motion Picture – Musical or Comedy") – jedna z nagród przyznawanych przez Hollywoodzkie Stowarzyszenie Prasy Zagranicznej (HFPA). Nagroda jest przyznawana corocznie począwszy od 9. ceremonii wręczenia Złotych Globów.
Laureaci i nominowani.
Laureaci są wyróżnieni błękitnym kolorem tła i pogrubieniem pisma (laureaci w kategorii najlepszy musical są wyróżnieni zielonym kolorem).

</doc>
<doc id="1503165" url="https://pl.wikipedia.org/wiki?curid=1503165" title="Gut Dragers">
Gut Dragers

Gut Dragers - okręt rosyjski okresu panowania Piotra Wielkiego, jeden z pierwszych okrętów w historii rosyjskiej floty.
Do służby został oddany pod koniec XVII wieku.

</doc>
<doc id="1503166" url="https://pl.wikipedia.org/wiki?curid=1503166" title="Wein Dragers">
Wein Dragers

Wein Dragers - okręt rosyjski okresu panowania Piotra Wielkiego, jeden z pierwszych okrętów w historii rosyjskiej floty.
Do służby został oddany pod koniec XVII wieku.

</doc>
<doc id="1503168" url="https://pl.wikipedia.org/wiki?curid=1503168" title="Pёtr Kislov">
Pёtr Kislov



</doc>
<doc id="1503169" url="https://pl.wikipedia.org/wiki?curid=1503169" title="Wydział Prowiantowy">
Wydział Prowiantowy

Wydział Prowiantowy – urząd rosyjskiej administracji wojskowej powołany pod koniec XVII wieku (w czasie panowania Piotra Wielkiego) w celu koordynacji zaopatrzenia dla wojska.
Na jego czele stał urzędnik zwany generał-prowiantem.

</doc>
<doc id="1503174" url="https://pl.wikipedia.org/wiki?curid=1503174" title="Predestynacja (1700)">
Predestynacja (1700)

Predestynacja (ros. "Гото Предестинация") – rosyjski okręt liniowy z okresu panowania Piotra Wielkiego, pierwszy liniowiec w historii rosyjskiej floty.
Zbudowany w Woroneżu według projektu Piotra Wielkiego i pod jego nadzorem, przy współudziale rosyjskich budowniczych Fiedosieja Sklajewa i Ł. Wiereszczagina. Wodowanie nastąpiło 27 kwietnia (starego stylu) 1700 roku. Zostali na nie zaproszeni przedstawiciele dyplomatyczni obcych monarchii. W ten sposób Piotr I chciał zaprezentować powstającą nową potęgę morską. Podobne znaczenie miała nazwa okrętu, pochodząca z holenderskiego i bogate, barokowe zdobnictwo okrętu.
Był to liniowiec o 58 działach, rozmieszczonych na dwóch pokładach bateryjnych: 26 dział 16-funtowych na pokładzie głównym i 24 działa 8-funtowe na międzypokładzie, oraz 8 dział 3-funtowych na pokładzie kasztelu rufowego. Ponadto na rufie znajdowały się cztery furty działowe bez przydzielonych dział, do których przetaczano w razie potrzeby działa z innych stanowisk.
"Predestynacja" została wcielona do Floty Azowskiej, powstałej w 1696 roku, po zdobyciu przez Rosję twierdzy Azow. Służyła w niej, biorąc udział w działaniach przeciwko Turcji, aż do zawarcia w 1711 roku, niekorzystnego dla Rosji tzw. pokoju pruckiego. Piotr Wielki, mając nadzieję na uratowanie najcenniejszych okrętów Floty Azowskiej, polecił gubernatorowi Azowa wyprowadzenie w morze eskadry złożonej z "Predestynacji" i trzech mniejszych jednostek, wyekwipowanej w podróż dookoła Europy, do Petersburga. Jednak, w wyniku blokady cieśniny Bosfor, wszystkie cztery okręty zostały sprzedane Turcji.

</doc>
<doc id="1503177" url="https://pl.wikipedia.org/wiki?curid=1503177" title="Astrel">
Astrel

Astrel – szwedzka czternastodziałowa szkuta przełomu XVII i XVIII wieku.
W czasie zwycięskiej dla Rosji bitwy morskiej przy ujściu Newy 5 maja 1703 poddała się bombardierowi Piotrowi Aleksiejewiczowi oraz porucznikowi Mienszykowowi.

</doc>
<doc id="1503180" url="https://pl.wikipedia.org/wiki?curid=1503180" title="Hedan">
Hedan

Hedan – szwedzka dziesięciodziałowa łódź admiralska przełomu XVII i XVIII wieku.
W czasie zwycięskiej dla Rosji bitwy morskiej przy ujściu Newy 5 maja 1703 poddała się bombardierowi Piotrowi Aleksiejewiczowi oraz porucznikowi Mienszykowowi.

</doc>
<doc id="1503181" url="https://pl.wikipedia.org/wiki?curid=1503181" title="Rejon boryspolski">
Rejon boryspolski

Rejon boryspolski () – jednostka administracyjna w składzie obwodu kijowskiego Ukrainy.
Powstał w 1923. Ma powierzchnię 3871,3 km2 i liczy około 203 tys. mieszkańców (2021). Siedzibą władz rejonu jest Boryspol.

</doc>
<doc id="1503182" url="https://pl.wikipedia.org/wiki?curid=1503182" title="Arnd Schmitt">
Arnd Schmitt

Arnd Schmitt (ur. 13 lipca 1965 w Heidenheim), niemiecki szermierz, szpadzista, wielokrotny medalista olimpijski.
Urodził się w RFN i do zjednoczenia Niemiec startował w barwach tego kraju. W Seulu wywalczył dwa medale - złoto w rywalizacji indywidualnej oraz srebro w drużynie. Cztery lata później znalazł się wśród zwycięzców w konkursie drużynowym. Brał udział w IO 96 oraz IO 2000. Stawał na podium mistrzostw świata, był indywidualnym mistrzem globu w 1999.

</doc>
<doc id="1503184" url="https://pl.wikipedia.org/wiki?curid=1503184" title="Rejon browarski">
Rejon browarski

Rejon browarski () – jednostka administracyjna w składzie obwodu kijowskiego Ukrainy.
Powstał w 1923. Ma powierzchnię 2880,7 km² i liczy około 242 tys. mieszkańców (2021). Siedzibą władz rejonu są Browary.

</doc>
<doc id="1503185" url="https://pl.wikipedia.org/wiki?curid=1503185" title="Tułoma">
Tułoma

Tułoma (ros. Тулома) – rzeka na Półwyspie Kolskim, w obwodu murmańskim.
Pokrywa się lodem między końcem grudnia a lutym. Topnienie i spływ lodu od kwietnia do początku czerwca. Tułoma wykorzystywana jest do spławu drewna. Na rzece wybudowano dwie elektrownie wodne: Górnotułomska Elektrownia Wodna (oddana do eksploatacji w 1966 r., moc 268 MW), oraz Dolnotułomska Elektrownia Wodna (oddana do eksploatacji w 1938 r., moc 57,2 MW). Rzeka była słynna z połowu łososi z rocznym odłowem przekraczającym 100 ton. Jednak po wybudowaniu zapór migracja ryby ustała i mimo kilkakrotnych prób wybudowania różnego rodzaju ułatwień przepływu łososia, większych sukcesów nie osiągnięto.
Miejscowości wzdłuż rzeki: Kola, Murmaszy, Górnotułomski, Tułoma.

</doc>
<doc id="1503186" url="https://pl.wikipedia.org/wiki?curid=1503186" title="Rejon fastowski">
Rejon fastowski

Rejon fastowski (, "Fastiwśkyj rajon") – jednostka administracyjna w składzie obwodu kijowskiego Ukrainy.
Powstał w 2020. Ma powierzchnię 1760,3 km² i liczy około 183 tys. mieszkańców (2021). Siedzibą władz rejonu jest Fastów.

</doc>
<doc id="1503190" url="https://pl.wikipedia.org/wiki?curid=1503190" title="Alexander Pusch">
Alexander Pusch

Alexander Pusch (ur. 15 maja 1955 w Tauberbischofsheim) – niemiecki szermierz, szpadzista, wielokrotny medalista olimpijski.
Reprezentował barwy RFN. W Montrealu wywalczył dwa medale - złoto w rywalizacji indywidualnej oraz srebro w drużynie. Miał wówczas 21 lat. Cztery lata później Niemcy Zachodnie zbojkotowały igrzyska, więc drugi jego start na olimpiadzie przypadł na rok 1984, kiedy to znalazł się wśród zwycięzców w konkursie drużynowym. W tej samej konkurencji w Seulu zespół niemiecki zajął drugie miejsce. Stawał na podium mistrzostw świata (indywidualnie złoto w 1975 i 1978)

</doc>
<doc id="1503192" url="https://pl.wikipedia.org/wiki?curid=1503192" title="Rejon dobrowełyczkiwski">
Rejon dobrowełyczkiwski

Rejon dobrowełyczkiwski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1297 km² i liczy 34747 mieszkańców. Siedzibą władz rejonu jest Dobrowełyczkiwka.
Na terenie rejonu znajdują się 1 miejska rada, 1 osiedlowa rada i 17 rad wiejskich, obejmujących w sumie 31 wsi.
Linki zewnętrzne.
Dobrowełyczkiwska Rejonowa Rada

</doc>
<doc id="1503194" url="https://pl.wikipedia.org/wiki?curid=1503194" title="Na krawędzi">
Na krawędzi



</doc>
<doc id="1503199" url="https://pl.wikipedia.org/wiki?curid=1503199" title="Elmar Borrmann">
Elmar Borrmann

Elmar Borrmann (ur. 18 stycznia 1957 w Stuttgarcie), niemiecki szermierz, szpadzista, wielokrotny medalista olimpijski. 
Urodził się w RFN i do zjednoczenia Niemiec startował w barwach tego kraju. Wszystkie medale - dwa złote i jeden srebrny - wywalczył w rywalizacji drużynowej. Zespół Niemiec Zachodnich triumfował w 1984, a w 1988 zajął drugie miejsce. Cztery lata później ponownie znalazł się wśród zwycięzców w konkursie drużynowym. Brał udział w IO 96. Stawał na podium mistrzostw świata (indywidualnie złoto w 1983 i brąz w 1981).

</doc>
<doc id="1503201" url="https://pl.wikipedia.org/wiki?curid=1503201" title="Muslim Magomajew (wnuk)">
Muslim Magomajew (wnuk)



</doc>
<doc id="1503202" url="https://pl.wikipedia.org/wiki?curid=1503202" title="FK Andijon">
FK Andijon

FK Andijon (uzb. «Andijon» professional futbol klubi, ros. Профессиональный футбольный клуб «Андижан», "Profiessionalnyj Futbolnyj Kłub "Andiżan"") – uzbecki klub piłkarski z siedzibą w mieście Andiżan, występujący w Oʻzbekiston PFL.
Historia.
Chronologia nazw:
Piłkarski klub Spartak został założony w Andiżanie w 1964. Klub często zmieniał nazwę. Występował w drugiej lidze Mistrzostw ZSRR. W latach 1991-1996 występował pod nazwą Navroʻz Andijon. Występuje w najwyższej klasie rozgrywkowej od początku istnienia ligi niepodległego Uzbekistanu, z przerwą na jeden sezon, kiedy to występował w Birinczi Lidze.

</doc>
<doc id="1503205" url="https://pl.wikipedia.org/wiki?curid=1503205" title="FC Andijon">
FC Andijon



</doc>
<doc id="1503206" url="https://pl.wikipedia.org/wiki?curid=1503206" title="U-40 (1938)">
U-40 (1938)

U-40 – niemiecki okręt podwodny (U-Boot) typu "IX A" z okresu II wojny światowej. Okręt wszedł do służby w 1939.
Historia.
Zamówienie na budowę okrętu podwodnego zostało złożone w stoczni AG Weser w Bremie 29 lipca 1936. Rozpoczęcie budowy okrętu miało miejsce 1 lipca 1938. Wodowanie nastąpiło 9 listopada 1938, wejście do służby 11 lutego 1939.
Okręt wchodził w skład 6. Flotylli U-Bootów; dowódcami byli kolejno: Kptlt. Werner von Schmidt i Kptlt. Wolfgang Barten.
U-40 odbył 3 patrole bojowe, podczas których nie zatopił żadnej jednostki przeciwnika. W październiku 1939 wraz z innymi 5 okrętami miał wziąć udział w pierwszym w tej wojnie "wilczym stadzie". Z powodu opóźnienia nakazano wybrać krótszą drogę przez kanał La Manche na miejsce spotkania na południowy zachód od Irlandii.
Decyzja ta okazała się fatalną w skutkach – 13 października 1939 U-40 wszedł na minę w Cieśninie Kaletańskiej i błyskawicznie zatonął. 9 marynarzy zdołało opuścić tonącą jednostkę, jednak jeden z nich zginął podczas ewakuacji, 5 kolejnych zmarło później z powodu wychłodzenia; trzech pozostałych przy życiu uratował niszczyciel HMS "Boreas".

</doc>
<doc id="1503208" url="https://pl.wikipedia.org/wiki?curid=1503208" title="Korpus Gustawa Wilhelma Schlippenbacha">
Korpus Gustawa Wilhelma Schlippenbacha

Korpus Gustawa Wilhelma Schlippenbacha – jeden z korpusów w strukturze organizacyjnej wojska szwedzkiego na początku XVIII wieku. Brał udział w walkach przeciwko Rosji.

</doc>
<doc id="1503210" url="https://pl.wikipedia.org/wiki?curid=1503210" title="Hondraski">
Hondraski

Hondraski – polana w Beskidzie Śląskim, położona na stromym, północno-zachodnim stoku północno-zachodniego ramienia Skrzycznego, poniżej polany Jaworzyna. Znajduje się na wysokości 680-810 m n.p.m., administracyjnie na terenie Szczyrku.
Na polanie znajduje się kilka domów, tworzących osiedle Hondraski, ale zamieszkane są one na stałe tylko przez pięciu mieszkańców. W sezonie zimowym przebiegały trasa Kaskada i Ondraszek. W związku z brakiem zainteresowania ich utrzymania przez COS OPO Szczyrk 2 z 3 tras na odcinku Jaworzyna - Szczyrk .

</doc>
<doc id="1503212" url="https://pl.wikipedia.org/wiki?curid=1503212" title="Radziszewo (Dąbrowa Nowogardzka)">
Radziszewo (Dąbrowa Nowogardzka)

Radziszewo – przysiółek wsi Dąbrowa Nowogardzka w Polsce, położony w województwie zachodniopomorskim, w powiecie goleniowskim, w gminie Nowogard.
W latach 1975–1998 przysiółek administracyjnie należał do województwa szczecińskiego.

</doc>
<doc id="1503220" url="https://pl.wikipedia.org/wiki?curid=1503220" title="Vasile Sănduleac">
Vasile Sănduleac

Vasile Sănduleac (ur. 2 stycznia 1971 w Bielcach) – mołdawski szachista i sędzia szachowy ("FIDE Arbiter" od 2012), arcymistrz od 2006 roku.
Kariera szachowa.
Pierwszy sukces w turnieju międzynarodowym odniósł w 1994 r., dzieląc IV m. (wspólnie z Danielem Moldovanem) w Bukareszcie. W 1995 r. podzielił II m. w kolejnym turnieju rozegranym w tym mieście (za Belą Badea). W 1998 r. (ponownie za Belą Badea) podzielił II m. w Samoborze. W tym okresie należał już do ścisłej czołówki mołdawskich szachistów, czego dowodem był start w reprezentacji kraju na rozegranej w Eliście szachowej olimpiadzie. Do 2014 r. uczestniczył łącznie w 8 olimpijskich turniejach. W latach 2003, 2007 i 2008 trzykrotnie zdobył tytuły indywidualnego mistrza Mołdawii.
Do innych sukcesów Vasile Sănduleaca w turniejach międzynarodowych należą m.in.:
"Uwaga: Lista sukcesów niekompletna (do uzupełnienia od 2009 roku)."
Najwyższy ranking w dotychczasowej karierze osiągnął 1 lipca 2006 r., z wynikiem 2519 punktów zajmował wówczas czwarte miejsce wśród mołdawskich szachistów.

</doc>
<doc id="1503222" url="https://pl.wikipedia.org/wiki?curid=1503222" title="Vasile Sanduleac">
Vasile Sanduleac



</doc>
<doc id="1503228" url="https://pl.wikipedia.org/wiki?curid=1503228" title="Robert Felisiak">
Robert Felisiak

Robert Felisiak (ur. 11 października 1962 we Wrocławiu) – polski szermierz, szpadzista. W barwach Niemiec mistrz olimpijski z Barcelony.
Jego pierwszym trenerem - później także w kadrze Polski - był Adam Medyński. Bronił barw AZS Politechnika Wrocław, następnie AZS Kolejarz Wrocław. Dwukrotnie zdobywał tytuł młodzieżowego mistrza świata, miał pewne miejsce w seniorskiej reprezentacji kraju, znajdował się m.in. w kadrze przygotowującej się do, później zbojkotowanych, igrzysk w Los Angeles. Dwa razy - w 1984 i 1987 - zdobywał tytuł indywidualnego mistrza Polski.
Wiosną 1988 roku nie wrócił do Polski z turnieju rozgrywanego we Francji. Zamieszkał w RFN i został zawodnikiem Fecht-Club Tauberbischofsheim. Od następnego sezonu znajdował się już w niemieckiej reprezentacji. Zdobywał z nią medale mistrzostw świata, w 1991 zajął w turnieju indywidualnym drugie miejsce. Największy sukces odniósł podczas IO 92 - wspólnie z kolegami triumfował w drużynie. W 1993 został Świadkiem Jehowy i z pobudek religijnych zakończył karierę.

</doc>
<doc id="1503229" url="https://pl.wikipedia.org/wiki?curid=1503229" title="Pułk Św. Jerzego">
Pułk Św. Jerzego

Pułk Św. Jerzego - jeden z antybolszewickich pułków białoruskich okresu wojny domowej w Rosji. Wchodził w skład armii gen. Stanisława Bułaka-Bałachowicza.
Oddziałem dowodził płk Taałat-Kiełpsz.

</doc>
<doc id="1503235" url="https://pl.wikipedia.org/wiki?curid=1503235" title="Muzeum Średniowiecznego Sztokholmu">
Muzeum Średniowiecznego Sztokholmu

Muzeum Średniowiecznego Sztokholmu (szw. "Stockholms medeltidsmuseum") – muzeum znajdujące się w Sztokholmie na wyspie Helgeandsholmen w dzielnicy Gamla stan. Zgromadzono w nim zbiory obrazujące dawny Sztokholm.
Muzeum zbudowano wokół dawnych pozostałości stolicy, głównie odcinka muru miejskiego z około 1530 roku. Odkrycia dokonano podczas wykopalisk archeologicznych w latach 1978-1980. W muzeum ukrytym w całości pod ziemią znajdują się również eksponaty z innych części miasta.
Do zbiorów należy m.in. okręt z około 1520 oraz zrekonstruowane średniowieczne miasto z dybami i portem.

</doc>
<doc id="1503236" url="https://pl.wikipedia.org/wiki?curid=1503236" title="Medeltidsmuseet">
Medeltidsmuseet



</doc>
<doc id="1503237" url="https://pl.wikipedia.org/wiki?curid=1503237" title="2 Mińska Dywizja Piechoty">
2 Mińska Dywizja Piechoty

2 Mińska Dywizja Piechoty – odgrywała rolę białoruskiego składnika w antybolszewickiej armii gen. Stanisława Bułaka-Bałachowicza pełnić. Jej dowódcą był płk Leonard I. Mikosza.
W skład tej dywizji wchodziły początkowo:
Pułkom 2 Dy­wiz­ji nadawano nazwy:
W do­ku­men­tach pojawia się też Pułk Mohylewski.
Do dywizji wcielano masowo żoł­nie­rzy zwerbowanych w obozach jenieckich. Ich liczba niewątpliwie znacz­nie przewyższyła liczbę ochotników białoruskich.

</doc>
<doc id="1503238" url="https://pl.wikipedia.org/wiki?curid=1503238" title="3 Wołżańska Dywizja Piechoty">
3 Wołżańska Dywizja Piechoty

3 Wołżańska Dywizja Piechoty – jedna z dywizji stronnictwa białych w czasie wojny domowej w Rosji 1917-1921
Oprócz kadry oficerskiej, w całości rekrutowała się z jeńców przetrzymywanych w obozach. Jej rosyjski charakter pod­k­reś­la­ły nazwy poszczególnych pułków:

</doc>
<doc id="1503239" url="https://pl.wikipedia.org/wiki?curid=1503239" title="Radliczyce (przystanek kolejowy)">
Radliczyce (przystanek kolejowy)

Radliczyce – przystanek kolejowy w Radliczycach, w powiecie kaliskim, w woj. wielkopolskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1503241" url="https://pl.wikipedia.org/wiki?curid=1503241" title="Lightweight Wide Aperture Array">
Lightweight Wide Aperture Array

Lightweight Wide Aperture Array – system paneli antenowych umieszczonych wzdłuż kadłubów okrętów podwodnych typu "Virginia", spełniających rolę anten sonarowych zoptymalizowanych do wykrywania i namierzania jednostek przeciwnika, ze szczególnym uwzględnieniem cichych okrętów podwodnych o napędzie dieslowsko-elektrycznym.

</doc>
<doc id="1503244" url="https://pl.wikipedia.org/wiki?curid=1503244" title="Innuici">
Innuici



</doc>
<doc id="1503245" url="https://pl.wikipedia.org/wiki?curid=1503245" title="U-41 (1939)">
U-41 (1939)

U-41 – niemiecki okręt podwodny (U-Boot) typu "IX A" z okresu II wojny światowej. Okręt wszedł do służby w 1939.
Historia.
Zamówienie na budowę okrętu podwodnego zostało złożone w stoczni AG Weser w Bremie 21 listopada 1936. Rozpoczęcie budowy okrętu miało miejsce 27 listopada 1937. Wodowanie nastąpiło 22 stycznia 1939, wejście do służby 22 kwietnia 1939.
Okręt wchodził w skład 6. i 2. Flotylli U-Bootów; jedynym dowódcą był Oblt. Gustav-Adolf Mugler. Odbył 3 patrole bojowe, podczas których zatopił 5 jednostek o łącznej pojemności 22.815 BRT, uszkodził jedną (8.096 BRT); zdobył również 2 pryzy (2.073 BRT).
2 lutego 1940 okręt został zatopiony bombami głębinowymi przez niszczyciel HMS "Antelope" na południe od Irlandii. Zginęła cała – 49-osobowa załoga.

</doc>
<doc id="1503246" url="https://pl.wikipedia.org/wiki?curid=1503246" title="Nicolas-Bernard Lépicié">
Nicolas-Bernard Lépicié

Nicolas-Bernard Lépicié (ur. 16 czerwca 1735, zm. 15 września 1784) – francuski malarz i rysownik, profesor Królewskiej Akademii Malarstwa i Rzeźby w Paryżu.
Urodził się w rodzinie znanych grawerów, jego pierwszym nauczycielem był ojciec François-Bernard Lépicié (1698-1755), później malarz Carle van Loo. W 1759 zdobył drugą nagrodę w Prix de Rome, jednak do Włoch nie wyjechał. W 1769 został wybrany na członka Akademii, od następnego roku był asystentem profesora, a od 1779 samodzielnym profesorem. Wśród jego uczniów było kilku znanych malarzy klasycystycznych m.in. Jean-Baptiste Regnault, Carle Vernet, Henri-Pierre Danloux, Jean-Joseph Taillasson, Jean-Frédéric Schall i Nicolas-Antoine Taunay.
Lépicié malował portrety, sceny rodzajowe i animalistyczne, tematy historyczne i religijne. Po 1760. zaczął tworzyć obrazy nawiązujące stylem i nastrojem do malarstwa flamandzkiego (Gerard ter Borch, David Teniers starszy). Był bardzo popularny we Francji w połowie XVIII w.

</doc>
<doc id="1503247" url="https://pl.wikipedia.org/wiki?curid=1503247" title="Brygada Włościańska">
Brygada Włościańska

Brygada Włościańska – jedna z brygad białych Rosjan w czasie wojny domowej w Rosji 1917-1921. Zewnętrznie nadano jej ukraiński charakter narodowy.
Jej dowódcą był ataman I. Łochwicki "Iskra".

</doc>
<doc id="1503251" url="https://pl.wikipedia.org/wiki?curid=1503251" title="Parafia Najświętszej Maryi Panny Częstochowskiej w Szumowie">
Parafia Najświętszej Maryi Panny Częstochowskiej w Szumowie

Parafia pw. Najświętszej Maryi Panny Częstochowskiej w Szumowie – rzymskokatolicka parafia należąca do dekanatu Zambrów, diecezji łomżyńskiej, metropolii białostockiej.
Historia.
Parafia św. Antoniego Padewskiego została erygowana w roku 1449. W historii parafii istniało kilka kościołów drewnianych.
Kościół murowany Nawiedzenia NMP był zbudowany w 1867 r. staraniem ks. Tumossa.
W latach 1978 – 1979 kościół został znacznie powiększony – generalny remont. W dniu 26 września 1980 r. kościół został pobłogosławiony przez biskupa łomżyńskiego Mikołaja Sasinowskiego pod nowym tytułem NMP Częstochowskiej, od którego również wzięła swój tytuł parafia.
Miejsca święte.
Obecny zabytkowy kościół murowany w Szumowie został zbudowany w roku 1867 pw. Nawiedzenia NMP. Gruntowny remont oraz znaczna rozbudowa została przeprowadzona w latach 1978 – 1979 staraniem ks. Mariana Czerwińskiego, w wyniku czego otrzymał nowy tytuł pw. NMP Częstochowskiej. Kościół został konsekrowany w dniu 5 października 1986 r. przez ks. bp Juliusza Paetza. 
Za kadencji ks. Józefa Żyłowskiego został odbudowany ołtarz główny oraz został zbudowany ołtarz ku czci św. Faustyny Kowalskiej, a przed kościołem został zbudowany pomnik bł. Jana Pawła II. 
W latach 2011-2013 staraniem ks. Sławomira Grodeckiego został przeprowadzony kolejny remont, tj. osuszenie fundamentów i ścian starszej części kościoła, malowanie elewacji zewnętrznej oraz ułożenie nowej marmurowej posadzki w całym kościele. 
W latach 2013-2014 w ramach kontynuacji remontu świątyni została wykonana kaplica oraz drewniany ołtarz ku czci św. Jana Pawła II. Ołtarz wraz z obrazem został poświęcony 3 maja 2014 r. przez bp Janusza Stepnowskiego. W dalszych planach ks. Grodeckiego jest malowanie ścian wewnątrz świątyni oraz gruntowny remont zabytkowej drewnianej plebanii. 
Na terenie parafii znajduje się cmentarz grzebalny o powierzchni 3,0 ha w odległości 0,2 km od kościoła.
Plebania murowana wybudowana w latach 1974 – 1976.
Działalność parafialna.
Żywy Różaniec ; Chór parafialny "Oktawa", Katolickie Stowarzyszenie Młodzieży, Ruch rodzin katolickich Ekipe Notre Dame, Dziecięca Schola Parafialna. 
Obszar parafii.
W granicach parafii znajdują się miejscowości:

</doc>
<doc id="1503252" url="https://pl.wikipedia.org/wiki?curid=1503252" title="U-42 (1939)">
U-42 (1939)

U-42 – niemiecki okręt podwodny (U-Boot) typu "IX A" z okresu II wojny światowej. Okręt wszedł do służby w 1939.
Historia.
Zamówienie na budowę okrętu podwodnego zostało złożone w stoczni AG Weser w Bremie 21 listopada 1936. Rozpoczęcie budowy okrętu miało miejsce 21 grudnia 1937. Wodowanie nastąpiło 16 lutego 1939, wejście do służby 15 lipca 1939.
Okręt wchodził w skład 6. Flotylli U-Bootów; dowódcą został Kptlt. Rolf Dau. Odbył jeden patrol bojowy, podczas którego uszkodził brytyjski frachtowiec "Stonepool" (4.803 BRT).
Zatopiony 13 października 1939 bombami głębinowymi na południowy zachód od Irlandii przez niszczyciele HMS "Imogen" i HMS "Ilex"; zginęło 26 członków załogi, uratowano 20.

</doc>
<doc id="1503257" url="https://pl.wikipedia.org/wiki?curid=1503257" title="Opatówek (stacja kolejowa)">
Opatówek (stacja kolejowa)

Opatówek – stacja kolejowa w Opatówku, w woj. wielkopolskim, w Polsce.
W roku 2017 stacja obsługiwała 20–49 pasażerów na dobę.
Stacja znajduje się na szlaku dawnej Kolei Warszawsko-Kaliskiej. Budynek stacyjny wzniesiono w latach 1901–1903 z cegły palonej w charakterystycznym dla ówczesnych niewielkich stacji kolejowych stylu neorenesansowym.

</doc>
<doc id="1503259" url="https://pl.wikipedia.org/wiki?curid=1503259" title="Victor Louis">
Victor Louis

Victor Louis (ur. 10 maja 1731 w Paryżu, zm. 2 lipca 1800 tamże) – francuski architekt wczesnoklasycystyczny.
Uczył się w Paryżu; w 1755 roku otrzymał Prix de Rome. W 1765 roku przybył do Polski, by zaprojektować dla króla Stanisława Augusta Poniatowskiego przebudowę Zamku Królewskiego w Warszawie (zrealizowaną częściowo). Po powrocie do Francji wykonał swoje główne dzieło: Teatr Wielki w Bordeaux (1773-1780). Był także autorem m.in. budynku prefektury w Besançon (1771-1778) i przebudowy Palais-Royal (1786-1790).

</doc>
<doc id="1503266" url="https://pl.wikipedia.org/wiki?curid=1503266" title="Rahmatułło Fuzajłow">
Rahmatułło Fuzajłow



</doc>
<doc id="1503271" url="https://pl.wikipedia.org/wiki?curid=1503271" title="U-44 (1939)">
U-44 (1939)

U-44 – niemiecki okręt podwodny (U-Boot) typu "IX A" z okresu II wojny światowej. Okręt wszedł do służby w 1939.
Historia.
Zamówienie na budowę okrętu podwodnego zostało złożone w stoczni AG Weser w Bremie 21 listopada 1936. Rozpoczęcie budowy okrętu miało miejsce 15 września 1938. Wodowanie nastąpiło 5 sierpnia 1939, wejście do służby 4 listopada 1939.
Okręt w czasie szkolenia wchodził w skład 6. Flotylli, później 2. (jako jednostka bojowa). Jedynym dowódcą był Kptlt. Ludwig Mathes.
U-44 odbył 2 patrole bojowe, podczas których zatopił 8 jednostek o łącznej pojemności 30.885 BRT.
Zatonął około 13 marca 1940 na polu minowym na Morzu Północnym, postawionym przez brytyjskie niszczyciele (poprzednio błędnie uważano, że został zatopiony przez niszczyciel HMS "Fortune").

</doc>
<doc id="1503276" url="https://pl.wikipedia.org/wiki?curid=1503276" title="Desmodema polystictum">
Desmodema polystictum

Desmodema polystictum – gatunek ryby z rodziny wstęgorowatych (Trachipteridae). Osiąga do 110 cm długości.

</doc>
<doc id="1503277" url="https://pl.wikipedia.org/wiki?curid=1503277" title="Efraim Schröger">
Efraim Schröger



</doc>
<doc id="1503279" url="https://pl.wikipedia.org/wiki?curid=1503279" title="FK Buxoro">
FK Buxoro

FK Buxoro (uzb. «Buxoro» futbol klubi, ros. Футбольный клуб «Бухара», "Futbolnyj Kłub "Buchara"") – uzbecki klub piłkarski z siedzibą w mieście Buchara, występujący w Oʻzbekiston PFL.
Historia.
Chronologia nazw:
Piłkarski klub w Bucharze został założony w 1989, chociaż już wcześniej w rozgrywkach 3 ligi radzieckiej występował klub pod nazwą FK Buxoro i Fakieł Buchara. Do 1996 roku występował pod nazwą Nurawszon Buchara. Tylko raz spadli do niższej klasy rozgrywkowej.

</doc>
<doc id="1503280" url="https://pl.wikipedia.org/wiki?curid=1503280" title="FJ Buchara">
FJ Buchara



</doc>
<doc id="1503282" url="https://pl.wikipedia.org/wiki?curid=1503282" title="Adam Pszczółkowski">
Adam Pszczółkowski

Adam Antoni Pszczółkowski (ur. 12 stycznia 1974 w Warszawie) – genealog, heraldyk, ekonomista, rolnik, specjalizujący się w badaniach nad szlachtą północnego Mazowsza, autor licznych opracowań, konsultant genealogiczny Związku Szlachty Polskiej, członek Sekcji Demografii Historycznej Komitetu Nauk Demograficznych PAN. W 2008 wyróżniony w konkursie "Curiosa w archiwach państwowych".
Syn Stanisława i Hanny z Zienkiewiczów. Absolwent SGH w Warszawie (kierunek: finanse i bankowość).
W 2016 roku Adam Pszczółkowski został odznaczony Odznaką honorową „Zasłużony dla Kultury Polskiej””.

</doc>
<doc id="1503283" url="https://pl.wikipedia.org/wiki?curid=1503283" title="FJ Buxoro">
FJ Buxoro



</doc>
<doc id="1503287" url="https://pl.wikipedia.org/wiki?curid=1503287" title="Astronesthes martensii">
Astronesthes martensii

Astronesthes martensii – gatunek morskiej ryby głębinowej z rodziny wężorowatych (Stomiidae). Występuje w Oceanie Indyjskim i zachodnim Oceanie Spokojnym – od Morza Czerwonego i wschodnich wybrzeży Afryki po Indonezję. Osiąga do 14 cm długości.

</doc>
<doc id="1503289" url="https://pl.wikipedia.org/wiki?curid=1503289" title="Indiana Evans">
Indiana Evans

Indiana Rose Evans (ur. 27 lipca 1990 w Sydney) – australijska aktorka i piosenkarka, znana z ról w australijskich serialach "Zatoka serc" i "H2O – wystarczy kropla".
Życiorys.
Już w wieku 5 lat interesowała się aktorstwem. Gdy miała 7 lat, rodzice zapisali ją do szkółki tanecznej, na początku ćwiczyła balet, następnie jazz. W wieku 10 lat zainteresowała się muzyką i grą na perkusji. W 2001 zagrała swoją pierwszą rolę w "Asguard commercial". Przed rolą w "Zatoka serc" rozpoczęła naukę w High School w Newtown, lecz zrezygnowała z niej po dwóch tygodniach. Do 15 roku życia uczyła się korespondencyjnie.
W 2003 Evans wystąpiła gościnnie jako Milly Roberts w serialu "Cena życia". Potem wzięła udział w amerykańskiej kampanii Kool Aid. Pojawiła się również w australijskiej komedii "Comedy Inc". W tym samym roku dostała rolę Abbie Oakly w serialu telewizyjnym "Snobs". W 2004, gdy jej udział w "Snobs" dobiegał końca, została zaproszona do roli Matyldy Hunter z serii "Zatoka serc". W 2005 została nominowana do Logie Award. Wystąpiła również w trzecim sezonie w serialu dla młodzieży "H2O – wystarczy kropla" jako Bella Hartley, zastępując Claire Holt (odtwórczynię roli Emmy Gilbert).
W 2015 roku, po gościnnym występie w serialu "Ash kontra martwe zło", zerwała z zawodem aktorki.
Życie prywatne.
Indiana ma starszą siostrę Alexis oraz młodszego brata Maxa.

</doc>
<doc id="1503291" url="https://pl.wikipedia.org/wiki?curid=1503291" title="Antepenultimate">
Antepenultimate

Antepenultimate – ósma płyta Kasi Kowalskiej, wydana 10 listopada 2008 roku.
6 listopada 2009 została wydana reedycja płyty, a 13 listopada 2009 roku została wydana specjalna edycja "Antepenultimate", wzbogacona o dodatkową płytę z materiałami audio-video i galerię zdjęć.
Nagrania uzyskały status platynowej płyty.
Teledyski.
Źródło.
Twórcy.
Źródło.

</doc>
<doc id="1503296" url="https://pl.wikipedia.org/wiki?curid=1503296" title="Liquid Swords">
Liquid Swords

Liquid Swords to drugi album amerykańskiego rapera GZA'y członka Wu-Tang Clan, wydany 7 listopada 1995 roku nakładem wytwórni Geffen Records. Jest uważany za jeden z najlepszych (wraz z Only Built 4 Cuban Linx…, Raekwona) albumów wydanych przez członków Wu-Tang Clan. 17 stycznia 1996 roku, płyta osiągnęła status złotej, a 15 września 2015 roku, prawie 20 lat po wydaniu płyty, RIAA ogłosiło, że album uzyskał status płyty platynowej. Płyta została bardzo pozytywnie przyjęta przez krytyków.
Album w całości został wyprodukowany przez RZA, z wyjątkiem ostatniego dodatkowego utworu, który wyprodukował 4th Disciple, a wykonuje go Killah Priest.
W 1998 roku magazyn The Source umieścił album na liście 100 najlepszych albumów rapowych (ang. 100 Best Rap Albums), a w 2006 roku Liquid Swords znalazł się w książce Roberta Dmiery'ego, "1001 albumów, które musisz usłyszeć przed śmiercią". W 2010 roku RZA na swoim Twitterze zapowiedział, że na jesień ma ukazać się sequel albumu zatytułowany "Liquid Swords 2: The Return Of The Shadowboxer". Produkcja albumu została jednak wstrzymana i obecnie nie wiadomo kiedy zostanie wznowiona.
Muzyka.
Na płycie występują wszyscy członkowie Wu-Tang Clan, a GZA nie wykonuje tylko ostatniego utworu zatytułowanego "B.I.B.L.E. (Basic Instructions Before Leaving Earth)", który w całości wykonuje Killah Priest. Na Liquid Swords podobne jak na innych albumach członków Wu-Tang Clanu większość utworów opiera się na samplach z lat 70. XX wieku i dialogach z azjatyckich filmów akcji, a szczególnie z filmów samurajskich. Na płycie raper porusza takie tematy jak szachy, przestępczość i filozofia. Album zaczyna się monologiem chłopca, który opowiada historię swojego ojca samuraja. Monolog pochodzi z filmu "Shogun zabójca".

</doc>
<doc id="1503305" url="https://pl.wikipedia.org/wiki?curid=1503305" title="Risa Niigaki">
Risa Niigaki

 - japońska piosenkarka j-pop i aktorka. Dorastała w Jokohamie.
Wybrana do zespołu Morning Musume z Love Audition 21 w 2001 (5 generacja). Obecnie jest wiceliderką zespołu, wydała z nim 5 albumów studyjnych. Związana była z zespołami Morning Musume, Sakuragumi i Tanpopo.
Risa zdrobniale nazywana jest: Gaki-san (ガキさん), Omame-chan (お豆ちゃん), Niinii (ニイニイ).

</doc>
<doc id="1503310" url="https://pl.wikipedia.org/wiki?curid=1503310" title="Oddziały Szturmowe Gwardii Hlinki">
Oddziały Szturmowe Gwardii Hlinki

Szturmowe Oddziały Gwardii Hlinki (, POHG) – elitarne oddziały zbrojne paramilitarnej Gwardii Hlinki podczas II wojny światowej.
Historia.
Szturmowe Oddziały Gwardii Hlinki powstały w maju 1941 r. Były to specjalne oddziały Gwardii Hlinki, których członkowie byli przeszkoleni przez SS w Niemczech. Do poszczególnych oddziałów byli przydzieleni oficerowie SS jako doradcy. Rekrutowały się one z najbardziej fanatycznych i wiernych członków Gwardii Hlinki. Ich zadaniem był udział w prześladowaniach ludności żydowskiej na Słowacji, a w późniejszym okresie zwalczanie partyzantki wespół z oddziałami niemieckimi. 
Po wybuchu Słowackiego Powstania Narodowego 29 sierpnia 1944 r., Niemcy na początka września tego roku dozbroili i wyposażyli je, a następnie skierowali do walki z powstańcami. Dopuściły się one wielu zbrodni na swoich pobratymcach. Oddziały POHG, zorganizowane w kompanie i bataliony polowe, osiągnęły ogółem liczebność ok. 3,5–5 tys. ludzi. Na ich czele stał gen. Otomar Kubala. Spośród ich członków rekrutowały się inne kolaboracyjne oddziały zbrojne do zadań specjalnych, jak Abwehrgruppe 218 (Kampfgruppe „Edelweiß”), czy SS-Jagdgruppe 232 „Slowakei”. 
Po stłumieniu Powstania Słowackiego na pocz. listopada 1944 r., oddziały POHG zostały przeorganizowane. Część z nich wysłano na szkolenie do Niemiec, po zakończeniu którego przeformowano w pułk grenadierów Waffen-SS i włączono w skład SS-Kampfverband "Wallenstein" jako Slowakei Grenadier Regiment Nr. 1 "Hlinka Garde" pod dowództwem SS-Obersturmbannführera Waltera Demesa. Pozostałe oddziały wraz z niemieckimi oddziałami okupacyjnymi aktywnie zwalczały partyzantkę. Represjonowały też ludność cywilną podejrzaną o pomoc lub sprzyjanie partyzantom. 
Oblicza się, że żołnierze oddziałów POHG odpowiadają za śmierć ok. 4 tys. cywilów. Wiele tysięcy ludzi skierowali do obozów koncentracyjnych. Szczególnie złą sławę zyskała 5 kompania polowa POHG (ok. 150 ludzi) pod dowództwem ppor. Jozefa Nemsili, stacjonująca w miejscowości Považská Bystrica. Po zakończeniu wojny wielu b. żołnierzy POHG zostało aresztowanych i skazanych na karę śmierci, np. gen. O. Kubala. Niektórym udało się zbiec na Zachód, np. ppor. J. Nemsili.
Umundurowanie i uzbrojenie.
Do wybuchu Słowackiego Powstania Narodowego oddziały POHG były umundurowane w czarne uniformy Gwardii Hlinki, później też w uniformy policji niemieckiej. Do walki z powstańcami Niemcy jednolicie umundurowali je w uniformy wojskowe. Na lewym rękawie żołnierze oddziałów POHG nosili czarne opaski z napisem w kolorze białym lub srebrnym "POHOTOVOSTNÝ ODDIEL HG" lub "HLINKOVA GARDA". Natomiast na ramionach mieli czarne pagony. Nosili czechosłowackie hełmy wz. 32. 
Żołnierze POHG byli uzbrojeni w broń produkcji czechosłowackiej i niemieckiej (karabiny ręczne wz. 24, karabiny maszynowe wz. 26, karabiny Mauser wz. 98, pistolety maszynowe MP-40 i MP-41, karabiny maszynowe MG-34 i MG-42, Panzerfausty), ale też sowieckiej (pepesze).

</doc>
<doc id="1503311" url="https://pl.wikipedia.org/wiki?curid=1503311" title="Gonostoma elongatum">
Gonostoma elongatum

Gonostoma elongatum – gatunek morskiej ryby wężorokształtnej z rodziny gonostowatych (Gonostomatidae). Występuje we wszystkich oceanach na głębokościach do 4740 m.

</doc>
<doc id="1503321" url="https://pl.wikipedia.org/wiki?curid=1503321" title="Skansen podziemny &quot;Guido&quot;">
Skansen podziemny &quot;Guido&quot;



</doc>
<doc id="1503323" url="https://pl.wikipedia.org/wiki?curid=1503323" title="Skansen górniczy &quot;Królowa Luiza&quot;">
Skansen górniczy &quot;Królowa Luiza&quot;



</doc>
<doc id="1503324" url="https://pl.wikipedia.org/wiki?curid=1503324" title="Cappadonna">
Cappadonna

Darryl Hill, pseud. art. Cappadonna (wym. ) oraz Cappachino (ur. 18 września 1969, w Staten Island w Nowym Jorku) – amerykański raper, beatboxer, członek amerykańskich formacji hip-hopowych Wu-Tang Clan oraz Theodore Unit. Cappadonna zadebiutował w 1995 roku na debiutanckim albumie Raekwona w "Only Built 4 Cuban Linx…" utworach „Ice Cream" oraz „Ice Water" co przyniosło mu dużą popularność na nowojorskiej scenie hip-hopowej. Od tego czasu raper regularnie pojawiał się na projektach członków Wu-Tang Clanu jednak oficjalnie przyjęty został dopiero w 2007 przy okazji premiery płyty "8 Diagrams".
Amerykański raper Talib Kweli na swoim blogu umieścił zwrotkę Cappadonny z utworu „Winter Warz" na 11. miejscu listy „najlepszych zwrotek hip-hopowych wszech czasów", sam raper napisał później na swoim Twitterze, że jego zwrotka była freestylem.
Cappadonna jest ojcem ośmiorga dzieci (trzech córek i pięciu synów) w tym trojaczków.

</doc>
<doc id="1503331" url="https://pl.wikipedia.org/wiki?curid=1503331" title="Zabytkowa Kopalnia Ignacy">
Zabytkowa Kopalnia Ignacy



</doc>
<doc id="1503332" url="https://pl.wikipedia.org/wiki?curid=1503332" title="I’ll Kiss It Away">
I’ll Kiss It Away

I’ll Kiss It Away – drugi singiel Sarah Connor promujący album Sexy as Hell. Autorami tekstu są: Sarah Connor, Rob Tyger oraz Kay Denar. Utwór został poświęcony córce Connor, Summer. Kompozycja zajęła #21. miejsce na niemieckiej liście przebojów i stał się 2 singlem Connor (po French Kissing), który nie zajął pozycji w pierwszej dwudziestki notowania.
Lista utworów i Format CD.
European CD maxi single

</doc>
<doc id="1503337" url="https://pl.wikipedia.org/wiki?curid=1503337" title="Konstytucja Rumunii">
Konstytucja Rumunii

Konstytucja Rumunii – podstawowy akt prawny Rumunii. 18 marca 1990 r. uchwalono nowe prawo wyborcze, które było de facto tymczasową konstytucją, gdyż określało formę rządów oraz procedury potrzebne do uchwalenia nowej konstytucji. Podstawą nowych rządów miał być pluralistyczna demokracja z trójstopniowym podziałem władzy: ustawodawcza, wykonawcza, sądownicza. Nowo wybrany parlament miał pracować jako konstytuanta i ciało ustawodawcze. Ordynacja wyborcza do parlamentu miała się opierać na zasadach proporcjonalności.
Wybory parlamentarne jak i prezydenckie odbyły się w jednym czasie (30 V 1990 r.). Frekwencja była wysoka (ponad 85% uprawnionych). Prace nad konstytucją rozpoczęły się w lipcu 1990 roku. Nowa konstytucję uchwalono 21 listopada 1991 r. 8 grudnia Rumuni przyjęli ją w referendum.

</doc>
<doc id="1503349" url="https://pl.wikipedia.org/wiki?curid=1503349" title="Robotnicze Stowarzyszenie Kulturalno-Oświatowe „Siła”">
Robotnicze Stowarzyszenie Kulturalno-Oświatowe „Siła”

Robotnicze Stowarzyszenie Kulturalno-Oświatowe „Siła” – stowarzyszenie kulturalno-oświatowe na Śląsku Cieszyńskim.
Do stowarzyszenia należeli głównie działacze spółdzielczy ze Śląska Cieszyńskiego, m.in. Jan Berek, Karol Biedrawa, Jan Bukowczan, Franciszek Bukowczan, Paweł Czudek, Jan Czyż, Helena Gibcowa, Ludwik Hajek, Karol Kłapsia, Jerzy Lazar, Jan Macura, Rudolf Mitręga, Józef Pilch, Karol Semik, Jerzy Sosna, Leopold Szarzec, Józef Sztwiertnia (prezes od 1925), Franciszek Zawada, Oskar Feldman (jeden z inicjatorów powstania pisma „Oświata”, wydawanego przez Stowarzyszenie).
Przekształcenia.
Stowarzyszenie Polskich Robotników i Robotnic „Siła” (1908–1920) → Robotnicze Stowarzyszenie Kulturalno-Oświatowe „Siła” (1920–1939) → Siła Śląska Cieszyńskiego (od marca 1939)

</doc>
<doc id="1503352" url="https://pl.wikipedia.org/wiki?curid=1503352" title="Gołąbek pokoju">
Gołąbek pokoju

Gołąbek pokoju – symbol pokoju między narodami, używany przez różne ruchy pokojowe po II wojnie światowej, szczególnie chętnie przez sterowaną przez komunistów „Światową Radę Pokoju” i organizacje jej podległe.
Historia symbolu.
Gołąb, w rzeczywistości ptak niepokojowego usposobienia, lecz bardzo agresywny wobec innych przedstawicieli swej rodziny gołębiowatych, uzyskał status symbolu pokoju i spokoju już w Starym Testamencie (Rdz 8, 10-11): Ponownie gołąb pojawił się w Biblii w Nowym Testamencie (Mk 1, 10; chrzest Jezusa): 
W starożytności uważano gołębie za „czyste ptaki”, nie posiadające żółci, która uważana była za źródło wszelakiego zła w ciele człowieka.
Nowoczesny symbol „gołębia pokoju” stworzył Pablo Picasso (wówczas członek Francuskiej Partii Komunistycznej) podczas „Światowego Kongresu Intelektualistów w Obronie Pokoju” w 1948 we Wrocławiu na serwetce w restauracji przy hotelu Monopol przy ul. Świdnickiej. Otrzymał potem za to sowiecką Nagrodę Leninowską.
Reżim komunistyczny często wykorzystywał gołębie w celach propagandowych, np. przy światowych festiwalach młodzieżowych: w czasie VI. Festiwalu w Moskwie w roku 1957 wypuszczono z klatek na wolność parę tysięcy białych gołębi, nie licząc się z konsekwencjami wynikającymi z wysoce rozwiniętego popędu seksualnego tych ptaków i ich płodności – już dwa lata później naliczono w Moskwie 35 tys. gołębi tego gatunku.

</doc>
<doc id="1503363" url="https://pl.wikipedia.org/wiki?curid=1503363" title="Perry Broad">
Perry Broad



</doc>
<doc id="1503368" url="https://pl.wikipedia.org/wiki?curid=1503368" title="Argyropelecus gigas">
Argyropelecus gigas

Argyropelecus gigas – gatunek ryby wężorokształtnej z rodziny przeźreniowatych (Sternoptychidae). 
Zasięg występowania.
Gatunek batypelagiczny, występuje we wszystkich oceanach od 41° N do 54° S na głębokościach 300–1000 m. 
Charakterystyka.
Ryby tego gatunku osiągają 12 cm długości.
Znaczenie gospodarcze.
Nie ma znaczenia gospodarczego.

</doc>
<doc id="1503374" url="https://pl.wikipedia.org/wiki?curid=1503374" title="Jérôme Lalemant">
Jérôme Lalemant

Jérôme Lalemant SJ, "Hieronim Lalemant" (ur. 27 kwietnia 1593 w Paryżu, zm. 16 listopada 1665 w Quebec) – francuski jezuita, misjonarz w Kanadzie.
2 października 1610 wstąpił do zgromadzenia jezuitów w Paryżu. Do Nowej Francji przybył 25 czerwca 1638. Uczestniczył w pierwszym spisie Indian. W latach 1645–1650 był przełożonym prowincji. W 1656 powrócił do Francji, a od 1658 roku był rektorem "Royal College of La Flèche". Do kolonii powrócił 1659 roku i do 1665 pełnił obowiązki wikariusza generalnego diecezji Quebec.
Był krewnym św. Gabriela Lalemanta.

</doc>
<doc id="1503375" url="https://pl.wikipedia.org/wiki?curid=1503375" title="Edina Gallovits-Hall">
Edina Gallovits-Hall

Klaudia Edina Gallovits-Hall (ur. 10 grudnia 1984 w Timișoarze) – amerykańska tenisistka reprezentująca do 2015 roku Rumunię.
Ma na koncie 17 wygranych turniejów ITF w singlu (Bukareszt, Cavtat, Hvar, Szeged, Grado, Greenville, Tunica, Lafayette, Indian Harbour Beach, Augusta, Pelham, Charlottesville) i 9 w deblu (Bukareszt, Galatina, Lecce, Maglie, Cuneo, Louisville, Indian Harbour Beach, Palm Desert, Cali).
Jej najlepszym rezultatem w turnieju WTA był finał imprezy Barcelona KIA 2007, w którym przegrała z Meghann Shaughnessy.

</doc>
<doc id="1503376" url="https://pl.wikipedia.org/wiki?curid=1503376" title="Jan de Lalande">
Jan de Lalande

Jan de Lalande (ur. ? w Dieppe, zm. 19 października 1646 w Ossernenon) – święty Kościoła Katolickiego, męczennik, francuski świecki brat zakonu jezuitów, misjonarz w Kanadzie.
Życiorys.
Był misjonarzem w Nowej Francji. Pierwsze ślady jego bytności w kolonii datowane są na 14 grudnia 1642. 24 września 1646 na zlecenie zwierzchnika misji Hieronima Lalemanta wziął udział w wyprawie Izaaka Joguesa, mającej na celu zażegnanie konfliktu między zwaśnionymi plemionami Huronów i Irokezów. Szamani oskarżyli religię "Czarnych Sukni" (określenie pochodzące od stroju jezuitów) o sprowadzenie chorób. Zginął zamordowany przez Indian Mohawk z "nienawiści do wiary".
Beatyfikowany w 1922 roku, kanonizowany w 1930 roku przez papieża Piusa XI w grupie Męczenników kanadyjskich.

</doc>
<doc id="1503377" url="https://pl.wikipedia.org/wiki?curid=1503377" title="Renat Goupil">
Renat Goupil

Renat Goupil (ur. 15 maja 1608 w Saint-Martin-du-Bois, zm. 23 września 1642 w Auriesville) – święty Kościoła Katolickiego, męczennik, francuski chirurg, brat z zakonu jezuitów, misjonarz w Kanadzie.
Życiorys.
Po wstąpieniu do nowicjatu (16 marca 1639) podjął studia w Chantilly. Ze względu na stan zdrowia musiał przerwać nowicjat. Podjął działalność w służbie jezuitów jako wolontariusz, pomagając w pracy z chorymi. W 1640 roku przyjechał na misję w Saint-Joseph de Sillery i przez dwa lata był chirurgiem w różnych szpitalach prowincji Quebec. W 1642 roku wziął udział w wyprawie ojca Izaaka Joguesa. Śluby zakonne złożył w obecności o. Izaaka. Po dostaniu się do niewoli Irokezów nie skorzystał z możliwości ucieczki, by nie pozostawić współtowarzysza. Poddany torturom zginął zabity z "nienawiści do wiary", gdy przeżegnał dziecko znakiem krzyża. Był pierwszym kanadyjskim męczennikiem.
Beatyfikowany w 1922 roku, kanonizowany w 1930 roku przez papieża Piusa XI w grupie Męczenników kanadyjskich.

</doc>
<doc id="1503378" url="https://pl.wikipedia.org/wiki?curid=1503378" title="Gabriel Lalemant">
Gabriel Lalemant

Gabriel Lalemant SJ (ur. 3 października 1610 w Paryżu, zm. 17 marca 1649 w Wendake) – święty Kościoła katolickiego, męczennik, francuski jezuita, misjonarz w Kanadzie.
Życiorys.
Do zakonu jezuitów wstąpił w 1632 roku. W latach 1635–1639 studiował teologię w Bourges. W 1638 roku otrzymał święcenia kapłańskie i podjął pracę w Moulins i Bourges. Do Quebecu przybył 20 września 1646. Na przebieg jego działalności w kolonii wpływ miało pokrewieństwo z przełożonym prowincji Hieronimem Lalemantem. Misję w nowej Francji podjął w 1648 roku. Przez sześć miesięcy był asystentem o. Jana de Brébeuf w Wendake prowadząc działalność misyjną wśród Huronów. Pojmany przez Indian z plemienia Irokezów poddany został torturom i zamordowany z "nienawiści do wiary".
Jego postawa wzbudziła podziw oprawców. Zgodnie z wierzeniami Irokezów odwaga, mająca źródło w sercu wroga, przechodziła na wojownika, który je zjadł. Serce św. Gabriela zostało zjedzone przez Indian.
Beatyfikowany w 1922 roku, a kanonizowany w 1930 roku przez papieża Piusa XI w grupie męczenników kanadyjskich.
Jego wspomnienie liturgiczne w Kościele katolickim obchodzone jest 16 marca.

</doc>
<doc id="1503379" url="https://pl.wikipedia.org/wiki?curid=1503379" title="Antoni Daniel">
Antoni Daniel

Antoni Daniel SJ (ur. 27 maja 1601 w Dieppe, zm. 4 lipca 1648 w Teanaostaye) – święty Kościoła Katolickiego, męczennik, francuski jezuita, misjonarz w Kanadzie.
Życiorys.
Studiował prawo, a po wstąpieniu do nowicjatu zakonu jezuitów (1 października 1621 roku) teologię w Clermont. Otrzymał święcenia kapłańskie, a następnie uczył w Rouen, a w 1632 roku wyjechał na misje do Quebecu. 24 czerwca 1633 został przydzielony do misji prowadzonej przez Jana de Brébeuf. Po zakończeniu nauki języka w 1634 roku udał się do Wendake. Pracował w Teanaostaye i Cahiaguie wśród Indian ze szczepu Huronów. Zginął z rąk Irokezów nie chcąc opuścić misji w czasie wojny plemiennej.
Jest patronem parafii "Thetford Mines".
Beatyfikowany w 1922 roku, kanonizowany w 1930 roku przez papieża Piusa XI w grupie Męczenników kanadyjskich.

</doc>
<doc id="1503380" url="https://pl.wikipedia.org/wiki?curid=1503380" title="Natalis Chabanel">
Natalis Chabanel

Natalis (Noël) Chabanel SJ (ur. 2 lutego 1613, zm. 8 grudnia 1649) – święty Kościoła Katolickiego, męczennik, francuski jezuita, misjonarz w Kanadzie.
Życiorys.
W 1630 roku rozpoczął nowicjat Towarzystwa Jezusowego w Tuluzie. Po ukończeniu studiów teologicznych i otrzymaniu święceń kapłańskich wykładał retorykę, a w 1643 został wysłany na misje do Kanady. Od 15 sierpnia 1643 przebywał w Quebec, a po opanowaniu języka podjął pracę wśród Huronów. Dotrzymując złożonej przysięgi wytrwał na misji. Zginął zabity z „nienawiści do wiary” z ręki Indian z plemienia Irokezów był ostatnim z zamordowanych misjonarzy - Męczenników kanadyjskich.
Beatyfikowany w 1922 roku, kanonizowany w 1930 roku przez papieża Piusa XI. Jest patronem wielu parafii w Stanach Zjednoczonych i Kanadzie.

</doc>
<doc id="1503381" url="https://pl.wikipedia.org/wiki?curid=1503381" title="Karol Garnier">
Karol Garnier

Karol Garnier SJ, "Charles Garnier" (ur. 25 maja 1606 w Paryżu, zm. 7 grudnia 1649 w Sainte-Marie-au-pays-des-Hurons) – święty Kościoła Katolickiego, męczennik, francuski jezuita, misjonarz w Kanadzie.
Życiorys.
Pochodził z zamożnej rodziny Jeana i Anny de Garault. Uczęszczał do kolegium w Clemont, gdzie studiował filozofię i teologię, a w 1624 roku wstąpił do zakonu jezuitów. Po ukończeniu nauki podjął działalność dydaktyczną, a po otrzymaniu święceń kapłańskich podjął działalność misyjną w Quebecu. Przybył do Kanady 8 kwietnia 1636, a wśród Indian znalazł się 13 sierpnia. Pracował między Indianami ze szczepów Huronów i Petun. Zginął w czasie napaści na misję z ręki uzbrojonych przez Brytyjczyków wojowników irokeskich, gdy udzielał ostatniego namaszczenia. Jego ciało zostało pochowane dwa dni później w ruinach kaplicy. Dzięki swej postawie w kontaktach z szamanami zyskał przydomek "Baranka" i "Anioła misji".
Beatyfikowany w 1922 roku, kanonizowany w 1930 roku przez papieża Piusa XI w grupie Męczenników kanadyjskich. Jest patronem wielu parafii w Stanach Zjednoczonych i Kanadzie.

</doc>
<doc id="1503382" url="https://pl.wikipedia.org/wiki?curid=1503382" title="Czarna suknia (film 1991)">
Czarna suknia (film 1991)

Czarna suknia, "Black Robe" (także "Robe noire") – kanadyjsko-amerykańsko-australijski film fabularny z 1991 roku, nakręcony na podstawie książki "Black Robe" Briana Moore'a.
Opis fabuły.
Akcja filmu rozgrywa się w XVII wieku na terenach Nowej Francji. Misjonarz ojciec Laforgue udaje się w głąb zamieszkanych przez Indian terenów w poszukiwaniu wioski Huronów w towarzystwie nazywających go "Czarną suknią" tubylców z plemienia Algonkinów. Wyprawa nękana jest przez Irokezów. Podejrzewany o czary misjonarz zostaje opuszczony przez towarzyszy i dalej samotnie zmierza do celu.
Historia inspirowana prawdziwymi wydarzeniami związanymi z grupą jezuitów prowadzących misje na terenach francuskiej kolonii, których papież Pius XI beatyfikował w 1922 roku i kanonizował w 1930 roku jako męczenników kanadyjskich.
Nagrody.
W 1991 roku film zdobył nagrodę "Genie", przyznawaną przez Kanadyjską Akademię Filmową i Telewizyjną, w siedmiu kategoriach (w tym dla najlepszego filmu). W pięciu innych kategoriach był w tym samym roku do "Genie" nominowany.
Jest to pierwsza oficjalna koprodukcja kanadyjsko-australijska, która zdobyła uznanie jako jeden z nielicznych filmów fabularnych realistycznie oddających życie w XVII wieku na dziewiczych terenach Ameryki Północnej.

</doc>
<doc id="1503383" url="https://pl.wikipedia.org/wiki?curid=1503383" title="Męczennicy kanadyjscy">
Męczennicy kanadyjscy

Męczennicy kanadyjscy – grupa ośmiu świętych Kościoła katolickiego, męczenników, francuskich misjonarzy z zakonu jezuitów; sześciu kapłanów i dwóch braci zakonnych.
Działalność.
Prowadzili w XVII wieku misje wśród Indian z plemion Huronów i Irokezów na terenach Nowej Francji (obecnie Kanada) i w północnej części obecnego stanu Nowy Jork.
Geneza męczeństwa.
Ich działalność spotykała się z oporem ze strony miejscowych szamanów, którzy oskarżali religię "czarnych sukni" (określenie pochodzące od stroju jezuitów) o sprowadzenie chorób i posądzali misjonarzy o czary. Prowadzili misję mimo prześladowań, aż do męczeńskiej śmierci. Ginęli poddawani torturom i w czasie wojen plemiennych, będąc celem prześladowań na tle religijnym.
Patronat.
Męczennicy są patronami Kanady. Ich imieniem nazwano jezuicką szkołę średnią w Sacramento (USA).
W 1968 roku w kościele pw. Męczenników Kanadyjskich w Rzymie powstały pierwsze włoskie wspólnoty Drogi Neokatechumenalnej.
Beatyfikacja i kanonizacja.
Papież Pius XI beatyfikował w 1922 roku i kanonizował w 1930 roku grupę kanadyjskich męczenników.
Dzień obchodów.
Wspomnienie liturgiczne w Kościele katolickim obchodzone jest 19 października, zaś w Kanadzie 26 września.
Znaczenie.
W starożytności o chrześcijańskich męczennikach mówiono: „Krew męczenników jest nasieniem nowych chrześcijan”, co znalazło oddźwięk w silnym zakorzenieniu wiary katolickiej w następnych dziesięcioleciach w Kanadzie za sprawą grupy Męczenników kanadyjskich.
Historia życia i misji męczenników kanadyjskich stała się inspiracją dla opowiadań Tobiasa Wolffa i została opisana w książce Briana Moore'a "Black Robe" zekranizowanej w filmie Bruce'a Beresforda z 1991 roku "Czarna suknia".

</doc>
<doc id="1503384" url="https://pl.wikipedia.org/wiki?curid=1503384" title="Grigol Mgalobliszwili">
Grigol Mgalobliszwili

Grigol Mgalobliszwili (gruz. გრიგოლ მგალობლიშვილი, ur. 7 października 1973 w Tbilisi) – gruziński polityk i dyplomata, premier Gruzji od 1 listopada 2008 do 6 lutego 2009.
Życiorys.
Grigol Mgalobliszwili urodził się w Tbilisi w ówczesnej GSRR w rodzinie inteligenckiej. W 1995 ukończył Państwowy Uniwersytet Tbilisi z tytułem magistra orientalistyki. Między 1992 a 1993 spędził rok na Uniwersytecie Stambulskim, uzyskując certyfikat z języka tureckiego.
Kariera zawodowa Mgalobliszwilego od początku związana była z Republiką Turecką. W latach 1995–2002 był gruzińskim przedstawicielem dyplomatycznym różnego szczebla w tym kraju. Początkowo był tłumaczem Gruzińskiej Misji Handlowej w Turcji (1995–1996), następnie I sekretarzem w Ambasadzie Gruzji w Turcji (1998–2000) oraz jej radcą (1998–2002).
W latach 2002–2003 Mgalobliszwili odbył studia podyplomowe z dziedziny dyplomacji na Uniwersytecie Oksfordzkim w Wielkiej Brytanii. W 2003 wrócił do Gruzji i został wicedyrektorem Departamentu ds. USA, Kanady i Krajów Ameryki Łacińskiej w Ministerstwie Spraw Zagranicznych Gruzji. W 2004 objął funkcję dyrektora Departamentu Europejskiego i Integracji Europejskiej w MSZ.
W 2005 Grigol Mgalobliszwili został mianowany posłem nadzwyczajnym i pełnomocnym w Turcji. 20 października 2006 objął stanowisko ambasadora nadzwyczajnego i pełnomocnego w Turcji, Albanii i Bośni i Hercegowinie z siedzibą w Ankarze. Zajmował je do czasu objęcia stanowiska premiera Gruzji. Mgalobliszwili mówi w czterech językach: angielskim, tureckim, rosyjskim i niemieckim.
Premier.
27 października 2008 prezydent Micheil Saakaszwili zdymisjonował premiera Lado Gurgenidze i nowym szefem rządu mianował Mgalobliszwilego.
29 października 2008 został ogłoszony skład nowego gabinetu, w którym zmieniło się tylko czterech ministrów. 1 listopada 2008 gruziński parlament zaakceptował nowy gabinet premiera Mgalobliszwilego. Na początku grudnia 2008 premier Mgalobliszwili dokonał kilku kluczowych zmian w swoim gabinecie, wymieniając trzech ministrów: spraw zagranicznych, obrony oraz edukacji.
Pod koniec grudnia 2008 gruziński tabloid "„Alia”", napisał iż pomiędzy prezydentem i premierem doszło do spięcia, a prezydent Saakaszwili uderzył premiera w twarz, a następnie rzucił w niego telefonem.
30 stycznia 2009 premier Mgalobliszwili ogłosił swoją rezygnację ze stanowiska z powodów zdrowotnych. Ujawnił, że od jakiegoś czasu miał kłopoty z nerkami i z tego powodu zmuszony jest poddać się dłuższemu leczeniu. Na swego następcę wyznaczył dotychczasowego wicepremiera i ministra finansów, Nikę Gilauriego. Prezydent Saakaszwili tego samego dnia mianował Gilauriego nowym szefem rządu. 6 lutego 2009 kandydaturę Gilauriego zaakceptował parlament.

</doc>
<doc id="1503385" url="https://pl.wikipedia.org/wiki?curid=1503385" title="Rondeletia loricata">
Rondeletia loricata

Rondeletia loricata – gatunek ryby głębinowej z rodziny Rondeletiidae. 
Występowanie.
Występuje we wszystkich oceanach na głębokościach 100–3500 m. Nie ma znaczenia gospodarczego. Razem z pokrewnym gatunkiem "R. bicolor" tworzy rodzinę Rondeletiidae.

</doc>
<doc id="1503387" url="https://pl.wikipedia.org/wiki?curid=1503387" title="Zakon Niemiecki">
Zakon Niemiecki



</doc>
<doc id="1503389" url="https://pl.wikipedia.org/wiki?curid=1503389" title="Otomar Kubala">
Otomar Kubala

Otomar Kubala (ur. 26 stycznia 1906 w miejscowości Lakšárska Nová Ves, zm. 28 sierpnia 1946 w Bratysławie) – słowacki publicysta i działacz polityczny, kolaborant nazistowski, szef sztabu Gwardii Hlinki, komendant Szturmowych Oddziałów Gwardii Hlinki podczas II wojny światowej.
Życiorys.
W latach 1920–1924 uczył się w szkole nauczycielskiej w miejscowości Modre koło Bratysławy, po zakończeniu której pracował jako nauczyciel w szkołach w Smolenicach, Kútach i Uhorskiej Nowej Wsi. W 1932 wstąpił do Stowarzyszenia Nauczycieli-Żołnierzy. W 1934 został dyrektorem szkoły w Varínie, zaś w 1939 w Bratysławie. Jednocześnie od listopada 1938 był członkiem Gwardii Hlinki. Od czerwca 1939 do maja 1940 był referentem w Komendzie Głównej Gwardii Hlinki. 30 lipca 1940 został zastępcą komendanta głównego i szefem sztabu Komendy Głównej Gwardii Hlinki. W 1941 objął funkcję redaktora głównego pisma "Gardista".
Po ataku wojsk niemieckich na ZSRR 22 czerwca 1941, przez 2 miesiące (lipiec–sierpień) służył w słowackich oddziałach wojskowych na froncie wschodnim, awansując do stopnia porucznika. Od października wydawał pismo "Náš boj", w którym propagował nazizm i opowiadał się za wymordowaniem Żydów (eufemistycznie określanym jako ostateczne rozwiązanie kwestii żydowskiej). W Gwardii Hlinki reprezentował najbardziej radykalne skrzydło, opowiadając się za ścisłą współpracą z Niemcami. Po pewnym czasie zaczął nawet krytykować ministra spraw wewnętrznych i szefa Gwardii Hlinki Alexandra Macha za zbyt słabe współdziałanie z hitlerowcami.
Od 7 września 1944 był w stopniu generała ponownie szefem sztabu Gwardii Hlinki, stając jednocześnie na czele elitarnych Szturmowych Oddziałów Gwardii Hlinki (POHG). Zwalczały one wespół z Niemcami słowackie powstanie narodowe, dopuszczając się wielu zbrodni wobec powstańców, jak też ludności cywilnej. W październiku objął jednocześnie funkcję szefa urzędu bezpieczeństwa publicznego. W momencie wkraczania Armii Czerwonej na terytorium państwa słowackiego gen. Kubala w kwietniu 1945 zorganizował odwrót części oddziałów POHG do południowych Czech, starając się dostać na obszary wyzwalane przez wojska amerykańskie. Amerykanie wydali go jednak władzom czechosłowackim.
24 sierpnia 1946 został skazany na karę śmierci za zdradę i kolaborację, wykonaną przez rozstrzelanie 28 sierpnia 1946.

</doc>
<doc id="1503391" url="https://pl.wikipedia.org/wiki?curid=1503391" title="Konstytucja Portugalii">
Konstytucja Portugalii

Konstytucja Portugalii – ustawa zasadnicza Portugalii, posiadający najwyższą moc prawną w systemie źródeł prawa w państwie. Została uchwalona w 1976 roku (wielokrotnie nowelizowana).

</doc>
<doc id="1503398" url="https://pl.wikipedia.org/wiki?curid=1503398" title="Bitwa pod Fintą">
Bitwa pod Fintą

Bitwa pod Fintą – starcie zbrojne, które miało miejsce dnia 27 maja 1653 r. trakcie wojny o tron mołdawski (1653). 
Udana walka Semenów podczas bitwy nad rzeką Teleżyną zachęciła hospodara wołoskiego Macieja Basarabę do rozegrania walnej bitwy, bez czekania na pomoc posiłków siedmiogrodzkich. Hospodar dysponował siłami 20 tys. – 30 tys. żołnierzy wołoskich, serbskich, węgierskich i polskich. Dnia 27 maja Maciej Basarab zdecydował się przyjąć bitwę obronną w okolicy Finty (Tirgoviste) nad rzeką Jałomicą. Obóz wołoski otaczały rzeka z jednej strony i moczary z drugiej, było to więc dogodne miejsce do obrony. Po nadejściu nieprzyjaciela, wojska hospodara ustawiły się w szyku bojowym przed obozem. Wołosi i Semeni stanęli na prawym skrzydle dowodzeni przez Jerzego Stefana, wojska najemne i artyleria stanęła w centrum (Maciej Basarab), na lewym zaś skrzydle stali Polacy i Węgrzy pod wodzą . 
Tymczasem wojska kozacko-mołdawskie Tymofieja Chmielnickiego i Bazylego Lupu po ciężkim i forsownym marszu, bez odpoczynku przystąpiły do walki. Młody Chmielnicki podzielił armię na 3 odrębne części z taborami. Mołdawianie zajęli lewe skrzydło naprzeciwko Semenów i Wołochów. Centrum i prawe skrzydło obsadzili Kozacy. Bitwę rozpoczął atak Mołdawian Bazylego Lupu, który wprowadził też do walki doborowy oddział piechoty niemieckiej w sile 100 ludzi. Po rozproszeniu Semenów, jazda mołdawska zepchnęła prawe skrzydło Wołochów. W tym momencie piechota Macieja Basaraba przypuściła kontratak, zmuszając Mołdawian do odwrotu. Chmielnicki wysłał wówczas do boju siły z centrum, wsparte armatami. Atak na Wołochów spotkał się z silną obroną, Wołosi zostali jednak odepchnięci. W trakcie walki ranę odniósł Basarab, walczył jednak dalej organizując kontratak lewego skrzydła wołoskiego. W wyniku ataku lewej flanki pułk jazdy polskiej rozbił piechotę kozacką, która rzuciła się do ucieczki. Sytuację Chmielnickiemu utrudniła w tym momencie gwałtowna burza, którą wykorzystał hospodar ostrzeliwując z dział zmieszane wojska kozackie. Kozacy rzucili się do ucieczki. Ścigający ich Wołosi wyrżnęli wielu przeciwników. Pozostający tymczasem w taborze Kozacy i Niemcy bronili się jeszcze do wieczora. W nocy po kilkugodzinnej walce, tabor został zdobyty a wszyscy obrońcy z wyjątkiem Tatarów i Mołdawian na służbie Lupu zginęli. W bitwie poległo prawie 7 tys. Kozaków, a 5 tys. dostało się do niewoli, Wołosi zdobyli też 16 armat. Część jeńców ścięto krótko po bitwie, resztę podarowano wielkiemu wezyrowi w Stambule. Armia kozacko-mołdawska praktycznie przestała istnieć.
Po bitwie pod Fintą, Chmielnicki i Lupu na czele resztek armii zbiegli do Jass. Po nieznacznym wzmocnieniu własnych sił milicją orheiańską dnia 24 czerwca w rejonie wsi doszło do potyczki, w której jazda Jerzego Stefana pokonała przeciwnika. Pojmanym jeńcom odcięto nosy i uszy. Dnia 11 lipca 1653 r. armia wołoska przekroczyła Seret i ruszyła w kierunku północno-wschodnim. W tym samym miesiącu Lupu ponownie skoncentrował swoje siły, po czym na czele 4 tys. Kozaków i 11 tys. pospolitego ruszenia ruszył ku wojskom wołoskim. Kolejne starcie miało miejsce dnia 16 lipca 1653 r. w okolicy wsi Sirca. Bitwa zakończyła się porażką wojsk Lupu, a miało w niej polec kilka tysięcy Kozaków. Pobita armia Lupu wycofała się ku Dniestrowi a on sam schronił się w Śmile. 

</doc>
<doc id="1503400" url="https://pl.wikipedia.org/wiki?curid=1503400" title="Ustrój polityczny Portugalii">
Ustrój polityczny Portugalii

Ustrój polityczny Portugalii - zgodnie z konstytucją z 1976 (wielokrotnie nowelizowaną) Portugalia jest republiką. Na czele państwa stoi prezydent, wybierany na 5-letnią kadencję w wyborach powszechnych i bezpośrednich (nie może kandydować na 3. kadencję z rzędu). Ma on realne kompetencje jako strażnik systemu ustrojowego państwa. Władzę ustawodawczą sprawuje jednoizbowy parlament - Zgromadzenie Republiki (180 - 230 członków), wyłaniany w wyborach powszechnych, bezpośrednich i równych, według systemu proporcjonalnego, w głosowaniu tajnym, na 4-letnią kadencję. Do jego kompetencji należy przede wszystkim uchwalanie ustaw, statutów regionów i budżetu Portugalii oraz kontrola działalności rządu i administracji. Władza wykonawcza należy do rządu. Prezydent — uwzględniając wynik wyborów do parlamentu — powołuje premiera, a na jego wniosek — ministrów. Wymiar sprawiedliwości sprawują niezawisłe sądy (m.in.: Najwyższy Trybunał Sprawiedliwości, Najwyższy Trybunał Administracyjny, Trybunał Obrachunkowy). Azory i Madera są regionami autonomicznymi; każdy z nich ma własny statut i organa władzy (zgromadzenie ustawodawcze i rząd o kompetencjach wewnętrznych).

</doc>
<doc id="1503402" url="https://pl.wikipedia.org/wiki?curid=1503402" title="Męczennicy Kanadyjscy">
Męczennicy Kanadyjscy



</doc>
<doc id="1503405" url="https://pl.wikipedia.org/wiki?curid=1503405" title="Pavel Novotný (piłkarz)">
Pavel Novotný (piłkarz)

Pavel Novotný (ur. 14 września 1973 w Kromieryżu) – czeski piłkarz grający na pozycji lewego obrońcy lub pomocnika.
Kariera klubowa.
Karierę piłkarską Novotný rozpoczął w amatorskim Spartaku Hulín. W 1988 roku podjął treningi w młodzieżowej drużynie TJ Gottwaldov, przemianowanego potem na FK Zlín. W 1991 roku odszedł do Slavii Praga i w jej barwach zadebiutował w pierwszej lidze czechosłowackiej. Rozegrał 3 mecze i odszedł do Unionu Cheb. Tam spędził półtora roku i wrócił do Slavii. Tam stał się podstawowym zawodnikiem i w 1994 oraz 1995 roku został wicemistrzem Czech. W 1996 roku wywalczył swoje pierwsze w karierze mistrzostwo kraju, a w 1997 roku do sukcesów dołożył kolejne wicemistrzostwo oraz zdobyty Puchar Czech. Latem trafił do niemieckiego VfL Wolfsburg i rozegrał dla niego 15 meczów w niemieckiej Bundeslidze. W 1998 roku wrócił do kraju i grał w Sparcie Praga. W latach 1999–2001 trzykrotnie zostawał ze Spartą mistrzem kraju. Następnie przez półtora roku był rezerwowym w Slavii, z którą zdobył jeden puchar i wywalczył jedno wicemistrzostwo. W latach 2003–2005 grywał w FC Střížkov Praha 9, a w 2006 roku kończył karierę jako gracz SC Xaverov.
Kariera reprezentacyjna.
W 1996 roku Novotný został powołany przez selekcjonera Dušana Uhrina do kadry na Euro 96. Tam 26 czerwca zadebiutował w reprezentacji Czech w wygranym po serii rzutów karnych półfinale z Francją. Na tym turnieju został wicemistrzem Europy. Swój drugi i ostatni mecz w kadrze narodowej rozegrał w 1999 roku. Ma za sobą także 18 występów i 8 goli w kadrze U-21.

</doc>
<doc id="1503408" url="https://pl.wikipedia.org/wiki?curid=1503408" title="Pavel Novotny (piłkarz)">
Pavel Novotny (piłkarz)



</doc>
<doc id="1503412" url="https://pl.wikipedia.org/wiki?curid=1503412" title="Louis-Charles-Auguste Couder">
Louis-Charles-Auguste Couder

Louis-Charles-Auguste Couder (ur. 1789, zm. 1873) – francuski malarz.
Uczeń Jeana-Baptiste'a Regnaulta i Jacques'a-Louisa Davida, członek Akademii Sztuk Pięknych od 1839, odznaczony Legią Honorową IV klasy (1841). Malował portrety, sceny historyczne i dekoracje ścienne. Jego najbardziej znanym dziełem jest portret wicekróla Egiptu Muhammada Ali. Pochowany jest na cmentarzu Père-Lachaise.

</doc>
<doc id="1503419" url="https://pl.wikipedia.org/wiki?curid=1503419" title="Virtual private network">
Virtual private network



</doc>
<doc id="1503420" url="https://pl.wikipedia.org/wiki?curid=1503420" title="Winnica (Garb Tenczyński)">
Winnica (Garb Tenczyński)

Winnica – wzgórze o wysokości 391 m n.p.m. Znajduje się na Garbie Tenczyńskim, w miejscowości Rudno w województwie małopolskim, przy zachodniej stronie Zamku Tenczyn.
Zobacz też: Winnica

</doc>
<doc id="1503422" url="https://pl.wikipedia.org/wiki?curid=1503422" title="Hieronim Lalemant">
Hieronim Lalemant



</doc>
<doc id="1503423" url="https://pl.wikipedia.org/wiki?curid=1503423" title="Siwa (Garb Tenczyński)">
Siwa (Garb Tenczyński)

Siwa – wzgórze o wysokości 375 m n.p.m. Znajduje się na Garbie Tenczyńskim w miejscowości Rudno w województwie małopolskim na zachód od zamku Tenczyn.

</doc>
<doc id="1503426" url="https://pl.wikipedia.org/wiki?curid=1503426" title="Bradykardia odruchowa">
Bradykardia odruchowa

Bradykardia odruchowa (ang. "reflex bradycardia") – termin oznaczający zwolniony rytm serca (bradykardię) powodowany przez niektóre bodźce.
Sygnały przywspółczulne od nerwów błędnych do serca są uważane za powód tej arytmii.
Niektóre bodźce to:

</doc>
<doc id="1503429" url="https://pl.wikipedia.org/wiki?curid=1503429" title="Pasternik (Garb Tenczyński)">
Pasternik (Garb Tenczyński)

Pasternik – zalesione wzgórze o wysokości 317 m n.p.m. w województwie małopolskim. Znajduje się na Garbie Tenczyńskim na granicy miejscowości Wola Filipowska, w części wsi o nazwie Pasternik oraz Tenczynka przy ul. "Do Rudna".

</doc>
<doc id="1503431" url="https://pl.wikipedia.org/wiki?curid=1503431" title="Nordea Bank">
Nordea Bank

Nordea Bank – nordycka grupa bankowa działająca na terenie Europy Północnej, mająca swoją siedzibę w Helsinkach.
Bank powstał wskutek połączenia się fińskiego banku Merita Bank, szwedzkiego Nordbanken, duńskiego Unibanku oraz norweskiego Christiania Bank. Połączenia wszystkich banków rozpoczęły się w 1997 roku, a plan połączeniowy zakończył się na początku 2000 roku. Akcje Nordea Bank notowane są na giełdach papierów wartościowych w Sztokholmie, Helsinkach oraz Kopenhadze.
Grupa Nordea posiada łącznie ponad 700 oddziałów w 16 krajach świata i zatrudnia ponad 32 000 pracowników. Nordea oprócz swojej siedziby w Sztokholmie posiada regionalne siedziby oraz przedstawicielstwa w Londynie, Nowym Jorku, Szanghaju, Frankfurcie, Singapurze oraz Luksemburgu.
Bank Nordea pod koniec 2016 roku zrzeszał kapitał ponad 10 milionów klientów prywatnych oraz 0,5 miliona przedsiębiorstw. Bank posiada swój własny bank internetowy zrzeszający ponad 5,2 miliona klientów i dokonujący ponad 200 milionów operacji rocznie.
Nordea w Polsce.
Od 2010 roku Nordea reprezentowana jest w Polsce przez Nordea Bank ABP SA Oddział w Polsce z siedzibą w Łodzi. W Gdańsku, Gdyni i Warszawie funkcjonują centra operacyjne i IT banku zajmujące się obsługą procesów bankowych.
Wcześniej, w latach od 1999 roku do 2014 roku grupa Nordea posiadała następujące spółki i firmy zależne w Polsce:
Akcje powyższych spółek nabył PKO Bank Polski.

</doc>
<doc id="1503438" url="https://pl.wikipedia.org/wiki?curid=1503438" title="Mało zdolna szansonistka">
Mało zdolna szansonistka

Mało zdolna szansonistka – drugi album Renaty Przemyk, wydany w 1992. Album wydało MJM Music PL.

</doc>
<doc id="1503439" url="https://pl.wikipedia.org/wiki?curid=1503439" title="Omosudis lowii">
Omosudis lowii

Omosudis lowii – gatunek drapieżnej ryby oceanicznej z rodziny Omosudidae, której jest jedynym przedstawicielem. Czasami klasyfikowany w rodzinie żaglonowatych (Alepisauridae).
Gatunek głębokowodny, spotykany do 4000 m p.p.m., we wszystkich oceanach strefy tropikalnej i klimatu umiarkowanego. Zwykle przebywa na głębokościach od 100 do 1000 m.

</doc>
<doc id="1503440" url="https://pl.wikipedia.org/wiki?curid=1503440" title="Satupaʻitea">
Satupaʻitea

Satupaʻitea – jeden z dystryktów Samoa. Liczba ludności w 2001 wyniosła 5556 osób. Dystrykt ten jest rozdzielony na dwie części. Obydwie znajdują się na wyspie Savaiʻi. Między nimi leży dystrykt Palauli. Ośrodkiem administracyjnym jest Gautavai.

</doc>
<doc id="1503445" url="https://pl.wikipedia.org/wiki?curid=1503445" title="Pozornia">
Pozornia

Pozornia – wzgórze o wysokości 291 m n.p.m. Znajduje się na Garbie Tenczyńskim, w południowej części miejscowości Zabierzów w województwie małopolskim. W pobliżu znajdują się dwa źródła, wschodnia część graniczy z rezerwatem Skała Kmity. Na północno-zachodnim stoku położone jest osiedle "Leśna Polana".

</doc>
<doc id="1503447" url="https://pl.wikipedia.org/wiki?curid=1503447" title="Olderman">
Olderman

Olderman – stanowisko w korporacji akademickiej uważane za najbardziej zaszczytne i jednocześnie najbardziej wymagające. Zadaniem oldermana jest przygotowanie członków kandydatów (fuksów) do wejścia w szeregi pełnoprawnych członków korporacji (barwiarzy). W tym celu podczas specjalnych spotkań zwanych fuksówkami zapoznaje kandydatów z historią, prawami i obyczajami korporacji. Pełni nad fuksami ogólne zwierzchnictwo i opiekę. 
Inna nazwa: starosta (K! Respublica, Magna Polonia Vratislaviensis) lub wojewoda (K! Jagiellonia).

</doc>
<doc id="1503449" url="https://pl.wikipedia.org/wiki?curid=1503449" title="Struktura kryształu">
Struktura kryształu

Struktura kryształu – polski film obyczajowy z 1969 roku w reżyserii Krzysztofa Zanussiego, debiut fabularny reżysera nakręcony według własnego scenariusza. Film, na wpół improwizowany i z udziałem naturszczyków, odegrał niebagatelną rolę jako reprezentant trzeciej fali polskiego kina i diagnoza stanu polskiej inteligencji schyłku lat 60. XX wieku.
Fabuła.
Jan i Marek, dobrze zapowiadający się naukowcy, wybrali inne cele życiowe. Marek wrócił z zagranicznego stypendium i zaczyna dobrze rokującą karierę naukową. Jan wybrał życie na wsi jako meteorolog z żoną Anną. Marek przyjeżdża do Jana na prośbę profesora, aby Marek nakłonił Jana do powrotu na uczelnię i podjęcia pracy naukowej. Jan jednak nie zamierza zmienić niczego w swoim życiu. Marek odjeżdża, obiecując w przyszłości częściej odwiedzać Jana i Annę.
Produkcja.
Za wzorzec fabularny dla Zanussiego posłużyły dwa filmy na podobny temat, w których następowała konfrontacja ideałów mieszczańskich i prowincjonalnych: "Piękny Serge" (1958) Claude’a Chabrola i "Intymne oświetlenie" (1965) Ivana Passera. W debiutanckim filmie Zanussiego część ról zagrali amatorzy, a dialogi – na wpół improwizowane – układano dopiero na planie filmowym.
Muzykę do "Struktury kryształu" skomponował Wojciech Kilar. Warstwa muzyczna filmu jest złożona z krótkich, oszczędnych, powtarzających się motywów, granych na wibrafon i flet lub fortepian. Ewelina Boczkowska zauważyła, że ścieżka muzyczna Kilara sprowadza się do ilustracji trzech typów scen: nieudanego porozumienia, niezobowiązujących interakcji społecznych oraz wzajemnej refleksji obu głównych bohaterów.
Odbiór.
Małgorzata Hendrykowska w 1999 roku pisała, iż siła filmu bierze się z konfrontacji dwóch różnych postaw. „Zanussi nie sugeruje, który z wyborów jest dobry, który zły. Nie istnieje możliwość jednoznacznego wyboru; świat jest o wiele bardziej skomplikowany niż mówiły o tym wcześniejsze filmy podporządkowane doraźnym funkcjom propagandowym, dydaktycznym, rozrywce”. Hendrykowska zaznaczała, że "Struktura kryształu" była filmem nowatorskim w skali polskiej kinematografii, „w którym jedna z głównych ról powierzona zostaje amatorowi; zrealizowanym w naturalnych plenerach i wnętrzach, z naturalnym dźwiękiem, z założeniem, że dialogi filmowe są tylko punktem wyjścia do ich rozwinięcia w interpretacji aktorskiej”.
Marta Hauschild podkreślała, że "Struktura kryształu", zaliczana przez nią do trzeciej fali polskiego kina, „jest uznawana za film prekursorski wobec późniejszego nurtu” znanego jako kino moralnego niepokoju. Utorowała bowiem drogę takim reżyserom, jak Agnieszka Holland, Feliks Falk i Krzysztof Kieślowski, którzy wespół z Zanussim mieli dołączyć do wspomnianej formacji. Tadeusz Lubelski w innej interpretacji filmu stawiał tezę, że "Struktura kryształu" należała do innej formacji określanej mianem Kina Młodej Kultury. Co więcej, konfrontacja dwóch stylów życia była odczytywana przez Lubelskiego jako przejaw różnych postaw inteligencji wobec burzliwych wydarzeń marcowych 1968 roku. O ile Marek wybiera karierę naukową i konformizm, o tyle Jan przekornie zajmuje się „pracą u podstaw”, która w rzeczywistości pozafilmowej miała doprowadzić do konsolidacji części inteligencji przeciwko władzy komunistycznej. Boczkowska dodatkowo interpretowała "Strukturę kryształu" jako przejaw dwóch różnych postaw samego reżysera, który miotał się podczas studiów między fizyką (Marek) a filozofią (Jan), zanim zdecydował się kręcić filmy. Andrzej Gwóźdź sugerował, że "Struktura kryształu" powinna się raczej mieścić w kontrowersyjnej kategorii polskiej Nowej Fali, albowiem środki wyrazu użyte przez Zanussiego były wprost inspirowane francuską Nową Falą.
Radosław Domke za Lubelskim twierdził, że "Struktura kryształu" była nie tylko rewolucją estetyczną, ale też intelektualną. „Polskie kino aż do tej pory zdawało się bowiem nie dostrzegać tak kontrastowych postaw wobec życia, które faktycznie reprezentowało młode pokolenie inteligencji polskiej”.

</doc>
<doc id="1503455" url="https://pl.wikipedia.org/wiki?curid=1503455" title="Myśl Wojskowa">
Myśl Wojskowa

Myśl Wojskowa (MW) – czasopismo fachowo-wojskowe; dwumiesięcznik. Powstało w 1950 i nieprzerwanie ukazywał się do 2006. W styczniu 2007, nawiązując do przedwojennej tradycji, przekształcono „Myśl Wojskową” w „Kwartalnik Bellona”. Wychodziła również „Myśl Wojskowa” o klauzuli „Tajne”, w odróżnieniu od białych okładek jawnej wersji posiadała charakterystyczne czerwone okładki. 
Artykuły publikowane w „Myśli Wojskowej” mają charakter dyskusyjny i odzwierciedlają poglądy autorów na omawiane zagadnienia.
1990.
Komitet redakcyjny:
1991.
Komitet redakcyjny:
1994.
Komitet redakcyjny:
1995.
Komitet redakcyjny:

</doc>
<doc id="1503464" url="https://pl.wikipedia.org/wiki?curid=1503464" title="Nerium oleander">
Nerium oleander



</doc>
<doc id="1503466" url="https://pl.wikipedia.org/wiki?curid=1503466" title="Maria Awaria">
Maria Awaria

Maria Awaria – drugi studyjny album Marii Peszek, wydany w 2008 roku nakładem wytwórni Kayax.
Ogólne informacje.
Płyta została niemal w całości wyprodukowana przez Andrzeja Smolika, który skomponował też muzykę do większości utworów. Wyjątkiem jest tylko utwór „Muchomory” wyprodukowany przez Jana Smoczyńskiego i Michała Króla. Wszystkie teksty napisała sama Maria Peszek, z niewielkim udziałem Piotra Lachmanna. W jednym z utworów wokalnie udzielił się "Edek", prywatnie partner artystki. Tematycznie, cały krążek jest poświęcony doznaniom cielesnym, fizyczności i kobiecej seksualności.
Początkowo album miał nosić tytuł "Hedonia", od greckiego słowa "hedone", czyli "przyjemność". Artystka rozważała także tytuły "Mi mokro" oraz "Bezwstydnik do słuchania". Tytuł „Hedonia” został później nadany piosence, która oryginalnie nazywała się „Niebo”, a "Bezwstydnik" użyto jako tytuł dla książki, która ukazała się równocześnie z płytą. Zawierała ona głównie teksty utworów z albumu, felietony, które artystka pisała dla magazynu "Elle" oraz zdjęcia, w dużej mierze o zabarwieniu erotycznym.
Pierwszym zwiastunem płyty był utwór „Ciało”, do którego teledysk pojawił się w sierpniu 2008. Piosenka dotarła do 5. miejsca rockowej listy przebojów opolskiej rozgłośni studenckiej Emiter. Kolejnym utworem promującym album było nagranie „Rosół”, a następnym – i ostatnim – „Muchomory”. Obie te piosenki cieszyły się dość sporą popularnością na niektórych radiowych listach przebojów.
Ze względu na swoją tematykę, płyta zebrała mieszane recenzje. Teksty piosenek wywołały skrajne opinie, z jednej strony zostały nazwane "błyskotliwymi", a z drugiej – "grafomańskimi". Wzbudziły wiele kontrowersji, szczególnie wśród konserwatywnych środowisk prawicowych. Tabloid "Fakt" z oburzeniem skrytykował piosenkarkę za odniesienia do seksu i "drwinę z polskiego tańca ludowego" (kujawiaka) w utworze „Hujawiak”. Katolicki "Nasz Dziennik" określił muzykę z albumu jako "obsceniczną i wulgarną", a samą piosenkarkę potępił za "gardzenie tradycyjnymi wartościami". Skandal wywołał też udział Peszek w programie "Kuba Wojewódzki" wyemitowanym 23 września. Ze względu na przepełnione erotyką treści padające w rozmowie, telewizja TVN przesunęła godzinę emisji odcinka na 23:00.
Krążek otrzymał nagrodę Paszport „Polityki” w kategorii "muzyka popularna", a także Fryderyka w kategorii "album muzyki alternatywnej".
Płyta zadebiutowała na polskiej liście sprzedaży OLiS na miejscu 3. i już po tygodniu dotarła na miejsce 1.
Płyta zajęła 16. miejsce w rankingu ZPAV najlepiej sprzedających się albumów 2008 roku w Polsce. Dzięki wysokiej sprzedaży album uplasował się też na 2. miejscu listy najlepiej sprzedających się polskich płyt podczas festiwalu TOPtrendy. 17 października 2008 "Maria Awaria" uzyskała status platynowej płyty za sprzedaż przekraczającą 30 tysięcy egzemplarzy. Według stanu na rok 2011 album rozszedł się w nakładzie 55 tysięcy egzemplarzy, a w listopadzie 2016 uzyskał status podwójnej platyny.
Trasa koncertowa.
Koncert w obiekcie Alvernia Studios 26 listopada 2009 został sfilmowany w ramach projektu Najmniejszy koncert świata i wydany na DVD przez firmę Agora 15 października 2010 jako część serii o tym samym tytule.

</doc>
<doc id="1503468" url="https://pl.wikipedia.org/wiki?curid=1503468" title="James Abercromby">
James Abercromby

James Abercromby, 1. baron Dunfermline (ur. 7 listopada 1776 w Tullibody, zm. 17 kwietnia 1858 w Colinton House w hrabstwie Midlothian) – brytyjski prawnik i polityk, członek stronnictwa wigów, minister w rządach lorda Greya i William Lamb, 2. wicehrabia Melbourne.
Był trzecim synem generała sir Ralpha Abercromby'ego, i córki Johna Menziesa. Wykształcenie odebrał w Royal High School w Edynburgu. W 1800 r. rozpoczął praktykę adwokacką. Rok później został komisarzem upadłościowym, a następnie audytorem księcia Devonshire. W 1807 r. został wybrany do Izby Gmin jako reprezentant okręgu Midhurst. Od 1812 r. reprezentował okręg wyborczy Calne. W latach 1832-1839 był deputowanym z okręgu Edinburgh.
W 1827 r. został najwyższym sędzią wojskowym. W latach 1830-1832 był baronem Skarbu Szkocji. W 1834 r. był przez kilka miesięcy zarządcą mennicy. W latach 1835-1839 był speakerem Izby Gmin. Zrezygnował z powodu złego stanu zdrowia. Następnie otrzymał tytuł 1. barona Dunfermline i zasiadł w Izbie Lordów.
14 czerwca 1802 r. poślubił Mary Anne Leigh, córkę Egertona Leigha. Miał z nią jednego syna, Ralpha, późniejszego 2. barona Dunfermline.

</doc>
<doc id="1503469" url="https://pl.wikipedia.org/wiki?curid=1503469" title="Przegląd Wojsk Lądowych">
Przegląd Wojsk Lądowych

Przegląd Wojsk Lądowych (PWL) – czasopismo fachowo-wojskowe; miesięcznik. Powstał 5 czerwca 1959 na podstawie rozkazu Ministra Obrony Narodowej nr 031/MON.
Etat redakcji obejmował początkowo: redaktora naczelnego, sekretarza redakcji, sześciu redaktorów działów, dwóch redaktorów-stylistów, redaktora technicznego, maszynistkę i referenta – razem 15 osób. Za skład, druk, kolportaż i finanse odpowiadało Wydawnictwo „Czasopisma Wojskowe” – jako nakładca.
Miesięcznik został powołany w celu zapewnienia lepszych warunków rozwoju teorii i praktyki różnych rodzajów wojsk i służb, w ścisłym powiązaniu z ogólnowojskowymi zagadnieniami taktycznymi, oraz dla ułatwienia wszechstronnego pogłębiania wiedzy przez oficerów różnych specjalności wojskowych wojsk lądowych. Miesięcznik powstał w wyniku połączenia 8 czasopism wojskowych: „Przeglądu Wojskowego”, „Przeglądu Wojsk Pancernych”, „Przeglądu Artyleryjskiego”, „Przeglądu Inżynieryjnego”, „Przeglądu Łączności”, „Przeglądu Samochodowego”, „Biuletynu Wojsk Chemicznych” oraz „Kierowcy”. Pierwszy jego numer ukazał się w lipcu 1959. Początkowo czasopismo wychodziło również w wersji niejawnej (w latach 1959–1961) jako kwartalnik. Od 1960 zaczęto wydawać jawne dodatki monotematyczne.
Redakcja „Przeglądu Wojsk Lądowych” jako pierwsza w Wojsku Polskim weszła w zachodnie struktury militarne. Od 1993 bowiem należała do European Military Press Association (Europejskiego Stowarzyszenia Prasy Wojskowej), aktywnie uczestnicząc w pracach tej organizacji. Wiceprezydentem stowarzyszenia był m.in. płk mgr Antoni Witkowski – były redaktor naczelny „Przeglądu Wojsk Lądowych”.
Komitet Redakcyjny.
Nakreślaniem założeń programowych miesięcznika i kierunków jego rozwoju zajmował się Komitet Redakcyjny. W jego skład wchodzili oficerowie związani ze szkoleniem wojsk z różnych instytucji centralnych MON, a po przejściu w podporządkowanie Dowództwa Wojsk Lądowych – zastępcy dowódcy wojsk lądowych, szefowie rodzajów wojsk, szefowie szkolenia okręgów wojskowych i korpusów, komendanci wyższych szkół oficerskich oraz komendant Wydziału Wojsk Lądowych Akademii Obrony Narodowej. W latach 1959-1999 Komitetem Redakcyjnym przewodniczyli:
Ważną rolę odgrywali zastępcy przewodniczącego Komitetu Redakcyjnego. Oni byli codziennymi opiekunami redakcji, oni znali jej problemy i troski, przychodząc wielokrotnie z pomocą. Funkcję tę pełnili:
Doroczne Nagrody.
Po raz pierwszy w "Przeglądzie Wojsk Lądowych" odnotowano przyznanie dorocznych nagród za 1978. Otrzymali je:
Nagród za 1979 z nieznanych przyczyn nie odnotowano na łamach „PWL”, mimo że je przyznano. W latach 1980–1993 Doroczną Nagrodę „Przeglądu Wojsk Lądowych” przyznawano za aktywność publicystyczną. Otrzymali ją:
za 1980
za 1981
za 1982
za 1983
za 1984
za 1985
za 1986
za 1987
za 1988
za 1989
za 1990
za 1991
za 1992
za 1993
Doroczną Nagrodę „Przeglądu Wojsk Lądowych” – kordzik przyznawano w latach 1994–1999. Otrzymali je:
za 1994
za 1995
za 1996
za 1997
za 1998
za 1999
Po zmianach organizacyjnych w latach 2000–2005 były przyznawane Doroczne Nagrody Prasowe Zespołu Redakcyjnego Wojsk Lądowych – kordziki. Otrzymali je:
za 2000
za 2001
za 2002
za 2003
za 2004
za 2005

</doc>
<doc id="1503471" url="https://pl.wikipedia.org/wiki?curid=1503471" title="Baron Dunfermline">
Baron Dunfermline

Baronowie Dunfermline 1. kreacji (parostwo Zjednoczonego Królestwa)

</doc>
<doc id="1503473" url="https://pl.wikipedia.org/wiki?curid=1503473" title="Age of Conan">
Age of Conan



</doc>
<doc id="1503494" url="https://pl.wikipedia.org/wiki?curid=1503494" title="Jerome Lalemant">
Jerome Lalemant



</doc>
<doc id="1503497" url="https://pl.wikipedia.org/wiki?curid=1503497" title="Bathysaurus mollis">
Bathysaurus mollis

Bathysaurus mollis – gatunek ryby głębinowej z rodziny Bathysauridae, wcześniej zaliczany do jaszczurnikowatych (Synodontidae). Występuje na głębokościach 1550–4903 m.

</doc>
<doc id="1503503" url="https://pl.wikipedia.org/wiki?curid=1503503" title="Nicolas-Bernard Lepicie">
Nicolas-Bernard Lepicie



</doc>
<doc id="1503506" url="https://pl.wikipedia.org/wiki?curid=1503506" title="La Razon">
La Razon



</doc>
<doc id="1503507" url="https://pl.wikipedia.org/wiki?curid=1503507" title="Jo &amp; Co">
Jo &amp; Co

JO &amp; CO – płyta koncertowa Anny Marii Jopek wydana 17 października 2008.
Płyta zajęła 46. miejsce w rankingu ZPAV najlepiej sprzedających się albumów 2008 r. w Polsce oraz uzyskała certyfikat złotej.

</doc>
<doc id="1503509" url="https://pl.wikipedia.org/wiki?curid=1503509" title="Lutetsburg">
Lutetsburg



</doc>
<doc id="1503510" url="https://pl.wikipedia.org/wiki?curid=1503510" title="Bathysaurus ferox">
Bathysaurus ferox

Bathysaurus ferox – gatunek ryby głębinowej z rodziny Bathysauridae, wcześniej zaliczany do jaszczurnikowatych (Synodontidae). Występuje na głębokościach 600–3500 m, zwykle 1000–2500 m. Osiąga do 64 cm długości.

</doc>
<doc id="1503511" url="https://pl.wikipedia.org/wiki?curid=1503511" title="John Spencer (3. hrabia Spencer)">
John Spencer (3. hrabia Spencer)

John Charles Spencer, 3. hrabia Spencer (ur. 30 maja 1782 w Spencer House w Londynie, zm. 1 października 1845 w Wiseton) – brytyjski arystokrata i polityk, członek stronnictwa wigów, minister w rządach lorda Greya i lorda Melbourne’a.
Był najstarszym synem George’a Spencera, 2. hrabiego Spencer, i lady Lavinii Bingham, córki 1. hrabiego Lucan. Od 1783 r. nosił tytuł grzecznościowy „wicehrabiego Althorp”. Wykształcenie odebrał w Harrow School oraz w Trinity College na Uniwersytecie Cambridge.
W 1804 r. uzyskał mandat parlamentarny z okręgu Okehampton. W 1806 r. bez powodzenia startował w wyborach parlamentarnych w okręgu Cambridge University, ale uzyskał mandat z okręgu Northamptonshire. W latach 1806-1807 był lordem skarbu. Przez następne lata nieregularnie uczestniczył i zabierał głos na posiedzeniach Izby Gmin. 14 kwietnia 1814 r. poślubił Esterh Acklom, jedyną córkę Richarda Ackloma. Lady Althorp zmarła przy porodzie w 1818 r.
Lord Althorp powrócił do czynnego życia publicznego w 1819 r. Kiedy wigowie doszli do władzy w 1830 r., Althorp otrzymał stanowiska kanclerza skarbu i przewodniczącego Izby Gmin. Był gorącym zwolennikiem reformy wyborczej. Podczas debat nad "Great Reform Bill" zabierał głos ponad 20 razy. Reforma została uchwalona w 1832 r. Podzieliła ona okręg Northamptonshire a Althorp został reprezentantem jego południowej części. W 1834 r. zmarł jego ojciec, John odziedziczył tytuł 3. hrabiego Spencer i zasiadł w Izbie Lordów. Jako par musiał zrezygnować z urzędu kanclerza skarbu. Kandydat na jego następcę, lord John Russell, nie zyskał uznania w oczach króla Wilhelma IV, który wykorzystał dymisję Spencera jako pretekst do zdymisjonowania gabinetu.
Po odziedziczeniu tytułu parowskiego lord Spencer wycofał się z czynnego życia politycznego. Czas spędzał w swoich wiejskich posiadłościach. W 1838 r. został pierwszym prezesem Królewskiego Towarzystwa Rolniczego. Zmarł w 1845 r. Tytuł parowski odziedziczył jego młodszy brat, Frederick.

</doc>
<doc id="1503512" url="https://pl.wikipedia.org/wiki?curid=1503512" title="Luetetsburg">
Luetetsburg



</doc>
<doc id="1503517" url="https://pl.wikipedia.org/wiki?curid=1503517" title="Jerzy Borucki">
Jerzy Borucki

Jerzy Borucki (ur. 21 września 1928 we Lwowie, zm. 13 lipca 2008 w Warszawie) – polski geolog oraz geochemik, specjalista geologii złóż rud metali, a zwłaszcza złóż rud pierwiastków promieniotwórczych.
Życiorys.
Ojciec Walerian był pracownikiem spółdzielczości, matka Karolina, pracowała na poczcie.
We Lwowie ukończył podczas wojny sześć klas szkoły powszechnej i uczęszczał do Szkoły Techniczno-Mechanicznej. Po wojnie przeniósł się z rodziną do Rzeszowa, ukończył kursy uzupełniające gimnazjum i liceum o profilu matematyczno-fizycznym i w 1947 otrzymał świadectwo maturalne. W tym samym roku rozpoczął studia w Krakowie na Wydziale Geologiczno-Mierniczym Akademii Górniczo-Hutniczej (kierunek poszukiwawczy). W 1951 otrzymał tytuł inżyniera geologa, a w 1952 stopień magistra nauk technicznych.
W czasie studiów w 1951 został powołany na stanowisko asystenta w Katedrze Petrografii AGH u prof. Juliana Tokarskiego. Pod kierunkiem profesora powstały pierwsze jego opracowania dotyczące wapieni dewońskich Gór Świętokrzyskich oraz tufów filipowickich Kowalskiej Góry.
Na wniosek Centralnego Urzędu Geologii został 1 lipca 1953 przeniesiony w ramach nakazu pracy do Warszawy i zatrudniony w Instytucie Geologicznym, początkowo na stanowisku zastępcy kierownika Zakładu Surowców Skalnych, a następnie kierownika Zakładu Surowców Specjalnych. Prowadził tam grupę dokumentującą złoże siarki w Machowie i za dokumentację tego złoża otrzymał Srebrny Krzyż Zasługi.
W latach 1956-1957 zorganizował, a następnie kierował Zakładem Złóż Metali Nieżelaznych. Nadzorował wówczas poszukiwania osadowych złóż rud miedzi w rejonie Lubina. W 1957 został przeniesiony do Zakładu Złóż Surowców Promieniotwórczych. Korzystając z pomocy i rad prof. Kazimierza Smulikowskiego zbudował na początku lat 1960. aparaturę do oznaczania wieku bezwzględnego metodą argonową, która przez wiele lat pracowała w Instytucie.
W 1962 uzyskał stopień doktora nauk przyrodniczych na podstawie rozprawy doktorskiej "Uran w polskich fosforytach", przygotowanej pod kierunkiem prof. K. Smulikowskiego. Trzy lata później, 1 stycznia 1965, Prezes Centralnego Urzędu Geologii powołał go na stanowisko samodzielnego pracownika naukowo-badawczego w Instytucie Geologicznym w Warszawie.
W kwietniu 1966 został oddelegowany do pracy w ramach projektów ONZ, najpierw na Madagaskarze (1966-1968), a następnie w Nigrze i Górnej Wolcie (1968-1970). Zatrudniony na stanowisku geochemika organizował tam laboratoria geochemiczne i prowadził terenowe prace poszukiwawcze. Wraz z zespołem pracowników ONZ i miejscowym personelem prowadził poszukiwania metodą geochemiczną na obszarze wielu tysięcy kilometrów kwadratowych. W wyniku tych prac odkryte zostały liczne anomalie geochemiczne, których treść miała być rozpoznana w ramach następnych projektów. Był także na pewien czas oddelegowany do Sassandra na Wybrzeżu Kości Słoniowej, gdzie również organizował i uruchamiał laboratorium geochemiczne.
Po powrocie do kraju w drugiej połowie 1971 zajmował się w Instytucie Geologicznym badaniami mineralogicznymi z zastosowaniem mikroskopu elektronowego.
Z dniem 1 stycznia 1972 przeniósł się do Ośrodka Badawczo-Rozwojowego Techniki Geologicznej w Warszawie, gdzie objął kierownictwo pionu badawczego. Nadzorował tam wdrażanie nowych technik w wiertnictwie, geologii surowcowej, inżynierskiej i hydrogeologii; zajmował się też wprowadzaniem elektronicznej techniki obliczeniowej oraz zastosowaniem elektrod jonoselektywnych w analityce próbek geologicznych. W końcu 1973 otrzymał stopień górniczy Dyrektora Górniczego III stopnia.
W 1977 udał się ponownie do Górnej Wolty z ramienia ONZ, gdzie przebywał ponad 2 lata. Zorganizował tam i uruchomił laboratorium geochemiczne, a następnie uczestniczył w poszukiwaniach złota, zakończonych odkryciem złoża.
Po powrocie do kraju w 1981 przez kilkanaście miesięcy zajmował się w OBRTG nowymi technikami badania jakości kamienia budowlanego. Na początku 1982 powrócił do Instytutu Geologicznego. W nowo utworzonym Zakładzie Geochemii i Chemii Analitycznej objął kierownictwo Pracowni Geochemii Stosowanej. Aż do przejścia na emeryturę w 1990 uczestniczył w tworzeniu nowoczesnego laboratorium geochemicznego na bazie dotychczasowego Głównego Laboratorium Instytutu, nawiązywał kontakty zagraniczne, wprowadzał nowe techniki analityczne i szkolił personel.
Po przejściu na emeryturę badał meteoryty. Już na emeryturze opublikował na ten temat kilkanaście artykułów, większość w języku angielskim.
W swoim dorobku ma kilkadziesiąt publikacji, opracowań archiwalnych, recenzji i ekspertyz.

</doc>
<doc id="1503519" url="https://pl.wikipedia.org/wiki?curid=1503519" title="Anoplogastridae">
Anoplogastridae

Anoplogastridae – monotypowa rodzina małych, morskich ryb z rzędu beryksokształtnych (Beryciformes).
Cechy morfologiczne.
Charakteryzują się krótkim, wysokim i ścieśnionym ciałem, małymi oczami, drobnymi łuskami oraz brakiem promieni twardych w płetwach. W szczękach dorosłych osobników występują liczne, długie zęby. Płetwa grzbietowa jest rozciągnięta na 16–20, a odbytowa na 7–9 miękkich promieniach. Liczba kręgów wynosi 25–28. Ryby z tej rodziny dorastają do 16 cm długości.
Klasyfikacja.
Rodzaj zaliczany do tej rodziny:
"Anoplogaster"

</doc>
<doc id="1503521" url="https://pl.wikipedia.org/wiki?curid=1503521" title="Kyodo">
Kyodo

 – japońska agencja prasowa non-profit, działająca od listopada 1945 r. w Tokio jako spółdzielnia. 
Od 1996 nazwa firmy: Kyodo News.
Według własnych danych z lipca 2018, Agencja zatrudnia ok. 1700 pracowników, ma 51 biur na terenie kraju oraz 41 poza granicami. 
Kyodo News Agency powstała po zakończeniu II wojny światowej po rozwiązaniu utworzonej w 1936 roku agencji informacyjnej Domei News Agency (同盟通信社, "Dōmei-tsūshin-sha"). Od 1951 zaczęła oferować wiadomości komercyjnym stacjom nadawczym, w 1965 uruchomiono serwis informacyjny w języku angielskim, a w 1986 usługi wideo. 
W 2003 Agencja wprowadziła się do nowej siedziby w wieżowcu o nazwie Shiodome Media Tower (piętra 3-25) w dzielnicy Minato. 
Kyodo oferuje usługi tekstowe, fotograficzne, audio i wideo dla telewizji publicznej NHK i około 120 kluczowych komercyjnych stacji nadawczych w całej Japonii. Media nadawcze mogą odbierać usługi na komputerach osobistych za pośrednictwem satelitarnego lub połączonego z Internetem 24-godzinnego systemu komunikacyjnego Kyodo News Net, który obejmuje wszystkie dziedziny. Agencja dostarcza również stacjom telewizyjnym obrazy wideo, w tym wywiady i wydarzenia, a także nagrywa filmy na żądanie lokalnych stacji telewizyjnych. 
Kyodo wydaje gazety w języku japońskim i angielskim, które są nadawane przez radio dwa razy dziennie do statków oceanicznych i łodzi rybackich oraz hoteli za granicą. Oferuje również wiadomości dotyczące wydarzeń w kraju i za granicą do około 40 japońskich gazet za granicą.
Od 2001 Kyodo udostępnia wiadomości w języku chińskim za pośrednictwem swojej strony internetowej Gongtong Wang (Kyodo Net). W kwietniu 2005 Kyodo formalnie założyła chińskojęzyczną sekcję serwisów informacyjnych jako drugą usługę obcojęzyczną. Koncentrują się one na wydarzeniach w Japonii i relacjach chińsko-japońskich.

</doc>
<doc id="1503524" url="https://pl.wikipedia.org/wiki?curid=1503524" title="Wybory do Parlamentu Europejskiego w Niemczech w 1984 roku">
Wybory do Parlamentu Europejskiego w Niemczech w 1984 roku

Wybory do Parlamentu Europejskiego w Niemczech w 1984 roku zostały przeprowadzone 17 czerwca 1984 roku. Do zdobycia było 81 mandatów o które ubiegało się 5 partii politycznych.

</doc>
<doc id="1503526" url="https://pl.wikipedia.org/wiki?curid=1503526" title="Góry Wrszackie">
Góry Wrszackie

Góry Wrszackie (serb. "Вршачке планине", "Вршачки брег" – "Vršačke planine", "Vršački breg", rum. "Munţii Vârşeţ", "Dealurile Vârşeţului") – pasmo gór niskich w południowej części Kotliny Panońskiej, należące do panońskich gór wyspowych (niekiedy zaliczane do Karpat). Leżą na granicy serbskiej i rumuńskiej części Banatu, na wschód od miasta Vršac. Pasmo ma 19 km długości i kształt łuku z największą częścią centralną i odgałęzieniami na północ i południe. Powierzchnia Gór Wrszackich wynosi 170 km² (122 km² w Serbii, 48 km² w Rumunii). 
Najwyższe wzniesienie Gór Wrszackich (zarazem najwyższy punkt Wojwodiny) to Gudurički vrh (641 m n.p.m.) w grupie Lisičija glava razem z kulminacjami Vršački vrh (590 m) i Donji Vršišor (463 m). Inne wyższe wzniesienia to Vršačka kula (399 m), Turska glava (402 m) i Đakov vrh (449 m). 
Porośnięte lasami liściastymi z dużym udziałem lipy. Od 1982 obszar ochrony przyrody o powierzchni 4,177 ha.

</doc>
<doc id="1503530" url="https://pl.wikipedia.org/wiki?curid=1503530" title="Littorelletea uniflorae">
Littorelletea uniflorae

Littorelletea uniflorae — syntakson słodkowodnych makrofitów w randze klasy zbiorowisk roślinnych zajmujących wody o niskiej twardości i często o zmiennym poziomie lustra — łącznie z okresowym wysychaniem. Budujące je rośliny zwykle są niedużymi bylinami. Siedliska zajmowane przez te zbiorowiska zwykle są niezbyt żyzne (oligotroficzne lub mezotroficzne). Zbiorowiska tej klasy mają charakter atlantycki lub oceaniczno-borealny, więc w Polsce częstsze są w północno-zachodniej części kraju. Są stosunkowo rzadkie i podatne na degradację.
Zagrożenia i ochrona.
Zespoły tej klasy na potrzeby inwentaryzacji obszarów Natura 2000 są oznaczone jako siedlisko przyrodnicze nr 3130 (brzegi lub osuszane dna zbiorników wodnych ze zbiorowiskami
z" Littorelletea, Isoëto–Nanojuncetea") oraz siedlisko przyrodnicze nr 3110 (jeziora lobeliowe).

</doc>
<doc id="1503532" url="https://pl.wikipedia.org/wiki?curid=1503532" title="Littorelletea">
Littorelletea



</doc>
<doc id="1503536" url="https://pl.wikipedia.org/wiki?curid=1503536" title="Photostomias">
Photostomias

Photostomias – rodzaj morskich głębinowych ryb z rodziny wężorowatych (Stomiidae).
Klasyfikacja.
Gatunki zaliczane do tego rodzaju :

</doc>
<doc id="1503541" url="https://pl.wikipedia.org/wiki?curid=1503541" title="Helmut Zilk">
Helmut Zilk

Helmut Zilk (ur. 9 czerwca 1927, zm. 24 października 2008) – polityk austriacki, burmistrz Wiednia, nauczyciel, dziennikarz.
Ukończył seminarium nauczycielskie, później studiował na Uniwersytecie Wiedeńskim. Należał do Socjaldemokratycznej Partii Austrii (SPÖ). Od 1984 do 1994 był burmistrzem Wiednia. Był wieloletnim agentem czechosłowackich służb specjalnych. W grudniu 1993 otrzymał przesyłkę z ładunkiem wybuchowym, który eksplodował i rozerwał mu lewą dłoń. Rannych zostało także 9 innych osób, które otrzymały wówczas podobne przesyłki. Wszyscy poszkodowani opowiadali się za liberalizacją polityki wobec imigrantów. Policja ujęła sześciu podejrzanych ze środowiska skrajnej prawicy.
W 1997 wydał autobiografię napisaną z pomocą dziennikarki Conny Bischofberger.
Pochowany na Cmentarzu Centralnym w Wiedniu.

</doc>
<doc id="1503542" url="https://pl.wikipedia.org/wiki?curid=1503542" title="Okręg wyborczy Northamptonshire">
Okręg wyborczy Northamptonshire

Okręg wyborczy Nothamptonshire powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował hrabstwo Northamptonshire. Został zlikwidowany w 1832 r.

</doc>
<doc id="1503543" url="https://pl.wikipedia.org/wiki?curid=1503543" title="Jace Alexander">
Jace Alexander

Jason Alexander (ur. 7 kwietnia 1964 w Nowym Jorku) − amerykański reżyser i aktor.
Życiorys.
Jace Alexander urodził się w Nowym Jorku, jedyny syn aktorki Jane Alexander i jej pierwszego męża Roberta. Założyciel i poprzedni dyrektor The Living Stage. Profesjonalną karierę zaczynał w 1983 jako zarządzający sceną w sztuce "The Caine Mutiny Court Martial" wystawianej na Broadwayu, w której grał także małą rolę. Jest członkiem Naked Angels Theater Company. Starał się o rolę Lee Harveya Oswalda w sztuce "Assassins". W 2005 wyreżyserował kilka odcinków serialu "Skazany na śmierć".
Jego żoną jest aktorka Maddie Corman, mają trójkę dzieci.

</doc>
<doc id="1503549" url="https://pl.wikipedia.org/wiki?curid=1503549" title="Ua Pou">
Ua Pou

Ua Pou (także "Ua Pu") – wyspa w Polinezji Francuskiej, w archipelagu Markizów. Leży około 59 km na południe od wyspy Nuku Hiva.
Najwyższe wzniesienie wyspy to szczyt góry Oave o wysokości 1230 m n.p.m.
na wyspie znajduje się port lotniczy Ua Pou.

</doc>
<doc id="1503551" url="https://pl.wikipedia.org/wiki?curid=1503551" title="Ua Pu">
Ua Pu



</doc>
<doc id="1503554" url="https://pl.wikipedia.org/wiki?curid=1503554" title="Ua Huka">
Ua Huka

Ua Huka – wyspa w Polinezji Francuskiej, w archipelagu Markizów. Stanowi wulkan tarczowy w wieku około 2,4–2,2 miliona lat.
Najwyższe wzniesienie wyspy to szczyt góry Hitikau o wysokości 857 m n.p.m.
Na wyspie znajduje się Port lotniczy Ua Huka.

</doc>
<doc id="1503558" url="https://pl.wikipedia.org/wiki?curid=1503558" title="Jan Kamsetzer">
Jan Kamsetzer



</doc>
<doc id="1503561" url="https://pl.wikipedia.org/wiki?curid=1503561" title="Reggiana">
Reggiana



</doc>
<doc id="1503562" url="https://pl.wikipedia.org/wiki?curid=1503562" title="Esperance Sportive de Tunis">
Esperance Sportive de Tunis



</doc>
<doc id="1503564" url="https://pl.wikipedia.org/wiki?curid=1503564" title="Aristostomias">
Aristostomias

Aristostomias – rodzaj głębinowych ryb z rodziny wężorowatych (Stomiidae).
Klasyfikacja.
Gatunki zaliczane do tego rodzaju :

</doc>
<doc id="1503565" url="https://pl.wikipedia.org/wiki?curid=1503565" title="Efekt Wildera">
Efekt Wildera



</doc>
<doc id="1503568" url="https://pl.wikipedia.org/wiki?curid=1503568" title="Efekt Bradleya">
Efekt Bradleya

Efekt Bradleya, inaczej Efekt Wildera (ang. "Bradley effect", "Wilder effect") — zjawisko socjologiczno-politologiczne, spotykane w życiu politycznym w Stanach Zjednoczonych i innych krajach o złożonych stosunkach rasowych, polegające na tym, że w przypadku wyborczej rywalizacji pomiędzy kandydatami o różnym kolorze skóry (w praktyce dotyczy to zwłaszcza kandydatów białego i czarnego), rzeczywisty wynik wyborów jest odmienny w stosunku do tego, jaki można przewidzieć na podstawie przedwyborczych deklaracji potencjalnych wyborców dotyczących tego, na kogo będą głosować.
Przyczyną występowania tego zjawiska jest niechęć ludzi do publicznego (choćby tylko ankieterowi) przyznania się do bycia reprezentantem poglądów przedstawianych przez tzw. środowiska opiniotwórcze (np. media) jako niewłaściwe, zacofane, niesłuszne czy nienowoczesne. W efekcie wyborca mający poglądy rasistowskie, obawiając się, iż zostanie negatywnie oceniony, w czasie sondażu deklaruje chęć głosowania na tego z różniących się rasą kandydatów, który mniej odpowiada mu programowo (przez co zawyża poparcie dla jednego z ubiegających się o stanowisko), natomiast w trakcie samej elekcji, przy urnie wyborczej, oddaje głos zgodnie ze swymi poglądami.
Nazwa zjawiska pochodzi od nazwiska popularnego czarnoskórego polityka amerykańskiego, wieloletniego burmistrza Los Angeles - Toma Bradleya, który mimo dużej (ok. 15%-owej) przewagi w sondażach przedwyborczych w 1982 r. przegrał wybory na gubernatora Kalifornii, o czym zadecydować mieli biali wyborcy, niechcący, by głową ich stanu był czarny gubernator.
Istniały spekulacje medialne, iż w czasie wyborów prezydenckich w USA w 2008 r., w przypadku niezbyt wyraźnej (kilkuprocentowej) przewagi Baracka Obamy w sondażach przedwyborczych, efekt Bradleya w zestawieniu z liczebną dominacją białej populacji w amerykańskim społeczeństwie mógł spowodować, iż kolejnym prezydentem USA zostałby John McCain.

</doc>
<doc id="1503571" url="https://pl.wikipedia.org/wiki?curid=1503571" title="Topornik wyłupiasty">
Topornik wyłupiasty

Topornik wyłupiasty, topornik mały ("Argyropelecus hemigymnus") – gatunek morskiej ryby wężorokształtnej z rodziny przeźreniowatych (Sternoptychidae). 
Zasięg występowania.
Gatunek batypelagiczny, występuje we wszystkich oceanach od 60° N do 56° S na głębokościach 0–2400 m.
Znaczenie gospodarcze.
Nie ma znaczenia gospodarczego.

</doc>
<doc id="1503573" url="https://pl.wikipedia.org/wiki?curid=1503573" title="Philippe Riboud">
Philippe Riboud

Philippe Riboud (ur. 9 kwietnia 1957 w Lyonie), francuski szermierz, szpadzista. Wielokrotny medalista olimpijski.
Startował już na igrzyskach w Montrealu - miał wówczas 19 lat. Cztery lata później - Francuzi startowali pod flagą olimpijską - zdobył dwa medale: brąz w rywalizacji indywidualnej oraz złoto w drużynie. Na dwóch kolejnych igrzyskach także zdobywał medale, łącznie gromadząc ich sześć - po dwa w każdym kolorze. Stawał na podium mistrzostw świata (indywidualnie złoto w 1979 i 1986). W latach 1975, 1977, 1979, 1980 i 1982 zostawał mistrzem Francji.

</doc>
<doc id="1503575" url="https://pl.wikipedia.org/wiki?curid=1503575" title="Dworzec Główny we Wrocławiu">
Dworzec Główny we Wrocławiu



</doc>
<doc id="1503578" url="https://pl.wikipedia.org/wiki?curid=1503578" title="Styl Stanisława Augusta">
Styl Stanisława Augusta

Styl Stanisława Augusta, in. styl stanisławowski – samodzielna, polska odmiana sztuki wczesnego klasycyzmu, związana z mecenatem króla Stanisława Augusta Poniatowskiego (stąd jej nazwa). Styl obecny w architekturze, dekoracji wnętrz, malarstwie, rzeźbie i sztuce zdobniczej, który najpełniej wyraził się we wnętrzach Zamku Królewskiego w Warszawie i w Łazienkach.
Termin ten został wprowadzony przez Władysława Tatarkiewicza w pracy "Historia budowy Łazienek" (1916). Problem stylu stanisławowskiego badali następnie m.in. A. Lauterbach ("Styl Stanisława Augusta. Klasycyzm warszawski wieku XVIII", 1918), ponownie Władysław Tatarkiewicz ("Rządy artystyczne Stanisława Augusta", 1919) i Marek Kwiatkowski ("Stanisław August Poniatowski – król architekt", 1983).
Najwybitniejszymi twórcami stylu Stanisława Augusta byli Dominik Merlini, Jan Chrystian Kamsetzer, Marcello Bacciarelli, Jean-Baptiste Pillement, Jan Bogumił Plersch i André Le Brun.
Ramy czasowe.
Ramy czasowe dla stylu nie są jednoznacznie wyznaczone, albowiem badacze różnią się w poglądzie na tę sprawę. Władysław Tatarkiewicz jako datę początkową zaproponował rok 1783 (wówczas powstały: Sala Asamblowa na Zamku Królewskim w Warszawie i południowa fasada Pałacu Łazienkowskiego) lub ogólniej – lata po 1780. Nie zgodził się z tym Stanisław Lorentz, który początku stylu stanisławowskiego dopatruje się już ok. 1764–5. On też w ramach stylu wyróżnił trzy etapy: 1764-1773, 1774-1783, 1783-1795.
Za koniec powszechnie przyjmuje się III rozbiór Polski (1795), gdy wraz z upadkiem polskiego państwa ustał królewski mecenat.
Cechy.
Styl stanisławowski był stylem odrębnym i samodzielnym, tym niemniej czerpiącym z różnych wzorców (W. Tatarkiewicz podkreślał jego włoski charakter, a S. Lorentz – francuski). Był to styl klasycystyczny, odpowiadający teorii klasycznej, jednak nie był przez nią – ani żadną inną – inspirowany, gdyż w Polsce teoretyków w zasadzie nie było, a obcymi teoriami się nie interesowano; zainteresowań teoretycznych nie przejawiał również sam król. Stanisław August gustował w różnorodnych dziełach, również barokowych. Jak pisał Tatarkiewicz, "nie miał właściwie szczególnych skłonności do sztuki klasycznej". Chciał natomiast mieć to, co modne, a stylem wówczas modnym był właśnie klasycyzm. Odrębność stylu stanisławowskiego polega właśnie na synkretyzmie elementów klasycznych i nieklasycznych – barokowych, co przejawiało się w bogactwie zdobień, złoceniach, stiukach, intensywnych kolorach. Był to klasycyzm (cytując znów Tatarkiewicza) "z pozostałościami baroku czy raczej z nawrotem do baroku, tego dawniejszego, siedemnastowiecznego, mocniejszego w formach. Nie można powiedzieć o klasycyzmie stanisławowskim, że był jeszcze barokowy; raczej – że był znów barokowy".
Reprezentanci i dzieła.
Termin "styl stanisławowski" nie odnosi się do wszystkich zjawisk artystycznych, występujących w Polsce w tym okresie, a jedynie do tych, które powstały pod bezpośrednim wpływem króla Stanisław Augusta lub pod wpływem sztuki dworskiej. Podkreślana jest rola gustu króla, według którego stylistycznie kształtowała się sztuka w jego kręgu. Główną rolę odgrywał architekt królewski Dominik Merlini i jego współpracownik Jan Kamsetzer, a w zakresie malarstwa – Marcello Bacciarelli.
Pierwszym dziełem "stanisławowskim" były wnętrza warszawskiego Zamku Królewskiego. Za Stanisława Augusta prace w salach zamkowych prowadził już Jakub Fontana; po jego śmierci Dominik Merlini kontynuował przebudowę wnętrz. Merlini był autorem Sali Asamblowej (Wielkiej), ukończonej w 1781. Przy jej białych ścianach ustawiono (po dwie) kilkadziesiąt złotawych kolumn z głowicami korynckimi. Między nimi ustawione zostały rzeźby Andrzeja Le Bruna. W plafonie Marcello Bacciarelli namalował scenę wyprowadzania świata z chaosu przez Jowisza.
W 1784 Merlini i Kamsetzer rozpoczęli wznoszenie Pałacu Łazienkowskiego. Najpierw powstała fasada południowa z czterokolumnowym portykiem wgłębnym i balustradową attyką z rzeźbami. W 1788 architekci wznieśli fasadę północną, również z czterokolumnowym portykiem, ale wysuniętym przed fasadę i zwieńczonym trójkątnym tympanonem. W latach 1792–1793 powstały wreszcie dwa boczne pawilony pałacu. W stylu stanisławowskim urządzono również wnętrza.
W ramy stylu Stanisława Augusta W. Tatarkiewicz zaliczył także inne prace architektów królewskich, Merliniego i Kamsetzera: pałac w Jabłonnie (ok. 1778), dwa pałace Potockich na Krakowskim Przedmieściu czy Królikarnię (1786–1789).

</doc>
<doc id="1503579" url="https://pl.wikipedia.org/wiki?curid=1503579" title="Styl stanisławowski">
Styl stanisławowski



</doc>
<doc id="1503583" url="https://pl.wikipedia.org/wiki?curid=1503583" title="Czarne słońce (film)">
Czarne słońce (film)

Czarne słońce (wł. "Il sole nero") – włosko-francuski dramat z 2007 roku w reżyserii Krzysztofa Zanussiego, zrealizowany na podstawie dramatu Rocco Familiariego. Fabuła filmu oparta została na wydarzeniach, do których doszło około 20 lat temu w Katanii na Sycylii.
Fabuła.
Bohaterką jest młoda kobieta, której mąż został zamordowany przez narkomana. Kobieta postanawia odnaleźć mordercę i zemścić się na nim. Na policji dowiaduje się, że dzięki amnestii i redukcjom kary mógłby opuścić więzienie już po 7-8 latach. W scenie finałowej kobieta trzyma w rękach broń, z której zabito jej męża, musi podjąć decyzję, czy zastrzeli z niej zabójcę, czy samą siebie.

</doc>
<doc id="1503589" url="https://pl.wikipedia.org/wiki?curid=1503589" title="Dark Horse">
Dark Horse

Dark Horse – szósty album studyjny kanadyjskiej rockowej grupy Nickelback. Wydany 18 listopada 2008 roku. Sesja nagraniowa albumu zaczęła się w marcu w studiu "Mountain View Studios" w Vancouver, i trwała nieco ponad 5 miesięcy. W sierpniu prace nad płytą zostały zakończone. Producentem albumu został legendarny producent muzyczny Robert "Mutt" Lange, który ma na swoim koncie współpracę z takimi wykonawcami jak Def Leppard, AC/DC czy Bryan Adams. Album odniósł spory sukces, szczególnie w ojczystej Kanadzie, oraz w Stanach Zjednoczonych, gdzie uzyskał odpowiednio status 5-krotnej oraz 2-krotnej platyny. Album zajął także pierwsze miejsca na wielu prestiżowych listach w Stanach i Kanadzie, np. "Billboard Top Rock Albums", "Billboard Top Hard Rock Albums", "Billboard Top Modern Rock/Alternative Albums" czy "Canadian Albums Chart". Album dotarł 6 grudnia 2008 roku, do 2 miejsca na prestiżowej liście Billboard 200. Przez długi czas utrzymywał się także w czołowej dziesiątce tego zestawienia. W dniu premiery album sprzedał się w ilości 330 tys. kopii, dzięki czemu był drugim najlepiej sprzedającym się albumem, zaraz po płycie piosenkarki Beyonce, której album sprzedał się w ilości 450 tys. kopii. Album przyniósł także małą zmianę w brzmieniu. Utwory stały się bardziej spójne, cięższe, widać jest ponownie większy wpływ muzyki grunge. Album został nagrany przy zastosowaniu zaawansowanej cyfrowej stacji roboczej do obróbki dźwięku Pro Tools, oraz FL Studio. W 2010 roku album został sklasyfikowany na 191 pozycji zestawienia magazynu Billboard na "200 najlepszych albumów dekady".
Pisanie, nagrywanie.
Wszystkie utwory zawarte na płycie to materiał premierowy, powstały w studiu, podczas sesji nagraniowej. Zespół zrezygnował także z aktywnego koncertowania w roku 2008, aby móc lepiej skupić się na pracy nad nowym albumem. Tym razem żaden z utworów nie był także grany na koncertach przedpremierowych, tak jak to miało miejsce podczas wcześniejszych wydawnictw grupy. Sesję nagraniową rozpoczęto w marcu w "Mountain View Studios" w Vancouver, czyli w tym samym studiu, gdzie powstały albumy "The Long Road", oraz "All the Right Reasons". Producent płyty, Robert Lange podczas sesji nie ograniczył się jedynie do czuwania nad nagraniami, lecz także sam stał się aktywnym współkompozytorem. W ostatecznym rozrachunku z jego udziałem powstało pięć utworów, "Something in Your Mouth", "I'd Come for You", "Never Gonna Be Alone", "Shakin' Hands" oraz "This Afternoon". Cała sesja nagraniowa trwała nieco ponad pięć miesięcy. W sierpniu prace nad płytą zostały zakończone. Autorem tekstów do utworów ponownie został wokalista grupy, Chad Kroeger. We wrześniu grupa przyleciała do Europy, na serię 9 koncertów w Niemczech, oraz Wielkiej Brytanii, poprzedzających wydanie płyty.
Produkcja.
Tym razem produkcją albumu zajął się nie tylko sam zespół w stałej współpracy z Joem Moim, lecz do współpracy został zaproszony legendarny producent muzyczny Robert "Mutt" Lange, który ma za sobą współpracę z takimi wykonawcami jak AC/DC, Def Leppard, czy Bryan Adams. Utwory wyprodukowane przez niego zostały nagrodzone 4 statuetkami nagród Grammy, czyli najważniejszych nagrodami w przemyśle fonograficznym. Prócz Langa, zespół do współpracy zaprosił osoby z którymi aktywnie współpracował przy poprzednich wydawnictwach. Inżynierem dźwięku został Lange, oraz Moi. Ten ostatni zajmuje się także miksem trzech utworów z płyty. Miksem reszty albumu zajął Randy Staub (z którym grupa współpracuje już od albumu "Silver Side Up"), mający za sobą współpracę z takimi zespołami jak U2 czy Metallica, mastering albumu powierzono po raz kolejny amerykanowi Tedowi Jensenowi, który zajął się masteringiem m.in. albumu "Death Magnetic" grupy Metallica. Asystentem inżyniera dźwięku został Zach Blackstone, który współpracował z zespołem już podczas sesji do płyty "All the Right Reasons", oraz podobnie Brian Wohlgemuth.
Brzmienie.
Album nagrywany był przy zastosowaniu zaawansowanej cyfrowej stacji roboczej do obróbki dźwięku Pro Tools. Oprogramowanie to pozwala na zaawansowaną rejestrację, edycję i miksowanie wielośladowego materiału dźwiękowego oraz MIDI. Prócz tego zespół skorzystał także z FL Studio, czyli zaawansowanej cyfrowej stacji roboczej do obróbki dźwięku, pozwalającej na stworzenie kompletnego utworu od kompozycji, przez miks i zgranie. Brzmienie albumu utrzymane jest w melodyjnym rockowym brzmieniu, gdzie słychać jest wyraźnie większy wpływ muzyki grunge oraz post grunge, podobny do tego z multiplatynowej płyty "Silver Side Up" z 2001 roku. Album w porównaniu z ostatnim wydawnictwem prezentuje większą spójność. Rozpiętość brzmieniowa nie jest już tak duża. Na albumie są zawarte zarówno ostro hardrockowe utwory takie jak np. "Something in Your Mouth", "Burn it to the Ground" czy "Next Go Round", poprzez lżejsze melodyjne rockowe ballady "I'd Come for You" czy "Never Gonna Be Alone". Po dużym sukcesie singlowego utworu "Rockstar", zespół ponownie postanowił nagrać utwór utrzymany w stylistyce country rocka, "This Afternoon", który jest jednocześnie najdłuższym utworem na płycie. Album "Dark Horse" jest także pierwszym albumem w dorobku grupy, gdzie została zamieszczona tak duża liczba solówek gitarowych, jak i pierwszym, gdzie udział w komponowaniu utworów brał ktoś spoza zespołu.
Wydanie, promocja, trasa koncertowa.
Premiera płyty nastąpiła 14 listopada 2008 roku w Niemczech. 15 listopada album ukazał się w Australii, dwa dni później, 17 listopada – ukazał się w Europie, a dzień później, 18 listopada, album ukazał się w ojczystej Kanadzie oraz Stanach Zjednoczonych. 21 listopada premiera płyty przypadła na Holandię.
Pierwszym singlem promującym płytę, początkowo miał być utwór "If Today Was Your Last Day", lecz w ostatniej chwili został zmieniony na "Gotta Be Somebody", który 29 września, został umieszczony na oficjalnej stronie zespołu w formacie digital download, na 24 godziny. Później singel ukazał się także w wersji CD, wzbogaconej o cover Eltona Johna "Saturday Night's Alright (For Fighting)" z gościnnym udziałem Kid Rock'a.
We wrześniu, tuż po zakończeniu sesji nagraniowej, grupa przyleciała do Europy, na serię 9 przedpremierowych koncertów. Zespół dał koncerty w Niemczech oraz Wielkiej Brytanii. Następnie grupa powróciła do kraju, aby odpocząć przed rozpoczęciem oficjalnej trasy, "Dark Horse Tour". 11 października zespół wydaje singel z utworem "If Today Was Your Last Day", który ukazuje się tylko w Stanach i Kanadzie, w formacie digital download oraz airplay. 15 grudnia w Stanach ukazuje się trzeci singel, z utworem "Something in Your Mouth", którego tekst jest nawiązaniem do wcześniejszych utworów grupy, "Figured You Out", z albumu "The Long Road" oraz "Animals" z płyty "All the Right Reasons".
25 lutego 2009 roku, koncertem w Nashville w Stanach, grupa rozpoczęła oficjalną trasę "Dark Horse Tour". Łącznie od 25 lutego do 26 kwietnia zespół zagrał 32 koncerty w Północnych Stanach oraz Kanadzie, kończąc tym samym i etap trasy. 22 maja to data rozpoczęcia drugiego etapu trasy, który odbędzie się w Wielkiej Brytanii, oraz Szkocji. Jako support podczas europejskich koncertów, wystąpi amerykański zespół rockowy Black Stone Cherry. Podczas amerykańskiej trasy grupę supportują zespoły Hinder, Papa Roach oraz Saving Abel. Z zespołem występuje także wokalista oraz lider zespołu Seether, Shaun Morgan, który wykonuje wraz z zespołem cover grupy Filter, "Hey Man, Nice Shot". Oficjalnie trasa kończy się 3 czerwca 2010 roku, koncertem w Vancouver. Trasa liczy łącznie 118 koncertów i 6 etapów.
23 marca 2009 roku ukazuje się drugi oficjalny singel w Europie, z utworem "I'd Come for You". Do tego utworu oraz wcześniejszego "If Today Was Your Last Day" zostają nakręcone teledyski przez Nigel'a Dicka, z którym grupa aktywnie współpracuje od czasów płyty "Silver Side Up".
Sukces.
Płyta "Dark Horse" już w dniu premiery zanotowała duży sukces, sprzedając się w ilości 330 tys. kopii, co pozwoliło jej na zajęcie drugiej pozycji wśród najlepiej sprzedających się płyt. Lepiej sprzedawał się tylko album piosenkarki Beyonce, który zanotował sprzedaż 450 tys. kopii. Płyta znakomicie także radziła sobie na listach sprzedaży w rodzinnej Kanadzie oraz Stanach, gdzie dotarła na pierwsze miejsca list "Billboard Top Rock Albums", "Billboard Top Hard Rock Albums", "Billboard Top Modern Rock/Alternative Albums", oraz "Canadian Albums Chart". Album dotarł także do 2 pozycji na prestiżowej liście Billboard 200, a przez dłuższy czas utrzymywał się w czołowej "dziesiątce". Album dotarł także do wysokich pozycji w innych krajach, m.in. do 3 pozycji zestawienia "Australian Albums Chart", oraz "New Zealand Albums Chart". Album dotarł także do 4 pozycji na listach w Wielkiej Brytanii "UK Albums Chart" oraz w Niemczech "German Albums Chart". Zajął 5 pozycje w Austrii oraz Szwajcarii. Dalsze pozycje zajął w Rosji, gdzie dotarł do 11 pozycji, oraz w Irlandii, gdzie dotarł do 19 pozycji. Krażek 9 grudnia 2008 roku, czyli w 3 tygodnie po premierze, uzyskał w Stanach status platynowej płyty przyznanej grupie przez Recording Industry Association of America. Album przez długi okres utrzymywał się także w czołowej 20 listy Billboard 200. 3 kwietnia 2009 roku album uzyskał status podwójnej platyny za sprzedaż 2 mln w Stanach Zjednoczonych. Album uzyskał także status złotej płyty w Szwecji za sprzedaż 20 tys. kopii albumu. Także złotą płytę otrzymał w Nowej Zelandii, za sprzedaż 7,5 tys. kopii. W Australii zdobył status platynowej płyty za sprzedaż 140 tys. kopii. W ojczystej Kanadzie płyta uzyskała status poczwórnej platyny. Zdobył także statuetkę kanadyjskiego przemysłu fonograficznego, Juno Awards, w kategorii "Album of the Year". Gala miała miejsce w kwietniu 2009 roku w Vancouver.
Recenzje.
Stephen Thomas Erlewin z serwisu AllMusic przyznał grupie zaledwie 1,5 gwiazdki w skali do 5. Swoją ocenę motywował tym że teksty zespołu są sękate, wulgarne. Zarzuca grupie że nie zna granic dobrego smaku, i rozkoszuje się jej nieznajomością. Ponadto twierdzi że brakuje w tekstach mądrości i zrozumiałości, są one w złym guście. Tygodnik Entertainment Weekly nazwał tekst do otwierającego album utworu "Something in Your Mouth" "wstrętnym". Serwis PopMatters twierdzi że album "Dark Horse" w porównaniu do poprzednich płyt zespołu jest "krokiem w tył", utwory brzmią podobnie jak te starsze, zespół powtarza się. W skali 1 do 10 album otrzymał notę 3. Brytyjski dziennik The Guardian w skali 1 do 5 przyznał płycie notę 1, argumentując swój wybór tym że zespół sięgnął po typowy negatywny stereotyp, mianowicie połączenie tekstów o tematyce erotycznej z hard rockiem, co w rezultacie nie daje niczego pozytywnego. Magazyn Rolling Stone przyznał płycie pozytywną recenzję, komplementując przede wszystkim produkcję. Rolling Stone twierdzi że Lange rozjaśnił nieco ponurą muzykę Nickelback w stylu post grunge.
Portal Nuta.pl: ""Dark Horse" to tak dobra płyta, że naprawdę trudno się jej oprzeć. I trudno nawet wyróżnić któryś z 11 zawartych na niej utworów – wszystkie można byłoby wydać na singlach i każdy z nich miałby sporą i zupełnie realną szansę na sukces. Od otwierającego album, dynamicznego "Something In You Mouth" po kończący setlistę, stonowany, półakustyczny "This Afternoon". To wyjątkowo rzadki przypadek, zwłaszcza w czasach, kiedy większość płyt – i to bez względu na gatunek – to jedna, dwie, czy góra trzy porządne kompozycje, a reszta – marnej jakości wypełniacze. "Dark Horse" świetnie broni się jako całość.
Tak jest – Nickelback wciąż gra rocka środka, rocka przyjaznego radiu, choć wątpię akurat, czy jest to granie przyjazne naszym największym rozgłośniom. Tak czy owak, nie jest to muzyka, która burzy konwencje, w jakikolwiek twórczy sposób zmaga się z tradycją, wybiega w przyszłość czy otwiera nas na jakieś niebywałe doznania. Nie. "Dark Horse" to po prostu porcja wystrzałowych hitów."
Portal Onet.pl: "Na "Dark Horse" jest wszystko, czego można wymagać od kanadyjskiej formacji. Kwartet tym razem zrezygnował z wyłączności na produkcję, dzieląc się nią z legendarnym Robertem Johnem "Muttem" Lange (m.in. "Back In Black" AC/DC) i Joeyem Molem. Jako że Mutt to fachowiec wybitny, dał Nickelback to, czego brakowało na "All The Right Reasons", czyli pogłębił nieco brzmienie gitar, dodał więcej dynamiki. Poza tym współkomponował pięć z jedenastu kawałków. Zapewne on zasugerował odpowiedni układ piosenek na "Dark Horse". Dzięki temu mamy: dwie dynamiczne, dwie lekkie, dwie ostre, balladę, dwie nieco mocniejsze i na koniec dwie spokojne. Bardzo przemyślane zagranie, bo słuchacz nie znudzi się tak szybko. Jak zwykle w przypadku Nickelback potencjał singlowy ma co najmniej połowa numerów z płyty. Szansę na zawojowanie anten radiowych i list przebojów wróżę przesłodzonej do bólu balladzie "Never Gonna Be Alone", ale wątpię, by udało jej się powtórzyć megasukces "Photograph", o "How You Remind Me" nie wspominając. Nic trzy razy się nie zdarza, trawestując słowa noblistki..."
Portal wp.pl: "Świetne melodie? Są. Energia? Niespożyta. Chwytliwe jak jasna cholera riffy? Obecne. "Dark Horse" ma wszystko, czego dobrej rockandrollowej płycie potrzeba. Większość piosenek to bardzo żywiołowe, zagrane z pazurem kawałki, które zachęcają do rytmicznego poklaskiwania, podskoków i chóralnych stadionowych śpiewów. Już otwierający zestaw ostry acz dźwięczący tamburynem "Something In Your Mouth" zwiastuje coś dobrego. Kiedy w kolejnym "Burn It To The Ground" gitary przywołują skojarzenia z Queens Of The Stone Age, wiadomo, że będzie naprawdę w porządku. Trochę Foo Fighters? Pewnie. Coś z Velvet Revolver? Jasne. I co z tego! Chociaż Kanadyjczycy czerpią garściami ze sprawdzonych rockowych patentów, przerabiają to w nową, świeżą jakość. Przede wszystkim panowie popracowali nad produkcją. Materiał brzmi bowiem nowocześnie i żywiołowo. Żeby nie było jednak zbyt różowo. Pamiętajmy, że to wciąż Nickelback. Mamy kilka radiowych, typowych dla Kanadyjczyków pewniaków ("I'd Come For You", "Never Gonna Be Alone"). Szybciutko o nich jednak zapominamy, gdy po chwili w naszych uszach huczy rozpędzone, motoryczne ("Next Go Round") z wściekłymi uderzeniami perkusji, solówka w "Just To Get High" czy "Shakin' Hands" z pokrzykiwaniem ŕ la stare, dobre Bon Jovi."
Lista utworów.
Opracowano na podstawie materiału źródłowego
Pozycje.
Certyfikacje
Twórcy.
Nickelback
Produkcja
Pozostali

</doc>
<doc id="1503591" url="https://pl.wikipedia.org/wiki?curid=1503591" title="Medvednica">
Medvednica

Medvednica (węg. "Szlyeme hegység") – pasmo gór średnich w południowo-zachodniej części Kotliny Panońskiej, należące do panońskich gór wyspowych. Rozciąga się z południowego zachodu na północny wschód na długości 42 km na północ od Zagrzebia, między dolinami środkowej Sawy, Sutli i Krapiny. Najwyższy szczyt to Sljeme (1033 m n.p.m.), znajdują się tam wieża telewizyjna, hotele, a na szczyt wiodą szosa i kolejka gondolowa. Pasmo jest porośnięte lasami liściastymi. Medvednica stanowi obszar sportu i wypoczynku dla mieszkańców pobliskiego Zagrzebia; są tu liczne stoki narciarskie, szlaki i schroniska turystyczne. Obszar ochrony przyrody "Park Prirode Medvednica" zajmuje 228 km². Jaskinia Veternica ma 2622 m długości głównego korytarza.
Pasmo Medvednicy oddziela od centralnej Chorwacji region Zagorje.

</doc>
<doc id="1503592" url="https://pl.wikipedia.org/wiki?curid=1503592" title="Thorsten Weidner">
Thorsten Weidner

Thorsten Weidner (ur. 29 grudnia 1967 w Lauda) – niemiecki szermierz, florecista. Dwukrotny medalista olimpijski. 
Urodził się w RFN i do zjednoczenia Niemiec startował w barwach tego kraju. W Seulu wywalczył srebro w drużynie. Cztery lata później znalazł się wśród zwycięzców w tej samej konkurencji. Stawał na podium mistrzostw świata (indywidualnie srebro w 1991 i brąz w 1994).

</doc>
<doc id="1503593" url="https://pl.wikipedia.org/wiki?curid=1503593" title="Cophosaurus texanus">
Cophosaurus texanus

Cophosaurus texanus – gatunek naziemnej jaszczurki z rodziny frynosomowatych, jedyny przedstawiciel rodzaju "Cophosaurus" . Występuje na suchych i kamienistych terenach południowych Stanów Zjednoczonych (Teksas, Nowy Meksyk i Arizona) oraz w północnym Meksyku. Prowadzi dzienny tryb życia. Żywi się owadami. Jest gatunkiem jajorodnym.

</doc>
<doc id="1503594" url="https://pl.wikipedia.org/wiki?curid=1503594" title="Potty Umbrella">
Potty Umbrella

Potty Umbrella – polski zespół jazzowy.
Zespół powstał w 2003 roku i tworzyli go muzycy ówcześnie grający w zespołach Something Like Elvis i Tissura Ani. Traktowany początkowo jako projekt poboczny, z czasem stał się głównym polem aktywności artystycznej. Pierwsza nazwa to Electric Blues Mutants. Przez pierwsze dwa lata kształtował się charakter tworzonej muzyki jak i skład zespołu. W 2006 zespół wydał debiutancką płytę "All you know is wrong" zaś w 2007 album "Forte Furioso" prezentując swoje bardziej alternatywne, instrumentalne oblicze.
Obecnie w skład zespołu wchodzą :

</doc>
<doc id="1503596" url="https://pl.wikipedia.org/wiki?curid=1503596" title="Cophosaurus">
Cophosaurus



</doc>
<doc id="1503599" url="https://pl.wikipedia.org/wiki?curid=1503599" title="Mgławica Fajka">
Mgławica Fajka

Mgławica Fajka (również LDN 1773) – ciemna mgławica znajdująca się w konstelacji Wężownika. Długość tej mgławicy wynosi około 100 lat świetlnych, co powoduje, że należy do najdłuższych ciemnych mgławic. Mgławica Fajka łączy się z kompleksem ciemnych mgławic zwanym Wielką Szczeliną lub Ciemną Rzeką.
Mgławica składa się z mniejszych ciemnych mgławic, skatalogowanych w katalogu Barnarda jako Barnard 59, Barnard 65, Barnard 66, Barnard 67 oraz Barnard 78.

</doc>
<doc id="1503601" url="https://pl.wikipedia.org/wiki?curid=1503601" title="Mistrzostwa Świata w Piłce Siatkowej Mężczyzn 2006 (eliminacje strefy CEV)">
Mistrzostwa Świata w Piłce Siatkowej Mężczyzn 2006 (eliminacje strefy CEV)

Eliminacje strefy CEV do Mistrzostw Świata w Piłce Siatkowej Mężczyzn 2006 odbywających się w Japonii rozegrane zostały pomiędzy 13 stycznia a 21 sierpnia 2005 roku. Składały się one z trzech rund i baraży. Na mistrzostwa awansowało 9 reprezentacji narodowych: 
Pierwsza runda kwalifikacyjna.
Grupa A - Sheffield.
Tabela
Wyniki
Grupa B - Tiszaújváros.
Tabela
Wyniki
Grupa C - Tulcza.
Tabela
Wyniki
Grupa D - Tallinn.
Tabela
Wyniki
Druga runda kwalifikacyjna.
Grupa E - Warna.
Tabela
Wyniki
Grupa F - Opawa.
Tabela
Wyniki
Grupa G - Vila do Conde.
Tabela
Wyniki
Grupa H - Tampere.
Tabela
Wyniki
Trzecia runda kwalifikacyjna.
Grupa I - Neapol.
Tabela
Wyniki
Grupa J - Larisa.
Tabela
Wyniki
Grupa K - Cannet.
Tabela
Wyniki
Grupa L - Rzeszów.
Tabela
Wyniki
Baraże - Warna.
Tabela
Wyniki

</doc>
<doc id="1503604" url="https://pl.wikipedia.org/wiki?curid=1503604" title="Ulrich Schreck">
Ulrich Schreck

Ulrich Schreck (ur. 11 marca 1962 w Tauberbischofsheim) – niemiecki szermierz, florecista, dwukrotny medalista olimpijski. 
Urodził się w RFN i do zjednoczenia Niemiec startował w barwach tego kraju. W Seulu wywalczył srebro w drużynie. Cztery lata później znalazł się wśród zwycięzców w tej samej konkurencji. Stawał na podium mistrzostw świata.
Jego żona, Monika Weber, także była medalistką olimpijską.

</doc>
<doc id="1503605" url="https://pl.wikipedia.org/wiki?curid=1503605" title="Choroba Gorhama">
Choroba Gorhama

Choroba Gorhama (choroba Gorhama-Stouta, ang. Gorham's disease, massive osteolysis of Gorham, vanishing/disappearing bone disease, Gorham-Stout syndrome, phantom bone disease) – rzadka, wrodzona choroba kości, charakteryzująca się proliferacją naczyń limfatycznych prowadzącą do osteolizy i zniszczenia struktury kości. Mechanizm rersorpacji tkanki kostnej pozostaje nieznany. Jednostkę chorobową opisali jako pierwsi Gorham i wsp. w 1954 roku.

</doc>
<doc id="1503621" url="https://pl.wikipedia.org/wiki?curid=1503621" title="Here with Me">
Here with Me

Here with Me – pierwszy singel piosenkarki Dido z debiutanckiego albumu "No Angel". Piosenka po raz pierwszy została wydana na promo albumie, "The Highbury Fields EP" z 1998 roku, jednak oficjalnie pochodzi z pierwszej płyty Dido, "No Angel". Utwór został użyty jako temat muzyczny do serialu "", ponadto pojawiła się na ścieżce dźwiękowej filmu "To właśnie miłość".

</doc>
<doc id="1503622" url="https://pl.wikipedia.org/wiki?curid=1503622" title="Martin Frýdek (ur. 1969)">
Martin Frýdek (ur. 1969)

Martin Frýdek (ur. 9 marca 1969 w Hradcu Kralové) – czeski piłkarz grający na pozycji lewego lub środkowego pomocnika.
Kariera klubowa.
Karierę piłkarską Frýdek rozpoczął w amatorskim klubie Agro Kolín. W 1988 roku został piłkarzem VTJ Karlovy Vary i tam grał do 1990 roku. Wtedy też przeszedł do jednego z czołowych klubów w kraju, Sparty Praga. Tam stał się podstawowym zawodnikiem i już w 1991 roku wywalczył mistrzostwo Czechosłowacji. W 1992 roku został wicemistrzem kraju oraz zdobył swój pierwszy Puchar Czechosłowacji. Po utworzeniu ligi czeskiej Martin trzykrotnie zostawał jej mistrzem w latach 1994, 1995, oraz 1997, a w 1993 i w 1996 zdobywał Puchar Czech. Do końca sezonu 1996/1997 rozegrał dla Sparty 177 meczów i zdobył 27 goli.
Latem 1997 roku Frýdek przeszedł do niemieckiego Bayeru 04 Leverkusen. W Bundeslidze zadebiutował 8 sierpnia w przegranym 0:1 wyjazdowym spotkaniu z VfB Stuttgart. Nie przebił się jednak do podstawowego składu „Aptekarzy” i rozegrał tylko dziesięć spotkań w lidze, w tym tylko dwa w pierwszym składzie. Po zajęciu 3. miejsca w Bundeslidze z Bayerem odszedł do MSV Duisburg. Pobyt w Duisburgu był równie nieudany co w Leverkusen i Czech rozegrał zaledwie pięć ligowych meczów, a po sezonie wrócił do Czech.
W 1999 roku Frýdek został zawodnikiem FK Teplice. Tam grał przez dwa sezony i w 2001 roku odszedł do SC Xaverov, grającego w drugiej lidze. W 2004 roku został zawodnikiem FK Semice, a w 2005 roku jako piłkarz Dukli Praga zakończył piłkarską karierę.
Kariera reprezentacyjna.
W reprezentacji Czechosłowacji Frýdek zadebiutował 27 marca 1991 roku w wygranym 4:0 towarzyskim spotkaniu z Polską. W kadrze Czechosłowacji rozegrał 8 spotkań, a od 1994 roku zaczął występować w reprezentacji Czech. W 1996 roku został powołany przez selekcjonera Dušana Uhrina do kadry na Euro 96. Tam wystąpił jedynie w przegranym 0:2 grupowym meczu z Niemcami. Na tym turnieju został wicemistrzem Europy. Swój ostatni mecz w kadrze narodowej rozegrał w 1997 roku. Łącznie rozegrał w niej 29 meczów i strzelił 4 gole.

</doc>
<doc id="1503624" url="https://pl.wikipedia.org/wiki?curid=1503624" title="Udo Wagner">
Udo Wagner

Udo Wagner (ur. 2 listopada 1963 w Budziszynie) – niemiecki szermierz, florecista, dwukrotny medalista olimpijski. 
Urodził się w NRD i do zjednoczenia Niemiec startował w barwach tego kraju. W Seulu wywalczył srebro w konkurencji indywidualnej. Cztery lata później - już jako reprezentant zjednoczonych Niemiec - znalazł się wśród zwycięzców w rywalizacji drużynowej. Stawał na podium mistrzostw świata.

</doc>
<doc id="1503625" url="https://pl.wikipedia.org/wiki?curid=1503625" title="Martin Frydek">
Martin Frydek



</doc>
<doc id="1503628" url="https://pl.wikipedia.org/wiki?curid=1503628" title="Grzegorz Sobiński">
Grzegorz Sobiński

Grzegorz Sobiński (ur. 30 grudnia 1987 w Łęczycy) – polski lekkoatleta, sprinter i płotkarz. Zawodnik MKLA Łęczyca.
Życiorys.
Przełomem w jego karierze był sezon halowy 2008, kiedy to udanymi biegami w Spale (47,48 w biegu testowym oraz 47,80 podczas Halowych Mistrzostw Polski) wywalczył sobie przepustkę do reprezentowania Polski podczas Halowych Mistrzostw Świata w Lekkoatletyce (Walencja 2008). Do Hiszpanii leciał jako rezerwowy, jednak wystąpił w finale biegu sztafetowego 4 x 400 metrów, gdzie polska sztafeta zajęła 4. miejsce. Sobiński biegł na czwartej, ostatniej zmianie, przed nim biegli Piotr Kędzia, Piotr Klimczak oraz Wojciech Chybiński.
Brązowy medalista mistrzostw Polski w biegu na 400 metrów przez płotki (2010). Halowy mistrz kraju na 400 metrów (2013).
Zawodowo podjął służbę w Państwowej Straży Pożarnej.

</doc>
<doc id="1503634" url="https://pl.wikipedia.org/wiki?curid=1503634" title="Ivanščica (góry)">
Ivanščica (góry)

Ivanščica (t. "Ivančica") – pasmo gór średnich w południowo-zachodnim zakątku Kotliny Panońskiej, należące do panońskich gór wyspowych.
Rozciąga się równoleżnikowo na długości około 30 km i szerokości 9 km. Na zachodzie łączy się z przedgórzem Alp, na wschodzie graniczy z innymi górami wyspowymi – Kalnik. Najwyższe wzniesienie – Ivanščica (1061 m n.p.m.).

</doc>
<doc id="1503635" url="https://pl.wikipedia.org/wiki?curid=1503635" title="Ivanščica">
Ivanščica

 

</doc>
<doc id="1503637" url="https://pl.wikipedia.org/wiki?curid=1503637" title="Zespół Okihiro">
Zespół Okihiro

Zespół Okihiro (ang. Okihiro syndrome, Duane-radial ray syndrome) – rzadki zespół wad wrodzonych, na którego fenotyp składają się:
Niestale występują inne wady wrodzone: cechy dysmorficzne twarzy, utrata słuchu, wady serca i nerek, stopy końsko-szpotawe, wady kręgów.
Choroba spowodowana jest mutacjami w genie "SALL4".

</doc>
<doc id="1503641" url="https://pl.wikipedia.org/wiki?curid=1503641" title="Henry Brougham (1. baron Brougham i Vaux)">
Henry Brougham (1. baron Brougham i Vaux)

Henry Peter Brougham, 1. baron Brougham i Vaux (ur. 19 września 1778 w Edynburgu, zm. 7 maja 1868 w Cannes) – brytyjski prawnik i polityk, współzałożyciel "Edinburgh Review", przeciwnik handlu niewolnikami, zwolennik wolnego handlu i reform edukacyjnych, lord kanclerz w gabinetach lorda Greya i lorda Melbourne’a.
Wczense lata życia.
Był najstarszym synem Henry’ego Broughama of Brougham Hall i Eleanory Syme, córki wielebnego Jamesa Syme'a. Wykształcenie odebrał w Royal High School w Edynburgu oraz na tamtejszym uniwersytecie. Studiował tam nauki przyrodnicze i matematykę. Opublikował wiele prac na temat światła, kolorów oraz pryzmatów, z których najważniejszą była "Experiments and Observations of the Inflection, Reflection and Colours of Light". Jego prace spotykały się z uznaniem i w 1803 r. Brougham został członkiem Towarzystwa Królewskiego.
Mimo tych osiągnięć Brougham zdecydował się poświęcić karierze prawniczej. W 1800 r. został członkiem Stowarzyszenia Adwokatów. Początkowo praktykował w Szkocji, ale w 1803 r. przeniósł się do Anglii. W 1808 r. został członkiem Lincoln’s Inn. W tym okresie stał się gorącym zwolennikiem zniesienia niewolnictwa i handlu niewolnikami. Dał temu wyraz już w 1803 r. w swojej pracy "Colonial Policy of European Powers".
Nie będąc zamożnym Brougham dorabiał pracując jako dziennikarz. W 1802 r. brał udział w założeniu "Edinburgh Review". Przez wiele lat pisał do tego pisma artykuły o nauce, polityce, koloniach, literaturze, medycynie, matematyce i sztukach pięknych. Dzięki uzyskanej w Edynburgu reputacji, Brougham szybko odnalazł się na salonach Londynu. Wkrótce zaprzyjaźnił się z lordem Greyem i innymi czołowymi wigowskimi politykami. W 1806 r. został sekretarzem misji dyplomatycznej w Portugalii kierowanej przez lorda Rosslyna i lorda St Vincenta.
Początki kariery politycznej.
W 1810 r. Brougham został wybrany do Izby Gmin w wyborach uzupełniających w zgniłym okręgu Camelford, kontrolowanym przez księcia Bedford. Często zabierał głos na forum Izby Gmin i szybko stał się jednym z czołowych polityków stronnictwa wigów. W 1812 r. cierpiący na problemy finansowe Bedford „odsprzedał” okręg Camelford i Brougham musiał znaleźć dla siebie inny okręg wyborczy. Wystartował ostatecznie w okręgu Liverpool, ale poniósł porażkę i jego kariera parlametarzysty została przerwana.
Brougham kontynuował więc karierę prawniczą. W sierpniu 1812 r. bronił robotników z Manchesteru, którzy zostali aresztowaniu przy próbie utworzenia związku zawodowego. Wszyscy jego klienci zostali uniewinnieni. Dopiero w 1815 r. Brougham powrócił w ławy Izby Gmin, tym razem reprezentując okręg wyborczy Winchelsea. Szybko odzyskał swoją reputację czołowego parlamentarzysty, zabierając głos przede wszystkim w sprawach edukacji ubogich i reform prawnych. 7 lutego 1828 r. ustanowił rekord izby, przemawiając 6 godzin na temat reformy prawa. Krytykował rząd lorda Liverpoola i władze miejskie Manchesteru za masakrę Peterloo.
Jeszcze w 1812 r. Brougham został jednym z głównym doradców księżnej Walii Karoliny Brunszwickiej, żony księcia Walii i regenta Jerzego, późniejszego króla Jerzego IV. Małżeństwo następcy tronu nie było udane i małżonkowie znajdowali się w faktycznej separacji. W kwietniu 1820 r. księżna Karolina, która przebywała wówczas za granicą, mianowała Broughama swoim prokuratorem generalnym. Wkrótce zmarł król Jerzy III i książę Walii wstąpił na tron. W czerwcu królowa Karolina przybyła do Anglii, ale jej mąż rychło zażądał rozwodu.
Torysowski rząd lorda Liverpoola szybko złożył w Izbie Lordów projekt ustawy "The Pains and Penalties Bill", która postanawiała o rozwiązaniu królewskiego małżeństwa i pozbawieniu królowej Karoliny wszystkich królewskich tytułów. Rozpoczął się proces przed Izbą Lordów. Obroną królowej kierował Henry Brougham. Projekt ustawy został ostatecznie przyjęty przez Izbę Lordów różnicą 9 głosów. Lord Liverpool, obawiając się głosowania w Izbie Gmin, wycofał wówczas ustawę z prac parlamentu. Nie przepadająca za nowym królem opinia publiczna sympatyzowała bowiem z królową Karoliną. Jej obrona sprawiła, że Brougham stał się jednym z najpopularniejszych osób w kraju. Jednak dopiero w 1827 r. otrzymał tytuł Radcy Króla.
Brougham działał również na rzecz reformy edukacji. Popierał Ragged Schools Union, Mechanics Institutes oraz Society for the Diffusion of Useful Knowledge. Postulował wprowadzenie państwowej edukacji. Jego postulaty nie cieszyły się wówczas poparciem i wszystkie przedstawiane przezeń projekty ustaw (w 1820, 1835, 1837 i 1838) były odrzucane. Brougham pomagał także przy tworzeniu Uniwersytetu Londyńskiego.
Pozostał reprezentantem okręgu Winchelsea do 1830 r., kiedy to zmienił okręg na Knaresborough. W tych samych wyborach uzyskał mandat z okręgu okręg wyborczy Yorkshire. Zanim jednak wybrał który okręg chce reprezentować otrzymał tytuł 1. barona Brougham i Vaux, dzięki czemu zasiadł w Izbie Lordów.
Lord kanclerz.
Po wygranych przez wigów wyborach 1830 r. Brougham otrzymał od premiera lorda Greya propozycję objęcia stanowiska prokuratora generalnego. Brougham odmówił, ale przyjął stanowisko lorda kanclerza. Wówczas otrzymał swój tytuł parowski, jako że urząd lorda kanclerza mógł sprawować tylko członek Izby Lordów.
Brougham był wielkim zwolennikiem reformy wyborczej, uchwalonej w 1832 r. Dzięki jego działaniom w 1833 r. uchwalono "Slavery Abolition Act", który zakazywał handlu niewolnikami w całym Imperium Brytyjskim, z wyjątkiem ziem pod zarządem Kompanii Wschodnioindyjskiej, Cejlonu i Wyspy Świętej Heleny. W 1834 r. utworzył Centralny Sąd Kryminalny.
Lord Brougham popadł jednak w konflikt z innymi ministrami, gdyż często wtrącał się do prac ich departamentów. Pozostał jednak na swoim stanowisku do upadku wigowskiego gabinetu w listopadzie 1834 r. Kiedy jednak wigowie powrócili do władzy w kwietniu 1835 r. Brougham nie otrzymał już stanowiska lorda kanclerza. Urząd ten był przez rok sprawowany komisyjnie, a następnie objął go lord Cottenham.
Dalsze lata życia.
Brougham już nigdy nie sprawował urzędów publicznych. Brał jednak udział w pracach Izby Lordów, zwłaszcza gdy występowała ona jako sąd ostatniej instancji. W 1835 r. przyczynił się do uchwalenia "Municipal Corporations Act", a w 1857 r. "Married Women’s Property Act". W latach 40. popierał projekt zniesienia ustaw zbożowych.
Nadal pisał do "Edinburgh Review", a jego najlepsze prace zostały opublikowane pod tytułem "Sketches of the Statesmen of the time of George III". Brougham opublikował również pracę o filozofii politycznej oraz zbiór swoich mów w 4 tomach. Był także redaktorem "Natural Theology" Williama Paleya. Po jego śmierci ukazała się jego autobiografia.
W 1860 r. Brougham otrzymał kolejny tytuł 1. barona Brougham i Vaux, tym razem z prawem dziedziczenia przez jego młodszego brata Williama. Henry był żonaty z Mary Eden (zm. 1865), córkę Thomasa Edena, którą poślubił w 1821 r. Miał z nią dwie córki, które zmarły jeszcze za jego życia.
Lord Brougham zmarł w 1868 r. w Cannes, gdzie spędził większość z ostatnich 30 lat swojego życia. W 1848 r. bez powodzenia starał się nawet o francuskie obywatelstwo i miejsce w Zgromadzeniu Narodowym. Został pochowany na Cimetière du Grand Jas w Cannes. Wraz z jego śmiercią wygasł tytuł barona kreowany w 1830 r. Tytuł kreacji 1860 r. został odziedziczony przez jego młodszego brata.

</doc>
<doc id="1503647" url="https://pl.wikipedia.org/wiki?curid=1503647" title="Karabin SR-25">
Karabin SR-25

Karabin wyborowy SR-25 ("Stoner Rifle 25") — amerykański samopowtarzalny karabin wyborowy, skonstruowany w 1990 r. przez Eugene Stonera, i wykonany przez Knight's Armament Company. Znany też pod nazwą MK11 mod 0.
Karabin oparty jest o konstrukcję karabinów AR-10 oraz AR-15, a także karabinu M16. Projekt został następnie zaadaptowany do kalibru 7,62 x 51mm NATO. Broń nie posiada celownika mechanicznego, lecz musi być wyposażona w celownik optyczny. Ma natomiast szynę Picatinny Weaver, z możliwością montażu uchwytu transportowego z karabinu M16. 
Karabin SR 25 jest używany obecnie w armii australijskiej, izraelskiej i amerykańskiej oraz w polskiej jednostce specjalnej GROM.

</doc>
<doc id="1503648" url="https://pl.wikipedia.org/wiki?curid=1503648" title="Zmienna wbudowana">
Zmienna wbudowana

Zmienna wbudowana (predefiniowana) – zmienna dostępna w określonym języku programowania, jego implementacji, lub systemie komputerowym, która może zostać użyta w kodzie źródłowym, bez jej jawnej deklaracji, z uwzględnieniem zdefiniowanych zasad jej użycia i przeznaczeniu.
Zmienne tego rodzaju są udostępniane w różnych klasach aplikacji komputerowych i nie muszą być związane z określonym językiem programowania. Predefiniowane zmienne udostępniane są w:
Udostępnianie takich zmiennych ma najczęściej na celu udostępnienia programiście dostępu do określonych zasobów systemu komputerowego, definiowania określonych ustawień systemu lub aplikacji, a także wymiany informacji pomiędzy aplikacjami oraz pomiędzy aplikacjami a systemem.
Przykładowe zmienne predefiniowane

</doc>
<doc id="1503650" url="https://pl.wikipedia.org/wiki?curid=1503650" title="Holbrookia">
Holbrookia

Holbrookia – rodzaj jaszczurki z podrodziny frynosomowatych (Phrynosomatidae). 
Zasięg występowania.
Rodzaj obejmuje gatunki występujące w środkowych i południowych Stanach Zjednoczonych oraz północnym Meksyku.
Systematyka.
Etymologia.
"Holbrookia": John Edwards Holbrook (1794–1871), amerykański zoolog, herpetolog, lekarz i przyrodnik.
Podział systematyczny.
Do rodzaju należą następujące gatunki: 

</doc>
<doc id="1503659" url="https://pl.wikipedia.org/wiki?curid=1503659" title="Petrosaurus">
Petrosaurus

Petrosaurus – rodzaj jaszczurki z podrodziny frynosomowatych (Phrynosomatidae). 
Zasięg występowania.
Rodzaj obejmuje gatunki występujące w Stanach Zjednoczonych i Meksyku. 
Systematyka.
Etymologia.
"Petrosaurus": "petra" „skała”; σαυρος "sauros" „jaszczurka”.
Podział systematyczny.
Do rodzaju należą następujące gatunki: 

</doc>
<doc id="1503662" url="https://pl.wikipedia.org/wiki?curid=1503662" title="Edward Ellice (1783–1863)">
Edward Ellice (1783–1863)

Edward Ellice (ur. 27 września 1783 w Londynie, zm. 17 września 1863) – brytyjski przedsiębiorca i polityk, członek stronnictwa wigów, minister w rządach lorda Greya i lorda Melbourne'a.
Był drugim synem Alexandra Ellice'a i Ann Russell. Wykształcenie odebrał w Winchester School oraz w Marischal College w Aberdeen. W 1803 r. wyjechał do Kanady, gdzie zajmował się handlem futrami niedźwiedzi (stąd wziął się jego przydomek, "Bear"). W 1821 r. przyczynił się do fuzji Kompanii Północno-Zachodniej i Kompanii Zatoki Hudsona.
W latach 1818–1826 i 1830–1863 reprezentował w Izbie Gmin okręg wyborczy Coventry. W latach 1830–1832 był lordem skarbu. Następnie, w latach 1833–1834, zasiadał w gabinecie jako sekretarz ds. wojny. W 1836 r. został jednym z założycieli Reform Club. W tym samym roku nieoficjalnie namawiał rząd francuski do wysłania wojsk do Hiszpanii.
Ellice był dwukrotnie żonaty i miał jednego syna, również Edwarda, który w latach 1837–1880 zasiadał w Izbie Gmin.

</doc>
<doc id="1503664" url="https://pl.wikipedia.org/wiki?curid=1503664" title="Jezioro Kołomąckie">
Jezioro Kołomąckie

Jezioro Kołomąckie – jezioro na Równinie Gryfickiej w zlewni rzeki Wołczy, położone w gminie Gryfice, w woj. zachodniopomorskim, o powierzchni 33,1 ha. Średnia głębokość zbiornika to 2,6 m, a maksymalna głębokość to 4,6 m. Objętość wody Jeziora Kołomąckiego wynosi 860,6 tys. m³. Zwierciadło wody jeziora znajduje się na wysokości 22,7 m n.p.m.
Jest to jezioro rynnowe o stromych brzegach, wydłużone na osi północ-południe (N-S). Przez jezioro przepływa Wołczka, niewielki ciek będący lewobrzeżnym dopływem Wołczy. 
Na przeważającej długości linii brzegowej jezioro otoczone jest lasami, na ogół niedostępne, w strefie przybrzeżnej znajduje się pas trzcin. Jedynie w północno-wschodniej części jeziora brzegi są zagospodarowane na cele rekreacyjne - znajdują się tu plaża, pomosty, domki campingowe.
Według typologii rybackiej jest to jezioro linowo–szczupakowe.

</doc>
<doc id="1503665" url="https://pl.wikipedia.org/wiki?curid=1503665" title="Krystyna Kolińska">
Krystyna Kolińska

Krystyna Anna Kolińska-Sochaczewska (ur. 23 grudnia 1923 w Częstochowie, zm. 29 października 2016 w Warszawie) – polska eseistka i prozaiczka.
Życiorys.
Urodzona jako Krystyna Anna Badora - córka częstochowskiego przedsiębiorcy Władysława (1884–1975) i Franciszki z Waczyńskich (1890–1973). W czasie okupacji studiowała polonistykę na Tajnych Kursach Uniwersyteckich w Częstochowie. Po wojnie ukończyła filologię polską na Uniwersytecie Poznańskim, współcześnie im. Adama Mickiewicza.
Debiutowała w 1948 na łamach tygodnika „Kobieta” (Warszawa) jako prozaik. Od 1951 mieszkała w Warszawie. W latach 1951–1953 pracowała w Ministerstwie Kultury i Sztuki. W latach 1953–1958 była redaktorką w Ludowej Spółdzielni Wydawniczej, w latach 1958–1963 redaktorką w Wydawnictwie „Sport i Turystyka”, zaś w latach 1966–1969 redaktorką tygodnika „Świat”. W okresie od 1969 do 1984 była redaktorką tygodnika „Stolica”.
Nagrody m.in. za całokształt twórczości: nagroda ZAiKS-u im. Karola Małcużyńskiego oraz Związku Rzemiosła Polskiego im. Władysława Reymonta. Nagrody literackie za poszczególne pozycje m.in. „Szaniawski. Zawsze tajemniczy” – dyplom Warszawskiej Premiery Literackiej jako „Książka lata 2009 roku” oraz Nagroda im. Cypriana Kamila Norwida (2010).
Zmarła 29 października 2016. Została pochowana w Kolumbarium na cmentarzu Powązkowskim w Warszawie. 

</doc>
<doc id="1503668" url="https://pl.wikipedia.org/wiki?curid=1503668" title="Opryszczkowe zapalenie mózgu">
Opryszczkowe zapalenie mózgu

Opryszczkowe zapalenie mózgu () – najczęstszy rodzaj wirusowego zapalenia mózgu, wywołany wirusem opryszczki. Szacowana roczna zapadalność wynosi około 1 na 500 000. Maksimum zachorowalności jest w grupie poniżej 20 lat, zwykle jako zakażenie pierwotne, i po 50. roku życia, zazwyczaj jako reaktywacja infekcji. Śmiertelność nieleczonych wynosi do 70%, leczonych spada do 20%. Większość przeżywających ma dolegliwości neurologiczne.
Objawy.
Opryszczkowe zapalenie daje podobne objawy jak inne zakażenia mózgu, ropień mózgu lub nowotwór. 
Typowe objawy to
Rozpoznanie.
Potwierdzeniem rozpoznania jest identyfikacja wirusa opryszczki w płynie mózgowo-rdzeniowym przy zastosowaniu PCR – czułość metody wynosi 94–98%, specyficzność 98–100%.
W płynie tym:
U 5–10% pacjentów, zwłaszcza dzieci, początkowe wartości mogą być prawidłowe, ale z czasem rośnie liczba komórek i stężenie białek.
Negatywny wynik PCR bywa z powodu małego stężenia wirusowego DNA w ciągu pierwszych 3 dni od wystąpienia objawów, albo z powodu obecności krwi, która zakłóca PCR. 
Rezonans magnetyczny mózgu pokazuje zmiany u 90% chorych, tomografia komputerowa u ok. 2/3. Elektroencefalografia wykrywa zmiany, ale jest mało specyficzna (32%), czułość metody wynosi 84%.
Leczenie.
Leczenie polega na podawaniu acyklowiru.
Rokowanie.
U 2–5% nieleczonych przyczynowo osób funkcjonowanie mózgu wraca do normy.

</doc>
<doc id="1503670" url="https://pl.wikipedia.org/wiki?curid=1503670" title="Działka robocza">
Działka robocza

Działka robocza – logicznie wyodrębniona część obiektu budowlanego, w którym mają być realizowane określone ciągi robót budowlanych. Obiekt budowlany dzielony jest na kilka (lub więcej) takich działek o podobnym zakresie robót.
Takie wyodrębnienie dokonuje się na etapie planowania realizacji budowy lub robót budowlanych, celem podziału inwestycji na mniejsze części, umożliwiającego zaplanowanie realizacji całego obiektu według równomiernej metody wykonania robót.
Wyodrębnienie działki roboczej.
Wyodrębnienie działek w obiekcie dokonywane jest z uwzględnianiem następujących czynników:
Czasem uzasadniony bywa podział obiektu na działki robocze, według innego kryterium, np. według kosztów.
Sposoby wyodrębniania działek.
Wyodrębnienie działki roboczej, dla stosunkowo prostych obiektów budowlanych dokonywane jest na rzucie poziomym, dzieląc obiekt w zasadzie na równe powierzchniowo części. Dla bardziej skomplikowanych obiektów (pod względem możliwości podziału obiektu na działki robocze), tworzy się krzywą sumową ilości robót. Na osi rzędnych odkłada się narastająco ilość robót na długości obiektu. Dzieląc następnie wartość końcową sumy robót (danego rodzaju, np. konstrukcyjnych), na równe części, w ilości równej liczbie działek roboczych (wynikających np. z liczby brygad lub innych czynników), otrzymuje się podział obiektu na jego długości według ilości robót. Podział taki wymaga następnie korekty z wyżej wymienionych przyczyn, takich jak czynniki architektoniczne, konstrukcyjne, technologiczne i inne.
Wyżej opisana krzywa sumowa tworzona jest na podstawie zależności:
formula_1
gdzie:
qlo;l1 – zakres rzeczowy w funkcji długości obiektu od l0 do l1
Q(l) – sumaryczny zakres rzeczowy.
Charakterystyka działki roboczej.
Działka robocza winna być tak wyodrębniona aby brygada pracująca na działce i brygada pracująca na działce położonej obok, wzajemnie sobie nie przeszkadzały w prowadzeniu robót. Także aby technologicznie istniała możliwość prawidłowego (zgodnego z zasadami wiedzy technicznej i przepisami) połączenia zrealizowanych na jednej działce elementów, z elementami kontynuowanymi na następnej działce. Na przykład dla robót konstrukcyjnych dobrym miejsce podziału obiektu na działki robocze jest dylatacja, ewentualnie miejsce wskazane przez projektanta konstrukcji jako możliwa do zaakceptowania przerwa robocza.
Realizacja określonego rodzaju robót na danej działce roboczej, wymaga zapewnienie do jej realizacji brygady roboczej w odpowiednim składzie osobowym, wynikającym z rodzajów robót i ich ilości. Dotyczy to także niezbędnego sprzętu i narzędzi oraz materiałów pomocniczych. Po zakończeniu robót na danej działce, zarówno brygada jak i sprzęt zostaje w metodzie realizacji równomiernej, przesunięty na kolejną działkę do realizacji tych samych technologicznie zadań. Sprzyja to specjalizacji brygad, za którą winno iść podnoszenie jakości robót. Na działce pierwszej mogą zostać wtedy rozpoczęte następne roboty, zgodnie z harmonogramem realizacji, np. innej specjalności, przez kolejną brygadę roboczą.

</doc>
<doc id="1503672" url="https://pl.wikipedia.org/wiki?curid=1503672" title="Ewa Kołaczkowska">
Ewa Kołaczkowska

Ewa Kołaczkowska (ur. 1 września 1910 w Strzyżewicach, zm. 10 grudnia 1985 w Warszawie) – pisarka, autorka utworów dla młodzieży oraz tłumaczka literatury anglosaskiej.
Życiorys.
Pochodziła z rodziny ziemiańskiej osiadłej w Strzyżewicach od 1879. Była córką Kazimierza (ur. 1881) i Antoniny Bronisławy z d. Brzezińska (1887–1966). Siostra Olgi z Kołaczkowskich Nowakowskiej (1907–1987).
W 1922 przez ok. 4 miesiące uczęszczała do Białego Klasztoru Sióstr Niepokalanek w Nowym Sączu. Następnie uczęszczała do Gimnazjum Filologicznego w Lublinie. Ukończyła studia na Wydziale Humanistycznym (anglistykę) Uniwersytetu Warszawskiego. 
Okres okupacji niemieckiej przeżyła w Strzyżewicach, pracowała w PCK, prowadziła (razem z matką) akcję zbierania pieniędzy dla jeńców i wysyłkę paczek do obozów jenieckich. Jesienią 1944 opuściła Strzyżewice, by na stałe zamieszkać w Warszawie. Debiutowała w 1949 jako autorka powieści dla młodzieży. Od 1961 była członkiem Związku Literatów Polskich. W swojej twórczości bardzo urokliwie przedstawiała i opisywała piękno rodzinnych stron. Utrwaliła wiele lokalnych tradycji, zwyczajów i obrzędów odchodzących w zapomnienie.
Została pochowana na cmentarzu Stare Powązki w Warszawie (kwatera S-4-15,16).
Upamiętnienie.
Uchwałą Rady Gminy Strzyżewice z dnia 28 maja 1996 r. Gminnej Bibliotece Publicznej w Strzyżewicach nadano imię Ewy Kołaczkowskiej.

</doc>
<doc id="1503673" url="https://pl.wikipedia.org/wiki?curid=1503673" title="Zalew w Szydłowcu">
Zalew w Szydłowcu

Zalew w Szydłowcu – sztuczny zbiornik wodny retencyjno-rekreacyjny w mieście Szydłowiec. Utworzony został w latach 70 XX wieku na rzece Korzeniówce. 
Zalew jest częścią Miejskiego Ośrodka Rekreacji i Wypoczynku, w sezonie letnim (1 lipca - 31 sierpnia) udostępniany jest bezpłatnie, ośrodek dysponuje także sprzętem wodnym, który można wypożyczać.
W sezonie letnim na terenie przyległym do Zalewu odbywają się liczne festyny, turnieje rekreacyjno-sportowe, dyskoteki oraz koncerty, znajduje się tam również bar z pizzerią, ośrodek ratowniczy, punkt medyczny, pole namiotowe, boiska do piłki plażowej, przebieralnie oraz park z muszlą koncertową. Ośrodek na okres sezonu zatrudnia instruktora, pielęgniarkę oraz ratowników wodnych. 
Zalew użytkowany jest przez Szydłowieckie Koło Wędkarzy.

</doc>
<doc id="1503674" url="https://pl.wikipedia.org/wiki?curid=1503674" title="Mapa kreskowa">
Mapa kreskowa

Mapa kreskowa – opracowanie kartograficzne funkcjonujące od XVIII w. Początkowo przedstawiała ona tylko zbocza gór zaznaczane kreskami. Najbardziej rozpowszechnioną odmianą tej metody było kreskowanie Lehmanna (im bardziej strome zbocze - tym intensywniejsze kreskowanie) oraz kreskowanie cieniujące.
W dzisiejszych czasach przedstawianie zboczy gór za pomocą kresek już nie funkcjonuje. Kreskowanie, inaczej szrafowanie, znalazło szereg innych zastosowań. Kreski mogą być ciągłe, przerywane lub nawet składające się z rzędów kropek, mogą być o stałej lub różnej gęstości. Szrafowanie może być też stosowane do cieniowania.
Kolory też można odwzorować za pomocą kresek. Metodę tę nazywamy szrafirunkiem. 
Zastosowanie mapy kreskowej w dzisiejszych czasach:
Mapa kreskowa jest obecnie bardzo rozpowszechniona z uwagi na niski koszt i szybkość zastosowania.

</doc>
<doc id="1503677" url="https://pl.wikipedia.org/wiki?curid=1503677" title="Partia Odrodzenia Narodowego">
Partia Odrodzenia Narodowego

Ruch Odrodzenia Narodowego (hiszp. "Movimiento Regeneración Nacional", MORENA) – meksykańska lewicowa partia polityczna założona w 2014 roku, kierowana przez Andrésa Manuela Lópeza Obradora.

</doc>
<doc id="1503679" url="https://pl.wikipedia.org/wiki?curid=1503679" title="Kolcogwan">
Kolcogwan

Kolcogwan ("Sceloporus") – rodzaj jaszczurki z rodziny frynosomowatych (Phrynosomatidae).
Zasięg występowania.
Rodzaj obejmuje gatunki występujące w Ameryce Północnej. 
Systematyka.
Etymologia.
"Sceloporus": "skelos" „noga”; πορος "poros" „dziura, otwór”.
Podział systematyczny.
Do rodzaju należą następujące gatunki: 

</doc>
<doc id="1503684" url="https://pl.wikipedia.org/wiki?curid=1503684" title="Modertrans">
Modertrans



</doc>
<doc id="1503689" url="https://pl.wikipedia.org/wiki?curid=1503689" title="Róża skalna">
Róża skalna

Róża skalna lub róża bazaltowa, kamienne słońce – unikatowy kształt termicznego ciosu skalnego, w którym spękane wielokątne w przekroju słupy bazaltowe ułożone są koncentrycznie lub łukowato wygięte.
Rozmaite układy: wachlarze, kolumnady, organy oraz najrzadziej spotykane koncentrycznie ułożone słupy „skalne róże”, tworzyły się w kominach wulkanicznych, w których z każdą kolejną fazą wylewów średnica komina ulegała zmniejszeniu. Zakrzepła magma stygnąc kurczyła się i pękała na podłużne i wielokątne w przekroju słupy skalne. Ich dłuższe osie kierowały się prostopadle do powierzchni ochładzania.

</doc>
<doc id="1503694" url="https://pl.wikipedia.org/wiki?curid=1503694" title="Mikołaj Caradja">
Mikołaj Caradja

Mikołaj Caradja (także Carageá) (rum. "Nicolae Caradja") – hospodar Wołoszczyzny w latach 1782–1783.
Został wprowadzony na tron po ustąpieniu zeń Aleksandra Ipsilantiego, jednak już po półtora roku został usunięty przez Turków wskutek podejrzenia o kontakty z Rosją. Przed objęciem tronu wołoskiego pełnił prominentną funkcję tłumacza na dworze sułtańskim.

</doc>
<doc id="1503696" url="https://pl.wikipedia.org/wiki?curid=1503696" title="Eclipse Aviation">
Eclipse Aviation

Eclipse Aviation – dawny amerykański producent lekkich samolotów odrzutowych, szczególnie Eclipse 500 i Eclipse 400. Spółka została założona w 1998 roku przez byłego pracownika Microsoftu, Verna Raburna. Główna siedziba firmy znajdowała się w Albuquerque. W sierpniu 2008 roku zatrudniała około 1150 pracowników. 25 listopada 2008 roku ogłosiła upadłość. Pakiet większościowy oraz infrastruktura została przekazana firmie European Technology and Investment Research Center (ETIRC) Aviation.

</doc>
<doc id="1503698" url="https://pl.wikipedia.org/wiki?curid=1503698" title="Padraic Fiacc">
Padraic Fiacc

Padraic Fiacc (ur. 15 kwietnia 1924 w Glengormley, Irlandia Północna, zm. 21 stycznia 2019) – irlandzki poeta, członek elitarnego stowarzyszenia Aosdána.

</doc>
<doc id="1503701" url="https://pl.wikipedia.org/wiki?curid=1503701" title="Romantyczność">
Romantyczność

Wiersze:
Inne:

</doc>
<doc id="1503704" url="https://pl.wikipedia.org/wiki?curid=1503704" title="Parafia Najświętszej Maryi Panny Częstochowskiej w Tabędzu">
Parafia Najświętszej Maryi Panny Częstochowskiej w Tabędzu

Parafia pw. Najświętszej Maryi Panny Częstochowskiej w Tabędzu – rzymskokatolicka parafia należąca do dekanatu Zambrów, diecezji łomżyńskiej, metropolii białostockiej.
Historia.
Parafia została wydzielona z terytorium parafii Zambrów i parafii Puchały. W roku 1937, staraniem ks. Stanisława Zaremby wikariusza z Zambrowa, przeniesiono do Tabędza stary drewniany kościół z Puchał.
Parafia w Tabędzu została erygowana w dniu 1 lipca 1946 r. przez biskupa łomżyńskiego Stanisława Kostka Łukomskiego. W roku 1949 wybudowano drewnianą plebania, a w latach 1992–1994 świątynię wyremontowano.
Na terenie parafii znajduje się cmentarz grzebalny o powierzchni 1,5 ha w odległości 0,2 km od kościoła.
Zasięg parafii.
W granicach parafii znajdują się miejscowości:

</doc>
<doc id="1503706" url="https://pl.wikipedia.org/wiki?curid=1503706" title="U-120 (1940)">
U-120 (1940)

U-120 – niemiecki okręt podwodny (U-Boot) typu "II B" z okresu II wojny światowej. Okręt wszedł do służby w 1940.
Historia.
Zamówienie na budowę okrętu podwodnego przeznaczonego początkowo dla Chin, później przejętego przez Kriegsmarine, zostało złożone w stoczni Flender-Werke w Lubece 28 września 1938. Rozpoczęcie budowy okrętu miało miejsce 31 marca 1938. Wodowanie nastąpiło 16 marca 1940, wejście do służby 20 kwietnia 1940. Pierwszym dowódcą został Oblt. Ernst Bauer.
Okręt nigdy nie uczestniczył w działaniach bojowych. Służył w Flotylli Szkolnej, później zaś w 21. i 31. Flotylli jako okręt szkolny i treningowy.
Okręt został zatopiony przez własną załogę 2 maja 1945 w Bremerhaven (operacja Regenbogen). Podniesiony w 1950 i złomowany.

</doc>
<doc id="1503712" url="https://pl.wikipedia.org/wiki?curid=1503712" title="Roman Kołoniecki">
Roman Kołoniecki

Roman Kołoniecki (ur. 3 sierpnia 1906 r. w Warszawie - zm. 25 stycznia 1978 r. w Warszawie) – polski poeta oraz tłumacz poezji francuskiej.
Ukończył studia na Wydziale Prawa Uniwersytetu Warszawskiego. Debiutował w 1925 r. na łamach miesięcznika "Skamander". W 1927 r. ogłosił tom poezji "Wschody i zachody". W latach 1930-1937 był redaktorem tygodnika "Droga", a w latach 1937-1939 tygodnika "Pion". W okresie okupacji działał w tajnym nauczaniu. W latach 1945-1947 był redaktorem Polskiego Radia. W 1966 został odznaczony Krzyżem Kawalerskim Orderu Odrodzenia Polski.
Pochowany na cmentarzu ewangelicko-reformowanym w Warszawie (kwatera 2-2-4).

</doc>
<doc id="1503719" url="https://pl.wikipedia.org/wiki?curid=1503719" title="Radiola (roślina)">
Radiola (roślina)



</doc>
<doc id="1503720" url="https://pl.wikipedia.org/wiki?curid=1503720" title="Ivanscica">
Ivanscica



</doc>
<doc id="1503721" url="https://pl.wikipedia.org/wiki?curid=1503721" title="Zygmunt Czechowicz">
Zygmunt Czechowicz

Zygmunt Czechowicz, Zygmunt Czechowicz-Lachowicki herbu Ostoja (ur. 19 sierpnia 1831 w Surwiliszkach — zm. 27 października 1907) – członek Komitetu Prowincjonalnego Litewskiego i Prowincjonalnego Rządu Tymczasowego Litwy i Białorusi, zesłaniec, jeden z przedstawicieli XIX-wiecznego białoruskiego ruchu narodowego. 
Syn Bernarda Czechowicza i Józefy Mirskiej, urodził się w majątku Surwiliszki w powiecie dziśnieńskim. W 1851 roku ukończył wileński instytut szlachecki, studiował potem na Uniwersytecie Petersburskim. W poglądach bliski Konstantemu Kalinowskiemu, wraz z nim od 1862 roku wchodził w skład Prowincjonalnego Komitetu Litewskiego, a następnie Prowincjonalnego Rządu Tymczasowego Litwy i Białorusi. Aresztowany latem 1863 roku, został skazany na 12 lat zesłania. Po powrocie mieszkał w majątku w powiecie wilejskim, gdzie utrzymywał znajomość z Jankiem Kupałą.

</doc>
<doc id="1503725" url="https://pl.wikipedia.org/wiki?curid=1503725" title="Radiola linoides">
Radiola linoides



</doc>
<doc id="1503728" url="https://pl.wikipedia.org/wiki?curid=1503728" title="Michał Suțu">
Michał Suțu

Michał Suţu (rum. "Mihai Suțu"; zm. 1803) – hospodar Wołoszczyzny, w latach 1783–1786, 1791–1792 i 1801–1802, oraz hospodar Mołdawii w latach 1792–1795, z rodu Suţu.
Biografia.
Michał, pochodzący z możnego rodu fanariockiego przed objęciem tronów hospodarskich w krajach rumuńskich pełnił ważne funkcje na dworze sułtańskim, sięgając po prominentne stanowisko tłumacza. W 1783, po odsunięciu podejrzanego o sprzyjanie Rosji Mikołaja Caradjy został osadzony przez Turków na tronie wołoskim. W 1791 ponownie został mianowany hospodarem wołoskim, pod koniec wojny rosyjsko-tureckiej. Zajął miejsce Mikołaja Mavrogheniego, straconego na rozkaz sułtański. W tym okresie cofnął m.in. ulgi podatkowe jakie poddanym nadał jego poprzednik. W 1792 został przeniesiony na kilka lat na tron mołdawski.
Ostatnie panowanie Michała na Wołoszczyźnie przypadło na okres szczególnego upadku Wołoszczyzny - w 1802 łupił ją bezlitośnie zbuntowany przeciw sułtanowi pasza Widynia, zmuszając wielu jej mieszkańców do ucieczki do austriackiego Siedmiogrodu. Zbiegł wówczas także sam hospodar, co spowodowało jego usunięcie z tronu.
Michał podczas swych rządów w księstwach naddunajskich nawiązał kontakty z rozwijającym się w Rosji greckim stowarzyszeniem niepodległościowym Filiki Eteria, które planowało wielkie powstanie chrześcijańskich ludów zamieszkujących europejską część imperium przeciwko Turkom.

</doc>
<doc id="1503729" url="https://pl.wikipedia.org/wiki?curid=1503729" title="31 Dywizja Piechoty Imperium Rosyjskiego">
31 Dywizja Piechoty Imperium Rosyjskiego

31 Dywizja Piechoty, ros. "31-я пехотная дивизия" (31 DP) - wielka jednostka piechoty Armii Imperium Rosyjskiego.
31 DP wchodziła w skład X Korpusu Armijnego.
W czasie rosyjsko-japońskiej w 31 DP pełnili służbę niżej wymienieni oficerowie:

</doc>
<doc id="1503740" url="https://pl.wikipedia.org/wiki?curid=1503740" title="Ulica Władysława Sikorskiego w Zamościu">
Ulica Władysława Sikorskiego w Zamościu

Ulica Władysława Sikorskiego – zamojska ulica jednojezdniowa na os. Powiatowa, która jest drogą osiedlową, równoległą do ul. Granicznej.
Historia.
Ulica ta powstała w 1984 roku, jednakże jedynie na odcinku ul. Wiosenna - ul. Powiatowa jako jedna z wielu fragmentów dróg w ramach budowanej obwodnicy miasta. W późniejszych latach plany przebiegu obwodnicy zmieniły się i ostatecznie asfaltowa pozostała tylko ta część ulicy (do ul. Lubelskiej była drogą gruntową). W 2006 roku zakończono (rozpoczętą jeszcze w 2004 roku) budowę pozostałej części, którą połączono z ul. Lubelską rondem.
Nazwa.
W latach 1984–1988 ulicę tę nazwano ul. Hetmańską, jako że wchodziła ona w skład budowanej obwodnicy miejskiej (nazwę tę zapożyczono później na obwodnicę). Po 1988 roku zaczęła obowiązywać obecna nazwa.
Obecnie.
Obecnie ulica ta ma charakter drogi osiedlowej, przy której skupiają się głównie domy jednorodzinne. Wyjątkiem jest m.in. mały teren przy jej skrzyżowaniu z ulicami Powiatową i Graniczną, gdzie znajduje się kilka budynków wielorodzinnych (os. Energetyk). Przez niemal całą długość ul. W. Sikorskiego po stronie północnej ciągną się ogródki działkowe, które sięgają po ul. Graniczną. Po północnej stronie, w pobliżu ronda znajduje się jedyne w najbliższej okolicy CH Galeria Revia Park, przylegające do pobliskiej ul. Lubelskiej i ul. Granicznej.

</doc>
<doc id="1503741" url="https://pl.wikipedia.org/wiki?curid=1503741" title="Uma (Phrynosomatidae)">
Uma (Phrynosomatidae)

Uma – rodzaj jaszczurki z rodziny frynosomowatych (Phrynosomatidae). 
Zasięg występowania.
Rodzaj obejmuje gatunki występujące w Stanach Zjednoczonych (Arizona i Kalifornia) i Meksyku (Coahuila, Kalifornia Dolna, Sonora, Chihuahua i Durango). 
Systematyka.
Etymologia.
"Uma": "Yuma", plemię Indian Ameryki Północnej.
Podział systematyczny.
Do rodzaju należą następujące gatunki: 

</doc>
<doc id="1503743" url="https://pl.wikipedia.org/wiki?curid=1503743" title="Catherine Frot">
Catherine Frot

Catherine Frot (ur. 1 maja 1956 w Paryżu) – francuska aktorka teatralna i filmowa.
Życiorys.
Ojciec aktorki był inżynierem a matka nauczycielką matematyki. Aktorka od najmłodszych lat przejawiała zdolność ekspresji oraz talent komiczny. Mając 14 lat, nie przerywając nauki w szkole uczęszczała do konserwatorium w Wersalu. W 1974 roku, kontynuując równocześnie naukę w konserwatorium, rozpoczęła naukę w "École nationale supérieure des arts et techniques du théâtre" zwanej też "Rue Blanche". W 1975 zadebiutowała na Festiwalu Teatralnym w Awinionie. Dało to początek jej karierze scenicznej. Grała w "Niebezpiecznych związkach", "Wiśnowym sadzie", "Mewie", sztuce Ibsena "John Gabriel Borkman". W 1983 otrzymała nagrodę krytyki teatralnej "Prix de la Critique théâtrale".
Wielokrotnie nominowana do Cezara otrzymała go dwukrotnie: za rolę drugoplanową w filmie "W rodzinnym sosie" (1996) Cédrika Klapischa oraz za rolę pierwszoplanową w obrazie "Niesamowita Marguerite" (2015) Xaviera Giannoli. W 1999 na MFF w Moskwie otrzymała nagrodę za najlepszą rolę kobiecą zagraną w filmie "Dyletantka" Pascala Thomasa.

</doc>
<doc id="1503749" url="https://pl.wikipedia.org/wiki?curid=1503749" title="Polskie bydło czerwone">
Polskie bydło czerwone



</doc>
<doc id="1503752" url="https://pl.wikipedia.org/wiki?curid=1503752" title="Maria Hjorth">
Maria Hjorth

Maria Hjorth (ur. 15 października 1973) – szwedzka golfistka zawodowa na co dzień grająca w turniejach z cyklu LPGA Tour (pięć wygranych) oraz w mniejszym stopniu Ladies European Tour (2 wygrane). Trzykrotnie wystąpiła w reprezentacji Europy na Solheim Cup. W przeszłości rywalizowała również w szwedzkiej pierwszej lidze curlingu.
Życie osobiste.
Pod koniec 2007 Hjorth wyszła za mąż za Shauna McBride.
Na początku lutego 2009 przyszło na świat ich pierwsze dziecko – córka Emily Monica.
W okresie porzedzającym narodziny brzemienna Hjort regularnie brała udział w turniejach sezonu 2008.
Maria uprawia aktywnie sport pomimo zdiagnozowanej cukrzycy.
Ma dwie siostry.
Kariera amatorska.
Hjorth zaczęła grać w golfa w wieku pięciu lat.
W latach 1991-1996 wygrała 23 turnieje amatorskie oraz była członkiem szwedzkiej kadry narodowej.
Hjorth jako amatorka wielokrotnie startowała na zawodowym Telia Tour. Tam jej najważniejsze osiągnięcia to dwukrotne zwycięstwa w Aspeboda Ladies Open (1991 i 1993) oraz SM Match (1993 i 1994).
Kariera zawodowa.
Maria Hjorth przeszła na zawodowstwo w roku 1996, tym samym w którym ukończyła college. Pierwszy sezon spędziła grając na LET. Na wszystkie 11 startów przeszła cuta, a jej najlepszy wynik to drugie miejsce podczas Ladies’ German Open.
Sezon 1997 był ostatnim w pełni spędzonym przez Hjorth na Ladies European Tour. W jego trakcie przeszła cuta w dziesięciu turniejach spośród 12 w których wzięła udział. Najlepszym wynikiem Hjorth było drugie miejsce w Ford-Stimorol Danish Open.
W marcu 1997 miał miejsce epizod Marii Hjorth w amerykańskim kobiecym Player’s West Tour. W inauguracyjnym sezon turnieju Karl Moedl / Golf USA Women’s Classic Hjorth zagrała trzy rundy w 207 uderzeniach (-12, 8 uderzeń lepiej od najbliższych rywalek), w tym rekord pola 66 uderzeń w drugiej rundzie. Straciła jednak zwycięstwo poprzez dyskwalifikację, gdyż ostatniego dnia oddała niepodpisaną kartę. Dwa tygodnie później w pełni się zrehabilitowała wygrywając Antelope Valley Rubbish Classic.
Tego samego roku zajęła czwarte miejsce w turnieju kwalifikacyjnym do LPGA Tour, co dało jej kartę do gry na tym tourze w sezonie 1998.
W debiutanckim sezonie na LPGA Tour Hjorth zagrała w 24 turniejach, z czego w 18 przeszła cuta. Najlepszą pozycję zajęła we Friendly’s Classic, gdzie została sklasyfikowana na piątym miejscu ex aequo.
Tego roku sześciokrotnie zagrała również na LET, przechodząc wszystkie cuty i dwukrotnie zajmując drugie miejsce, w Evian Masters oraz w Air France Madame Open.
Sezon 1999 przyniósł pierwsze znaczące sukcesy. Hjorth zdobyła swoje pierwsze zwycięstwo na LPGA Tour wygrywając Safeco Classic.
Niecałe dwa miesiące później powtórzyła sukces, triumfując z przewagą pięciu uderzeń w rozgrywanym w Japonii Mizuno Classic.
W całym sezonie zdobyła 408 birdie, zostając pierwszą golfistką w historii LPGA Tour, która przekroczyła próg 400 birdie. Na Ladies European Tour wystąpiła w pięciu turniejach. W McDonald’s WPGA Championship była bliska wygranej, ale przegrała w dogrywce z Laurą Davies.
Kolejny sezon był uboższy w dobre wyniki. Najlepszym wynikiem Hjorth na LPGA Tour było drugie miejsce w Subaru Memorial of Naples, podczas którego przegrała w dogrywce z Nancy Scranton. Na LET co prawda przeszła wszystkie pięć cutów, jednak tylko raz znalazła się w pierwszej dziesiątce.
W 2001 roku co prawda Hjorth nie wygrała ani razu na LPGA Tour, jednak aż czterokrotnie kończyła zawody na drugim miejscu (Evian Masters,
Jamie Farr Kroger Classic,
Wegmans Rochester International
oraz LPGA Corning Classic)
i dwa razy na trzecim. W rezultacie pod koniec sezonu zajęła najlepsze jak dotąd w swojej karierze piąte miejsce na liście zarobków.
Trzecie miejsce zajęte w LPGA Championship
przez kolejne sześć lat było jej najlepszym wynikiem w turnieju wielkoszlemowym. Dobry występ na Evian Masters wydatnie przyczynił się do uzyskania najwyższej sumy zarobków w klasyfikacji LET, jednak tego roku tylko cztery razu zagrała w turniejach z kalendarza Ladies European Tour, przez co pierwsze miejsce w Order of Merit miało charakter tylko prowizoryczny.
W sezonie 2002 Hjorth dwukrotnie zajmowała drugie miejsce – za każdym razem w Europie: w Evian Masters była gorsza tylko od Anniki Sörenstam,
a w WPGA Championship ustąpiła wynikiem innej swojej rodaczce Åsie Gottmo.
Udział w siedmiu turniejach z cyklu LET w połączeniu z dobrymi wynikami pozwolił Hjorth zająć drugie miejsce w klasyfikacji tego touru, w przeciwieństwie do poprzedniego roku tym razem w pełni usankcjonowane.
Uwieńczeniem dobrych dwóch sezonów Hjorth była kwalifikacja do drużyny reprezentantek Europy podczas Solheim Cup w 2002. W swoich trzech meczach zdobyła jeden punkt.
Kolejne dwa sezony Hjorth na LPGA Tour były dużo słabsze. W 2003 tylko raz zakończyła turniej w pierwszej dziesiątce, a na 22 turnieje tylko w połowie przeszła cuta.
W 2004 najlepszym miejscem było siedemnaste w State Farm Classic, a cuta przeszła tylko w 9 zawodach.
W rezultacie zajęła dopiero 123. miejsce na liście zarobków i pod koniec sezonu musiała walczyć o kartę na przyszły rok. Dwunaste miejsce w turnieju kwalifikacyjnym pozwoliło jej utrzymać kartę LPGA Tour na sezon 2005.
W przeciwieństwie do niepowodzeń na LPGA Tour, udział w cyklu LET przyniósł Hjorth pierwsze zwycięstwo w tourze europejskim. Sukces przyszedł podczas Ladies English Open, gdzie grając 64 podczas ostatniej rundy wyrównała rekord pola i wygrała całe zawody z przewagą sześciu uderzeń.
Rok 2005 przyniósł oczekiwaną odmianę w jakości gry Hjorth. Na LPGA Tour zanotowała trzecie miejsce podczas John Q. Hammons Hotel Classic,
oraz przy trzech innych okazjach kończyła turniej klasyfikowana w pierwszej dziesiątce. W Europie obroniła wywalczony rok wcześniej tytuł Ladies English Open oraz zajęła trzecie miejsce w ANZ Ladies Masters.
W Order of Merit Ladies European Tour została sklasyfikowana na piątym miejscu. Powrót dobrej formy pozwolił Hjorth ponownie dostąpić honoru współreprezentowania Europy w meczach Solheim Cup. Tym razem zagrała czterokrotnie, jednak tak jak i rok wcześniej zdobyła tylko jeden punkt.
W sezonie 2006 Hjorth utrzymała formę sprzed roku. W turnieju State Farm Classic (LPGA Tour) zajęła trzecie miejsce,
będące jej najlepszym wynikiem tego roku. Podobnie na LET najlepszym wynikiem Hjorth było trzecie miejsce w Catalonia Ladies Masters.
Sezon 2007 przyniósł dalszą poprawę w grze Hjorth. Na 25 występów w turniejach LPGA Tour tylko trzy razy nie przeszła cuta. Co więcej zanotowała swoje trzecie zwycięstwo, które miało miejsce w Navistar LPGA Classic.
W Women's British Open zajęła drugie miejsce ex aequo za Loreną Ochoą.
Na tej samej pozycji zakończyła też turniej Mizuno Classic.
W końcowej klasyfikacji LPGA Tour znalazła się na 11 miejscu – najlepszym od 2001 roku.
W Ladies European Tour tylko raz nie przeszła cuta. W Scandinavian TPC Hosted by Annika zajęła czwarte miejsce ex aequo.
Ponownie zakwalifikowała się drużyny na Solheim Cup, podczas którego w pięciu meczach zdobyła 2,5 punktu.
W 2008 zaczęła od silnego akcentu w postaci dobrych startów w dwóch pierwszych turniejach wielkoszlemowych. W Kraft Nabisco Championship zajęła czwarte miejsce, a w LPGA Championship była bliska wygranej, jednak przegrała w dogrywce z Yani Tseng.
Na Ladies European Tour najlepszym wynikiem Hjorth było drugie miejsce podczas Scandinavian TPC Hosted by Annika oraz trzecie w BMW Ladies Italian Open.
W sezonie 2009 pierwszym turniejem Hjorth po narodzinach córki był Corona Championship. W zawodach tych Maria przeszła cuta ostatecznie zajmując ex aequo 53. miejsce.
Po czterech kolejnych niezbyt udanych startach Hjorth zaczęła wracać do formy. W turniejach wielkoszlemowych zajęła 23. miejsce w LPGA Championship oraz 11. miejsce w British Open, zaś pod koniec sezonu udało jej się 3 razy z rzędu znaleźć w czołowej dziesiątce turnieju, wliczając 2. miejsce w Hana Bank KOLON Championship.
Kolejny rok przyniósł podobne osiągnięcia jak sezon wcześniej, zamiast równej formy dobre starty były przeplatane nieudanymi. Hjorth udało się trzykrotnie ukończyć turniej w najlepszej dziesiątce oraz wygrała wieńczący sezon LPGA Tour Championship.
W 2011 jak dotąd Hjorth przeszła cuta w każdym turnieju w którym brała udział, zajmując nie gorsze niż 45. miejsce. Największym sukcesem było wygranie swojego piątego w karierze turnieju LPGA: Avnet LPGA Classic.
Wyniki w turniejach wielkoszlemowych.
DNP = nie brała udziału.
DSQ = dyskwalifikacja
CUT = nie przeszła cuta.
„= „= ex aequo
Zielone tło dla wygranych. Żółte tło dla miejsca w pierwszej dziesiątce.
Curling.
Największe osiągnięcia Hjorth w curlingu przypadają na początek lat 90. W 1990 została mistrzem Szwecji w konkurencji "figurskolan".
Dwa lata później Eva Eriksson, która wygrała mistrzostwa kraju juniorów, zaproponowała jej pozycję rezerwowej na Mistrzostwach Świata Juniorów w Oberstdorfie. Szwedki przegrały półfinał i zdobyły brązowe medale, Hjort podczas tej imprezy nie wzięła udziału w żadnym meczu. Reprezentowała Falu Curling Club.

</doc>
<doc id="1503754" url="https://pl.wikipedia.org/wiki?curid=1503754" title="Delta Cephei">
Delta Cephei

Delta Cephei ("δ Cep") – gwiazda podwójna w gwiazdozbiorze Cefeusza, odległa o około 891 lat świetlnych od Słońca.
Charakterystyka obserwacyjna.
Gwiazda znana już w starożytności, której zmienność została odkryta w 1784 roku przez angielskiego astronoma Johna Goodricke’a. Delta Cephei jest prototypem gwiazd zmiennych pulsujących zwanych cefeidami, a zarazem jest jednym z najbliżej położonych od Słońca ciał niebieskich tego typu (najbliższym jest Alfa Ursae Minoris).
Charakterystyka fizyczna.
W roku 2002 naukowcy określili przy pomocy teleskopu Hubble'a dystans między Delta Cephei a Ziemią na 890 lat świetlnych (273 parseków). Towarzyszka o nazwie "Delta Cephei B" oddalona jest od niej o 41 sekund kątowych (obiega składnik A po orbicie eliptycznej o półosi wielkiej długości 12 000 au, w okresie 500 lat).
Zaliczana do żółtych nadolbrzymów Delta Cephei, wyświeca w maksimum 3300 razy więcej energii niż Słońce i jest przedstawicielką klasy gwiazd zmiennych fizycznie. Zakres jej zmienności jest na tyle duży, że wahania jej blasku można zaobserwować gołym okiem (zmiany te można śledzić porównując blask cefeidy z jasnością sąsiednich gwiazd). W zakresie 5 dni, 8 godzin, 47 minut i 32 sekund (5,3663 doby), gwiazda ta zwiększa swą średnicę o 6% po czym kurczy się i powraca do swych pierwotnych rozmiarów. Jednocześnie zmienia się temperatura jej powierzchni. Oba czynniki powodują niezwykle regularne, cykliczne zmiany ilości wyświecanej energii. Na podstawie tego pulsowania blasku astronomowie obliczają wielkość absolutną cefeidy. Zależność ta ma tak ścisły charakter, że wykorzystywana jest też jako najpewniejsza metoda wyznaczania m.in. odległości do innych galaktyk (poprzez porównanie wielkości absolutnej z wielkością obserwowaną, przy uwzględnieniu znanej absorpcji światła w przestrzeni pomiędzy daną cefeidą a obserwatorem). Obserwowana wielkość gwiazdowa Delta Cephei oscyluje w granicach od 3,6 do 4,3, a typ widmowy przechodzi od F5 do G3.

</doc>
<doc id="1503759" url="https://pl.wikipedia.org/wiki?curid=1503759" title="U-73 (1940)">
U-73 (1940)

U-73 – niemiecki okręt podwodny (U-Boot) typu "VII B" z okresu II wojny światowej. Okręt wszedł do służby w 1940.
11 sierpnia 1942 roku zatopił na Morzu Śródziemnym lotniskowiec HMS „Eagle”. 
Zatopiony 16 grudnia 1943 na Morzu Śródziemnym koło Oranu, w rejonie pozycji przez niszczyciele USS "Woolsey" i USS "Trippe" (16 zabitych, 34 uratowano).

</doc>
<doc id="1503761" url="https://pl.wikipedia.org/wiki?curid=1503761" title="Włodzimierz Tyszkiewicz">
Włodzimierz Tyszkiewicz

Włodzimierz Ignacy Woldemar Tyszkiewicz Łohojski herbu Leliwa (ur. 28 stycznia 1880 w Brodach, zm. 1953 w Londynie) – pułkownik dyplomowany kawalerii Wojska Polskiego.
Przebieg służby wojskowej.
Był oficerem cesarskiej i królewskiej armii. Z dniem 1 listopada 1906 w stopniu porucznika 11 pułku ułanów został przydzielony do sztabu generalnego (taki sam przydział otrzymał wówczas Józef Sopotnicki).
Z dniem 1 listopada 1918 roku został przyjęty do Wojska Polskiego w stopniu majora. Wiosną 1919 roku został szefem sztabu 4 Dywizji Piechoty. 6 kwietnia 1920 roku został zwolniony na własną prośbę z czynnej służby wojskowej i przeniesiony do rezerwy armii. 26 stycznia 1921 roku został zatwierdzony w stopniu pułkownika z dniem 1 kwietnia 1920 r.. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku (w 1924 r. zajmował 1 lokatę) w korpusie oficerów zawodowych kawalerii.
Do października 1922 roku zajmował stanowisko szefa sztabu Dowództwa Okręgu Korpusu Nr X w Przemyślu. Z dniem 10 października 1922 roku został wyznaczony na stanowisko dowódcy 25 pułku Ułanów Wielkopolskich w Prużanie. Od 15 stycznia 1925 roku pełnił obowiązki dowódcy 5 Samodzielnej Brygady Kawalerii w Krakowie. W październiku 1925 roku został mianowany dowódcą 10 Brygady Kawalerii w Przemyślu. Z dniem 31 maja 1927 roku przeniesiony został w stan spoczynku.
Od sierpnia 1940 roku przebywał w Stacji Zbornej Oficerów Rothesay.

</doc>
<doc id="1503763" url="https://pl.wikipedia.org/wiki?curid=1503763" title="Mikołaj Mavrogheni">
Mikołaj Mavrogheni

Mikołaj Mavrogheni (rum. "Nicolae Mavrogheni", gr. "Νικόλαος Μαυρογένης"; zm. 1790) – hospodar Wołoszczyzny w latach 1786-1790.
Pochodził ze skromnej greckiej rodziny, zrobił jednak karierę w Stambule dzięki sukcesom swoich protektorów. Mianowany przez sułtana hospodarem wołoskim w 1786 (mimo braku związków z Grekami fanariockimi), objął rządy w obliczu wojny Turcji z Rosją i Austrią (por. VI wojna rosyjsko-turecka i VIII wojna austriacko-turecka), która wybuchła w 1787 i w dużej mierze toczyła się na ziemiach księstw naddunajskich. Mikołaj lojalnie stanął po stronie sułtana, początkowo odnosząc sukcesy, ale po ucieczce na południowy brzeg Dunaju w 1790 został oskarżony o zdradę i stracony.
Okres jego rządów zaznaczył się wzmożoną egzekucją podatków, przede wszystkim ze strony bojarów, oraz ulgami w tym względzie dla innych grup społecznych.

</doc>
<doc id="1503765" url="https://pl.wikipedia.org/wiki?curid=1503765" title="Urosaurus">
Urosaurus

Urosaurus – rodzaj jaszczurki z rodziny frynosomowatych (Phrynosomatidae). 
Zasięg występowania.
Rodzaj obejmuje gatunki występujące w Stanach Zjednoczonych (Kalifornia, Nevada, Utah, Kolorado, Nowy Meksyk, Teksas i Arizona) i Meksyku (Kalifornia Dolna, Colima, Sonora, Sinaloa, Tamaulipas, Chihuahua, Michoacán, Durango, Nuevo León, Jalisco, Guerrero, Puebla, Morelos, Oaxaca, Chiapas, Jalisco, Aguascalientes i Meksyk). 
Systematyka.
Etymologia.
"Urosaurus": "oura" „ogon”; σαυρος "sauros" „jaszczurka”.
Podział systematyczny.
Do rodzaju należą następujące gatunki: 

</doc>
<doc id="1503766" url="https://pl.wikipedia.org/wiki?curid=1503766" title="Sudbrookmerland">
Sudbrookmerland



</doc>
<doc id="1503767" url="https://pl.wikipedia.org/wiki?curid=1503767" title="Suedbrookmerland">
Suedbrookmerland



</doc>
<doc id="1503770" url="https://pl.wikipedia.org/wiki?curid=1503770" title="Krummhoern">
Krummhoern



</doc>
<doc id="1503771" url="https://pl.wikipedia.org/wiki?curid=1503771" title="Omosudis">
Omosudis



</doc>
<doc id="1503772" url="https://pl.wikipedia.org/wiki?curid=1503772" title="Grossefehn">
Grossefehn



</doc>
<doc id="1503773" url="https://pl.wikipedia.org/wiki?curid=1503773" title="Mesa Selimović">
Mesa Selimović



</doc>
<doc id="1503774" url="https://pl.wikipedia.org/wiki?curid=1503774" title="Reklama radiowa">
Reklama radiowa

Reklama radiowa – forma reklamy, która wykorzystuje radio w celu dotarcia do potencjalnego klienta. Reklama radiowa ma zróżnicowany zasięg. Może być bowiem nadawana przez stacje lokalne, regionalne, ogólnokrajowe oraz międzynarodowe. Ponieważ radio nadal pozostaje popularnym środkiem komunikacji, a audycje radiowe są z reguły adresowane do wybranych segmentów rynku (określonych grup słuchaczy), ułatwia to kierowanie reklamy do właściwych odbiorców.
Zaletą radia jest fakt, iż można go słuchać praktycznie wszędzie: w pracy, w czasie podróży, a koszt reklamy radiowej jest stosunkowo niski. Reklama radiowa charakteryzuje się również prostotą, łatwością i szybkością przygotowania haseł.
Wadą reklamy radiowej jest migawkowość związana z krótkim okresem nadawania i powierzchownością odbioru (wielu słuchaczy nie koncentruje uwagi na informacjach przekazywanych w radiu).
Reklama radiowa zaczęła się rozwijać w latach 20. XX wieku Jej historia zaczęła się w Stanach Zjednoczonych, kilka lat później pojawiła się w Polsce. 3 maja 1927 roku na antenie rozgłośni poznańskiej (istniejącej do dziś pod nazwą Radio Merkury) odbyła się pierwsza emisja reklamy radiowej, natomiast pionierem światowym została amerykańska stacja Wind &amp; Earth &amp; Air &amp; Fire w roku 1922.
Z danych Millward Brown SMG/KRC wynika, że w 2008 roku w Polsce radia słuchało codziennie 75% Polaków w wieku 15–75 lat, średni czas słuchania radia w dni powszednie wynosił pięć godzin, natomiast w weekendy cztery godziny i siedemnaście minut.
W reklamie radiowej wykorzystuje się:
Podstawową formą reklamy radiowej są radiowe spoty reklamowe.

</doc>
<doc id="1503778" url="https://pl.wikipedia.org/wiki?curid=1503778" title="808s &amp; Heartbreak">
808s &amp; Heartbreak

808s &amp; Heartbreak – czwarty studyjny album amerykańskiego rapera i producenta Kanye Westa. Singlami promującymi album są „Love Lockdown” i „Heartless”. Album w całości nagrany przy użyciu Roland TR-808, stąd nazwa "808s", oraz auto-tunera, który zmienia głos wykonawcy. Druga część nazwy, "Heartbreak", mówi o złamanym sercu Kanye po utracie swojej narzeczonej. Artysta opowiada o tym w dziesięciu utworach na albumie, natomiast piosenka "Coldest Winter" została nagrana w hołdzie dla zmarłej mamy wykonawcy, Dondy West. Kanye zaprezentował materiał podczas specjalnej imprezy w Los Angeles 15 października 2008 r.. 

</doc>
<doc id="1503780" url="https://pl.wikipedia.org/wiki?curid=1503780" title="Wektory kolinearne">
Wektory kolinearne



</doc>
<doc id="1503783" url="https://pl.wikipedia.org/wiki?curid=1503783" title="Malacosteus">
Malacosteus

Malacosteus – rodzaj głębinowych ryb z rodziny wężorowatych (Stomiidae). 
Klasyfikacja.
Gatunki zaliczane do tego rodzaju :

</doc>
<doc id="1503784" url="https://pl.wikipedia.org/wiki?curid=1503784" title="Jezioro Trzygłowskie Pierwsze">
Jezioro Trzygłowskie Pierwsze

Jezioro Trzygłowskie Pierwsze – jezioro na Równinie Gryfickiej, położone w gminie Gryfice, w woj. zachodniopomorskim, o powierzchni 19,4 ha. Średnia głębokość zbiornika to 5,5 m, a maksymalna głębokość to 11,9 m. Objętość wody Jeziora Trzygłowskiego Pierwszego wynosi 1067,0 tys. m³. Zwierciadło wody jeziora znajduje się na wysokości 29,8 m n.p.m.
Jezioro wraz z Jez. Trzygłowskim Drugim jest położone w obniżeniu niewielkiej rynny subglacjalnej w zlewni Gardominki. Linia brzegowa jeziora jest dość wyrównana. Jezioro otoczone jest zadrzewieniem bez zaplecza leśnego. 
Północne jezioro ma wyższe brzegi w porównaniu do Drugiego, a w strefie przybrzeżnej nie występują trzciny. 
W południowo-zachodniej części jeziora funkcjonuje dzikie kąpielisko.
Według typologii rybackiej jest to jezioro linowo-szczupakowe.
Nazwa Jezioro Trzygłowskie funkcjonuje od 1949 roku, kiedy to została zmieniona z poprzedniej niemieckiej nazwy "Stadt-See".

</doc>
<doc id="1503786" url="https://pl.wikipedia.org/wiki?curid=1503786" title="Reguły Chargaffa">
Reguły Chargaffa

Reguły Chargaffa – prawidłowości dotyczące składu ilościowego zasad azotowych nukleotydów w dwuniciowym DNA, odkryte przez Erwina Chargaffa w latach 1950–1952. 
Głoszą one, że: 
Zależności te dotyczą zawartości molowych poszczególnych zasad w badanym materiale.
Dla A/G, A/C, C/T i G/T nie obserwuje się podobnych prawidłowości.
Reguły Chargaffa były jedną z podstawowych przesłanek, które pozwoliły Watsonowi i Crickowi na opracowanie poprawnego modelu struktury DNA. Przyczyną prawidłowości zaobserwowanych przez Chargaffa jest zasada komplementarności. 

</doc>
<doc id="1503787" url="https://pl.wikipedia.org/wiki?curid=1503787" title="Malacosteus australis">
Malacosteus australis

Malacosteus australis – gatunek głębinowej ryby z rodziny wężorowatych (Stomiidae). Został wyodrębniony w 2007 roku z gatunku "Malacosteus niger".

</doc>
<doc id="1503793" url="https://pl.wikipedia.org/wiki?curid=1503793" title="William Orville Ayres">
William Orville Ayres

William Orville Ayres (ur. 11 września 1817 w Connecticut, zm. 30 kwietnia 1887) – amerykański lekarz i ichtiolog. Ukończył Yale University School of Medicine. Jego przyjaciel John James Audubon nazwał na jego cześć gatunek dzięcioła, "Picus ayresii".

</doc>
<doc id="1503794" url="https://pl.wikipedia.org/wiki?curid=1503794" title="Love Lockdown">
Love Lockdown

Love Lockdown – pierwszy singiel promujący album 808s &amp; Heartbreak.

</doc>
<doc id="1503795" url="https://pl.wikipedia.org/wiki?curid=1503795" title="Sator (Phrynosomatidae)">
Sator (Phrynosomatidae)

Sator – rodzaj gadów z rodziny frynosomowatych wyróżniany przez niektórych systematyków z rodzaju "Sceloporus", przez innych traktowany jako podrodzaj. 

</doc>
<doc id="1503800" url="https://pl.wikipedia.org/wiki?curid=1503800" title="Architektura Zamościa">
Architektura Zamościa

Zamość to jedno z miast w Polsce, które wyróżnia unikatowy w skali światowej układ architektoniczno-urbanistyczny Starego Miasta, z zespołem budynków powstałych od okresu renesansu po wiek XX. Zabytki na Starym Mieście uzupełniają także nieliczne obiekty położone w pozostałych częściach miasta. 
Stare Miasto.
Fizjonomia i układ przestrzenny.
O charakterystycznym układzie przestrzennym zamojskiego Starego Miasta świadczy linia dawnych murów z siedmioma bastionami i układ ulic w obrębie dawnej twierdzy, przecinających się pod kątem prostym. Od czasu założenia miasta miały tu miejsce pewne zmiany, które obejmowały przede wszystkim budynki (zwłaszcza w okresie zaborczym, kiedy wiele z nich zostało pozbawionych bogatego wystroju, a niektóre nawet rozebrano) oraz fragmenty fortyfikacji, szczególnie bastiony (spośród których pozostał tylko jeden) i inne elementy umocnień zamojskiej twierdzy. Niemniej jednak układ miasta przetrwał do dzisiaj w stanie praktycznie niezmienionym. To on stanowi główną atrakcję dla urbanistów i architektów odwiedzających Zamość, jest bowiem przykładem realizacji założeń miasta idealnego.
Pierwszy "pan na Zamościu" Jan Zamoyski zlecił zaprojektowanie miasta architektowi Bernardo Morando, który w opracowanym projekcie nawiązał do koncepcji antropomorficznych. Główne osie tego układu to jedne z najruchliwszych ulic zamojskiej Starówki: ulica Grodzka na linii wschód-zachód ("kręgosłup" miasta), biegnąca przez Rynek Wielki ("serce") w kierunku dawnego pałacu ("głowy" miasta), oraz ulice Solna i B. Moranda na linii północ-południe (jego "ramiona"), na której znajdują się trzy rynki, a poza głównym Rynkiem Wielkim są to: Rynek Solny (na północ) o nieregularnych bokach, oraz Rynek Wodny (na południe od Rynku Wielkiego), będące "organami wewnętrznymi" miasta. Bastiony to z kolei jego "ręce" i "nogi" służące do obrony.
Oprócz rynków pozostałe place to położony w północnej części plac M. Stefanidesa i plac Wolności w części wschodniej (w miejscu rozebranego klasztoru franciszkanów) oraz niewielki placyk J. Jaroszewicza koło kościoła św. Katarzyny i gmachu dawnej akademii.
W ciągu ostatnich lat wiele z ulic Starego Miasta zostało wyremontowanych i zmienionych w ciągi pieszo-jezdne, bez odrębnych chodników (m.in. ulice: Grodzka, Kolegiacka, B. Moranda), a obecnie prowadzone są remonty kolejnych. Niektóre są przeznaczone wyłącznie dla ruchu pieszego (Grodzka, Ratuszowa, fragmenty ulic: I. Pereca, Ormiańskiej, Solnej, S. Staszica).
W zabudowie Starego Miasta dominują kamienice, głównie dwu-, trzykondygnacyjne (choć nie tylko) pochodzące z różnych okresów.
Gęstość zabudowy jest wyraźnie większa w jego wschodniej części, gdzie jest bardziej zwarta, i tu skupia się większość lokali mieszkaniowych, których liczba obecnie maleje, co jest związane z funkcjami tej części miasta, zwłaszcza usługowymi obejmującymi turystykę i kulturę. Wyraźnie rzadsza, a jednocześnie większa zabudowa obejmuje zachodnią i południową część Starówki, gdzie jest więcej wolnej przestrzeni pomiędzy budynkami, co można zauważyć przy takich obiektach jak dawny pałac, dawna akademia, katedra, dawny szpital kolegiacki czy arsenał. Wśród większych budynków, wyróżniających się od pozostałej zabudowy, są także kościoły położone bliżej linii dawnych murów, czyli niejako na peryferiach zwartej zabudowy.
Do wyjątków zabudowy Starego Miasta, które zupełnie nie przypominają zabytków i niejako "burzą" jej harmonię, należą takie budynki jak: wyraźnie większy od otaczających hotel "Renesans" zbudowany w miejscu dawnego kościoła ormiańskiego na przełomie lat 60. i 70. XX w.; budynek na rogu ulic Grodzkiej i Kolegiackiej czy biurowiec Urzędu Pracy przy placu Wolności, połączony od zachodu z wyższym budynkiem (tzw. "Centralką").
W 1992 r. zamojskie Stare Miasto, stanowiące przykład renesansowej zabudowy miejskiej, zostało wpisane na listę Światowego Dziedzictwa Kultury UNESCO.
26 czerwca 2004 na "II Forum Polskich Miast i Miejsc UNESCO" miasta i obiekty w Polsce, znajdujące się na Liście Światowego Dziedzictwa Kulturowego UNESCO, w celu przekazywania informacji, współpracy i promocji skupiły się w Ligę Polskich Miast i Miejsc UNESCO. Siedzibą Ligi został Toruń, a jej pierwszym (i aktualnym) prezesem – prezydent Zamościa Marcin Zamoyski.
Zabytki.
Niektóre z wielu zabytków wpisanych do rejestru oraz gminnej ewidencji:
Twierdza Zamość.
Wśród pozostałości fortyfikacji zamojskiej twierdzy są:
Budynki dawnej ludności żydowskiej.
Do zabytków należą również budynki charakterystyczne dla ludności żydowskiej, która zajmowała północno-wschodnią część Zamościa, stąd właśnie tu znajdują się takie obiekty jak:
Inne budynki spoza listy zabytków:
Poza Starym Miastem.
Poza Starym Miastem nie ma już zbyt wielu obiektów zabytkowych, okazalszych od pozostałych, ale są to zwłaszcza budynki przy głównych ulicach, z XIX i początku XX w., kiedy po likwidacji twierdzy miasto otrzymało możliwość rozwoju i rozbudowy na nowych terenach.
Wśród nich wyróżniają się m.in.:
Charakterystyczną zabudowę z przełomu XIX i XX w., zwłaszcza drewnianą, można jeszcze zobaczyć przy pobliskich od Starego Miasta ulicach osiedla Wiśniowa, gdzie stoją m.in. niewielkie budynki typowe dla przedmieść.

</doc>
<doc id="1503803" url="https://pl.wikipedia.org/wiki?curid=1503803" title="Heartless">
Heartless

Heartless – drugi singel Kanye Westa, pochodzący z jego albumu "808s &amp; Heartbreak". Został wydany cyfrowo 4 listopada 2008 roku i zawiera sampel utworu "Ammonia Avenue" Alan Parsons Project. Piosenka zadebiutowała na miejscu 4. "Billboard" Hot 100, a ostatecznie osiągnęła 2. pozycję. Uplasowała się również na szczycie Hot Rap Tracks. Bardzo wielu artystów nagrało covery "Heartless", a autorami najpopularniejszych jest zespół The Fray oraz Kris Allen, zwycięzca 8. edycji "Amerykańskiego Idola".
Singel sprzedał się w Stanach Zjednoczonych w ponad 3 milionach kopii i pokrył się dwukrotną platyną.
Oryginalna wersja Kanye Westa.
Piosenka została po raz pierwszy wykonana podczas koncertu kampanii ONE w trakcie Narodowej Konwencji Demokratów 2008 w Denver. Poza tym Kanye pojawił się gościnnie na koncercie rapera T.I. w Key Club w Los Angeles, gdzie wykonał "Heartless" i zapowiedział, iż zostanie wydana jako singel. 12 października 2008 roku do Internetu wyciekł fragment utworu, a 15 października cała, niewyedytowana wersja została opublikowana na oficjalnej stronie Westa. 4 listopada "Heartless" miał premierę w iTunes, a 8 listopada Kanye umieścił na oficjalnym blogu jego albumową wersję oraz link umożliwiający darmowe pobranie singla.
Osiągnięcia na listach.
"Heartless" zadebiutowała na 4. miejscu "Billboard" Hot 100, rozchodząc się w pierwszym tygodniu w Stanach Zjednoczonych w 201.000 kopii. Był to tym samym drugi najwyższy debiut Kanye'a na liście. Piosenka przez dwa miesiące utrzymywała się na granicy pierwszej dziesiątki, aż awansowała na pozycję 3. w połowie lutego. Tym samym "808s &amp; Heartbreak" był pierwszym albumem Westa, z którego dwa single zajęły miejsca w czołowej piątce. Singel uplasował się również na pozycjach 4. Pop 100 i Hot R&amp;B/Hip-Hop Songs. Zadebiutował on na miejscu 11. Hot Rap Tracks, a pod koniec stycznia awansował na 1. "Heartless" został zakupiony cyfrowo w Stanach Zjednoczonych ponad 3.000.000 razy i stał się drugim utworem Westa, który tego dokonał, po "Stronger" z 2007 roku. Kanye stał się dzięki temu szóstym artystą w historii, który tego dokonał.
W Kanadzie "Heartless" zadebiutował na miejscu 8. Canadian Hot 100, w Australii na 63, a w Wielkiej Brytanii na 45., skąd ostatecznie awansował na 10. W Nowej Zelandii singel zajął ostatecznie 7. pozycję. W Irlandii piosenka uplasowała się na miejscu 10.
Teledysk.
Teledysk "Heartless" ma formę animacji, której reżyserem jest Hype Williams. Jest ona hołdem dla filmu Ralpha Bakshiego, "American Pop" z 1981 roku.
Wideoklip powstał przy użyciu animacji rotoskopowej; film z udziałem ludzi został przerobiony w Hongkongu przez ponad sześćdziesięciu pięciu grafików w animację. Teledysk ukazuje na przemian Westa, który nocą przemieszcza ulice miasta oraz ujęcia różnych kobiet.
Listy utworów.
Digital download
CD
Wersja The Fray.
Rockowy zespół The Fray wykonał cover "Heartless" 16 lutego 2009 roku podczas Live Lounge, segmentu radia BBC Radio 1. Po premierze tego wydania Lounge piosenka w ich wersji spotkała się z nieoczekiwaną popularnością w stacjach radiowych. Mimo iż utwór nie został wydany jako singel uplasował się na 79. miejscu "Billboard" Hot 100 i w sumie został zakupiony cyfrowo w Stanach Zjednoczonych ponad 125.000 razy. Jego popularność spowodowała, iż zespół postanowił wydać go jako singel. W odpowiedzi na prośby fanów singel stał się również dostępny w formie digital download w Wielkiej Brytanii 14 września 2009 roku. Poza tym "Heartless" w wersji na żywo znalazł się na specjalnej wersji iTunes albumu "".
Teledysk.
Teledysk "Heartless" w wykonaniu The Fray miał premierę we wrześniu 2009 roku. Ukazuje on klasę pełną uczniów, jednak koncentruje się na jednym chłopcu. Obserwuje on dziewczynę, podczas gdy w leżącym przed nim zeszycie pojawiają się różne rysunki. Najważniejsze z nich to obrazek przemieszczającego się serca oraz zespołu wykonującego utwór. Wśród rysunków pojawia się również postać Kanye Westa. Ostatecznie obrazy zaczynają obejmować również klasę, formując wzór wokół dziewczyny. Stanowi ona bowiem osobę bez serca (ang. "heartless"), która krzywdzi chłopca.

</doc>
<doc id="1503804" url="https://pl.wikipedia.org/wiki?curid=1503804" title="Jezioro Trzygłowskie Drugie">
Jezioro Trzygłowskie Drugie

Jezioro Trzygłowskie Drugie – jezioro na Równinie Gryfickiej, położone w gminie Gryfice, w woj. zachodniopomorskim. Jego powierzchnia wynosi 16,3 ha. Średnia głębokość zbiornika to 3,9 m, a maksymalna głębokość to 7,3 m. Objętość wody Jeziora Trzygłowskiego Drugiego wynosi 637,7 tys. m³. Zwierciadło wody jeziora znajduje się na wysokości 29,9 m n.p.m.
Jezioro wraz z Trzygłowskim Pierwszym jest położone w obniżeniu niewielkiej rynny subglacjalnej w zlewni Gardominki. Linia brzegowa jeziora jest dość wyrównana. Jezioro otoczone jest zadrzewieniem bez zaplecza leśnego. 
Brzegi południowego jeziora są w przewadze niskie, podmokłe, dostępne punktowo. W strefie przybrzeżnej lokalnie występują trzciny. Nad wschodnim brzegiem znajduje się park zabytkowy. Z jeziora wypływa niewielki ciek wodny łączący się z Gardominką.
Według typologii rybackiej jest to jezioro linowo-szczupakowe.

</doc>
<doc id="1503805" url="https://pl.wikipedia.org/wiki?curid=1503805" title="Lucjusz Vorenus">
Lucjusz Vorenus

Lucjusz Worenus, Lucius Vorenus – jeden z centurionów rzymskich, obok Tytusa Pullo wspomnianych przez Cezara w dziele "O wojnie galijskiej". Był on centurionem w XI legionie ("Legio XI Claudia"), który walczył na terenach Galii. Cezar wspomina jego bohaterskie czyny w walce przeciw Nerwiom.
W serialu telewizyjnym "Rzym" występuje luźno wzorowany na postaci autentycznej bohater o tym samym imieniu.

</doc>
<doc id="1503813" url="https://pl.wikipedia.org/wiki?curid=1503813" title="Kazimierz Hącia">
Kazimierz Hącia

Kazimierz Hącia (ur. 19 listopada 1877, zm. 25 sierpnia 1934 w Owidzu) – polski prawnik i ekonomista, minister przemysłu i handlu w 1919, członek Rady Centralnego Związku Polskiego Przemysłu, Górnictwa, Handlu i Finansów w 1920 roku.Właściciel majątku w Owidzu.
Ukończył gimnazjum w Oleśnicy, następnie studiował prawo i ekonomię w Berlinie i Würzburgu, gdzie uzyskał tytuł doktora prawa i ekonomii. Przez wiele lat pracował w bankowości w Poznaniu, a w latach 1907-1914 był radnym miejskim w Poznaniu.
W okresie od 16 stycznia 1919 do 12 sierpnia 1919 był ministrem przemysłu i handlu w rządzie Ignacego Jana Paderewskiego. Będąc ministrem zorganizował aparat ministerstwa i powołał do życia liczne wyspecjalizowane instytucje. Następnie do 1925 kierował Bankiem Handlowym w Poznaniu.
Zmarł 25 sierpnia 1934 roku. Został pochowany na Cmentarzu Parafialnym w Jabłowie (B/1/1).

</doc>
<doc id="1503814" url="https://pl.wikipedia.org/wiki?curid=1503814" title="Aleksander Moruzi">
Aleksander Moruzi

Aleksander Moruzi (rum. "Alexandru Moruzi", gr. "Αλέξανδρος Μουρούζης"; zm. 1816) – hospodar Wołoszczyzny, w latach 1792–1796 i 1799–1801, oraz hospodar Mołdawii, w latach 1792, 1802–1806 i 1806–1807, z rodu Moruzi.
Biografia.
Pochodził z możnej rodziny fanariockiej, był synem hospodara Konstantyna Moruziego. Kilkakrotnie obejmował trony hospodarskie w okresie wojen napoleońskich. Próbował wprowadzać niektóre idee oświeceniowe w życie w księstwach naddunajskich, próbując je unowocześnić, choć w ograniczonym zakresie. Jako jeden z pierwszych hospodarów zmierzył się z problemem robotniczym w Rumunii. W 1801 odparł łupieżczy najazd paszy Widynia na Wołoszczyznę. Miał szerokie kontakty w zachodniej Europie, m.in. w 1806 za sprawą Francji został ponownie wprowadzony na tron mołdawski (aby usunąć skłaniającego się ku Rosji Scarlata Callimachiego, co było jednym z powodów wybuchu w tym samym roku wojny rosyjsko-tureckiej.

</doc>
<doc id="1503816" url="https://pl.wikipedia.org/wiki?curid=1503816" title="Park Narodowy Ängsö">
Park Narodowy Ängsö

Park Narodowy Ängsö (szw. "Ängsö nationalpark") – park narodowy położony w Szwecji, na terenie gminy Norrtälje w regionie administracyjnym Sztokholm. Obejmuje wyspę szkierową w archipelagu Roslagen. Park chroni XIX-wieczny krajobraz rolniczy, liczne gatunki roślin i zwierząt. Teren parku narodowego stanowi także ważny obszar wypoczynkowy dla mieszkańców aglomeracji sztokholmskiej, znany ze swego bogactwa przyrodniczego.
Ängsö leży w archipelagu Roslagen, który jest częścią Archipelagu Sztokholmskiego. Najbliższa miejscowość to Bergshamra położona 8 km na zachód.
Wyspa Ängsö była w przeszłości wykorzystywana rolniczo. Do XVII wieku składała się z dwóch wysepek przedzielonych wąską cieśniną. Wysepki połączyły się w wyniku podnoszenia się lądu w efekcie ruchów izostatycznych po stopieniu się lodowca skandynawskiego. Dawna cieśnina porosła trzcinami, które były używane jako karma dla zwierząt. Obecnie teren ten jest zajęty przez łąki.
Park Narodowy Ängsö został utworzony w 1909 wraz z ośmioma innymi szwedzkimi parkami narodowymi, jako pierwsze tego typu formy ochrony przyrody w Europie. Powstał w celu ochrony historycznych obszarów rolniczych z pastwiskami i łąkami, naturalnego boru sosnowego oraz lęgowisk ptaków.
Jest otwarty dla zwiedzających. Na wyspie wytyczono szereg ścieżek dydaktycznych, które ze względu na łagodne ukształtowanie terenu są łatwo dostępne. Niektóre części wyspy są zamknięte dla turystów podczas sezonu lęgowego (od 1 lutego do 15 sierpnia). Wyspa ma naturalny port, a w jego pobliżu znajduje się niewielkie centrum informacyjne.

</doc>
<doc id="1503819" url="https://pl.wikipedia.org/wiki?curid=1503819" title="Trilophosaurus">
Trilophosaurus



</doc>
<doc id="1503820" url="https://pl.wikipedia.org/wiki?curid=1503820" title="Falilat Ogunkoya">
Falilat Ogunkoya

Falilat Ogunkoya (ur. 12 maja 1968) – nigeryjska lekkoatletka.
Trzykrotna medalistka olimpijska. Dwa z nich zdobyła w Atlancie. Był to brąz na 400 m, oraz srebro w sztafecie 4x400 m. Na olimpiadzie w Sydney zdobyła brąz w sztafecie (po dyskwalifikacji Amerykanek). Nie miała szczęścia do Mistrzostw Świata w 1997 i 1999. Mimo że zakończyła te sezony z najlepszymi wynikami na świecie, na docelowej imprezie zajmowała odległe miejsca w finale (odpowiednio 6,5,4 i 8).

</doc>
<doc id="1503822" url="https://pl.wikipedia.org/wiki?curid=1503822" title="Parafia Najświętszej Maryi Panny Częstochowskiej">
Parafia Najświętszej Maryi Panny Częstochowskiej

Parafie pod wezwaniem Najświętszej Maryi Panny Częstochowskiej lub Jasnogórskiej:

</doc>
<doc id="1503823" url="https://pl.wikipedia.org/wiki?curid=1503823" title="Sprynia">
Sprynia

Sprynia (ukr. Сприня) – wieś na Ukrainie w rejonie samborskim obwodu lwowskiego, w gminie Monasterzec; nad potokiem Sprynią.
Za czasów I Rzeczypospolitej należała do dóbr koronnych, do krainy podbuskiej, ekonomii samborskiej, ziemi przemyskiej.

</doc>
<doc id="1503824" url="https://pl.wikipedia.org/wiki?curid=1503824" title="Komórka">
Komórka

Komórka (łac. "cellula") – najmniejsza strukturalna i funkcjonalna jednostka organizmów żywych zdolna do przeprowadzania wszystkich podstawowych procesów życiowych (takich jak przemiana materii, wzrost i rozmnażanie). Jest podstawową jednostką morfologiczno-czynnościową ustroju.
Komórkę stanowi przestrzeń ograniczona błoną komórkową. U większości prokariontów, roślin, grzybów i niektórych protistów dodatkowo, od strony zewnętrznej, występuje struktura niewykazująca metabolizmu ani własnych mechanizmów wzrostowych – innymi słowy martwa struktura – ściana komórkowa. Wewnątrz tej przestrzeni znajduje się tzw. protoplazma oraz szereg wewnętrznych organelli pełniących rozmaite funkcje życiowe komórki. Występowanie w komórce jądra jest podstawą podziału organizmów na jądrowe (eukarionty, łac. "Eucaryota") i bezjądrowe (prokarionty, akarionty, łac. "Procaryota"), choć faktycznie różnice w budowie komórki tych grup dotyczą nie tylko obecności jądra komórkowego.
Komórki różnych organizmów wykazują znaczne różnice zarówno morfologiczne, jak i biochemiczne. Mogą one stanowić samodzielny organizm jednokomórkowy lub być elementem składowym organizmu wielokomórkowego.
Budowy komórkowej nie mają wirusy, i w związku z tym nie wykazują oznak życia poza komórkami żywicieli (i zgodnie z obecnymi poglądami systematycznymi nie są klasyfikowane, jako organizmy żywe).
Pojęcia "komórki" po raz pierwszy użył Robert Hooke w 1665 roku.
Skład chemiczny komórek.
Komórki organizmów żywych zawierają kilka rodzajów związków chemicznych o różnej strukturze i właściwościach. Zawartość tych związków może być różna u poszczególnych grup organizmów. Różnice te widoczne są nawet na poziomie gatunków, czy niższych taksonów.
Największą masę w komórce stanowi woda, nawet do 90%. To ona stanowi środowisko reakcji biochemicznych, a także czasami jest ich substratem lub produktem. Zawartość pozostałych związków podaje się najczęściej z pominięciem masy wody – w przeliczeniu na suchą masę komórki.
40–60% suchej masy stanowią białka, które pełnią różne funkcje, od budulcowej, poprzez regulacyjną, katalityczną, transportową i wiele innych. Elementem budulcowym białek są aminokwasy. Znane są dwie izomeryczne formy aminokwasów (poza glicyną), które różnie skręcają płaszczyznę światła spolaryzowanego: i , ale tylko –aminokwasy wchodzą w skład białek. W niektórych białkach do aminokwasów dołączone są inne związki, co nadaje im specyficzne właściwości. Na przykład hemoglobina – składnik krwinek czerwonych wiążący m.in. tlen, to białko zawierające barwnik – hem.
Aminokwasy budują także związki mniejsze niż białka – peptydy i oligopeptydy. Pełnią one różne funkcje, są hormonami, naturalnymi antybiotykami niektórych mikroorganizmów itd. Pełniąc podobne funkcje, aminokwasy mogą występować też w formie pojedynczych cząsteczek. Peptydy i polipeptydy, jak i wolne aminokwasy mogą zawierać/być D-izomerami.
Kwasy nukleinowe, DNA i RNA, odgrywają najważniejszą rolę w przekazywaniu informacji genetycznej oraz biosyntezie białek. Wyjątkami są niektóre RNA, które nie biorą udziału w przekazywaniu informacji genetycznej, pełnią za to funkcję budulcową, wchodząc w skład rybosomów – rRNA, czy też transportującą – tRNA, albo enzymatyczną – snRNA.
Węglowodany pełnią głównie funkcję energetyczną i zapasową, ale jako motywy, służą do modyfikacji innych klas związków (glikozylacja), co jest podstawą procesów regulacyjnych, transportowych, komunikacji i przekazywania sygnału.
Lipidy stanowią podstawę strukturalną błon biologicznych, ale ta szeroka klasa związków uczestniczy także w prawie każdym procesie komórkowym, jak regulacja, transport, komunikacja, przekazywanie sygnału, metabolizm (tłuszcze, klasa lipidów, są materiałem zapasowym i źródłem energii) i wielu innych.
Komórki mogą wytwarzać lub zawierać także związki innych grup. Mogą to być witaminy, barwniki, alkaloidy itp. Pełnią one różnorodne funkcje.
Do najważniejszych pierwiastków budujących związki chemiczne wchodzące w skład komórek należą: tlen (wchodzi w skład m.in. cząsteczek wody; stanowi 65% masy człowieka), węgiel (jest rusztowaniem w związkach organicznych, stanowi 18% masy człowieka), wodór (10% masy człowieka), azot (3% masy człowieka) oraz inne pierwiastki tzw. mikroelementy (Ca, P, K, S, Na, Mg, Cl, Fe, I, Mn, Cu, Zn, Co, F, Mo, Se itd.), których masa u człowieka nie przekracza 2% masy całkowitej.
Powstanie komórek.
Według jednej z hipotez pochodzenia życia na Ziemi, pierwsze komórki powstały ponad 4 mld lat temu najprawdopodobniej w wyniku połączenia się ze sobą związków organicznych. Zanim jednak do tego doszło, musiały powstać podobne agregaty, które nie wykazywały w ogóle, albo wykazywały tylko niektóre, cechy istot żywych. Te pierwsze określa się jako proteinoidy, zaś drugie jako protobionty. Sądzi się, że pierwsze twory z możliwością do samopowielania, tzw. prakomórki, pojawiły się ok. 4 mld lat temu w okresie archaiku.
Alternatywna, mniej popularna koncepcja powstania życia na Ziemi – teoria panspermii – zakłada, że na Ziemi nie doszło do powstania komórek z materii nieożywionej, a zostały one przyniesione z pyłem kosmicznym z innej planety w postaci przetrwalników prokariontów.
Sposób powstania pierwszych komórek nie jest jednoznacznie ustalony. Pewnym jest natomiast, że pierwsze komórki były komórkami bezjądrowców (Procaryota). Wiek najstarszych skamieniałości takich komórek datuje się na 3,1–3,4 mld lat.
Nieznana jest także dokładna droga ewolucji procesów wewnątrzkomórkowych. Nie wiadomo, czy pierwsze było dziedziczenie, czy metabolizm, niemniej pewnym jest, że to właśnie te procesy były krokami milowymi między martwą materią a życiem.
Powstanie komórek eukariotycznych.
Komórki eukariotyczne pojawiły się na Ziemi później niż prokariotyczne. Najstarsze odkryte wykopaliny komórek jądrowych datowane są na 1,7 mld lat. Nie jest jednak jasne, w jaki sposób one powstały.
Najpopularniejszą koncepcją tłumaczącą pojawienie się Eucaryota jest teoria endosymbiozy, w myśl której komórka eukariotyczna powstała z komórki prokariotycznej, która pochłonęła i nie strawiła innej Procaryota. Grupa tych organizmów początkowo weszła w ścisłą zależność mutualistyczną, później przekształcając się w organella takie jak plastydy i mitochondria.
Aby mogło do tego dojść, konieczne było, aby „komórka pochłaniająca” nie posiadała ściany komórkowej, która uniemożliwia fagocytozę (wchłonięcie dużych tworów, takich jak całe komórki). Pozbycie się „pierwotnej” ściany tłumaczy także, dlaczego komórki zawierające jądro osiągają większe rozmiary. Możliwe, że sieć wewnętrznych błon siateczki śródplazmatycznej powstała na skutek ruchu wewnątrz komórki pochłoniętego pokarmu. Kluczowym procesem powstania prostych, jednokomórkowych Eucaryota była endosymbioza bakterii hetero-, jak i autotroficznych, które później przekształciły się, zgodnie z tą teorią, w mitochondria i plastydy (np. chloroplasty). Na poparcie tej teorii przytacza się fakt, że struktury te posiadają własny DNA.
Teoria ta, choć najpopularniejsza, nie jest jednak doskonała. Nie tłumaczy ona wielu kwestii, m.in. nie mówi, w jaki sposób doszło do powstania jądra komórkowego.
Budowa komórki.
Budowa komórki prokariotycznej.
Rozmiary komórek prokariotycznych są kilkukrotnie mniejsze od rozmiarów komórek eukariotycznych. Wynoszą one zwykle od 0,5 μm do 10 μm. Stosunek powierzchni „typowej” komórki prokariotycznej do komórki tkankowej ma się mniej więcej jak 1:1500.
Kształt komórek prokariontów nie jest bardzo zróżnicowany – zwykle jest on kulisty lub nitkowato wydłużony, rzadziej poskręcany (jak u krętków), czy rozgałęziony (jak u maczugowców, prątków itd.). Część z prokariontów tworzy w wyniku niezupełnego rozdziału komórek po amitozie zgrupowania kilku komórek, jak np. dwoinki, gronkowce, paciorkowce itd.
Ściana komórkowa.
Kształt komórki determinuje ściana komórkowa, która dodatkowo chroni komórkę przed pęknięciem w wyniku zwiększonego napływu wody do jej wnętrza. U bakterii właściwych (czyli także sinic) zbudowana jest z biopolimeru peptydowo-wielocukrowego – mureiny, zaś u archeanów (archeabakterii) głównym jej składnikiem jest pseudomureina lub białka ułożone w tzw. "warstwę S". Część archeonów i wszystkie mikoplazmy (grupa bakterii) nie posiadają ściany komórkowej.
U bakterii grubość ściany komórkowej warunkuje, jaki będzie rezultat barwienia metodą Grama i "de facto" jest podstawą klasyfikacji bakterii na Gram-dodatnie i Gram-ujemne. Te pierwsze (G+) mają ścianę o grubości 15–50 nm, zaś drugie (G-) kilkukrotnie cieńszą, 2–10 nm. Różnica ta pociąga za sobą także odmienności w fizjologii i wrażliwości na leki między obiema grupami bakterii.
Otoczka.
Większość bakterii żyjących w glebie, wodzie lub pasożytujących wytwarza śluzowate otoczki, pod względem chemicznym zbudowane z wielocukrów lub z białek (często glikozylowanych). Otoczka taka pełni funkcję ochronną przed wyschnięciem oraz, u pasożytów, uniemożliwia związanie białek powierzchniowych bakterii przez receptory komórek żernych i zarazem fagocytozę zarazka.
Rzęski.
Występujące u mikroorganizmów rzęski – różniące się budową od rzęsek występujących u Eucaryota – umożliwiają ruch, zaś fimbrie pozwalają przylegać do komórek zwierzęcych (np. w celu zainfekowania ich) lub uczestniczyć w jednym z procesów parapłciowej wymiany informacji genetycznej między różnymi osobnikami tego samego gatunku, tzw. koniugacji. Rzęski składają się ze spiralnie skręconych włókien flageliny, zaś fimbrie z cienkich delikatnych białkowych rurek sterczących z cytoplazmy.
Błona komórkowa.
Błona komórkowa zbudowana jest z dwóch warstw fosfolipidów oraz zakotwiczonych w nich białek – jest to typowy dla wszystkich organizmów model budowy błony plazmatycznej. W stosunku do jądrowych odmienny jest skład chemiczny błony: u akariontów dominują nasycone kwasy tłuszczowe (rzadkie u Eucaryota) oraz nie występuje cholesterol (pomijając aparat fotosyntezy sinic). U Archea błona komórkowa zbudowana jest zupełnie inaczej; obecne są w niej etery kwasów tłuszczowych przy jednoczesnym braku fosfolipidów, często też występuje tylko jedna pojedyncza warstwa dimerów tych eterów.
U bakterii gramdodatnich błona cytoplazmatyczna występuje jedynie po wewnętrznej stronie, zaś u gramujemnych po obu stronach ściany komórkowej.
Błona komórkowa jest niezbędna do przeżycia mikroorganizmu. Odpowiada za pobieranie wody, soli mineralnych i pokarmu, wydzielanie substancji na zewnątrz (np. enzymów trawiennych), odbieranie bodźców ze środowiska zewnętrznego oraz procesy metaboliczne komórki. Możliwe jest to dzięki zespołom białek transporterów cząstek pokarmu, przenośników elektronów, białek systemu sekrecji itd.
Cytoplazma i genofor.
Przestrzeń ograniczoną błoną wypełnia cytoplazma (cytozol). Jest to układ koloidalny białek zawieszonych w roztworze wodnym, także białek katalizujących reakcje biochemiczne komórki (enzymów).
Materiał genetyczny stanowi kolisty, dwuniciowy DNA, zwany genoforem, nukleoidem lub chromosomem bakteryjnym. DNA komórki nie jest, w przeciwieństwie do Eucaryota, osłonięty błoną i pływa dość swobodnie w cytoplazmie (rzadkością jest, że genofor związany jest z błoną komórkową). Genofor zajmuje stosunkowo małą powierzchnię do swojej długości w wyniku silnego poskręcania stabilizowanego przez białka histonopodobne lub, u Archea, przez histony. Częste jest, że oprócz nukleoidu w komórce mikroorganizmów występują znacznie mniejsze, również koliste cząsteczki DNA zwane plazmidami, które warunkują dodatkowe cechy, jak na przykład oporność na antybiotyki, czy zdolność wytwarzania toksyn. Plazmidy mogą być przekazywane na komórki potomne lub na inne komórki w procesach koniugacji, transformacji i transdukcji, czego konsekwencją jest przekazanie zakodowanych w plazmidzie właściwości.
Rybosomy.
Gęsto rozsiane w komórce rybosomy zbudowane są, podobnie jak u jądrowych, z RNA. Morfologicznie także składają się z większej i mniejszej podjednostki, które łączą się ze sobą po przyłączeniu mRNA do kompleksu inicjującego. Stanowią miejsce syntezy białek.
Podjednostka mniejsza ma stałą sedymentacji 30S, zaś duża 50S. Współczynnik sedymentacji całego rybosomu wynosi 70S (dla porównania, u Eucaryota wynosi 80S).
Chromatofor.
Aparat fotosyntezy – chromatofor – występuje u sinic (cyjanobakterii) i niektórych Proteobacteria. U proteobakterii chromatofor ma formę kulistych lub jajowatych tworów zawierających chlorofil b, zwany bakteriochlorofilem, oraz różne pigmenty karetonoidowe. U cyjanobakterii chromatofory, zwane tutaj także tylakoidami, mają kształt dysków i zawierają chlorofil a oraz fikoerytrynę i fikocyjaninę (fikobiliny). U tych grup różny jest oprócz budowy aparatów fotosyntezy także jej przebieg.
Pozostałe elementy komórkowe u prokariontów.
U niektórych bakterii (kolejno: laseczek, promieniowców i bakterii śluzowych) występują czasem w komórkach endospory, konidia lub mikrocysty pełniące funkcję form przetrwalnych. Są to twory spoczynkowe, pozwalające przeżyć niekorzystne warunki środowiska.
Budowa komórki eukariotycznej.
Komórki eukariotyczne są większe od prokariotycznych – średnio ich długość mieści się w granicach 10–100 μm. Część komórek Eucaryota jest jednak jeszcze większa, jak np. jaja, czy niektóre neurony.
Kształt komórki u roślin i grzybów determinuje ściana komórkowa, zaś u zwierząt – organizmów, które nie posiadają ściany komórkowej – głównie środowisko zewnętrzne (zwłaszcza ciśnienie osmotyczne).
Ściana komórkowa.
Ściana komórkowa grzybów zbudowana jest najczęściej z chityny (rzadziej z celulozy i innych związków), zaś roślin z włókien celulozowych tworzących mikrofibryle zatopione w macierzy. Macierz ta składa się głównie z wody, hemiceluloz, pektyn i białek.
U roślin, wraz z wiekiem, zmieniają się skład i właściwości ściany komórkowej. Tzw. "ścianę pierwotną", pojawiającą się w komórce roślinnej zaraz po jej powstaniu, cechuje duża wytrzymałość na rozciąganie oraz stosunkowo duża zawartość wody. Często pierwotna ściana roślin jest cienka, choć nie jest to regułą. W momencie zakończenia wzrostu komórki, między protoplastem (żywą częścią komórki, czyli błoną i organellami), a ścianą pierwotną, powstaje "Ściana wtórna". Cechuje ją mniejsza zawartość wody, a większa celulozy i hemiceluloz oraz odporność na ściskanie i inne bodźce mechaniczne. Często jest gruba, choć to także nie jest regułą. Wtórna ściana komórkowa roślin może ulegać różnym modyfikacjom, jak np. inkrustacja.
Błona komórkowa i mechanizmy poruszania się komórek.
Błona komórkowa (plazmolemma) otacza całą komórkę. U eukariontów posiadających ścianę komórkową zawsze występuje po stronie wewnętrznej tej ściany. Plazmolemma zbudowana jest podobnie, jak u bakterii właściwych: składa się z dwóch warstw fosfolipidów oraz zanurzonych w nich białek. W budowie lipidów błonowych komórek jądrowców dominują nienasycone kwasy tłuszczowe. Znaczny (5–25%) jest także udział cholesterolu.
Białka zanurzone w plazmolemmie pełnią funkcje receptorów, białek kanałowych, czy enzymatycznych, które odpowiadają za pobieranie wody, soli mineralnych i substancji odżywczych, wydzielanie substancji na zewnątrz (np. produktów przemiany materii), obieranie bodźców ze środowiska zewnętrznego itd. Ponadto struktury białek wraz ze skoordynowanymi innymi cząsteczkami, tak zwany glikokaliks, komórkom bardziej złożonym organizmów nadaje tożsamość antygenową, co warunkuje m.in. występowanie różnych grup krwi.
W niektórych komórkach zwierzęcych, jak miocyty i neurony zmiany potencjału elektrycznego błony pozwalają na przewodzenie impulsów nerwowych w odpowiedzi na bodźce, co jest podstawą działania układów nerwowego i mięśniowego.
U części protistów (np. Amoebozoa), jak i niektórych komórek zwierzęcych (jak np. amebocyty gąbek, czy ssacze neutrofile i monocyty) przelewanie cytoplazmy powodujące uwypuklanie błony umożliwia przemieszczanie się tych komórek. Nazywane jest to ruchem pełzakowatym (ameboidalnym). Ruch ten jest możliwy dzięki występowaniu w komórkach cytoszkieletu.
Występowanie wici i rzęsek na powierzchni komórek także umożliwia ruch w środowisku wodnym. Wici występują zwykle pojedynczo i są znacznie dłuższe od rzęsek występujących bardzo licznie wokół całej komórki. Obie struktury zbudowane są podobnie, z mikrotubul. W „trzonku” mikrotubule tworzą dublety, dziewięć ułożonych okrężnie i jeden w centrum. Tworzy to tzw. "strukturę 9+2". U podstawy rzęsek i wici znajduje się kinetosom (homologiczny do centrioli) zbudowany z 9 ułożonych okrężnie trypletów mikrotubul ("struktura 9x3").
Zasada działania wici polega na uderzaniu w wodę i wywoływaniu fali, która powoduje przemieszczenie komórki. Rzęski natomiast pracują w podobny sposób jak wiosła.
Rzęski u bardziej złożonych zwierząt mogą pełnić także inne funkcje, np. u ssaków oczyszczają powietrze w jamie nosowej, zatrzymując pyły na swojej powierzchni.
Siateczka śródplazmatyczna i aparat Golgiego.
Wewnątrz błony komórkowej znajdują się organella oraz cytozol (cytoplazma). Cytoplazma, podobnie jak u Procaryota, jest białkowym koloidem. Charakter koloidalny pozwala na utrzymywanie w cytoplazmie organelli ponad spodnią powierzchnią błony komórkowej, tak jakby organella były zawieszone w komórce.
Retikulum endoplazmatyczne (siateczka śródplazmatyczna, ER) i błony organelli wyznaczają wewnątrz komórki oddzielone od siebie przestrzenie (kompartmenty), dzięki czemu możliwe jest wytworzenie i utrzymywanie różnych warunków w różnych przestrzeniach tej samej komórki, a co za tym idzie – przeprowadzania w jednym czasie wielu procesów wymagających odmiennych warunków reakcji.
Pod względem budowy, błony te są podobne do plazmolemmy. Najważniejsze różnice dotyczą tego, że są one cieńsze, zawierają więcej białek, a znacznie mniej cholesterolu oraz nie zawierają glikokaliksu.
Samo retikulum endoplazmatyczne jest zróżnicowane – wyróżnia się dwie jego formy: jedną zawierającą ziarnistości (siateczka śródplazmatyczna szorstka) i drugą ich pozbawioną (siateczka śródplazmatyczna gładka). ER gładkie występuje w postaci kanalików, zaś szorstkie w postaci cystern. Stosunek ilościowy między ER szorstkim a gładkim jest zmienny i zależy od stanu czynnościowego komórki.
ER gładkie jest miejscem biosyntezy lipidów, przemian sterydów, gromadzenia jonów wapniowych Ca2+ oraz detoksykacji trucizn, leków itd. Od błon siateczki śródplazmatycznej gładkiej mogą oddzielać się pęcherzyki, które przekształcają się w wakuole i mikrociała. Retikulum zapewnia transport substancji pokarmowych w cytoplazmie oraz utrzymuje kontakt pomiędzy sąsiednimi komórkami.
Na zewnętrznej powierzchni siateczki śródplazmatycznej szorstkiej występują rybosomy (widoczne w mikroskopie jako ziarnistości). Są one, podobnie jak u bezjądrowych, zbudowane z dwóch podjednostek, mają taki sam skład chemiczny (rRNA i białka zasadowe) oraz pełnią taką samą funkcję (są miejscem biosyntezy białek), niemniej różnią się od nich wielkością. U Eucaryota współczynnik sedymentacji całego rybosomu (znajdującego się na ER) wynosi 80S, jego małej podjednostki 40S, dużej – 60S.
W cytoplazmie znajdują się także rybosomy wolne – niezwiązane z błonami. Z grubsza można przyjąć, że rybosomy z siateczki śródplazmatycznej produkują polipeptydy wydzielane na zewnątrz lub wbudowywane w błonę komórkową, zaś rybosomy wolne syntezują białka nieopuszczające komórki.
Rybosomy w komórkach jądrowców występują także w mitochondriach i plastydach. Mają one jednak współczynnik sedymentacji typowy dla Procaryota, co być może świadczy o słuszności teorii endosymbiozy.
Rozpoczęcie biosyntezy białek wymaga, podobnie jak u Procaryota, przyłączenia dużej jednostki rybosomu do małej, tworzącej wraz z mRNA i tRNAMet kompleks inicjujący, z tą różnicą, że inicjatorowy tRNAMet zawiera niezmodyfikowaną metioninę.
Inną, poza retikulum endoplazmatycznym, błoniastą strukturą komórki jest zlokalizowany najczęściej w pobliżu jądra aparat (układ) Golgiego. Jest on zbudowany z grup spłaszczonych cystern wraz z odpączkowującymi od nich pęcherzykami – lizosomy(biorą udział w rozkładzie produktów pokarmowych przenikających do komórek) i odpowiada głównie za modyfikację białek i procesy ich segregacji, transportu do innych organelli lub wydzielania na zewnątrz. Powierzchnię odpowiedzialną za syntezę nazywa się mianem "cis", zaś tę odpowiadającą za dojrzewanie i sortowanie – "trans".
Mitochondria.
Mitochondria, organella odpowiedzialne za oddychanie komórkowe, zbudowane są z dwóch błon, zewnętrznej i wewnętrznej. Błona wewnętrzna jest silnie pofałdowana (wyróżnia się wpuklone części błony, tzw. "grzebienie mitochondrialne"), dzięki czemu zwiększona jest powierzchnia reakcji biochemicznych (zwłaszcza procesu utleniania końcowego, zwanego także nieformalnie łańcuchem oddechowym). Przestrzeń międzybłonową, często bardzo wąską, wypełnia cytoplazma, zwana tutaj "macierzą mitochondrialną" ("matrix mitochondrialnym"), w której także zachodzą reakcje oddychania komórkowego: reakcja pomostowa oraz cykl Krebsa (kwasów trikarboksylowych).
W macierzy mitochondrialnej znajdują się rybosomy (70S) oraz mtDNA, czyli DNA niezależny od jądrowego. Pozwala to na przyrost liczby mitochondriów w wyniku namnażania zbliżonego do podziałów u wolno żyjących Procaryota.
Mitochondria mają kształt kulisty lub wydłużony. W komórkach występują licznie, często jest ich kilkaset tysięcy sztuk. U kręgowców, liczność mitochondriów, jak i grzebieni mitochondrialnych regulowana jest hormonalnie poprzez hormony tarczycy: tyroksynę i trijodotyroninę.
Plastydy.
W komórkach roślinnych znajdują się także niewystępujące u zwierząt plastydy. Jedne z nich, zwane chloroplastami, są miejscem, w którym zachodzi reakcja fotosyntezy polegająca na wytworzeniu cukrów ze związków nieorganicznych, z wykorzystaniem energii świetlnej.
Chloroplasty (ciałka zieleni) są otoczone dwiema błonami o różnej przepuszczalności, które otaczają stromę wypełniającą wnętrze chloroplastu. Błona zewnętrzna dobrze przepuszcza jony. Wewnętrzna błona jest natomiast słabo przepuszczalna i tworzy liczne woreczki (zwane tylakoidami), które ułożone jeden na drugim budują struktury zwane granami. W granach znajduje się chlorofil, aktywny barwnik, biorący udział w zależnej od światła fazie fotosyntezy.
Wnętrze chloroplastu wypełnia stroma. W jej skład wchodzą m.in. niewielkie ilości DNA, enzymy biorące udział w fotosyntezie oraz rybosomy (70S), które biorą udział w produkcji białek. Stroma tylakoidów jest miejscem, gdzie zachodzą reakcje produkcji glukozy (cykl M. Calvina, nazywany czasem fazą światłoniezależną).
Rozmiary chloroplastów są dość zróżnicowane, najczęściej jest tak, że rośliny bardziej zaawansowana ewolucyjnie posiadają mniejsze chloroplasty. U roślin pasożytujących chloroplasty mogą nie występować w ogóle.
Podobnie jak mitochondria, chloroplasty mają zdolność samoreplikacji. Fakt ten jest uznawany za argument popierający teorię, że chloroplasty powstały w wyniku endosymbiozy sinic.
Jądro komórkowe.
Jądro komórkowe gromadzi większość DNA komórki. Występuje zazwyczaj pojedynczo, choć znane są komórki pozbawione jądra, jak i komórki zawierające ich po kilka, jak np. komórki bielma, komórki tkanki mięśniowej typu sercowego, czy komórki niektórych jednokomórkowców (np. "Giardia lamblia").
Jądro otoczone jest przez podwójną błonę (otoczkę) jądrową. Wewnątrz niej znajduje się chromatyna, jąderko oraz macierz zwana "kariolimfą" lub "nukleoplazmą".
Otoczka jądrowa zbudowana jest z dwóch błon. Nie jest ona strukturą ciągłą – przerwy w otoczce zwane "porami jądrowymi", umożliwiają m.in. transport syntezowanego w jądrze mRNA (matrycy w biosyntezie białek) do cytoplazmy, gdzie na rybosomach biosynteza ta ma miejsce. Transport ten regulują białka zlokalizowane na obrzeżach prześwitu poru, tworzące tak zwany kompleks porowy.
Błona zewnętrzna ponadto połączona jest z ER szorstkim i także na jej powierzchni zaobserwować można rybosomy.
Wewnątrz jądra komórkowego, w kariolimfie, znajduje się chromatyna i to ona stanowi główny magazyn informacji genetycznej. Zbudowana jest ona z nici DNA nawiniętych na oktamer histonowy przy współudziale zespołu białek niehistonowych, co umożliwia efektywne „upakowanie” DNA w jądrze. W czasie podziałów komórkowych chromatyna ulega kondensacji w chromosomy.
Wyróżnia się chromatynę luźną – euchromatynę, która ulega transkrypcji (czyli jest genetycznie aktywna) oraz skondensowaną heterochromatynę, genetycznie nieaktywną. Skupiska heterochromatyny obserwuje się przy otoczce jądrowej, w regionach nieulegających transkrypcji oraz wokół jąderka.
W komórkach degenerujących może przybrać następującą postać:
Jąderko jest kulistą, często pojedynczą, strukturą wewnątrz jądra komórkowego nieotoczoną żadną błoną. Pod względem chemicznym zbudowane jest głównie z białek i, w mniejszym stopniu, z RNA i DNA. Odpowiada za wytwarzania rRNA oraz składanie rybosomów.
Jąderko po podziale powstaje poprzez kondensację części chromosomu (lub kilku chromosomów) zwanych obszarami jąderkotwórczymi (NOR-ami, z ang. "nucleolar organizers"). U człowieka są to krótsze ramiona chromosomów par 13, 14, 15, 21 i 22.
Centriole.
W cytoplazmie komórki zwierzęcej, w pobliżu jądra komórkowego zlokalizowane są dwie centriole – większa centriola matczyna i mniejsza centriola potomna – biorące udział w powstawaniu wrzeciona kariokinetycznego i tym samym w rozdziale materiału genetycznego w telofazie mitozy i mejozy. Centriole powstają w wyniku samoreplikacji w tym samym czasie, kiedy namnażane jest DNA (tzn. w fazie "S").
Wodniczki.
W komórkach, zwłaszcza roślinnych, występują wakuole pełniące funkcję magazynu wielu substancji, zarówno organicznych (aminokwasy, białka, cukry, alkaloidy itd.), jak i nieorganicznych (głównie wody). Utrzymują turgor komórki oraz mogą pełnić wiele innych funkcji, zależnie od ich składu. Biorą na przykład udział w regulacji pH cytoplazmy poprzez aktywny transport jonów H+ poprzez błonę wodniczki (tonoplast), a tym samym „włączają” i „wyłączają” szlaki metaboliczne, w których biorą udział enzymy wymagające określonego pH.
U drobnych organizmów zwierzętopodobnych (pierwotniaków) często występują wakuole wyspecjalizowane do regulacji osmotycznej (wodniczka tętniąca) oraz trawienia wchłoniętego pokarmu (wodniczka pokarmowa).
Wakuole powstają najczęściej z pęcherzyków aparatu Golgiego.
Połączenia między komórkami.
Tworzenie połączeń między komórkami może mieć charakter stały lub chwilowy. Ten pierwszy występuje najczęściej u organizmów tkankowych, drugi zaś u prokariontów i protistów.
U Eucaryota połączenia komórek umożliwiają utrzymanie zwartości tkanki oraz komunikację międzykomórkową.
Komórki roślinne łączą się ze sobą głównie za pomocą plazmodesm, czyli kanału przechodzącego przez jamki ściany komórkowej, pośrodku którego przebiega zmodyfikowane pasmo siateczki śródplazmatycznej (desmotubula), przez które mogą przenikać między komórkami substancje o stosunkowo niedużej masie cząsteczkowej.
U zwierząt zaś, sposoby takich połączeń są różne. Największe znaczenie mają "połączenia zamykające" i "zwierające". Te drugie występują powszechnie w tkankach narażonych na urazy mechaniczne, takich jak mięsień sercowy, czy nabłonek pochwy; te pierwsze w pozostałych.
Miejsca połączenia komórek, tzw. desmosomy, zbudowane są z wystających do przestrzeni międzykomórkowej włókien białkowych oraz płytek adhezyjnych zlokalizowanych we wnętrzu komórki, w pobliżu jej błony. W płytkach adhezyjnych zagnieżdżone są natomiast filamenty pośrednie, które stabilizują całość. Samo złączenie się desmosomu jednej komórki z desmosomem drugiej jest oparte na zasadzie zamka błyskawicznego (tzn. wielu białkowych „zatrzasków”). Oprócz tego można wyróżnić tzw. hemidesmosomy znajdujące się na powierzchni komórek nabłonka i łącząc je z blaszką podstawną.
Połączenie typu "nexus" umożliwiają wymianę metaboliczną między komórkami. W wymianie tej biorą udział substancje rozpuszczalne w wodzie o niewielkiej masie cząsteczkowej oraz jony nieorganiczne przy współudziale białka koneksyny. Połączenia tego typu występują m.in. w tkance nerwowej, czy nabłonkowej.
Regulacja transportu związków przez połączenie typu "nexus" jest możliwa dzięki zmianom konformacyjnym białek strukturalnych wchodzących w skład tego kompleksu. Białka te w zależności od przyjętej konformacji mogą otwierać bądź zwierać kanały transportowe. Pojedynczy kanał transportowy składa się z sześciu cząsteczek koneksyny tworzących kanał transbłonowy i określany jest mianem koneksonu.
Transport międzykomórkowy odbywa się także na zasadzie przenikania cząstek z jednej komórki do przestrzeni międzykomórkowej, skąd są one pobierane przez komórki sąsiednie. Podobnie jak u roślin, substancje te mogą regulować procesy zachodzące w pewnym obszarze – dzieje się tak w przypadku hormonów miejscowych (takich jak gastryna).
Procesy wewnątrzkomórkowe.
Utrzymywanie stałego składu środowiska wewnętrznego, pobieranie i wydalanie substancji.
Komórki wymieniają ze środowiskiem związki chemiczne – pobierają składniki pokarmowe, a usuwają produkty metabolizmu.
Przez błony komórkowe przenikają swobodnie, zgodnie z gradientem stężeń tylko substancje o niewielkiej masie cząsteczkowej, jak woda, czy tlen oraz te rozpuszczalne w hydrofobowej plazmolemmie, jak steroidy, czy alkohole. Wchłanianie pozostałych związane jest z wyspecjalizowanymi mechanizmami – kanałami błonowymi i poprzez endocytozę.
Wzrost i metabolizm.
W każdej komórce odbywają się złożone procesy, podczas których komórka pobiera pewne substancje ze swego otoczenia (odżywianie) i z kolei wydala niektóre produkty chemicznej przemiany materii. Każda komórka ma określoną funkcję w gospodarce ustroju jako całości (np. w przypadku komórki ludzkiej, komórki wątroby magazynują białka i cukry jako materiały zapasowe, i wydzielają żółć niezbędną do trawienia oraz wytwarzają enzymy).
Pomiędzy kolejnymi podziałami komórkowymi, procesy metaboliczne, które toczą się w komórce, stymulują jej wzrost. Metabolizm komórki to zespół procesów, którym podlegają składniki odżywcze. Procesy metaboliczne należą do: katabolizmu, w którym złożone organiczne związki chemiczne ulegają rozłożeniu, w celu wytwarzania energii lub anabolizmu, w którym zużywana jest energia przy tworzeniu złożonych związków organicznych i wypełniania innych funkcji komórkowych.
Połączenie reakcji dostarczających energii (np. utleniania glukozy) oraz ją zużywających (np. syntezy tłuszczowców) możliwe jest dzięki związkom wysokoenergetycznym. Najważniejszym z nich jest adenozynotrifosforan (ATP), który posiada dwa wiązania makroergiczne między grupami fosforowymi, których rozerwanie powoduje stopniowe wydzielenie stosunkowo dużej ilości energii z dużą wydajnością.
W większości reakcji przebiegających w żywych komórkach biorą udział enzymy, białkowe biokatalizatory. Reakcje te pozwalają na przemianę poszczególnych związków w inne, bardziej lub mniej złożone. Na różnych drogach możliwa jest synteza poszczególnych aminokwasów, witamin, przemiana glukozy w tłuszcze itd., ale tylko u organizmów posiadających odpowiednie enzymy. I tak na przykład koty nie syntezują tauryny z L-cysteiny, naczelne nie syntezują witaminy C z powodu braku oksydazy L-gulonolaktonowej, bakterie wrażliwe na penicylinę nie syntezują β-laktamazy, cykl mocznikowy u kręgowców zachodzi w całości wyłącznie w wątrobie, a ludzie cierpiący na fenyloketonurię chorują z powodu braku hydroksylazy fenyloalaninowej (PAH). Poniższy schemat przedstawia najważniejsze przemiany w organizmach żywych.
Wzrastanie komórki następuje wówczas, gdy przemiany prowadzące do pomnażania ilości masy protoplazmy przeważają nad przemianami, prowadzącymi do wydalania, Stan równowagi w komórce, przerywa zwykle zjawisko jej podziału.
Podziały komórkowe.
Rozmnażanie się komórki odbywa się przez jej podział, który może przebiegać dwoma sposobami:
Podział bezpośredni (amitoza, mejoza) polega na przewężeniu i rozdzieleniu się protoplazmy komórki, a jednocześnie i jądra, w wyniku czego powstają dwie komórki potomne, osiągające wkrótce swą normalną wielkość. W ustroju ludzkim ten podział występuje rzadko, zarezerwowany jest w szczególności na inne typy komórek.
Podział pośredni (mitoza) jest procesem bardzo złożonym. Występująca w kształcie ziarenek chromatyna jądra przybiera postać „kłębka nici”, a następnie dzieli się na pewną określoną liczbę odcinków zwanych chromosomami. Liczba ta jest stała dla danego gatunku zwierzęcego (np. jądro komórki ludzkiej zawiera 46 chromosomów). Jednocześnie ciałko środkowe – centrosom rozpada się na dwie części przesuwające się przeciwstawnie do obu biegunów komórki. Pomiędzy obu powstałymi tak centrosomami wytwarza się na osi komórki wrzeciono podziałowe składające się z włókien protoplazmatycznych, a dookoła niego ustawiają się w postaci gwiazdy w płaszczyźnie równika chromosomy. W następnym etapie każdy chromosom dzieli się podłużnie na dwa potomne chromosomy, z których jeden przez kurczące się włókienka wrzeciona zostaje przyciągnięty do jednego bieguna komórki, a drugi do przeciwległego mu. Tu chromosomy łączą się w kłębki chromatydowe i powstają w ten sposób dwa jądra potomne. Jednocześnie komórka przewęża się w płaszczyźnie równikowej i dzieli się na dwie komórki potomne, z których każda otrzymuje taką samą liczbę chromosomów, jaką miała komórka macierzysta.
Sygnalizacja.
Komórki jednego organizmu komunikują się ze sobą, dzięki czemu regulują swoje funkcje oraz koordynują działania. Komunikacja może być zainicjowana zarówno przez sygnały wewnątrzkomórkowe, jak i zewnątrzkomórkowe. O sygnalizacji komórkowej można też mówić w przypadku wzajemnego wpływania na siebie organizmów jednokomórkowych, na przykład w kolonii bakterii.
Śmierć komórki.
Śmierć komórek jest konsekwencją zarazem rozwoju organizmu wielokomórkowego, jak i działania na nie niekorzystnych czynników. Jest zjawiskiem naturalnym i nie oznacza choroby, jeśli nie dotyczy większej liczby komórek.
Śmierć może nastąpić gwałtownie np. w wyniku działania wysokich temperatur, homogenizacji, działania niektórych substancji w odpowiednich stężeniach etc. Część z tych metod używana jest przy procesie sterylizacji, czyli zabijania bakterii i ich form przetrwalnikowych. Komórka może zostać także uśmiercona w wyniku zadziałania wewnętrznego programu autolizy – mówi się wtedy o programowej śmierci komórki (ang. "programmed cell death", PCD).
Programowana śmierć komórki może zostać zainicjowana czynnikami wewnętrznymi (najczęściej genetycznymi, choć także hormonalnymi) lub zewnętrznymi (takimi jak promieniowanie jonizujące, temperatura, głodzenie itd.).
Śmierć indukowana wewnątrzpochodnie nosi nazwę apoptozy, zaś zewnątrzpochodnie – martwicy (nekrozy, łac. "necrosis").
Praktycznie, procesy te najczęściej ciężko rozróżnić, niemniej w przypadku apoptozy u zwierząt powstają pęcherzyki (ciałka) apoptyczne w przeciwieństwie do martwicy. Pęcherzyki te jednak rzadko udaje się wykryć w badaniu mikroskopowym, ponieważ są pochłaniane przez sąsiednie komórki lub mieszają się z płynem tkankowym. Nekroza, ale nie apoptoza, jest związana z mobilizacją sąsiednich komórek i mechanizmów ogólnoustrojowych do usunięcia jej następstw, co nazywane jest "reakcją zapalną" ("zapaleniem").
Mechanizm PCD służy eliminacji niechcianych komórek – to jest komórek niespełniających już swojej funkcji, komórek zakażonych, nowotworowych itd. oraz – czasem – komórek narządów nieużywanych, tak jak w przypadku grasicy kręgowców po okresie dojrzewania, czy macicy tychże po porodzie. Uśmiercanie występuje także jako następstwo stanów zaburzonego funkcjonowania całego ustroju, a nie tylko pojedynczych komórek, czy fragmentów tkanek (np. w długotrwałej suszy u roślin, głodzenia u zwierząt, nowotworów, unieruchomienia, starości). U roślin PCD jest ponadto procesem powstawania niektórych tkanek takich jak drewno, czy twardzica (to jest tkanek martwych).
Po zainicjowaniu PCD uwalniane są do cytoplazmy enzymy z klasy hydrolaz – takie jak kaspazy – rozkładające organelle komórkowe. Z tego względu zatrzymanie zainicjowanego procesu apoptozy lub nekrozy jest niemożliwe. Procesy śmierci komórek przebiegają podobnie, ale nie identycznie u roślin i u zwierząt.
U roślin PCD może przebiegać bardzo powolnie – dzieje się tak np. gdy drzewa liściaste zrzucają jesienią liście: indukcja procesu śmierci komórek następuje dużo wcześniej, niż spadną one z drzewa, po to, aby odzyskać część magazynowanych w nich substancji.
Z komórek, które zatraciły możliwość uruchamiania mechanizmu apoptozy, powstają nowotwory.
Badanie komórek.
Cele i metody.
Badaniem komórek, zarazem jej struktury, jak i procesów wewnętrznych, zajmuje się cytologia, nazywana często – z racji na jej liczne powiązania z innymi naukami biologicznymi, medycznymi i biochemicznymi – biologią komórki.
Badania komórek pozwalają nie tylko na ich dokładniejsze poznanie, ale także znalazły zastosowanie w szeroko rozumianej diagnostyce medycznej i weterynaryjnej. Kliniczne dyscypliny zainteresowane badaniami „wnętrza” komórek to np. biochemia, czy cytogenetyka.
Do podstawowych technik cytologicznych należy mikroskopia i analiza biochemiczna poszczególnych frakcji komórkowych.
Często w celu uzyskania odpowiednich informacji stosuje się złożone metody. Na przykład aby przeprowadzić diagnostykę w kierunku zespołu Downa, należy namnożyć (najczęściej) limfocyty w warunkach laboratoryjnych, które następnie zmusza się do podziałów mitotycznych fitohemaglutyniną w obecności substancji uniemożliwiających powstanie wrzeciona kariokinetycznego (czyli zatrzymujących podział w metafazie), aby ostatecznie preparat wybarwić i przeprowadzić jego obserwację mikroskopową. Aby uzyskać czytelny schemat budowy i liczności chromosomów, preparatowi takiemu robi się zdjęcie kamerą mikroskopową, które dalej obrabia się (wycina i grupuje chromosomy) w programie graficznym.
Najczęstszym materiałem do badań cytologicznych są limfocyty krwi obwodowej, z racji na łatwość ich pobierania. Przy pomocy wymazówki w łatwy i bezpieczny sposób można pobierać złuszczone komórki nabłonka np. jamy ustnej.
Możliwe jest także pozyskanie komórek z powierzchni narządów, np. wątroby, w czasie operacji poprzez przyłożenie do ich powierzchni szkiełka podstawowego (w wyniku takiego zabiegu pewna część komórek przyklei się do szkiełka).
Podobnie pobiera się komórki do przesiewowych badań cytologicznych w kierunku raka szyjki macicy: np. pocierając szpatułką nabłonek tarczy szyjki macicy powodując jego złuszczenie, a następnie przenosząc tak pobrany materiał na szkiełko przedmiotowe, które trafi do laboratorium.
Także biopsja aspiracyjna cienkoigłowa, aspirująca pojedyncze komórki z narządu przy użyciu standardowej igły iniekcyjnej, pozwala pozyskać materiał do badania cytologicznego.
Mikroskopia.
Wykorzystując mikroskopy, możliwe jest obserwowanie komórek w znacznym powiększeniu. W naukach biomedycznych stosuje się najczęściej mikroskopy świetlne oraz elektronowe: transmisyjne (TEM) i skaningowe (SEM). W pierwszych obraz uzyskuje się dzięki wiązce światła przechodzącej przez preparat, zaś w drugim dzięki wiązce elektronów przechodzącej – TEM, lub odbijanej od preparatu – SEM.
W mikroskopii optycznej najczęściej stosuje się wybarwianie preparatów, aby ułatwić ich rozróżnienie z otoczeniem lub by uwidocznić właściwości struktur komórkowych. Prostym przykładem metody barwienia może być negatywowe barwienie bakterii sianowych tuszem, w wyniku czego uzyskuje się obraz jasnych komórek na ciemnym tle. W badaniach bakteriologicznych popularniejsze są metody barwienia pozytywowego, najczęściej metodą Grama. Inne zestawiono w tabeli.
W przypadku komórek i tkanek organizmów eukariotycznych także najczęściej stosuje się barwienie, głównie jednoczesne barwienie niebieską hematoksyliną barwiącą kwasowe struktury komórek (jądro, rybosomy itd.) i czerwoną eozyną wybarwiającą struktury bazofilowe, jak cytoplazma, czy włókna kolagenowe. W celu uwidocznienia położenie lub ilościowego oznaczania różnych związków chemicznych stosuje się reakcje lub procesy zestawione w tabeli:
W medycznej diagnostyce laboratoryjnej rzadko, poza badaniami krwi, bada się odizolowane od siebie komórki. Oceny „zwartych” tkanek dokonuje najczęściej histopatolog, wykorzystując przy tym metody ich preparowania zwane techniką histologiczną.
Mikroskopia elektronowa pozwala na znacznie większe powiększenia niż mikroskopia optyczna. Dodatkowo w przypadku korzystania z TEM możliwe jest oglądanie struktur wewnętrznych komórek, ze względu na przenikanie przez nie elektronów. Mikroskopia elektronowa daje jednak jedynie obrazy czarno-białe (elektronogramy), więc preparatów nie wybarwia się. W celu poprawy widoczności preparatu często się go kontrastuje, pokrywając np. tetratlenkiem osmu lub cytrynianem ołowiu.
Rzadziej stosuje się mikroskopię fluorescencyjną, gdzie – najczęściej – dołącza się do elementów obserwowanej próbki fluorofory, czyli substancje, które fluoryzują po wzbudzeniu światłem o określonej długości. Podobnie działa cytometria przepływowa pozwalająca na niemalże automatycznie analizowanie zawiesiny komórek w odniesieniu do modelu wprowadzonego do komputera. Cytometria przepływowa jest wygodną metodą analiz krwi.
Rozdzielanie organelli komórkowych.
Uzyskanie frakcji organelli z zawiesiny komórek możliwe jest przy użyciu wirowania frakcjonującego. Procedura ta wymaga, aby komórki w zawiesinie zostały pozbawione błony i ściany komórkowej, jeśli ją posiadają. Dokonuje się tego najczęściej w homogenizatorach, tj. urządzeniach, które wymuszają rozbełtanie komórek w rozpuszczalniku. W celu rozbicia błony i ściany komórkowej można zastosować także ultradźwięki, czy wysokie ciśnienie.
Aby uniknąć zniszczenia struktur komórkowych, powyższą procedurę prowadzi się w temperaturze kilku stopni powyżej 0 °C, pH 7,4 i w obecności inhibitorów enzymów rozkładających białka. Następnie przeprowadza się wirowanie, w którego wyniku dzięki sile odśrodkowej wytwarzanej w wirówce można wyróżnić poszczególne frakcje. Najczęściej stosuje się najpierw wirowanie z różną prędkością, a później wewnątrz frakcji wirowanie w gradiencie stężenia (sacharozy, chlorku cezu lub niektórych innych soli). Pierwsze z nich wykorzystuje różnicę w masie organelli, a drugie gęstości.
Wirowanie frakcjonujące z różną prędkością (wirowanie różnicowe) ("patrz" tabela) pozwala oddzielać poszczególne frakcje w postaci osadu. Wirowanie to wykonuje się każdorazowo zlewając supernatant (roztwór znad osadu) i wirując powtórnie, aż do uzyskania oczekiwanej frakcji. Cytozol można otrzymać wirując aż do uzyskania najlżejszej frakcji w postaci osadu – w wyniku tego zabiegu supernatant będzie stanowiła tylko cytoplazma.
Organelle można rozdzielać także, jak napisano powyżej, prowadząc wirowanie w gradiencie stężeń. Gradient ten w czasie wirowania ze stałą szybkością ustala się w taki sposób, że stężenie soli (lub cukru) przy wpuście probówki jest najmniejsze, a przy dnie największe. W wyniku wirowania struktury komórkowe opadają do momentu, gdy gęstość soli (lub cukru) zrówna się z ich gęstością.
Pozostałe metody.
Pozostałe techniki, które znajdują zastosowanie przy badaniu komórek to:

</doc>
<doc id="1503825" url="https://pl.wikipedia.org/wiki?curid=1503825" title="Johannelund">
Johannelund

Johannelund – powierzchniowa stacja sztokholmskiego metra, leży w Sztokholmie, w dzielnicy Västerort (Hässelby-Vällingby), w przemysłowej części Vinsta. Na zielonej linii (T19), między Hässelby gård i Vällingby. Dziennie korzysta z niej około 1300 osób.
Stacja znajduje się między Lövstavägen i Bergslagsvägen, na północ od Bergslagsplanu. Ma jedno wyjście. Stację otworzono 1 listopada 1956 (odcinek Vällingby-Hässelby gård), składy jeździły wówczas na linii Hötorget-Hässelby gård. Jako jedna z niewielu stacji ma dwa jednokrawędziowe perony.
Otoczenie.
W najbliższym otoczeniu stacji znajdują się:

</doc>
<doc id="1503826" url="https://pl.wikipedia.org/wiki?curid=1503826" title="Waldemar Szczepaniak">
Waldemar Szczepaniak

Waldemar Szczepaniak (ur. 1960) – polski aktor, członek zespołu Teatru Nowego w Poznaniu. 
Życiorys.
W 1983 ukończył Państwową Wyższa Szkołę Teatralną we Wrocławiu (dyplom 1984). W swoim dorobku ma występy w filmach, m.in. "Powrót do Polski" (1988), "Gry uliczne" (1996), "Fala zbrodni", "Twarzą w twarz 2" (2008). Na deskach teatru występuje w sztukach, m.in. "Faust", "Przyjęcie dla głupca", "Rutherford i syn", "Król Ryszard III", "Pamięć wody", "Dom lalki", "Lekcja", "Mister Barańczak".
Waldemar Szczepaniak wystąpił także w rosyjskojęzycznej kazachskiej produkcji filmowej pt. "Podarunek dla Stalina". Wcielił się tam w postać Jerzego, polskiego lekarza-zesłańca.
Obecnie również wykładowca scen współczesnych w Studiu Aktorskim STA w Poznaniu.

</doc>
<doc id="1503828" url="https://pl.wikipedia.org/wiki?curid=1503828" title="Viva Comet">
Viva Comet



</doc>
<doc id="1503829" url="https://pl.wikipedia.org/wiki?curid=1503829" title="Konstantyn Hangerli">
Konstantyn Hangerli

Konstantyn Hangerli (rum. "Constantin Hangerli"; zm. 1799) – hospodar Wołoszczyzny w latach 1797-1799.
Był bratem hospodara Aleksandra Hangerliego. Pochodził z rodu Greków fanariockich, był spokrewniony z rodem Ipsilantich. Objął tron wołoski w 1797. Naraziwszy się Turkom został z rozkazu sułtana zamordowany na swoim dworze na początku 1799.

</doc>
<doc id="1503842" url="https://pl.wikipedia.org/wiki?curid=1503842" title="Hässelby gård (stacja metra)">
Hässelby gård (stacja metra)

Hässelby gård – powierzchniowa stacja sztokholmskiego metra, leży w Sztokholmie, w dzielnicy Västerort (Hässelby-Vällingby), w Hässelby gård. Na zielonej linii (T19), między Hässelby strand i Johannelund. Dziennie korzysta z niej około 5 100 osób.
Stacja znajduje się równolegle do Maltesholmsvägen, na wysokości Hässelby torg. Posiada jedno wyjście zlokalizowane przy Hässelby torg. Stację otworzono 1 listopada 1956, była to wówczas stacja końcowa linii T19, 15 października 1958 linię wydłużono do dzisiejszej stacji końcowej Hässelby strand. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1503845" url="https://pl.wikipedia.org/wiki?curid=1503845" title="Dorn (zespół muzyczny)">
Dorn (zespół muzyczny)

Dorn - powstały w 1998 roku niemiecki zespół grający symfoniczny black metal.

</doc>
<doc id="1503846" url="https://pl.wikipedia.org/wiki?curid=1503846" title="Aleksander Suțu">
Aleksander Suțu

Aleksander Suțu (rum. "Alexandru Suțu", gr. Αλέξανδρος Σούτζος; ur. 1758, zm. 19 stycznia 1821) – hospodar Wołoszczyzny, w latach 1802, 1806 i 1818–1821, oraz hospodar Mołdawii, w latach 1801–1802, z rodu Suțu.
Biografia.
Był synem hospodara Michała Suțu. Objąwszy tron wołoski w 1802 był ostatnim hospodarem przed zawarciem układu turecko-rosyjskiego, zgodnie z którym hospodarowie księstw naddunajskich mieli być mianowani na okresy siedmioletnie w porozumieniu obu mocarstw co do kandydata na tron. W związku z tym został zdetronizowany na rzecz uzgodnionego z Rosją Konstantyna Ipsilantiego. Powrócił na tron na krótko w 1806 po tym, jak Turcy, łamiąc porozumienie, zdetronizowali Ipsilantiego (co było jednym z powodów wybuchu wojny rosyjsko-tureckiej. Na dłużej zasiadł na tronie wołoskim dopiero kilkanaście lat później, w 1818 (już po zakończeniu wojny). Jego rządu zaznaczyły się dużym uciskiem fiskalnym ludności, podobnie jak inni hospodarowie fanarioccy otaczał się Grekami, obdarzając ich stanowiskami i wspierając ich poczynania gospodarcze z krzywdą dla lokalnych bojarów.
W tym okresie zaktywizowało się znacznie greckie stowarzyszenie niepodległościowe Filiki Eteria – próbowało ono doprowadzić do ogólnobałkańskiego powstania przeciw Turkom, w czym księstwa naddunajskie miały odgrywać kluczową rolę. Spiskowcy nawiązali m.in. kontakty z ojcem Aleksandra w czasach, gdy piastował on tron mołdawski, teraz jednak Aleksander był im przeciwny. Greccy konspiratorzy nawiązali natomiast bliskie kontakty z opozycją wobec hospodara i jego śmierć w styczniu 1821 pozwoliła im na przejęcie władzy na Wołoszczyźnie i wzniecenie powstania.
Był przedostatnim hospodarem wołoskim ery fanariotów (po nim tylko epizodycznie objął tron Scarlat Callimachi). W okresie jego ostatniego panowania podjęto decyzję ograniczającą możliwość wysuwania kandydatów do tronów hospodarskich do czterech rodów fanariockich (Callimachi, Moruzi oraz dwóch gałęzi Suțu), co miało służyć osłabieniu rywalizacji o tron (1819). Wynagrodzeniem dla pozostałych rodów fanariockich za rezygnację z pretensji miał być obowiązek ich utrzymywania przez te cztery czerpiące dochody ze stanowisk hospodarskich.

</doc>
<doc id="1503847" url="https://pl.wikipedia.org/wiki?curid=1503847" title="Koncert klarnetowy (KV 622)">
Koncert klarnetowy (KV 622)

Koncert klarnetowy A-dur (KV 622) – koncert na klarnet z towarzyszeniem orkiestry, skomponowany przez W.A. Mozarta w październiku 1791 w Wiedniu. Zadedykowany klarneciście Antonowi Stadlerowi. Prapremiera odbyła się w Pradze 16 października 1791.
Filmografia.
Fragmenty koncertu zostały wykorzystane w następujących filmach:

</doc>
<doc id="1503849" url="https://pl.wikipedia.org/wiki?curid=1503849" title="Konstandinos Kienderis">
Konstandinos Kienderis

Konstandinos (Kostas) Kienderis (; ur. 11 lipca 1973 w Mitylenie) – grecki lekkoatleta, mistrz olimpijski, mistrz świata, mistrz Europy.
W 1992 roku zajął 6. miejsce na Mistrzostwach Świata Juniorów w Seulu w biegu na 200 metrów, a w 1993 w Narbonie zdobył złoty medal podczas igrzysk śródziemnomorskich na dystansie 400 metrów. W 1999 na Mistrzostwach Świata w Sewilli wygrał swój bieg eliminacyjny na 200 metrów, pokonując m.in. Maurice'a Greene'a, nie stanął jednak na starcie biegu ćwierćfinałowego na skutek kontuzji. Rok później został złotym medalistą igrzysk olimpijskich, również na dystansie 200 metrów. Na Mistrzostwach Świata w Edmonton w 2001 ponownie zdobył złoty medal i stał się jednym z najbardziej rozpoznawanych na świecie lekkoatletów.
W 2002 zdobył złoty medal na mistrzostwach Europy w Monachium. Rok później wygrał Puchar Europy w lekkoatletyce (Florencja 2003), ale czasy jakie osiągał dalekie były od tych z poprzednich lat. W 2004 został mistrzem kraju i był wymieniany wśród faworytów do zapalenia olimpijskiego znicza. Dzień przed rozpoczęciem igrzysk wybuchł skandal – Kienderis (razem z czołową grecką sprinterką Ekaterini Tanu) nie stawili się na kontrolę antydopingową. Aby zatuszować sprawę sfingowali wypadek motocyklowy, jednak mimo to IAAF zdyskwalifikował greckich zawodników. W 2011 został uznany przez grecki sąd winnym składania fałszywych zeznań w sprawie domniemanego wypadku motocyklowego w 2004.

</doc>
<doc id="1503854" url="https://pl.wikipedia.org/wiki?curid=1503854" title="Konstantyn Ipsilanti">
Konstantyn Ipsilanti

Konstantyn Ipsilanti (rum. "Constantin Ipsilanti"; gr. "Κωνσταντίνος Υψηλάντης" / "Konstantinos Ipsilantis"; zm. 1816) – hospodar Wołoszczyzny, w latach 1802–1806 i 1806–1807, jako Konstantyn VI, oraz hospodar Mołdawii, w latach 1799–1801, jako Konstantyn VII, z rodu Ipsilantisów.
Życiorys.
Był synem hospodara wołoskiego i mołdawskiego Aleksandra Ipsilantisa, pochodził z arystokratycznej rodziny Greków fanariockich. W 1799 został na krótko osadzony na tronie mołdawskim. Gdy w 1802 został zawarty układ turecko-rosyjski, na mocy którego hospodarowie mołdawscy i wołoscy mieli być wspólnie zatwierdzani przez oba mocarstwa na siedmioletnie okresy, właśnie Konstantyn został hospodarem Wołoszczyzny. Ufając w potęgę Rosji, zmierzał do uniezależnienia Wołoszczyzny od Turcji, wskutek czego, w 1806, po interwencji ambasadora Francji, Ipsilantis został odwołany przed upływem kadencji. Stało się to jedną z przyczyn wybuchu wojny rosyjsko-tureckiej. Konstantyn schronił się w imperium rosyjskim, po czym wrócił z Petersburga do Bukaresztu z wojskiem rosyjskim. Wojnę wykorzystać chciał do utworzenia niezależnego państwa rumuńskiego pod swą władzą absolutną. W efekcie sporu z bojarami i rosyjskim dowództwem wycofał się do Kijowa, gdzie od 1807 zamieszkał w pałacu, nabytym od wojskowego komendanta Św. Ławry, odtąd nowym rodzinnym domu Ipsilantich. Jego starszy syn Aleksander(Aleksandros) Ipsilantis, generał rosyjski, zarazem czołowa postać stowarzyszenia Filiki Eteria, stanął na czele antytureckiego, grecko-rumuńskiego powstania 1821. Młodszy z synów, Dimitrios Ipsilantis absolwent rosyjskich i francuskich uczelni wojskowych i także wysoki oficer rosyjski, wziął udział w wojnie o niepodległość Grecji (od roku 1821), gdzie dwukrotnie powierzano mu naczelne dowództwo.
Konstaninos zmarł 27 czerwca 1816 r., pochowano go w Kijowie, w cerkwi św. Jerzego. Po zniszczeniu tej cerkwi jego pomnik nagrobny, uznawany za dzieło o szczególnej wartości artystycznej, przeniesiono do soboru Mądrości Bożej, a następnie do soboru Zaśnięcia Matki Boskiej. W roku 1941 pomnik uległ zniszczeniu w wyniku eksplozji. W latach 1952–1954 zebrano fragmenty szczątków zmarłego. W 1995, z inicjatywy Swetłany Mazarati, ukraińskiego naukowca pochodzenia greckiego rozpoczęto prace nad rekonstrukcją pomnika nagrobnego. W czerwcu 1997 roku w Kijowie odsłonięto cenotaf Konstantinosa Ipsilantisa.

</doc>
<doc id="1503859" url="https://pl.wikipedia.org/wiki?curid=1503859" title="Typ 668">
Typ 668



</doc>
<doc id="1503863" url="https://pl.wikipedia.org/wiki?curid=1503863" title="Al Jazeera">
Al Jazeera



</doc>
<doc id="1503870" url="https://pl.wikipedia.org/wiki?curid=1503870" title="Trilofozaury">
Trilofozaury

Trilofozaury (Trilophosauria) – rząd triasowych archozauromorfów. Obejmuje jedną rodzinę – Trilophosauridae. Były to średniej wielkości zwierzęta roślinożerne, przypominające nieco rynchozaury. Najlepiej poznany rodzaj – "Trilophosaurus" – osiągał do 3 m długości, z czego na czaszkę przypadało zaledwie 10–15 cm. Kość przedszczękowa i przednia część żuchwy były u trilofozaurów bezzębne i prawdopodobnie zakończone rogowym dziobem.
Z powodu braku w czaszkach trilofozaurów dolnego otworu skroniowego były one zaliczane do grupy Euryapsida wraz z zauropterygami. Prawdopodobnie otwór ten zanikł w wyniku ewolucji w celu wzmocnienia konstrukcji czaszki.
Ich skamieniałości znane są dotąd jedynie z późnotriasowych osadów w Ameryce Północnej i Europie.

</doc>
<doc id="1503871" url="https://pl.wikipedia.org/wiki?curid=1503871" title="Parafia Świętej Rodziny w Warszawie (Ursus)">
Parafia Świętej Rodziny w Warszawie (Ursus)

Parafia Świętej Rodziny – parafia w Warszawie należąca do dekanatu ursuskiego w archidiecezji warszawskiej.

</doc>
<doc id="1503873" url="https://pl.wikipedia.org/wiki?curid=1503873" title="Trilophosauria">
Trilophosauria



</doc>
<doc id="1503874" url="https://pl.wikipedia.org/wiki?curid=1503874" title="Trilophosauridae">
Trilophosauridae



</doc>
<doc id="1503880" url="https://pl.wikipedia.org/wiki?curid=1503880" title="Petrolacosaurus">
Petrolacosaurus



</doc>
<doc id="1503882" url="https://pl.wikipedia.org/wiki?curid=1503882" title="Brunświk">
Brunświk



</doc>
<doc id="1503888" url="https://pl.wikipedia.org/wiki?curid=1503888" title="Chłonność turystyczna">
Chłonność turystyczna

Chłonność turystyczna – oznacza zdolność środowiska przyrodniczego do przyjęcia takiego obciążenia przez turystów, które zapewni optymalne warunki wypoczynku i nie spowoduje zachwiania równowagi biocenotycznej w środowisku. Chłonność świadczy więc o możliwości użytkowania turystycznego obszarów bez określenia ich funkcji i sposobu zagospodarowania.
Chłonność turystyczna obszarów jest uzależniona od odporności poszczególnych ekosystemów na użytkowanie turystyczne. Zależność ta jest wprost proporcjonalna – im wyższa odporność, tym wyższa chłonność.

</doc>
<doc id="1503890" url="https://pl.wikipedia.org/wiki?curid=1503890" title="Dąbie (jezioro na Równinie Gryfickiej)">
Dąbie (jezioro na Równinie Gryfickiej)

Dąbie – jezioro na Równinie Gryfickiej, położone w gminie Płoty, w woj. zachodniopomorskim. Jego powierzchnia wynosi 12,5 ha.
W Dąbiu występują grzybienie białe i grążele żółte (gatunki chronione), a także nad jeziorem rzadki gatunek – ponikło igłowate. Jezioro jest podzielone na 3 części.
Na północ i wschód od jeziora przebiega droga krajowa nr 6.
Do 1945 roku jezioro posiadało niemiecką nazwę "Woldenburger See".

</doc>
<doc id="1503891" url="https://pl.wikipedia.org/wiki?curid=1503891" title="Parafia Najświętszego Serca Pana Jezusa w Warszawie (Ursus)">
Parafia Najświętszego Serca Pana Jezusa w Warszawie (Ursus)

Parafia Najświętszego Serca Pana Jezusa – parafia w Ursusie, należąca do dekanatu ursuskiego w archidiecezji warszawskiej.
22 czerwca 1998 kard. Józef Glemp poświęcił plac budowy. Kaplica została poświęcona podczas Pasterki 24 grudnia 1998, tego dnia erygowano także parafię Najświętszego Serca Pana Jezusa.

</doc>
<doc id="1503892" url="https://pl.wikipedia.org/wiki?curid=1503892" title="Ulrich Kirchhoff">
Ulrich Kirchhoff

Ulrich Kirchhoff (ur. 9 sierpnia 1967 w Lohne) – niemiecki jeździec sportowy, dwukrotny złoty medalista olimpijski z Atlanty.
Startował w skokach przez przeszkody. W Atlancie zwyciężył w konkursie indywidualnym, a z Franke Sloothaakem, Larsem Niebergem i Ludgerem Beerbaumem także w rywalizacji drużynowej.

</doc>
<doc id="1503893" url="https://pl.wikipedia.org/wiki?curid=1503893" title="Komitet Prowincjonalny Litewski">
Komitet Prowincjonalny Litewski

Komitet Prowincjonalny Litewski – polski tajny organ kierowniczy na Litwie i Rusi Białej, stworzony w lipcu 1862 roku w Wilnie. Prowadził przygotowania do powstania styczniowego: rozbudowywał organizację konspiracyjną, wyznaczył podatek narodowy, zajmował się organizacją produkcji i gromadzenia broni. 
Komitet stanowił jedną ze struktur Komitetu Centralnego Narodowego, pomimo toczonych z nim sporów o podporządkowanie Białostocczyzny. Pierwszym kierownikiem organizacji był Zygmunt Sierakowski. Od początku znaczącą rolę odgrywali w nim także: przywódca organizacji grodzieńskiej, Konstanty Kalinowski, który w październiku 1862 roku stanął na czele Komitetu, a także Zygmunt Czechowicz i Jan Koziełł-Poklewski. 
Niezależnie od niego, swoje struktury rozwijało także stronnictwo białych, które we wrześniu 1862 roku powołało własny Komitet o tożsamej nazwie. 
W kilka dni po wybuchu powstania, Komitet Prowincjonalny Litewski (czerwonych) 1 lutego 1863 roku przekształcił się w Prowincjonalny Rząd Tymczasowy Litwy i Białorusi. Wkrótce jednak potem z inicjatywy białych nastąpiło osiągnięcie porozumienia obu ugrupowań spiskowców z komisarzem rządowym (warszawskim). Powołano Wydział Zarządzający Prowincjami Litwy, w skład którego weszli i biali, i czerwoni. Zdaniem białoruskich historyków: Olega Łatyszonka i Eugeniusza Mironowicza, ceną tak dokonanego zjednoczenia obu organizacji spiskowych na Litwie i Rusi Białej było jednak położenie kresu względnej samodzielności litewsko-białoruskiej (autorzy piszą o "końcu białoruskiego separatyzmu"). 

</doc>
<doc id="1503894" url="https://pl.wikipedia.org/wiki?curid=1503894" title="Cerkiew Spaska na Berestowie">
Cerkiew Spaska na Berestowie

Cerkiew Spaska na Berestowie (także: "Cerkiew Zbawiciela na Berestowie", ukr. "Церква Спаса на Берестові") – cerkiew prawosławna w Kijowie, w obrębie kompleksu ławry Peczerskiej.
Historia.
Berestowo było w średniowieczu posiadłością Włodzimierza Wielkiego, a później jego następców. Pierwsza wzmianka o klasztorze prawosławnym w tym miejscu pochodzi z 1073. Nie jest jednak dokładnie ustalone, kiedy powstał zachowany do dziś obiekt; najczęściej wskazuje się okres 1123–1125 ze względu na podobieństwa architektoniczne pomiędzy budynkiem w Berestowie a datującymi się z tych lat zabudowaniami klasztornymi na terenie Perejasławia.
Cerkiew poważnie ucierpiała w czasie najazdów: w 1240 spustoszyły ją wojska Batu-chana, a w 1482 – chana Mengli Gireja. Po tej ostatniej napaści została zrujnowana i po prowizorycznej adaptacji nabożeństwa zaczęli odprawiać w niej dopiero unici po 1596 r. Unici przekazali cerkiew prawosławnym w 1631 r., jednak cerkiew nie była użytkowana, ponieważ znajdowała się w zaawansowanej ruinie. Po 1638 r. z inicjatywy metropolity Piotra Mohyły cerkiew została odbudowana i przebudowana w stylu barokowym wg planów i udziale włoskiego architekta Octaviano Manciniego, na co wskazuje identyczność zastosowanych postgotyckich rozwiązań w nowo wzniesionym sanktuarium na Berestowie i w kościołach katolickich w Złotym Potoku i Podhajcach. W szczególności widać to przy zastosowaniu „gotyzacji” sklepień, identycznych profilach żeber, wspornikach sklepiennych. Prace nad budową murów zakończono w 1640 r., a w 1643 r. Piotr Mohyła dokonał poświęcenia cerkwi. Nowo powstały obiekt w bardzo niewielkim stopniu przypominał oryginalną świątynię, z której zachowano jedynie narteks.
Obiekt przeszedł przebudowę w latach 50. XVIII wieku, jednak zachowano pochodzące z XVII wieku sanktuarium z absydą z dwoma pastoforiami po bokach. W 1909 na skutek prac nadzorowanych przez znanego konserwatora zabytków Pokryszkina cerkiew odzyskała część cech średniowiecznych. Odkryto wówczas fundamenty niezachowanych absyd oraz część fresków ukrytych pod późniejszą dekoracją stiukową. W 1947 na miejscu domniemanego grobu Jerzego Dołgorukiego wzniesiono imponujący granitowy sarkofag według projektu P. Ostapenki.
Od lat 70. XX w. cerkiew pełni funkcje muzealne, chociaż odbywają się w niej również nabożeństwa (tylko w niedzielę).
W 2017 r. ogłoszono początek prac nad renowacją cerkwi, które mają zostać sfinansowane ze środków prywatnego ofiarodawcy.
Architektura.
Cerkiew nie zachowała się w całości do naszych czasów. W momencie oddania do użytku miała trzy nawy, trzy absydy i najprawdopodobniej trzy cebulaste kopuły. Na południowej ścianie obiektu, pod wieżą, znajdowała się galeria przeznaczona dla księcia i jego rodziny. Wejście do cerkwi prowadziło przez narteks położony od zachodu. Obiekt wyróżniał się również bogatą dekoracją zewnętrzną w postaci fryzów, reliefów i blend. Został całkowicie wzniesiony z cegły.
Po rekonstrukcji dokonanej przez Piotra Mohyłę cerkiew jest mniejsza, jednak zamiast trzech kopuł ma ich pięć, nie zachowała się natomiast żadna z trzech absyd. Z XVII wieku pochodzi natomiast imponujący kompleks fresków z malowidłem przedstawiającym samego metropolitę klęczącego przed Chrystusem. Ikonostas w cerkwi pochodzi z lat 1813–1814 i został wykonany przez Fiodora Korobkę. W tym samym czasie Andrij Meleński wybudował dzwonnicę.

</doc>
<doc id="1503895" url="https://pl.wikipedia.org/wiki?curid=1503895" title="Suworowo">
Suworowo

Suworowo (bg: "Суворово") – miasto i gmina w północno-wschodniej Bułgarii w obwodzie warneńskim - 34 kilometry na północny zachód od Warny, 56 kilometrów na południowy zachód od miejscowości Dobricz i 59 kilometrów na wschód od Szumen. Zamieszkuje je 5 017 osób (2008).
Suworowo - wcześniej znane pod nazwą Kozłudża - zostało tak nazwane na cześć generalissimusa Aleksandra Suworowa, który w pobliżu tej miejscowości 20 czerwca 1774 odniósł decydujące zwycięstwo w biwie wojny rosyjsko-tureckiej 1768–1774. W mieście znajduje się muzeum historyczne, cerkiew Wniebowstąpienia Pańskiego i meczet.

</doc>
<doc id="1503897" url="https://pl.wikipedia.org/wiki?curid=1503897" title="Piotr Jaśkowski">
Piotr Jaśkowski

Piotr Jaśkowski (ur. w 18 maja 1957 w Bydgoszczy, zm. 6 stycznia 2011) – polski psychofizjolog i kognitywista, autor podręczników, tłumacz.
Życiorys.
Doktorat z nauk przyrodniczych (biofizyka) uzyskał w 1982 na Wydziale Lekarskim Akademii Medycznej w Poznaniu, stopień dr. hab. nauk medycznych w 1995, a tytuł profesora w 2002. W 2008 uzyskał także stopień dr. hab. nauk humanistycznych (psychologia) na Wydziale Filozoficznym Uniwersytetu Jagiellońskiego w Krakowie.
Od 2004 był prorektorem ds. nauki Wyższej Szkoły Finansów i Zarządzania w Warszawie oraz kierownikiem Katedry Psychologii Poznawczej. Jako stypendysta Fundacji Aleksandra von Humboldta (1995-96), Deutsche Akademische Austauschdienst (1992) oraz Deutsche Forschung Gemeinschaft (1996-2003) pracował na Uniwersytecie Medycznym w Lubece. Został laureatem Nagrody im. Wandy Budohoskiej (2003). Pełnił funkcję redaktora naczelnego Advances in Cognitive Psychology oraz był członkiem rady redakcyjnej Acta Neurobiologiae Experimentalis. Jego główne zainteresowania naukowe dotyczyły psychofizjologii i – szerzej – neuronauki poznawczej. Prowadził badania z zakresu percepcji podprogowej (w tym prymowania podprogowego), neuronalnych mechanizmów uwagi i świadomości, zależności między percepcją i akcją oraz neuronalnych podstaw dysleksji – w znacznej części swoich badań stosował metodę elektroencefalografii i potencjałów wywołanych. Jego dorobek naukowy obejmuje ok. 260 prac i doniesień naukowych, z których 60 ukazało się w czasopismach z listy filadelfijskiej.

</doc>
<doc id="1503898" url="https://pl.wikipedia.org/wiki?curid=1503898" title="Augustowo (gmina)">
Augustowo (gmina)

Augustowo – dawna gmina wiejska istniejąca 1952-1954 w woj. białostockim (dzisiejsze woj. podlaskie). Siedzibą władz gminy było Augustowo.
Gmina została utworzona w dniu 1 lipca 1952 roku w woj. białostockim, w powiecie bielskim, z części gmin Bielsk i Wyszki. W dniu powołania gmina składała się z 10 gromad: Augustowo, Bańki, Malinowo, Nałogi, Niewino Stare, Orzechowicze, Stacewicze, Stryki, Szastały, Woronie.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503899" url="https://pl.wikipedia.org/wiki?curid=1503899" title="Kazimieras Kuzminskas">
Kazimieras Kuzminskas

Kazimieras Kuzminskas (ur. 7 marca 1947 w Jaskynė w rejonie radziwiliskim) – litewski polityk, lekarz, samorządowiec, poseł na Sejm.
Życiorys.
W 1948 wraz z rodzicami został deportowany do Kraju Krasnojarskiego. Na Litwę powrócił w 1957. W 1973 ukończył studia w Instytucie Medycznym w Kownie. Wyspecjalizował się w zakresie chirurgii. Od 1976 do 1992 pracował zawodowo w szpitalach w tym mieście, m.in. jako zastępca ordynatora.
W 1992 z ramienia Litewskiej Partii Chrześcijańskich Demokratów został posłem na Sejm, mandat sprawował także w kolejnej kadencji do 2000. Bez powodzenia kandydował w kolejnych wyborach parlamentarnych.
Na okres trzech lat powrócił do zawodu chirurga-onkologa. W 2003 wszedł do rady miasta Kowno, powołano go następnie na stanowisko zastępcy mera. Obie te funkcje utrzymał po kolejnych wyborach samorządowych w 2007.
W 2008 wraz z ugrupowaniem chadeków przystąpił do Związku Ojczyzny. Na skutek wyborów do Sejmu w tym samym roku powrócił do parlamentu, uzyskując mandat z listy partyjnej TS-LKD. W 2012 uzyskał reelekcję w okręgu jednomandatowym, pokonując Sauliusa Stomę. Nie ubiegał się o reelekcję w 2016.

</doc>
<doc id="1503901" url="https://pl.wikipedia.org/wiki?curid=1503901" title="Lars Nieberg">
Lars Nieberg

Lars Nieberg (ur. 24 lipca 1963 w Wittingen) – niemiecki jeździec sportowy, dwukrotny złoty medalista olimpijski. 
Startował w skokach przez przeszkody. Oba medale wywalczył jako członek zwycięskiej drużyny. Stawał na podium mistrzostw świata i Europy, był mistrzem Niemiec (1995). 

</doc>
<doc id="1503903" url="https://pl.wikipedia.org/wiki?curid=1503903" title="Cios słupowy">
Cios słupowy

Cios słupowy – forma termicznego ciosu skalnego, w którym zbudowane ze skał wylewnych, podłużne i wielokątne w przekroju słupy, najczęściej 4–6 boczne, ułożone są prostopadle do powierzchni stygnięcia lawy.
Cios słupowy tworzy się w wyniku seryjnych, o pewnej regularności, spękań, powstałych w związku ze stygnięciem zakrzepłej lawy. Lawa stygnąc kurczyła się i pękała na podłużne i wielokątne w przekroju słupy skalne. Spękania te wyodrębniają mniej lub bardziej regularne wielokątne w przekroju słupy skalne, zwane także kolumnami i ułożone prostopadle do powierzchni stygnięcia. Z uwagi na stopień wykształcenia słupów wydziela się ich trzy rodzaje: regularne, nieregularne i pseudosłupy. Im większa była odległość lawy od powierzchni kontaktu z innymi skałami lub atmosferą, tym większa jest regularność słupów. W pokrywach lawowych kolumny ułożone są pionowo i osiągają średnicę do 1 do 2 m a słupy regularne i nieregularne występują bliżej miejsca erupcji law, im dalej od erupcji tym więcej występuje pseudosłupów. Prawidłowość ta pozwala na określenie kierunku płynięcia potoku lawy. W czopach wulkanicznych kolumny są drobniejsze średnio o średnicy do 30 cm, często powyginane wachlarzowo, czasami w formy zwane różą skalną. Większe odsłonięcia regularnych słupów zwane są często organami lub harfami. W pionowych dajkach cios słupowy może być ułożony jest poziomo (np. Diabelski Mur).
Seryjne regularne spękania tworzą oddzielność słupową, zwaną także ciosem słupowym, która stanowi jedną z charakterystycznych cech skał wulkanicznych.
Formy skalne w postaci ciosów słupowych:

</doc>
<doc id="1503904" url="https://pl.wikipedia.org/wiki?curid=1503904" title="Gypsy Magic">
Gypsy Magic

Gypsy Magic – film fabularny produkcji macedońskiej, w reżyserii Stołe Popowa. Macedoński kandydat do Oscara w kategorii filmu nieanglojęzycznego.
Fabuła.
Akcja filmu rozgrywa się w cygańskiej osadzie w Macedonii, a jego bohaterowie są członkami jednej wielkiej rodziny. Taip i Remzija mają szóstkę dzieci. By zdobyć środki na ich utrzymanie handlują starociami, znalezionymi na miejskim wysypisku. Mają jednak konkurencję w postaci bandy, kierowanej przez Omera, który chce pozbawić rodzinę Taipa źródła dochodu.
Nędza, w której żyje Taip nie przeszkadza mu marzyć o Indiach – mitycznej praojczyźnie wszystkich Romów. Przypadkowe spotkanie z dr Ridzu, Hindusem z UNPREDEP (sił międzynarodowych stacjonujących w Macedonii) powoduje, że przychodzi mu do głowy pomysł, jak zdobyć pieniądze na kupno konia, który zabierze jego rodzinę do Indii i na metalowe łóżko, które od dawna jest marzeniem Remziji. Dr Ridzu podpisuje akty zgonu całej rodziny, dzięki którym Taip ma otrzymać pieniądze z funduszu ubezpieczenia społecznego. „Zmarli” muszą ukrywać się w domu Taipa, ale pieniądze uzyskane z ubezpieczenia nie pozwalają na realizację jego marzeń.

</doc>
<doc id="1503905" url="https://pl.wikipedia.org/wiki?curid=1503905" title="Dobromil (gmina w województwie białostockim)">
Dobromil (gmina w województwie białostockim)

Dobromil (do 1952 "Bielsk"; od 1973 "Bielsk Podlaski") – dawna gmina wiejska istniejąca w latach 1952–1954 w woj. białostockim (dzisiejsze woj. podlaskie). Siedzibą gminy był Dobromil.
Gmina została utworzona w dniu 1 lipca 1952 roku w woj. białostockim, w powiecie bielskim, po przeniesieniu siedziby "gminy Bielsk" z Bielska Podlaskiego do Dobromila i zmianie nazwy jednostki na "gmina Dobromil"; równocześnie część obszaru gminy przyłączono do miasta Bielsk Podlaski. W dniu powołania gmina składała się z 10 gromad: Bolesty, Dubiażyn, Knorydy, Kozły, Krasna Wieś, Lewki, Mokre, Piliki, Rajki, Zawady. 1 stycznia 1954 roku do gmin Dobromil przyłączono część obszaru gminy Kleszczele.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503906" url="https://pl.wikipedia.org/wiki?curid=1503906" title="Domanowo (gmina)">
Domanowo (gmina)

Domanowo – dawna gmina wiejska istniejąca do ok. 1920 roku i następnie w latach 192?–1934 i 1952–1954 w woj. białostockim (dzisiejsze woj. podlaskie). Siedzibą gminy było Domanowo.
W okresie międzywojennym gmina Domanowo należała do powiatu bielskiego w woj. białostockim. Gmina występuje w pierwszym wykazie gmin powiatu (ok. 1919), natomiast w drugim, uzupełnionym (1921) już jej nie ma. Jednostka pojawia się ponownie w wykazie gmin z 1924 roku. Gminę zniesiono ostatecznie z dniem 1 października 1934 roku, a z jej obszaru utworzono nową gminę Brańsk.
Gminę reaktywowano 1 lipca 1952 roku w tymże powiecie i województwie z części gmin Brańsk i Wyszki. W dniu powołania gmina składała się z 10 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Demografia.
Według Powszechnego Spisu Ludności z 1921 roku gminę zamieszkiwało 2734 osób, wśród których 2.651 było wyznania rzymskokatolickiego, 60 prawosławnego, 22 mojżeszowego i jeden greckokatolickiego. Jednocześnie 2703 mieszkańców zadeklarowało polską przynależność narodową, 15 białoruską, 23 rosyjską a 14 żydowską. Było tu 915 budynków mieszkalnych.

</doc>
<doc id="1503907" url="https://pl.wikipedia.org/wiki?curid=1503907" title="U-87 (1941)">
U-87 (1941)

U-87 – niemiecki okręt podwodny (U-Boot) typu "VII B" z okresu II wojny światowej. Okręt wszedł do służby w 1941.
Historia.
Podczas II wojny światowej odbył 5 patroli bojowych, spędzając w morzu 260 dni. Zatopił 5 jednostek o łącznym tonażu 38.014 BRT.
Zatopiony 4 maja 1943 na zachód od Leixoes (Portugalia) na pozycji przez kanadyjskie okręty: korwetę HMCS "Shediac" i niszczyciel HMCS "St. Croix". Zginęła cała załoga, 49 oficerów i marynarzy.
Przebieg służby.
Dowódcy:
19.08.1941-04.05.1943 – Kptlt. Joachim Berger
Kptlt. – Kapitanleutnant (kapitan marynarki)

</doc>
<doc id="1503909" url="https://pl.wikipedia.org/wiki?curid=1503909" title="Holonki (gmina)">
Holonki (gmina)

Holonki – dawna gmina wiejska istniejąca 1952-1954 w woj. białostockim (dzisiejsze woj. podlaskie). Siedzibą gminy były Holonki.
Gmina została utworzona w dniu 1 lipca 1952 roku w woj. białostockim, w powiecie bielskim, z części gmin Boćki i Brańsk. W dniu powołania gmina składała się z 15 gromad: Burchaty, Holonki, Klichy, Oleksin, Płonowo, Puchały Nowe, Puchały Stare, Sielc, Solniki, Spieszyn, Szmurły, Torule, Widźgowo, Wojtki, Źołodźki.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Za II RP istniała także gmina Widźgowo, której Holonki były siedzibą.

</doc>
<doc id="1503911" url="https://pl.wikipedia.org/wiki?curid=1503911" title="Jezioro Sobieradz">
Jezioro Sobieradz



</doc>
<doc id="1503912" url="https://pl.wikipedia.org/wiki?curid=1503912" title="Klejniki (gmina)">
Klejniki (gmina)

Klejniki – dawna gmina wiejska istniejąca 1952-1954 w woj. białostockim (dzisiejsze woj. podlaskie). Siedzibą gminy były Klejniki.
Gmina została utworzona w dniu 1 lipca 1952 roku w woj. białostockim, w powiecie bielskim, z części gmin Narew i Bielsk. W dniu powołania gmina składała się z 10 gromad: Gorodczyno, Gradoczno, Hukowicze, Istok, Janowo, Klejniki, Koźliki, Kożyno, Lachy, Tyniewicze. 1 stycznia 1954 gmina weszła w skład nowo utworzonego powiatu hajnowskiego; jednocześnie część obszaru gminy Klejniki przyłączono do gminy Pasynki.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503914" url="https://pl.wikipedia.org/wiki?curid=1503914" title="Jezioro Steklno">
Jezioro Steklno



</doc>
<doc id="1503915" url="https://pl.wikipedia.org/wiki?curid=1503915" title="Jezioro Grabowo">
Jezioro Grabowo



</doc>
<doc id="1503916" url="https://pl.wikipedia.org/wiki?curid=1503916" title="Franke Sloothaak">
Franke Sloothaak

Franke Sloothaak (ur. 2 lutego 1958 w Heerenveen) – niemiecki jeździec sportowy, trzykrotny medalista olimpijski. 
Urodził się w Holandii, bronił jednak barw RFN, a później Niemiec. Jako nastolatek reprezentował Holandię, później jednak jego szkoleniowcem został Alwin Schockemöhle - zamieszkał w Niemczech i w 1979 otrzymał niemieckie obywatelstwo. Startował w skokach przez przeszkody. Olimpijskie medale - brąz i dwa złote krążki - wywalczył jako członek drużyny. Stawał na podium mistrzostw świata (indywidualnie złoto w 1994) i Europy, był mistrzem RFN (1981, 1989, 1991).

</doc>
<doc id="1503919" url="https://pl.wikipedia.org/wiki?curid=1503919" title="Łosinka (gmina)">
Łosinka (gmina)

Łosinka – dawna gmina wiejska istniejąca do 1934 roku oraz w latach 1952–1954 w woj. białostockim (dzisiejsze woj. podlaskie). Siedzibą gminy była Łosinka.
W okresie międzywojennym gmina Łosinka należała do powiatu bielskiego w woj. białostockim. 13 kwietnia 1929 roku z części gminy Łosinka (oraz innych gmin) utworzono gminę Hajnówka. Gminę zniesiono z dniem 1 października 1934 roku, a z jej obszaru utworzono ponownie (zniesioną w 1930 roku) gminę Hajnówka; część obszaru znoszonej gminy Łosinka włączono także do gmin Narew i Masiewo.
Gminę Łosinka reaktywowano 1 lipca 1952 roku w tymże powiecie i województwie z części gmin Narew, Hajnówka i Narewka. W dniu powołania gmina składała się z 15 gromad. 1 stycznia 1954 gmina weszła w skład nowo utworzonego powiatu hajnowskiego. Równocześnie, wraz z przeniesieniem siedziby gminy Hajnówka z Hajnówki do Nowoberezowa oraz zmianą nazwy tej gminy na "gmina Nowoberezowo", wyłączono z niej gromady Kotówka i Nowosady przyłączając je do gminy Łosinka.
Gmina Łosinka została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Demografia.
Według Pierwszego Powszechnego Spisu Ludności z 1921 roku gmina liczyła 47 wsi, kolonii i małych osad. Zamieszkiwało ją 6140 osób (3118 kobiet i 3022 mężczyzn). Większość mieszkańców gminy w liczbie 5054 osób zadeklarowała narodowość białoruską (82% ogółu mieszkańców gminy). Pozostali podali kolejno narodowość: polską (1042 osoby); niemiecką (15 osób); żydowską (12 osób); rosyjską (7 osób); rusińską (7 osób); litewską (1 osoba); łotewską (1 osoba) i kosmopolityczną (1 osoba). Pod względem wyznaniowym dominowali prawosławni (5667 osób; 92% wszystkich mieszkańców); pozostali zadeklarowali kolejno wyznanie: rzymskokatolickie (345 osób); mariawickie (56 osób); mojżeszowe (46 osób); ewangelickie (24 osoby); baptystyczne (1 osoba); 1 osoba określiła się jako bezwyznaniowiec.

</doc>
<doc id="1503921" url="https://pl.wikipedia.org/wiki?curid=1503921" title="Piotrusia">
Piotrusia

Piotrusia (oryg. fr. "Pierrette") – powieść Honoriusza Balzaka z cyklu "Komedia ludzka", po raz pierwszy opublikowana w 1840. Stanowi część "Scen z życia prowincji". Została zadedykowana Ewelinie Hańskiej.
Powieść na język polski przełożył Julian Rogoziński. W publikowanych przez wydawnictwo Czytelnik przekładach "Komedii ludzkiej" tekst ten został zamieszczony w tomie VIII, Warszawa 1958.
Treść.
Akcja utworu rozgrywa się w czasach Restauracji Burbonów w miasteczku Provins. Piotrusia Lorrain, sierota, wychowywana do tej pory przez dziadków, zostaje z powodu finansowej ruiny tych ostatnich oddana pod opiekę starszemu od siebie kuzynostwu. Rodzeństwo Sylwia i Hieronim Dionizy Rogron to stara panna i stary kawaler, sfrustrowani z powodu życiowych niepowodzeń, są w relacjach międzyludzkich osobami wyjątkowo oschłymi i nieprzychylnymi. Zmuszana do ciężkich prac domowych, maltretowana fizycznie i psychicznie Piotrusia ciężko zapada na zdrowiu, chociaż jest szczęśliwie zakochana w Jakubie, młodym robotniku. Fakt, iż jej osobę starają się wykorzystać ludzie pragnący w rzeczywistości przejąć niewielki majątek Rogronów uniemożliwia udzielenie jej pomocy. Kiedy za sprawą doktora Bianchona Piotrusia otrzymuje wreszcie odpowiednią opiekę lekarską, jest już za późno i młoda dziewczyna umiera.
Cechy utworu.
"Piotrusia" należy do najbardziej pesymistycznych utworów Balzaka, ukazujących ciemne strony natury ludzkiej we wszystkich sferach: zarówno prywatnej, czego dotyczy główny wątek powieści, jak i publicznej, związanej z polityką i bogaceniem się, czemu służy z kolei rozbudowane tło obyczajowe utworu (rywalizacja między lokalnymi liberałami i konserwatystami). Pisarz nie stosował w "Piotrusi" żadnych eksperymentów formalnych; prosta forma utworu zwiększa siłę jego oddziaływania. Przesłanie dzieła nie ma pozostawiać żadnych złudzeń co do losu ludzi uczciwych w społeczeństwie skonstruowanym tak, jak społeczność prowincji francuskiej czasów Balzaka; osoba całkowicie bezbronna i prostolinijna musi zginąć – w tym wypadku wręcz dosłownie. Taki opis tragedii rozgrywającej się w środowisku pozornie zwykłych ludzi, na „spokojnej” prowincji, jest wspólną cechą utworów wchodzących w skład tego członu cyklu (pod tym względem "Piotrusia" przypomina zwłaszcza "Proboszcza z Tours"). Balzak krytykuje również na łamach powieści staropanieństwo jako stan nienaturalny, prowadzący do rozwoju negatywnych cech ludzkiej psychiki wynikłych z utajonych kompleksów i niezrealizowanych namiętności.

</doc>
<doc id="1503922" url="https://pl.wikipedia.org/wiki?curid=1503922" title="Łubin Kościelny (gmina)">
Łubin Kościelny (gmina)

Łubin Kościelny (do 1934 "Łubin") – dawna gmina wiejska istniejąca do 1934 roku oraz w latach 1952–1954 w woj. białostockim (dzisiejsze woj. podlaskie). Siedzibą gminy był Łubin Kościelny.
W okresie międzywojennym gmina Łubin należała do powiatu bielskiego w woj. białostockim. 13 czerwca 1934 roku do gminy Łubin przyłączono obszar pozbawionych praw miejskich Bociek. Gminę zniesiono z dniem 1 października 1934 roku, a z jej obszaru utworzono nowe gminy Bielsk, Boćki i Brańsk; część obszaru znoszonej gminy włączono także do gminy Wyszki.
Według Powszechnego Spisu Ludności z 1921 roku gminę zamieszkiwało 5.958 osób, wśród których 4.546 było wyznania rzymskokatolickiego, 1.372 prawosławnego, 1 greckokatolickiego a 39 mojżeszowego. Jednocześnie 4.884 mieszkańców zadeklarowało polską przynależność narodową, 1.043 białoruską, 1 rusińską, 26 żydowską a 4 rosyjską. Było tu 1.137 budynków mieszkalnych.
Gminę reaktywowano (pod nazwą "Łubin Kościelny") 1 lipca 1952 roku w tymże powiecie i województwie z części gmin Brańsk, Bielsk, Wyszki i Boćki. W dniu powołania gmina składała się z 11 gromad.
Jednostkę zniesiono 29 września 1954 roku wraz z reformą wprowadzającą gromady w miejsce gmin. Gminy nie przywrócono 1 stycznia 1973 roku po reaktywowaniu gmin.

</doc>
<doc id="1503923" url="https://pl.wikipedia.org/wiki?curid=1503923" title="Jezioro Będogoszcz">
Jezioro Będogoszcz



</doc>
<doc id="1503924" url="https://pl.wikipedia.org/wiki?curid=1503924" title="Pasynki (gmina)">
Pasynki (gmina)

Pasynki – dawna gmina wiejska istniejąca do 1934 roku oraz w latach 1952–1954 w woj. białostockim w II RP i woj. białostockim w PRL (dzisiejsze woj. podlaskie). Siedzibą gminy były Pasynki.
Historia.
Gminę zniesiono z dniem 1 października 1934 roku, a z jej obszaru utworzono nowe gminy Bielsk i Hajnówka; części obszaru znoszonej gminy włączono także do gmin Narew i Orla.
Gminę reaktywowano 1 lipca 1952 roku w tymże powiecie i województwie z części gmin Bielsk i Orla. W dniu powołania gmina składała się z 10 gromad. 1 stycznia 1954 roku do gminy Pasynki przyłączono część gminy Klejniki.
Jednostkę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Demografia.
Według Pierwszego Powszechnego Spisu Ludności z 1921 roku gmina liczyła 39 wsi, kolonii i małych osad. Zamieszkiwały ją 5342 osoby. Większość mieszkańców gminy w liczbie 3802 osób zadeklarowała narodowość białoruską (72% ogółu mieszkańców gminy). Pozostali podali kolejno: narodowość polską (1518 osób; 28% ogółu mieszkańców) i żydowską (22 osoby). Pod względem wyznaniowym dominowali prawosławni (5101 osób; 95% wszystkich mieszkańców); pozostali zadeklarowali kolejno: wyznanie rzymskokatolickie (208 osób; 4% mieszkańców), wyznanie mojżeszowe (32 osoby) i brak wyznania (1 osoba).

</doc>
<doc id="1503926" url="https://pl.wikipedia.org/wiki?curid=1503926" title="Thalassodromeus sethi">
Thalassodromeus sethi



</doc>
<doc id="1503927" url="https://pl.wikipedia.org/wiki?curid=1503927" title="Charles André van Loo">
Charles André van Loo

Carle lub Charles André van Loo (ur. 15 lutego 1705 w Nicei, zm. 15 lipca 1765 w Paryżu) – francuski malarz rokokowy.
Przedstawiciel rodziny Van Loo. Dziadek Charlesa André, Jacob van Loo (1614-1670), był malarzem holenderskim i założycielem tego rodu malarzy. Młodszy brat Jean-Baptiste'a van Loo.
Życiorys.
Studiował w Turynie i Rzymie, brał lekcje u malarza Benedetto Luti i rzeźbiarza Pierre Legrosa. Po powrocie do Francji w 1723 pracował w Paryżu, zajmował się malarstwem historycznym. W czasie kolejnego pobytu w Turynie pracował dla Wiktora Amadeusza II., króla Sardynii. W 1735 został członkiem Królewskiej Akademii Malarstwa i Rzeźby, w 1737 profesorem, a następnie rektorem (1754) i dyrektorem w 1763.
Van Loo był pierwszym malarzem króla Ludwika XV i protegowanym Madame Pompadour. W 1751 otrzymał order św. Michała. Zmarł u szczytu kariery w 1765. Jego syn Jules César Van Loo był także malarzem francuskim.
Twórczość.
Charles André van Loo był wszechstronnym artystą, malował obrazy o tematyce religijnej i mitologicznej, sceny rodzajowe, portrety oraz wielkie dekoracje ścienne w pałacach i kościołach. Jego styl odznacza się prostotą i mistrzostwem kompozycji, co było wynikiem dogłębnych studiów nad pracami włoskich mistrzów renesansu.
Współcześni docenili jego dorobek, Friedrich Melchior von Grimm uważał go "za pierwszego malarza Europy", a Voltaire stawiał na równi z Rafaelem. Znany był także w Polsce. W 1760 roku Amalia Mniszech za pośrednictwem czynnych w Warszawie dyplomatów zamówiła u van Loo obraz przedstawiający trzy Gracje. Praca powstała ostatecznie w 1763 roku, ale nigdy nie dotarła do Polski. Znana jest z późniejszej repliki i olejnego studium.

</doc>
<doc id="1503930" url="https://pl.wikipedia.org/wiki?curid=1503930" title="Otto Becker">
Otto Becker

Otto Becker (ur. 3 grudnia 1958 w Großostheim (Aschaffenburg)) – niemiecki jeździec sportowy, dwukrotny medalista olimpijski. 
Startował w skokach przez przeszkody. Oba medale wywalczył jako członek drużyny - złoto w Sydney i brąz cztery lata później. Bez powodzenia startował w IO 92. Stawał na podium mistrzostw świata i Europy, był mistrzem Niemiec (1990 i 1994). 

</doc>
<doc id="1503931" url="https://pl.wikipedia.org/wiki?curid=1503931" title="Ociąż (przystanek kolejowy)">
Ociąż (przystanek kolejowy)

Ociąż – przystanek kolejowy w Ociążu, w woj. wielkopolskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1503932" url="https://pl.wikipedia.org/wiki?curid=1503932" title="Policzna (gmina w województwie białostockim)">
Policzna (gmina w województwie białostockim)

Policzna – dawna gmina wiejska istniejąca 1952–1954 w woj. białostockim (dzisiejsze woj. podlaskie). Siedzibą gminy była Policzna.
Gmina została utworzona w dniu 1 lipca 1952 roku w woj. białostockim, w powiecie bielskim, z części gmin Kleszczele i Hajnówka (Topiło). W dniu powołania gmina składała się z 9 gromad: Biała Straż, Górny Gród, Kuraszewo, Policzna, Starzyna, Topiło, Wierstok, Wiluki i Wojnówka.
1 stycznia 1954 gmina weszła w skład nowo utworzonego powiatu hajnowskiego.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Gmina Policzna stanowiła skrawek przedwojennego województwa poleskiego, należacy uprzednio do gminy Wierzchowice i powiatu brzeskiego, a który po wojnie pozostał w Polsce (jedynie Starzyna, Topiło i Wiluki należały przed wojną do gminy Białowieża w powiecie bielskim). Zniesienie gminy Policzna ostatecznie zatarło ostatni ślad historycznej odrębności tego poleskiego skrawka pozostającego na terytorium Polski.

</doc>
<doc id="1503934" url="https://pl.wikipedia.org/wiki?curid=1503934" title="Walking on a Rainbow">
Walking on a Rainbow

Walking on a Rainbow – debiutancki album niemieckiego zespołu Blue System wydany 2 listopada 1987 przez wytwórnię Hansa Records. Album został wydany zaraz po ostatnim albumie zespołu Modern Talking "In The Garden Of Venus".
Album zawiera 8 utworów, spośród których, sześć to wersje "maxi".

</doc>
<doc id="1503935" url="https://pl.wikipedia.org/wiki?curid=1503935" title="Ryboły (gmina)">
Ryboły (gmina)

Ryboły – dawna gmina wiejska istniejąca 1952-1954 w woj. białostockim (dzisiejsze woj. podlaskie). Siedzibą gminy były Ryboły.
Gmina została utworzona w dniu 1 lipca 1952 roku w woj. białostockim, w powiecie bielskim, z części gmin Bielsk i Narew. W dniu powołania gmina składała się z 8 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503936" url="https://pl.wikipedia.org/wiki?curid=1503936" title="Śnieżki (gmina)">
Śnieżki (gmina)

Śnieżki – dawna gmina wiejska istniejąca 1952-1954 w woj. białostockim (dzisiejsze woj. podlaskie). Siedzibą gminy były Śnieżki.
Gmina została utworzona w dniu 1 lipca 1952 roku w woj. białostockim, w powiecie bielskim, z części gmin Milejczyce, Kleszczele i Boćki. W dniu powołania gmina składała się z 13 gromad. 1 stycznia 1954 roku do gminy Śnieżki przyłączono część obszaru gminy Kleszczele.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503937" url="https://pl.wikipedia.org/wiki?curid=1503937" title="Czekanów (stacja kolejowa)">
Czekanów (stacja kolejowa)

Czekanów – stacja kolejowa w woj. wielkopolskim, w Polsce. Mimo nazwy, nie znajduje się w miejscowości Czekanów, lecz w mniejszej sąsiedniej wiosce Kołątajew.
W roku 2017 stacja obsługiwała 10–19 pasażerów na dobę.

</doc>
<doc id="1503939" url="https://pl.wikipedia.org/wiki?curid=1503939" title="Topczewo (gmina)">
Topczewo (gmina)

Topczewo – dawna gmina wiejska istniejąca do 1934 roku oraz w latach 1952–1954 w woj. białostockim (dzisiejsze woj. podlaskie). Siedzibą gminy było Topczewo.
W okresie międzywojennym gmina Topczewo należała do powiatu bielskiego w woj. białostockim. 
Według Powszechnego Spisu Ludności z 1921 roku gminę zamieszkiwało 5.144 osób, wśród których 4.387 było wyznania rzymskokatolickiego, 657 prawosławnego, 11 ewangelickiego, 85 mojżeszowego a 4 określono jako bezwyznaniowców. Jednocześnie 4.727 mieszkańców zadeklarowało polską przynależność narodową, 383 białoruską, 32 żydowską a 2 rosyjską. Było tu 949 budynków mieszkalnych.
Gminę zniesiono z dniem 1 października 1934 roku, a z jej obszaru utworzono nową gminę Brańsk; część obszaru znoszonej gminy włączono także do gminy Wyszki.
Gminę reaktywowano 1 lipca 1952 roku w tymże powiecie i województwie z części gminy Wyszki. W dniu powołania gmina składała się z 17 gromad.
Jednostkę zniesiono 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503942" url="https://pl.wikipedia.org/wiki?curid=1503942" title="Widowo (gmina)">
Widowo (gmina)

Widowo – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy było Widowo.
Gmina została utworzona w dniu 1 lipca 1952 roku w woj. białostockim, w powiecie bielskim, z części gmin Bielsk i Orla. W dniu powołania gmina składała się z 6 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503948" url="https://pl.wikipedia.org/wiki?curid=1503948" title="Mark Begich">
Mark Begich

Mark Begich (ur. 31 marca 1962) – amerykański polityk związany z Partią Demokratyczną. Od 2003 do 2009 roku był burmistrzem miasta Anchorage na Alasce. Po zwycięstwie w wyborach w 2008 jest też Senatorem Stanów Zjednoczonych z Alaski. Urząd ten pełnił do 2015 roku.
Jego ojciec, Nick Begich był reprezentantem stanu Alaska w Izbie Reprezentantów Stanów Zjednoczonych i zginął prawdopodobnie w wypadku lotniczym w 1972 roku (ciała ani szczątków samolotu nigdy nie odnaleziono).
Jako kandydat Partii Demokratycznej Begich pokonał urzędującego od 1968 roku (republikańskiego senatora Teda Stevensa. Tym samym został pierwszym demokratycznym senatorem i członkiem Kongresu z Alaski od czasów Mike'a Gravela. Z uwagi na bardzo wyrównane wyniki, zwycięzcę ogłoszono dopiero po podliczeniu wcześniej oddanych głosów 18 listopada. Szansę popularnego do niedawna Stevensa, nazywanego politycznym patriarchą Alaski, na reelekcję zniweczył wyrok skazujący za korupcję.
Begich objął fotel senatora w 3 stycznia 2009. Był jedynym senatorem bez dyplomu uniwersyteckiego.
Linki zewnętrzne.
 

</doc>
<doc id="1503951" url="https://pl.wikipedia.org/wiki?curid=1503951" title="TB-29 Thin Line Towed Array">
TB-29 Thin Line Towed Array

TB-29 Thin Line Towed Array – holowana na cienkim przewodzie antena sonaru okrętów podwodnych, przeznaczona do użycia z systemem sonarowym AN/BQQ-10 oraz Combat Control System (CSS) Mk 2, a także systemami zarządzania AN/BSY-1 i AN/BSY-2. System anteny, wraz z bębnem przewodu "OA-9070/BQ" zbudowany został ze znacznym stopniem wykorzystania elementów Commercial Off-the-Shelf (COTS), zwłaszcza pochodzących z komercyjnego sektora telekomunikacyjnego.
 i jako taka od 2002 roku pozostaje na wyposażeniu atomowych okrętów podwodnych typu "Seawolf" (SSN21) i "Virginia" (774). Antena ta wejść miała również na wyposażenie wszystkich innych okrętów starszej generacji, w tym typu "Los Angeles" (688).
Najnowszej generacji antena jest wysuwana ze zbiornika balastowego okrętu, nie zaś z wnętrza kadłuba sztywnego - jak z wyjątkiem anteny TB-23 - miało to miejsce w przypadku starszych generacji anten. Urządzenie to zapewnia dużą wydajność wykrywania, klasyfikacji oraz lokalizacji innych jednostek pływających.

</doc>
<doc id="1503952" url="https://pl.wikipedia.org/wiki?curid=1503952" title="U-53 (1939)">
U-53 (1939)

U-53 – niemiecki okręt podwodny (U-Boot) typu "VII B" z okresu II wojny światowej. Okręt wszedł do służby w 1939 i został zatopiony w 1940.
Historia.
Podczas wojny odbył 3 patrole bojowe, spędzając w morzu 96 dni. Zatopił 7 statków o łącznej pojemności 27.316 BRT (z czego aż 5 należących do państw neutralnych) i uszkodził jeden (8.022 BRT).
Na trzecim patrolu, w dniach 11-14 lutego 1940 zatopił na zachód od Szkocji cztery neutralne statki: dwa szwedzkie, norweski i duński, oraz uszkodził brytyjski zbiornikowiec "Imperial Transport", który jednak dotarł do portu. W drugiej połowie lutego atakował konwój wraz z U-50, lecz torpeda wystrzelona do francuskiego zbiornikowca nie doszła do celu, wybuchając przedwcześnie. U-53 zatopił natomiast następnie omyłkowo neutralny statek "Banderas" należący do przyjaznej Hiszpanii, płynący w zaciemnieniu, co wywołało zadrażnienia w stosunkach niemiecko-hiszpańskich.
Zatopiony podczas trzeciego patrolu na Morzu Północnym przez brytyjski niszczyciel HMS "Gurkha" w rejonie Wysp Owczych, na pozycji . "Gurkha" zlokalizował okręt na powierzchni wkrótce po północy 24 lutego 1940 i próbował go staranować, lecz U-Boot zszedł pod wodę. Niszczyciel następnie przeszedł nad nim trzykrotnie, zrzucając 13 bomb głębinowych, które odniosły skutek i U-Boot zatonął nie wynurzając się. Zginęła cała załoga – 42 oficerów i marynarzy.
Przebieg służby.
Lista zatopionych i uszkodzonych jednostek:
Dowódcy:
24.06.1939 – ??.08.1939 – Oblt. Dietrich Knorr
??.08.1939 – ??.01.1940 – Kptlt. Ernst-Günther Heinicke
??.12.1939 – ??.01.1940 – Oblt. Heinrich Schonder
??.01.1940 – 14.01.1940 – Kptlt. Ernst-Günther Heinicke
15.01.1940 – 24.02.1940 – KrvKpt. Harald Grosse† 
Oblt. – Oberleutnant zur See (porucznik marynarki), Kptlt. – Kapitanleutnant (kapitan marynarki), KrvKpt. – Korvettenkapitan (komandor podporucznik)

</doc>
<doc id="1503954" url="https://pl.wikipedia.org/wiki?curid=1503954" title="Baciki Średnie (gmina)">
Baciki Średnie (gmina)

Baciki Średnie (do 1952 "Siemiatycze") – dawna gmina wiejska istniejąca w latach 1952–1954 w woj. białostockim (dzisiejsze woj. podlaskie). Siedzibą gminy były Baciki Średnie.
Gmina została utworzona 1 lipca 1952 roku w woj. białostockim, w nowo powstałym powiecie siemiatyckim, po przeniesieniu siedziby "gminy Siemiatycze" z Siemiatycz do Bacik Średnich i zmianie nazwy jednostki na "gmina Baciki Średnie". W dniu powołania gmina składała się z 9 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostka została przywrócona 1 stycznia 1973 roku po reaktywowaniu gmin w miejsce gromad, lecz już pod pierwotną nazwą "gmina Siemiatycze", z siedzibą w Siemiatyczach.

</doc>
<doc id="1503957" url="https://pl.wikipedia.org/wiki?curid=1503957" title="Komisja majątkowa">
Komisja majątkowa

Komisje majątkowe – komisje działające przy MSWiA od 1989, rozpatrujące sprawy zwrotu kościołom i innym związkom wyznaniowym majątku przejętego na rzecz skarbu państwa w okresie PRL wymienionego w art. 61 ustawy z dnia 17 maja 1989 r. o stosunku Państwa do Kościoła Katolickiego w Rzeczypospolitej Polskiej lub przekazania w zamian odpowiedniej rekompensaty. W komisjach połowa członków była przedstawicielami rządu, a druga danego związku wyznaniowego.
Powołano 5 komisji:
Od decyzji komisji nie było odwołania. Do Komisji Majątkowej dla Kościoła Katolickiego wpłynęły 3063 wnioski (Komisja wydała 3593 decyzje), z których rozpatrzono 2847; pozostałe 216 mają rozpatrzyć sądy. Komisja Regulacyjna do Spraw Gmin Wyznaniowych Żydowskich wszczęła 5504 postępowania.
Komisja dla Kościoła Katolickiego.
Charakter komisji.
Podstawę prawną działania Komisji stanowiła ustawa z dnia 17 maja 1989 r. o stosunku Państwa do Kościoła Katolickiego w Rzeczypospolitej Polskiej (, z późn. zm.) przyjęta przez Sejm PRL IX kadencji pod rządami gabinetu premiera Mieczysława Rakowskiego. Komisja Majątkowa nie była organem władzy sądowniczej ani organem władzy administracji publicznej, choć zgodnie z art. 63 ust. 4 ustawy z dnia 17 maja 1989 r. ugody zawarte przed nią miały moc sądowniczych tytułów egzekucyjnych. Postępowanie regulacyjne przed Komisja Majątkową, zgodnie z art. 62 ust. 4 i art. 64 ust. 2 ustawy z dnia 17 maja 1989 r., zastępowało postępowanie sądowe i administracyjne oraz przypominało w pewnym stopniu postępowanie polubowne, co znalazło potwierdzenie w uzasadnieniu uchwały z dnia 24 czerwca 1992 r. w sprawie wykładni art. 61 ustawy z dnia 17 maja 1989 przez Trybunał Konstytucyjny. Komisja Majątkowa była rządowo-kościelnym podmiotem, działającym w trybie mediacyjno-polubownym. Z tego względu zapadłe orzeczenia i ugody miały moc prawną równą ugodom przed sądem powszechnym. Od decyzji komisji nie przysługiwało odwołanie, jeśli decyzja zapadła w pełnym składzie. Jeśli Komisja Majątkowa w pełnym składzie nie wypracowała wspólnego stanowiska, pisemnie zawiadamiała uczestników postępowania regulacyjnego, którzy w terminie sześciu miesięcy od zawiadomienia uzyskiwali prawo do wznowienie postępowania sądowego lub administracyjnego, a w przypadku jeśli postępowanie nie było wszczęte, wystąpienia do sądu o zasądzenie roszczenia. Zgodnie z art. 63 ust. 4 ustawy z dnia 17 maja 1989 r. uczestnicy postępowania regulacyjnego mogli przed składem orzekającym zawrzeć ugodę. Jeżeli nie zawarli ugody, zespół wydawał orzeczenie. Szczegółowy tryb postępowania regulacyjnego uregulowany został zarządzeniem Ministra – Szefa Urzędu Rady Ministrów z dnia 8 lutego 1990 r. w sprawie szczegółowego trybu postępowania regulacyjnego w przedmiocie przywrócenia osobom prawnym Kościoła Katolickiego własności nieruchomości lub ich części. Komisja Majątkowa rozpatrywała wnioski w zespołach orzekających w skład których wchodziło przynajmniej po dwóch członków wyznaczonych przez MSWiA i Sekretariat Konferencji Episkopatu Polski oraz fakultatywnie po jednym przedstawicielu organów nadrzędnych nad uczestnikami postępowania. Wnioski o wszczęcie postępowania regulacyjnego można było zgłaszać w terminie 2 lat od dnia wejścia w życie ustawy z dnia 17 maja 1989 r., choć ostatecznie ze względu na zmianę ustawy termin został przedłużony do 31 grudnia 1992 r. Podmiotem postępowania regulacyjnego mogło być mienie państwowe, jak i mienie jednostek samorządu terytorialnego. Decyzją Komisji majątkowej z dnia 29 marca 2006 r. objęto postępowaniem regulacyjnym nieruchomości położone na terenach tzw. ziem odzyskanych. W wyniku uzgodnień z 25 czerwca 2009 r. osoby będące uczestnikami postępowania regulacyjnego dostały możliwość otrzymania odpisów wszystkich dokumentów akt sprawy na każdym etapie postępowania. Postępowanie regulacyjne następowało na wniosek kościelnych osób prawnych w celu przywrócenia im własności upaństwowionych w całości lub w części:
Podsumowanie orzecznictwa.
Do Komisji Majątkowej w ustawowym terminie wpłynęło 3063 wniosków o wszczęcie postępowania regulacyjnego z czego:
Początkowo Komisja przekazywała nieruchomości, m.in. wskazane przez pełnomocników Kościoła, których wycenę rzeczoznawcom majątkowym zlecała strona kościelna. Po doniesieniach prasowych, że w pewnych przypadkach mogli oni dostarczyć wyceny nieruchomości wielokrotnie niższe od wartości rynkowej (na dzień 10.05.2012 wątpliwości dotyczyły 30 spraw, z czego jednak większość nie została potwierdzona) oraz po przypadkach sprzedaży przyznanej nieruchomości kilkukrotnie drożej niż wycena we wniosku, w 2008 roku wprowadzono zasadę, że wycenę dostarcza także strona rządowa.
Zgodnie ze „Sprawozdaniem z działalności Komisji Majątkowej w latach 1989–2011” Komisja Majątkowa przekazała kościelnym osobom prawnym rekompensaty i odszkodowania w wysokości 143 534 231,41 zł oraz ponad pół tysiąca nieruchomości (wartych ok. 5 mld zł). Miały one obszar 66 tys. ha. Tymczasem według Agencji Nieruchomości Rolnych przekazała ona Kościołowi katolickiemu na mocy decyzji Komisji 76 tys. ha, a Lasy Państwowe przekazały 4 tys. ha.
Członkowie Komisji.
Skład Komisji Majątkowej ustalony został na podstawie parytetu, po równej liczbie osób reprezentujących państwo i Kościół. Komisja działała pod kierunkiem dwóch przewodniczących, z których jednego wyznaczał Minister Spraw Wewnętrznych i Administracji, a drugiego Sekretarz Konferencji Episkopatu Polski. Każdy z członków dostawał miesięczne wynagrodzenie w wysokości 77% wynagrodzenia sędziów Naczelnego Sądu Administracyjnego.
W skład komisji reprezentujących stronę rządowa w latach 1989–2011 wchodzili: Bogusław Skręta, Józef Bołdak, Andrzej Pieniążek, Andrzej Wróblewski, Iwona Dykczak-Skorupska, Henryk Jędrzejewski, Romuald Soroka, Stefan Wasilewicz, Romana Górecka, Zbigniew Wrona, Marek Siwiec, Zbigniew Derdziuk, Arnost Bećka, Aleksandra Sulkowska, Andrzej Szuwara, Jerzy Bart, Dariusz Trzaska, Rajmund Jaroszek, Jakub Skiba, Krystyna Leonard, Adam Kornatowski, Justyna Staszak, Marcin Żukowski, Małgorzata Kosicka, Katarzyna Kobierska, Zbigniew Filipkowski, Andrzej Marciniak, Renata Czyżak, Robert Napora, Aneta Szyndler, Józef Różański, Joanna Zych-Gorgosz, Monika Piszcz-Czapla.
W skład komisji reprezentujących stronę kościelną w latach 1989–2011 wchodzili: ks. Jan Chmiel, Barbara Dołbniak, Edward Klimczuk, Przemysław Kłosiewicz, Stanisław Dąbrowski, Tadeusz Kobyliński, Wiesław Pakoca, Romuald Soroka, Hanna Żywiecka, Jarosław Bittel, ks. Tadeusz Nowok, Andrzej Kołodziej, Andrzej Rościszewski, Małgorzata Bryk, ks. Stanisław Pindera, ks. Mirosław Piesiur, Piotr Perończyk, Krzysztof Wąsowski, Wojciech Kubis, ks. Konrad Zygmunt, ks. Dariusz Walencik.
Nieprawidłowości.
Śledztwa prokuratorskie.
Do połowy 2011 roku przeciwko osobom związanym z komisją wszczęto 28 śledztw prokuratorskich. 17 z nich umorzono, m.in. z powodu przedawnienia.
Krytykowane są m.in. decyzje o przyznaniu Kościołowi gruntów po cenie niższej od rynkowej. 21 lutego 2011 CBA skierowało do prokuratury zawiadomienie o możliwości popełnienia przestępstw w przypadku 22 orzeczeń Komisji (w tym orzeczenia ustanawiającego największą, bo wynoszącą 318 ha, różnicę pomiędzy powierzchnią gruntów utraconych a tych przyznanych jako rekompensata). W zawiadomieniu nie ma jednak mowy o korupcji, bo z analiz prawnych Biura wynika, że takich zarzutów nie da się postawić osobom duchownym. Wynika to między innymi z niepaństwowego charakteru komisji (nie są one samorządami, organami administracji państwowej, samorządowej ani innymi organami administracyjnymi). W lutym 2011 CBA wysłało do premiera, prezydenta i marszałków sejmu analizę, z której wynikało, że działalność komisji jest niejasna i niekorzystna dla Polski.
W 2009 roku ABW rozpoczęła postępowanie wobec byłego funkcjonariusza SB, Marka Piotrowskiego, pełnomocnika wielu zakonów i kościołów występujących o zwrot nieruchomości do Komisji. W grudniu 2011 roku protokolantce, 7 członkom komisji (zarówno ze strony kościelnej, jak i ze strony rządowej) i Piotrowskiemu postawiono zarzuty korupcji i poświadczania nieprawdy.
Do sfałszowania operatów szacunkowych (wycen gruntów) przyznał się jeden z rzeczoznawców i dobrowolnie poddał się karze.
W trakcie różnych śledztw prokuratorskich ustalono, że z punktu widzenia prawa komisja nie była organem administracyjnym ani sądem, nie zarządzała mieniem ani nie miała go pomnażać, nie była też zobowiązana dbać o interes państwa. W związku z tym oraz niemożnością potraktowania członków komisji jak funkcjonariuszy publicznych zdecydowana większość śledztw kończyła się umorzeniem z braku podstaw prawnych dla postawienia zarzutów.
Wyroki Trybunału Konstytucyjnego.
Klub Lewicy zaskarżył w 2008 roku ustawę regulującą działalność komisji do Trybunału Konstytucyjnego, kwestionując zasadność jej istnienia stwierdzając, że przekazała już ona więcej gruntów Kościołowi, niż państwo przejęło od niego w okresie PRL. Wniosek pierwotnie miał zostać rozpatrzony 31 stycznia 2011, ale został odroczony na podanie Grzegorza Schetyny. Ustalono wtedy, że rozprawa odbędzie się 18 maja, ale ostatecznie odbyła się 8 czerwca 2011. Na niej Trybunał orzekł, że spośród 8 zaskarżonych przez SLD zapisów jeden jest niekonstytucyjny. Jest to zapis o określeniu w rozporządzeniu mienie których jednostek Skarbu Państwa lub samorządu Komisja może przekazać. Pozostałe wnioski SLD zostały umorzone. Trzech sędziów TK złożyło zdania odrębne.
W 2010 roku wniosek do TK złożył również Rzecznik Praw Obywatelskich, argumentując, że od decyzji komisji nie ma odwołania, a jednostki samorządowe, które oddają majątek, nie zawsze mają status uczestnika postępowania. W 2013 roku TK umorzył postępowanie dotyczące Komisja dla Kościoła Katolickiego i uznał konstytucyjność zapisów o trybie zwrotu mienia stosowanym w Komisji dla Gmin Wyznaniowych Żydowskich.
Wyroki te były krytykowane za niesłuszne przekładanie interesu Skarbu Państwa nad interes samorządów, które w przypadku innych orzeczeń mogłyby żądać od niego rekompensaty.
Wyrok Europejskiego Trybunału Praw Człowieka.
Europejski Trybunał Praw Człowieka dnia 21 września 2004 roku orzekł naruszenie art. 6 ust. 1 Konwencji o Ochronie Praw Człowieka i Podstawowych Wolności przez art. 60–70a ustawy z dnia 17 maja 1989 o stosunku Państwa do Kościoła Katolickiego w RP.
Raport z 2012 roku.
W 2012 roku prawnicy z działu kontroli kancelarii premiera przygotowali raport o Komisji majątkowej dla Kościoła katolickiego. Odmówiono odtajnienia raportu, jednak był on załączony do dostępnych akt spraw toczonych przeciwko jej byłym członkom. Jego ustalenia to:
Według „Gazety Wyborczej” niektóre wnioski były rozpatrywane kilkakrotnie, a nawet 15-krotnie. Według „Rzeczpospolitej” były to przypadki, w których, w jednej sprawie, kilka orzeczeń cząstkowych (maksymalnie 15) składało się na całe roszczenie. Nie oznacza to jednak, że jeden wniosek był w całości rozpatrywany wielokrotnie.
Krytyka.
Krytycy komisji wskazują na samosąd Kościoła, tajność i nieprzejrzystość jej działań, lekceważenie interesu lokalnych społeczności i samorządów oraz zaniżanie wycen gruntu (w 2012 roku prokuratura orzekła, że komisja nie była zobowiązana do dbania o czyjkolwiek interes). Kontrowersje budzi także to, że członkowie komisji nie są funkcjonariuszami publicznymi, a mimo to otrzymują wynagrodzenie z publicznych pieniędzy. Otrzymali je także w 2010 roku, gdy nie rozpatrzyli – według „Gazety Wyborczej” – „prawie żadnych spraw”.
Według „Rzeczpospolitej” „Sprawozdanie z działalności Komisji Majątkowej w latach 1989–2011” zawiera wiele błędów, dotyczących między innymi liczby niedokończonych spraw (zgodnie ze „Sprawozdaniem (...)” jest ich 216, a według gazety 233). Według jednej z krakowskich kancelarii prawniczych także kwota odszkodowań (107,5 mln zł) podana przez Komisję w 2010 roku jest nieprawdziwa.
Znane są przypadki, w których Kościół sprzedał mu przyznaną ziemię po cenie ponad 2-krotnie wyższej od tej przyjętej przez Komisję.
Większość przekazywanych gruntów jest na Ziemiach Odzyskanych, na których ustawa z 20 marca 1950 r. nie miała zastosowania.
Komisja Regulacyjna do Spraw Gmin Wyznaniowych Żydowskich.
Do Komisji Regulacyjnej ds. Gmin Wyznaniowych Żydowskich zostało złożonych 5504 wniosków (mający więcej wiernych Kościół katolicki złożył 3063 wniosków, co wynika z tego, że Gminy Wyznaniowe Żydowskie oraz wszystkie organizacje świeckie żydowskie i religijne wraz z Żydowskimi Osobami Prawnymi utraciły po II wojnie światowej 100% swojego majątku, a Kościół Katolicki zaledwie część). W sprawie wszystkich wszczęto postępowanie, odbyło się 5103 rozpraw. 1770 postępowań całkowicie lub częściowo zakończyły się, w tym:
Komisja majątkowa przyznała Związkowi Gmin Wyznaniowych Żydowskich i żydowskim gminom wyznaniowym rekompensatę pieniężną w wysokości 26 mln 848 tys. zł. Ponadto wnioskodawcom przyznano odszkodowania w wysokości 27 mln 47 tys. zł.
W 2013 roku TK uznał konstytucyjność zapisów o trybie zwrotu mienia stosowanym w Komisji dla Gmin żydowskich.

</doc>
<doc id="1503958" url="https://pl.wikipedia.org/wiki?curid=1503958" title="Ropień mózgu">
Ropień mózgu

Ropień mózgu (łac. "abscessus cerebri") spowodowany jest zapaleniem i zbieraniem się zakażonego materiału pochodzącego z ropnia podśluzówkowego, infekcji: zatok, ucha, wyrostka sutkowatego, z narządów wewnętrznych, urazu głowy albo zabiegu chirurgicznego. U małych dzieci ropień mózgu jest zwykle związany z wrodzoną wadą serca. Śmiertelność szacuje się na 5 do 20%.
Objawy.
Związane są ze:
Etiopatogeneza.
Wśród czynników ryzyka powstania ropnia mózgu wymienia się: zapalenie zatok przynosowych, ucha środkowego, wyrostka sutkowatego, infekcje zębopochodne, upośledzoną odporność komórkową, AIDS, infekcyjne zapalenie wsierdzia, urazy czaszki penetrujące do mózgu, zakażenia pooperacyjne, rozstrzenie oskrzeli, ropień płuca, sepsę.
W zależności od punktu wyjścia pierwotnego zakażenia można podejrzewać różne czynniki etiologiczne: paciorkowce tlenowe i beztlenowe, "Bacteroides" (zapalenie zatok przynosowych, ucha środkowego i wyrostka sutkowatego), "Haemophilus", "Fusobacterium" (zapalenie zatok przynosowych), "Enterobacteriaceae" (zwłaszcza "Proteus"), "Pseudomonas aeruginosa" (zapalenie ucha środkowego i wyrostka sutkowatego), "Streptococcus viridans" (infekcyjne zapalenie wsierdzia), "Staphylococcus aureus" (urazy), grzyby – "Candida", "Cryptococcus neoformans", "Aspergillus" (upośledzona odporność komórkowa), pierwotniaki – "Toxoplasma gondii" (AIDS).
Diagnoza.
Stawiana jest w oparciu o tomografię komputerową z kontrastem. Świeże zmiany są trudne do rozróżnienia, lecz po 4-5 dniach zapalenie i martwa zanieczyszczona tkanka jest w otoczce nieprzepuszczalnej dla kontrastu, który gromadzi się dookoła, co daje obraz pierścienia otaczającego ciemniejszy obszar. Nakłucie lędźwiowe jest przeciwwskazane, jak przy innych przestrzennych zmianach w mózgu, ponieważ zmniejszenie objętości płynu mózgowo-rdzeniowego może zmienić ciśnienie śródczaszkowe prowadzące do przemieszczenia się części mózgu (wgłobienie mózgu). Obraz pierścienia widoczny jest także w przypadku krwawienia i niektórych nowotworów, jednak w sytuacji szybkiego pogarszania się stanu chorego z gorączką, zlokalizowanymi dolegliwościami neurologicznymi i objawami zwiększającego się ciśnienia śródczaszkowego, najbardziej prawdopodobny jest ropień.
Leczenie.
Polega na obniżeniu ciśnienia śródczaszkowego, podawaniu antybiotyków, chirurgicznym usunięciu ropnia i usunięciu pierwotnego źródła zakażenia. Zapalenie opon mózgowych przez "Haemophilus influenzae" zwykle związane jest z wodniakiem podtwardówkowym (mylonym z ropniem podtwardówkowym), który nie wymaga interwencji chirurgicznej, wystarczają antybiotyki.

</doc>
<doc id="1503961" url="https://pl.wikipedia.org/wiki?curid=1503961" title="Boratyniec Ruski (gmina)">
Boratyniec Ruski (gmina)

Boratyniec Ruski – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy był Boratyniec Ruski.
Gmina została utworzona 1 lipca 1952 roku w woj. białostockim, w nowo powstałym powiecie siemiatyckim, z części gmin Mielnik i Siemiatycze. W dniu powołania gmina składała się z 12 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503962" url="https://pl.wikipedia.org/wiki?curid=1503962" title="Czartajew (gmina)">
Czartajew (gmina)

Czartajew – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy był Czartajew.
Gmina została utworzona 1 lipca 1952 roku w woj. białostockim, w nowo powstałym powiecie siemiatyckim, z części gmin Siemiatycze i Drohiczyn. W dniu powołania gmina składała się z 16 gromad: Cecele, Grzyby-Orzepy, Kłopoty-Bańki, Kłopoty-Bujny, Kłopoty-Patry, Kłopoty-Stanisławy, Krasewicze, Kułygi, Lachówka, Leszczka, Moczydły, Skiwy Duże, Skiwy Małe, Wierceń, Wyromiejki, Zalesie.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503963" url="https://pl.wikipedia.org/wiki?curid=1503963" title="Dołubowo (gmina)">
Dołubowo (gmina)

Dołubowo – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy było Dołubowo.
Gmina została utworzona 1 lipca 1952 roku w woj. białostockim, w nowo powstałym powiecie siemiatyckim, z części gmin Grodzisk, Boćki i Brańsk. W dniu powołania gmina składała się z 10 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503965" url="https://pl.wikipedia.org/wiki?curid=1503965" title="Carle van Loo">
Carle van Loo



</doc>
<doc id="1503966" url="https://pl.wikipedia.org/wiki?curid=1503966" title="Kosiorki (gmina)">
Kosiorki (gmina)

Kosiorki (do 1952 i od 1973 "Ciechanowiec") – gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy były Kosiorki.
Gmina została utworzona w 1 lipca 1952 roku w woj. białostockim, w nowo powstałym powiecie siemiatyckim, po przeniesieniu siedziby "gminy Ciechanowiec" z Ciechanowca do Kosiorek i zmianie nazwy jednostki na "gmina Kosiorki". W dniu powołania gmina składała się z 10 gromad: Kobyla, Kosiorki, Malec, Pelch, Poniaty, Przybyszyn, Tworkowice, Wojtkowice-Dady, Wojtkowice-Glinna, Wojtkowice Stare.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostka została przywrócona 1 stycznia 1973 roku po reaktywowaniu gmin w miejsce gromad, lecz już pod pierwotną nazwą "gmina Ciechanowiec", z siedzibą w Ciechanowcu.

</doc>
<doc id="1503967" url="https://pl.wikipedia.org/wiki?curid=1503967" title="Krupice (gmina)">
Krupice (gmina)

Krupice – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy były Krupice.
Gmina została utworzona 1 lipca 1952 roku w woj. białostockim, w nowo powstałym powiecie siemiatyckim, z części gmin Drohiczyn i Siemiatycze. W dniu powołania gmina składała się z 10 gromad: Bujaki, Klekotowo, Klukowo, Krupice, Ogrodniki, Rogawka, Słochy Annopolskie, Sytki, Wólka Nadbużna, Zajęczniki.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503968" url="https://pl.wikipedia.org/wiki?curid=1503968" title="Pobikry (gmina)">
Pobikry (gmina)

Pobikry – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy były Pobikry.
Gmina została utworzona 1 lipca 1952 roku w woj. białostockim, w nowo powstałym powiecie siemiatyckim, z części gmin Ciechanowiec, Grodzisk i Brańsk. W dniu powołania gmina składała się z 13 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503970" url="https://pl.wikipedia.org/wiki?curid=1503970" title="Thomas Hale Boggs Sr.">
Thomas Hale Boggs Sr.

Thomas Hale Boggs Sr. (ur. 15 lutego 1914, zm. prawdopodobnie 16 października 1972) – amerykański prawnik i polityk związany z Partią Demokratyczną.
W dwóch różnych okresach reprezentował drugi okręg wyborczy w stanie Luizjana w Izbie Reprezentantów Stanów Zjednoczonych. Najpierw w latach 1941–1943 zasiadał tam przez jedną dwuletnią kadencję Kongresu Stanów Zjednoczonych, a następnie w latach 1947–1973 powrócił tam na kolejnych trzynaście kadencji. W 1972 roku został również pośmiertnie wybrany na kolejną kadencję.
Był jednym z członków Komisji Warrena powołanej przez Kongres Stanów Zjednoczonych do zbadania okoliczności zamachu na prezydenta Johna F. Kennedy’ego.
Za datę śmierci Boggsa uznaje się 16 października 1972 roku. Tego dnia Boggs podróżował samolotem z Anchorage do Juneau razem z kongresmenem z Alaski, Nickiem Begichem. Samolot którym lecieli zaginął, najprawdopodobniej ulegając katastrofie, jednak jego wraku mimo trwających kilkadziesiąt dni poszukiwań nie odnaleziono. Pomimo tego, Boggs wygrał wybory do Izby Reprezentantów, które odbyły się 7 listopada 1972 roku, kilka tygodni po zaginięciu jego samolotu. Specjalną uchwałą Kongresu Stanów Zjednoczonych z 3 stycznia 1973 roku uznano Boggsa za zmarłego i tego samego dnia oficjalnie zakończyła się jego kadencja w parlamencie Stanów Zjednoczonych. Na zajmowane przez niego miejsce w specjalnych wyborach uzupełniających została wybrana jego żona, Lindy Boggs.
Uczestnictwo Boggsa w komisji Warrena i niezwykłe okoliczności jego śmierci stały się podstawą licznych teorii spiskowych. Na przykład w fikcyjnej powieści Roberta Ludluma zatytułowanej "Testament Matarese'a" Boggs został zamordowany, aby uniemożliwić mu kontynuowanie śledztwa w sprawie zabójstwa prezydenta Kennedy’ego.

</doc>
<doc id="1503971" url="https://pl.wikipedia.org/wiki?curid=1503971" title="Ostrożany (gmina)">
Ostrożany (gmina)

Ostrożany – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy były Ostrożany.
Gmina została utworzona 1 lipca 1952 roku w woj. białostockim, w nowo powstałym powiecie siemiatyckim, z części gmin Grodzisk, Drohiczyn i Ciechanowiec. W dniu powołania gmina składała się z 13 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503972" url="https://pl.wikipedia.org/wiki?curid=1503972" title="Śledzianów (gmina)">
Śledzianów (gmina)

Śledzianów – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy był Śledzianów.
Gmina została utworzona 1 lipca 1952 roku w woj. białostockim, w nowo powstałym powiecie siemiatyckim, z części gminy Drohiczyn. W dniu powołania gmina składała się z 10 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503973" url="https://pl.wikipedia.org/wiki?curid=1503973" title="Winna Chroły (gmina)">
Winna Chroły (gmina)

Winna Chroły – dawna gmina wiejska istniejąca w latach 1952-1954 w woj. białostockim (dzisiejsze woj. podlaskie). Siedzibą gminy była wieś Winna Chroły (obecna pisownia "Winna-Chroły").
Gmina została utworzona w dniu 1 lipca 1952 roku w woj. białostockim, w nowo powstałym powiecie siemiatyckim, z części gminy Ciechanowiec. W dniu powołania gmina składała się z 11 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1503974" url="https://pl.wikipedia.org/wiki?curid=1503974" title="Gmina Winna-Chroły">
Gmina Winna-Chroły



</doc>
<doc id="1503976" url="https://pl.wikipedia.org/wiki?curid=1503976" title="Filander zajęczy">
Filander zajęczy

Filander zajęczy ("Lagorchestes leporides") – wymarły gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Filander zajęczy występował w czasach współczesnych z śródlądowej południowo-wschodniej Australii, głównie wzdłuż rzek Murray i Darling, od granicy z Queensland przez środkową Nową Południową Walię do zachodniej Wiktorii i wschodniej Australii Południowej.
Taksonomia.
Gatunek po raz pierwszy naukowo opisał w 1841 roku angielski przyrodnik John Gould nadając mu nazwę "Macropus leporides". Jako miejsce typowe odłowu holotypu wskazał środkową część Nowej Południowej Walii, w Australii.
Nie opisano żadnych podgatunków "L. leporides".
Morfologia.
Długość ciała (bez ogona) 45–49 cm, długość ogona 30–32 cm; masa ciała około 3 kg. Wierzch szarobrunatny, po bokach rudawy, spód ciała szarobiały. 
Ekologia.
Środowisko życia.
Otwarte lasy, otwarte obszary trawiaste.
Tryb życia.
Swoim zachowaniem przypominał zająca, kryjąc się za dnia w kotlince, zazwyczaj pod osłoną kęp ostrej, wysokiej trawy. Potrafił skakać na wysokość 1,8 m.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EX ( „wymarły”). Prawdopodobnie jedną z przyczyn wymarcia tego gatunku pod koniec XIX wieku było wprowadzenie do Australii lisów rudych ("Vulpes vulpes"), kotów domowych ("Felis catus") i królików europejskich ("Oryctolagus cuniculus"), chociaż nadal dokładna przyczyna wyginięcia jest nieznana. Ostatni okaz schwytano w 1889 roku i od tego czasu nie odnotowano żadnych doniesień o tym gatunku.

</doc>
<doc id="1503979" url="https://pl.wikipedia.org/wiki?curid=1503979" title="Lagorchestes leporides">
Lagorchestes leporides



</doc>
<doc id="1503991" url="https://pl.wikipedia.org/wiki?curid=1503991" title="Hale Boggs">
Hale Boggs



</doc>
<doc id="1503992" url="https://pl.wikipedia.org/wiki?curid=1503992" title="Pobieda (okręt)">
Pobieda (okręt)



</doc>
<doc id="1503994" url="https://pl.wikipedia.org/wiki?curid=1503994" title="Stal pancerna Kruppa">
Stal pancerna Kruppa



</doc>
<doc id="1504001" url="https://pl.wikipedia.org/wiki?curid=1504001" title="Tabliczka złorzecząca">
Tabliczka złorzecząca

Tabliczka złorzecząca (łac. "tabella defixionis", "defixio") – metalowa, najczęściej ołowiana tabliczka z wyrytą na niej modlitwą lub prośbą do boga (bóstwa). Umieszczana często pod ziemią, w naturalnych zbiornikach wodnych (jeziora, stawy), w grobach, czasem przybijana w świątyniach. 
Tabliczki znajdowane w Anglii, zwłaszcza na południowym zachodzie, pochodzą najczęściej z okresu celtyckiego lub rzymskiego. Tabliczki złorzeczące z obszaru Francji, np. znalezione w Chamalières i L’Hospitalet-du-Larzac, są ważnym źródłem wiedzy o starożytnym języku galijskim.

</doc>
<doc id="1504002" url="https://pl.wikipedia.org/wiki?curid=1504002" title="Ulica św. Barbary w Warszawie">
Ulica św. Barbary w Warszawie

Ulica św. Barbary – ulica w śródmieściu Warszawy, biegnąca od ul. Poznańskiej do ul. Nowogrodzkiej.
Historia.
Ulica została przeprowadzona w 1898 na terenach rozparcelowanej walcowni "Koszyki". Pracami kierował Władysław Kozłowski.
Swoją nazwę ulica zawdzięcza cmentarnej kaplicy św. Barbary znajdującej się przy ul. Wspólnej, na terenie nieistniejącego cmentarza Świętokrzyskiego. Po roku 1866 kaplica pełniła funkcje świątyni parafialnej, zaś po 1883 na terenie cmentarza wybudowano kościół św. Apostołów Piotra i Pawła.
W latach 1898−1899 ulicę zabudowano trzypiętrowymi kamienicami, zaś pod zamykającym ulicę murem cmentarza ustawiono „Bożą Mękę”" − krzyż stojący pierwotnie u zbiegu ulic Marszałkowskiej i Nowogrodzkiej, przeniesiony przy okazji przebijania ulicy Poznańskiej. Od XVIII wieku pełnił on funkcję drogowskazu dla konduktów pogrzebowych, zmierzających na cmentarz Świętokrzyski.
W latach 1928–1933 na działce położonej między ulicami: Nowogrodzką, Poznańską i św. Barbary wzniesiono modernistyczny Gmach Urzędu Telekomunikacyjnego i Telegraficznego.
Wypalone w 1944 domy rozebrano w okresie powojennym, mimo niezłego stanu zachowania ich murów. Poza gmachem Urzędu Telekomunikacyjnego i Telegraficznego przypisanego numeracji ul. Nowogrodzkiej (nr 45) ocalała jedynie pozbawiona wystroju architektonicznego kamienica sióstr Tołwińskich (zrewitalizowana w 2017), mieszcząca przed rokiem 1939 Gimnazjum Fizjologiczne Stefanii Tołwińskiej, od roku 1920 − XI Państwowe Żeńskie Gimnazjum i Liceum im. Marii Konopnickiej.
W latach 1950–1952 przy ulicy powstały dwa budynki projektu Marka Leykama:
W listopadzie 2012 Rada Warszawy zmieniła nazwę ulicy z "Barbary" na "św. Barbrary".

</doc>
<doc id="1504003" url="https://pl.wikipedia.org/wiki?curid=1504003" title="Hamowanie aerodynamiczne">
Hamowanie aerodynamiczne

Hamowanie aerodynamiczne (z ang. "aerobraking") - manewr stosowany podczas lotu kosmicznego, mający na celu redukcję prędkości pojazdu poprzez wykorzystanie oporu atmosferycznego. Zmniejsza on zużycie paliwa, w przeciwieństwie do bezpośredniego użycia silnika rakietowego. Pojazd porusza się po punkcie największego zbliżenia orbity eliptycznej (perycentrum), redukując potrzebę korzystania z punktu największego oddalenia orbity (apocentrum). Opadanie odbywa się po torze balistycznym lub przy częściowym wykorzystaniu siły nośnej.
Manewr zastosowano po raz pierwszy podczas badania Wenus przez sondę Magellan.

</doc>
<doc id="1504004" url="https://pl.wikipedia.org/wiki?curid=1504004" title="Synycia (obwód kijowski)">
Synycia (obwód kijowski)

Synycia () – wieś na Ukrainie, w obwodzie kijowskim, w rejonie białocerkiewskim, w hromadzie Bohusław, nad Rosią. W 2001 roku liczyła 378 mieszkańców.

</doc>
<doc id="1504005" url="https://pl.wikipedia.org/wiki?curid=1504005" title="Sinica">
Sinica



</doc>
<doc id="1504006" url="https://pl.wikipedia.org/wiki?curid=1504006" title="Siemkowo (obwód miński)">
Siemkowo (obwód miński)

Siemkowo (, "Siomkawa"; , "Siomkowo") – agromiasteczko na Białorusi, w obwodzie mińskim, w rejonie mińskim. 
Historia.
W pierwszej połowie XVIII wieku miejscowość była własnością Sapiehów. W 1755 roku od Kazimierza Sapiehy kupił je łowczy miński, Adam Chmara. Adam Chmara, który wkrótce po kupieniu Siemkowa stał się kasztelanem a następnie wojewodą mińskim, zgromadził w swym ręku ogromną fortunę i rozległe dobra. Głównym ośrodkiem dóbr wojewoda uczynił Siemkowo, w którym w latach 1775-80 wzniósł (zrujnowany dziś) barokowo-klasycystyczny zespół pałacowy, złożony z pałacu i dwóch oficyn, wybudowany najprawdopodobniej według projektu znanego architekta włoskiego Carlo Spampaniego.
W ręku Chmarów dobra pozostawały do 1889 roku, kiedy to stały się własnością Chełkowskich, władających Siemkowem do I wojny światowej.

</doc>
<doc id="1504007" url="https://pl.wikipedia.org/wiki?curid=1504007" title="Ulica Juliana Bartoszewicza w Warszawie">
Ulica Juliana Bartoszewicza w Warszawie

Ulica Juliana Bartoszewicza – ulica w dzielnicy Śródmieście w Warszawie, biegnąca od skarpy do ul. Mikołaja Kopernika.
Historia.
Ulica Bartoszewicza została wytyczona w roku 1937 na miejscu wewnętrznej alejki zlikwidowanego targowiska zwanego Sewerynowem. Sewerynów powstał w roku 1847 z inicjatywy Seweryna Uruskiego, jednego z właścicieli Dynasów.
Część ul. Bartoszewicza bezpośrednio przyległa do ul. Kopernika była pierwotnie fragmentem ulicy Sewerynów.
W latach trzydziestych XX wieku powstał projekt przeprowadzenia alei Na Skarpie, zaś obecna ulica Bartoszewicza miała być jej końcowym odcinkiem. Stojące tu domy nr 1C, 1B i 1A miały nawet adresy al. Na Skarpie 65, 67 i 69. Ostatecznie powstał tylko fragment alei Na Skarpie w okolicy gmachu Sejmu i ul. Frascati; jej końcowy odcinek otrzymał obecną nazwę w roku 1938. 
Ulicę Bartoszewicza zabudowano luksusowymi półmodernistycznymi kamienicami, o nieprzeciętnej jak na tamte czasy wysokości siedmiu pięter.

</doc>
<doc id="1504008" url="https://pl.wikipedia.org/wiki?curid=1504008" title="Sielec (rejon drohobycki)">
Sielec (rejon drohobycki)

Sielec (ukr. Сілець) – wieś na Ukrainie w rejonie drohobyckim obwodu lwowskiego. Leży 13 km na południowy wschód od Sambora.
Na północ od wsi znajduje się wieś Szade, Horodyszcze – na wschód, na południe – Mokrzany i na zachód – Olszanik. Geograficznie, obszar ten znajduje się w dorzeczu Dniestru, którego dopływami są Bystrzyca i Czerchawa.
Wieś (wzmiankowana w 1538) została założona najprawdopodobniej w XV stuleciu.
Historia.
Miejscowość po raz pierwszy jest wymieniona w 1538 w dokumencie z 1559. Według miejscowego podania ludność zaczęła się osiedlać w Sielcu, kiedy korona nadała niejakiemu Dżurdżowi część wsi tzw. Dżurdżowską górę. Za czasów króla Jana II Kazimierza około 1650 roku po uśmierzeniu buntów kozackich król nadał drugą część wsi niejakiemu Skrebeciowi, atamanowi kozackiemu za służbę dla Korony. Od pierwszego z tych osadników pochodzi szlachecka rodzina Sieleckich z przydomkiem Dżurdż, od drugiego rodzina Sieleckich Skrebeciowiczów. Skrebeciowicz uzyskał prawo do noszenia herbu Sas za wierne usługi dla Korony podczas uśmierzania powstania Bohdana Chmielnickiego. Po rozbiorach Królestwa Polskiego w 1772 obszary południowej Polski były pod austriacką administracją. Rodzina Skrebeciowicz de Sielecki uzyskała potwierdzenie statusu szlacheckiego przez Cesarski Dwór w Wiedniu z nadanym tytułem ”"Ritter von"”.
Są ślady, że król Michał Korybut Wiśniowiecki między 1669 i 1673 założył i wyposażył parafię. W tym czasie bowiem została zbudowana cerkiew drewniana, zwana królewską. W roku 1713 szlachta zbudowała dla siebie odrębny kościół parafialny z gruntem i cmentarzem, istniejący do dzisiaj. Obie parafie zostały w późniejszych latach połączone.
Według historycznych dokumentów, w 1880 ludność Sielca liczyła ogółem 781 mieszkańców, z czego 657 było grekokatolików, trzydzieści dwie osoby były wyznania rzymskokatolickiego, osiemdziesiąt pięć żydowskiego, a siedem innych wyznań. Zgodnie ze spisem z roku 1889, wśród mieszkańców znajdowało się 728 etnicznych Rusinów, pięćdziesięciu było Polaków, a trzech niemieckojęzycznych ("Galiziendeutsche"). Co więcej, miejscowość posiadała 172 domów w tym samym spisie. Dwór szlachecki i posiadłość zatrudniał około czterdziestu siedmiu osób.
Ten obszar kraju wielokrotnie przechodził z rąk do rąk. Po upadku Austro-Węgier w 1918 roku, Sielec powrócił do nowo niepodległej Polski i administracyjnie stał się częścią województwa lwowskiego. Pod koniec września 1939, po niemieckiej i sowieckiej agresji na Polskę i pakcie Ribbentrop-Mołotow, województwo lwowskie zostało podzielone przez obydwu najeźdźców. Sielec był zajęty przez ZSRR i włączony do Ukraińskiej Socjalistycznej Republiki Radzieckiej (USRR), aby tylko być ponownie okupowany przez niemiecki Wehrmacht w lecie 1941 roku. Po wojnie został ostatecznie włączony do USSR. Liczba ludności zmniejszyła się znacznie w wyniku II wojny światowej i stalinowskiego reżimu sowieckiego. Miejscowi Żydzi zostali zamordowani w czasie Holocaustu. Po wojnie komunistyczny reżim członków lokalnej szlachty jak również bogatszych chłopów i nie-Ukraińców wymordował lub deportował na Sybir do Gułagu. Biedniejsi rolnicy byli zmuszeni do przekazania swoich gruntów na kolektywizację. Po upadku żelaznej kurtyny w 1989 roku i rozpadzie lokalnych kołchozów wysokie bezrobocie zmusiło wielu, zwłaszcza młodych ludzi, do wyjazdu do większych miast. Narodowy Spis Powszechny z 2001 roku ustalił liczbę 164 mieszkańców, zaś w 2009 roku wieś składała się z około 40 domów.
Obszar cechuje się falującymi wzgórzami i gruntami rolniczymi z bogatą glebą czarnoziemem. Lokalna gospodarka związana jest głównie z rolnictwem, wraz z hodowlą bydła i koni.
Zabytki.
Ślady po dworze zostały utracone w czasie, podobnie jak po kościele królewskim, o którym była mowa w annałach. Kościół dla szlachty wciąż istnieje.
Kościół Greckokatolicki pw. Matki Bożej Bogurodzicy (ukr.: "Богородицка Церква") położony jest na wzgórzu. Wraz z dzwonnicą jest typowym przykładem wiejskiego drewnianego kościoła na Ukrainie. Zbudowany w XVII wieku, jest otoczony zabytkowym cmentarzem. Kościół był finansowany przez lokalną szlachtę do użytku sakralnego, cmentarz był też dla nich zarezerwowany. Kościół był zamknięty i popadł w ruinę w czasach komunistycznych. Dopiero po rozpadzie ZSRR kościół został odrestaurowany z pomocą lokalnych funduszy i darowizn.
Kościół jest zbudowany na planie kształcie krzyża, w układzie składającym się z trzech części: narteks w przodzie, centralna nawa i apsydy z tyłu, pokryte przez ikony. Kościół ma około osiemnastu metrów długości i ośmiu metrów szerokości; nawy mniej niż sześć metrów kwadratowych. Z zewnątrz ma nieco inny wygląd niż w jeszcze w latach 70. XX wieku, kiedy wysokie dachy musiały być zdemontowane i zastąpione prostą konstrukcją. Nawa jest nakryta niewielką ośmioboczną kopułą, która jest bogato zdobiona obrazami religijnymi malowanymi na białym i jasnoniebieskim tle. Podłoga jest pokryta dywanami. Główne ikony prawdopodobnie pochodzą z XIX wieku. Według podania szlachta siedziała w kościele w ławach po lewej stronie, chłopi Rusini siedzieli i stali po prawej stronie. Kościół jest wymieniony jako chroniony zabytek narodowy.
Mniejsza kaplica św. Apostołów Piotra i Pawła znajduje się blisko podnóża wzgórza kościelnego. Zbudowana z betonu, jest małym budynkiem postawionym dla upamiętnienia drugiego tysiąclecia i była poświęcona na 12 lipca 2000. Kaplica zastąpiła poprzednią drewnianą kaplicę, która była pierwotnie używana tylko przez lokalnych chłopów.
Nowy cmentarz położony jest wzdłuż drogi prowadzącej do wsi. Przy drodze z Sielca do Drohobycza na brzegu lasu znajduje się monument poświęcony pamięci lokalnej ludności żydowskiej, która została wymordowana w ramach Shoah przez hitlerowców.

</doc>
<doc id="1504009" url="https://pl.wikipedia.org/wiki?curid=1504009" title="Cykarzew Stary (gmina)">
Cykarzew Stary (gmina)

Cykarzew Stary – dawna gmina wiejska istniejąca w latach 1952-1954 w woj. katowickim i stalinogrodzkim. Siedzibą władz gminy był Cykarzew Stary (obecna nazwa "Stary Cykarzew").
Utworzona została 1 lipca 1952 w powiecie częstochowskim w woj. katowickim (od 9 marca 1953 pod nazwą "woj. stalinogrodzkie") z części gminy Mykanów (Cykarzew Północny, Cykarzew Stary, Kocin Nowy, Kocin Stary); równocześnie przyłączono do niej części obszaru gmin Brzeźnica (Broniszew Stary, Broniszew Nowy, Jamno) i Kruszyna (Grabówka), leżących wówczas w powiecie radomszczańskim (woj. łódzkie). W dniu powołania gmina składała się z 8 gromad.
Zniesiona została 29 września 1954 roku wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 roku po reaktywowaniu gmin. Obecnie teren dawnej gminy Cykarzew Stary należy do gminy Mykanów.

</doc>
<doc id="1504010" url="https://pl.wikipedia.org/wiki?curid=1504010" title="Hutki (gmina)">
Hutki (gmina)

Hutki (do 1952 "Rększowice") – dawna gmina wiejska istniejąca w latach 1952-1954 w woj. katowickim i stalinogrodzkim. Siedzibą gminy były Hutki.
Jednostka powstała 1 lipca 1952 roku w powiecie częstochowskim w woj. katowickim (od 9 marca 1953 pod nazwą "woj. stalinogrodzkie") w wyniku zmiany nazwy gminy Rększowice na "gminę Hutki". Tego samego dnia wyłączono z niej osiedle Kolonia Klepaczka i włączono do gminy Kamienica Polska. W dniu powołania jednostka składała się z 10 gromad.
Zniesiona została 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504011" url="https://pl.wikipedia.org/wiki?curid=1504011" title="Lubojna (gmina)">
Lubojna (gmina)

Lubojna – dawna gmina wiejska istniejąca w latach 1952-1954 w woj. katowickim/stalinogrodzkim (dzisiejsze woj. śląskie). Siedzibą władz gminy była Lubojna.
Gmina została utworzona 1 lipca 1952 roku w powiecie częstochowskim w woj. katowickim (od 9 marca 1953 pod nazwą "woj. stalinogrodzkie") z części gmin Kamyk, Mykanów, Rędziny i Grabówka. W dniu powołania gmina składała się z 7 gromad: Czarny Las, Kuźnica Kiedrzyńska, Lubojenka, Lubojna, Wierzchowisko, Wola Hankowska i Wola Kiedrzyńska.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504012" url="https://pl.wikipedia.org/wiki?curid=1504012" title="Mokrzesz (gmina)">
Mokrzesz (gmina)

Mokrzesz – dawna gmina wiejska istniejąca w latach 1952–1954 w woj. katowickim i stalinogrodzkim. Siedzibą władz gminy była wieś Mokrzesz.
Gmina została utworzona 1 lipca 1952 w powiecie częstochowskim w woj. katowickim (od 9 marca 1953 pod nazwą "woj. stalinogrodzkie") z części gmin Wancerzów i Potok Złoty. W dniu powołania gmina składała się z 6 gromad: Jaźwiny, Krasice, Łuszczyn, Mokrzesz, Smyków i Wola Mokrzeska.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504014" url="https://pl.wikipedia.org/wiki?curid=1504014" title="Ostrowy (gmina w województwie stalinogrodzkim)">
Ostrowy (gmina w województwie stalinogrodzkim)

Ostrowy – dawna gmina wiejska istniejąca w latach 1952-1954 w woj. katowickim i stalinogrodzkim. Siedzibą władz gminy były Ostrowy k. Częstochowy (obecnie dzielnica Blachowni).
Gmina została utworzona 1 lipca 1952 w powiecie częstochowskim w woj. katowickim (od 9 marca 1953 pod nazwą "woj. stalinogrodzkie") z części gmin Dźbów i Grabówka. W dniu powołania gmina składała się z 6 gromad: Blachownia, Brzózka, Ostrowy, Ottonów, Walaszczyki i Wyrazów. 21 września 1953 roku do gminy Ostrowy przyłączono gromady Herby i Trzepizury z gminy Konopiska.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostka została przywrócona 1 stycznia 1973 roku po reaktywowaniu gmin w miejsce gromad, lecz pod nazwą "gmina Blachownia", z siedzibą w Blachowni.
Uwaga: Nie mylić z dawną gminą Ostrowy nad Okszą (identyczny okres istnienia i przynależność wojewódzka).

</doc>
<doc id="1504015" url="https://pl.wikipedia.org/wiki?curid=1504015" title="Malarz Nikiasza">
Malarz Nikiasza

Malarz Nikiasza – grecki malarz ceramiczny czynny w Atenach w latach około 420–400 p.n.e., współpracujący z warsztatem Nikiasza.
Znany pod umownym określeniem pochodzącym od garncarza Nikiasza, którego sygnatura widnieje na jednym z dekorowanych przez niego kraterów dzwonowatych. Łącznie przypisuje się mu autorstwo malowideł na 37 zachowanych do dziś wazach lub ich fragmentach. Są to głównie kratery dzwonowate, ale także dzbany-ojnochoe i hydrie oraz jeden ryton.
W swych pracach często przedstawiał atletów, hulaków, sympozjony, lecz również sceny ceremonii religijnych i mitologiczne. Te ostatnie w jego wykonaniu mają cechy groteskowe, a mityczni bohaterowie przedstawieni są karykaturalnie (np. waza z Luwru wyobrażająca Heraklesa na rydwanie ciągniętym przez centaury).

</doc>
<doc id="1504016" url="https://pl.wikipedia.org/wiki?curid=1504016" title="Ulica Belgijska w Warszawie">
Ulica Belgijska w Warszawie

Ulica Belgijska – ulica w dzielnicy Mokotów w Warszawie, biegnąca od parku Morskie Oko do ul. Puławskiej.
Nazwa pochodzi od Belgijskiego Towarzystwa Akcyjnego Ruskiej Manufaktury, do którego należała fabryka filcu i kapeluszy znajdująca się przy ulicy.
Historia.
Ulica została wytyczona w roku 1895 podczas parcelacji terenów należących niegdyś do Izabeli Lubomirskiej, posiadaczki zlokalizowanego przy ul. Puławskiej pałacyku "Mon Coteau", zwanego od nazwiska późniejszego właściciela pałacem Szustra.
Z racji ograniczeń budowlanych nakładanych w okolicach fortyfikacji długo posiadała drewnianą zabudowę; ruch budowlany w okolicy spowodowała dopiero liberalizacja przepisów w latach 1909–1911. Do roku 1915 przy Belgijskiej wzniesiono pierwsze kamienice. W 1916 ulica znalazła się w granicach administracyjnych Warszawy.
Od roku 1895 pod numerem 7 działała fabryka "Mokotowska Fabryka Chemiczno-Farmaceutyczna Adolf Gąsecki i synowie", znana z wyrobu popularnego środka przeciwbólowego zwanego "kogutkiem". W latach 1936–1937 zabudowania fabryczne zostały rozbudowane o należącą do firmy kamienicę, którą zaprojektował architekt Teodor Bursche. Zakład funkcjonował do II wojny światowej. W 1944 zabudowania fabryki zostały spalone, a po wojnie większość budynków rozebrano.
3 sierpnia 1944 Niemcy dokonali tutaj masakry ludności cywilnej mordując kilkudziesięciu mieszkańców ulicy, co upamiętnia znajdująca się pod nr 11 tablica Tchorka.
Po wojnie przy ulicy zamieszkało kilkunastu reżyserów i operatorów z Wytwórni Filmowej „Czołówka”.

</doc>
<doc id="1504017" url="https://pl.wikipedia.org/wiki?curid=1504017" title="Ostrowy nad Okszą (gmina)">
Ostrowy nad Okszą (gmina)

Ostrowy nad Okszą – dawna gmina wiejska istniejąca w latach 1952-1954 w woj. katowickim/stalinogrodzkim (dzisiejsze woj. śląskie). Siedzibą władz gminy były Ostrowy nad Okszą.
Gmina została utworzona 1 lipca 1952 roku w nowo utworzonym powiecie kłobuckim w woj. katowickim (od 9 marca 1953 pod nazwą "woj. stalinogrodzkie") z części gmin Miedźno, Kamyk i Mykanów. W dniu powołania gmina składała się z 3 gromad: Borowa, Mazówki i Ostrowy nad Okszą.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Uwaga: Nie mylić z dawną gminą Ostrowy (identyczny okres istnienia i przynależność wojewódzka).

</doc>
<doc id="1504018" url="https://pl.wikipedia.org/wiki?curid=1504018" title="Ługi-Radły (gmina)">
Ługi-Radły (gmina)

Ługi-Radły – dawna gmina wiejska istniejąca w latach 1952–1954 w woj. katowickim/stalinogrodzkim (dzisiejsze woj. śląskie). Siedzibą władz gminy były Ługi-Radły.
Gmina została utworzona w dniu 1 lipca 1952 roku w nowo utworzonym powiecie kłobuckim w woj. katowickim (od 9 marca 1953 pod nazwą "woj. stalinogrodzkie") z części gminy Przystajń. W dniu powołania gmina składała się z 9 gromad: Bór Zajaciński, Dąbrowa, Górki, Kamińsko, Ługi-Radły, Siekierowizna, Stany, Wilcza Góra i Wrzosy. 21 września 1953 roku z gminy Ługi-Radły gromady Górki i Stany, włączając je z powrotem do gminy Przystajń.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504021" url="https://pl.wikipedia.org/wiki?curid=1504021" title="Walenczów (gmina)">
Walenczów (gmina)

Walenczów – dawna gmina wiejska istniejąca w latach 1952–1954 w woj. katowickim/stalinogrodzkim (dzisiejsze woj. śląskie). Siedzibą władz gminy był Walenczów (obecnie pod zmiękczoną nazwą "Waleńczów").
Gmina została utworzona 1 lipca 1952 roku w nowo utworzonym powiecie kłobuckim w woj. katowickim (od 9 marca 1953 pod nazwą "woj. stalinogrodzkie") z części gminy Opatów. W dniu powołania gmina składała się z 3 gromad: Walenczów, Wilkowiecko i Złochowice.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504022" url="https://pl.wikipedia.org/wiki?curid=1504022" title="Gmina Waleńczów">
Gmina Waleńczów



</doc>
<doc id="1504024" url="https://pl.wikipedia.org/wiki?curid=1504024" title="Wąsosz Górny (gmina)">
Wąsosz Górny (gmina)

Wąsosz Górny – dawna gmina wiejska istniejąca w latach 1952-1954 w woj. katowickim/stalinogrodzkim (dzisiejsze woj. śląskie). Siedzibą władz gminy był Wąsosz Górny.
Gmina została utworzona 1 lipca 1952 roku w nowo utworzonym powiecie kłobuckim w woj. katowickim (od 9 marca 1953 pod nazwą "woj. stalinogrodzkie") z części gminy Popów. W dniu powołania gmina składała się z 8 gromad: Brzózki, Lelity, Marianów, Nowa Wieś, Płaczki, Wąsosz Dolny, Wąsosz Górny i Więcki.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504025" url="https://pl.wikipedia.org/wiki?curid=1504025" title="Zrębice (gmina)">
Zrębice (gmina)

Zrębice – dawna gmina wiejska istniejąca w latach 1952-1954 w woj. katowickim i stalinogrodzkim. Siedzibą władz gminy były Zrębice.
Gmina została utworzona 1 lipca 1952 w powiecie częstochowskim w woj. katowickim (od 9 marca 1953 pod nazwą "woj. stalinogrodzkie") z części gmin Olsztyn i Potok Złoty. W dniu powołania gmina składała się z 9 gromad: Biskupice, Biskupice Nowe, Krasawa, Pabianice, Siedlce, Skowronów, Suliszowice, Zrębice I i Zrębice II.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504026" url="https://pl.wikipedia.org/wiki?curid=1504026" title="Żuraw (gmina)">
Żuraw (gmina)

Żuraw – dawna gmina wiejska istniejąca w latach 1952-1954 w woj. katowickim i stalinogrodzkim. Siedzibą władz gminy był Żuraw.
Gmina została utworzona 1 lipca 1952 w powiecie częstochowskim w woj. katowickim (od 9 marca 1953 pod nazwą "woj. stalinogrodzkie") z części gmin Potok Złoty, Olsztyn i Wancerzów. W dniu powołania gmina składała się z 8 gromad: Bukowno, Czepurka, Kobyłczyce, Lipnik, Lusławice, Okrąglik, Zagórze i Żuraw.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504027" url="https://pl.wikipedia.org/wiki?curid=1504027" title="Krasienin (gmina)">
Krasienin (gmina)

Krasienin – dawna gmina wiejska istniejąca w latach 1952-1954 w woj. lubelskim. Siedzibą gminy był Krasienin.
Gmina została utworzona w dniu 1 lipca 1952 roku w woj. lubelskim, w powiecie lubartowskim, z części gmin:
W dniu powołania gmina składała się z 11 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504031" url="https://pl.wikipedia.org/wiki?curid=1504031" title="Plac Żelaznej Bramy w Warszawie">
Plac Żelaznej Bramy w Warszawie



</doc>
<doc id="1504032" url="https://pl.wikipedia.org/wiki?curid=1504032" title="Stany (gmina)">
Stany (gmina)

Stany (1951–52 "Bojanów") – dawna gmina wiejska istniejąca w latach 1934–1950 i 1952–1954 w woj. lwowskim i rzeszowskim (dzisiejsze woj. podkarpackie). Siedzibą władz gminy były Stany.
Gmina zbiorowa Stany została utworzona 1 sierpnia 1934 roku w powiecie niżańskim w woj. lwowskim z dotychczasowych jednostkowych gmin wiejskich: Bojanów, Cisów Las, Gwoździec, Korabina, Laski, Maziarnia, Przyszów i Stany. Po wojnie gmina znalazła się w powiecie niżańskim w nowo utworzonym woj. rzeszowskim. Gmina została zniesiona 1 stycznia 1951 roku w związku z przeniesieniem siedziby gminy ze Stanów do Bojanowa i zmianą nazwy jednostki na "gmina Bojanów".
Jednakże gminę Stany reaktywowano wkrótce, bo już 26 kwietnia 1952 roku; gminę utworzono z "części" gminy Bojanów (a więc tym razem obie gminy koegzystowały). W dniu 1 lipca 1952 roku gmina Stany składała się z 3 gromad: Maziarnia, Przyszów i Stany.
Gmina Stany (a także gmina Bojanów) została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, odtworzono natomiast gminę Bojanów, w której skład wszedł obszar dawnej gminy Stany.

</doc>
<doc id="1504033" url="https://pl.wikipedia.org/wiki?curid=1504033" title="Wilczomlecz opasły">
Wilczomlecz opasły

Wilczomlecz opasły ("Euphorbia obesa") – gatunek rośliny z rodziny wilczomleczowatych. Pochodzi z południowej Afryki, ale uprawiany jest niemal we wszystkich częściach świata, w Polsce jako roślina pokojowa.

</doc>
<doc id="1504034" url="https://pl.wikipedia.org/wiki?curid=1504034" title="Transit 5E-4">
Transit 5E-4



</doc>
<doc id="1504036" url="https://pl.wikipedia.org/wiki?curid=1504036" title="Barys Klejn">
Barys Klejn

Barys Klejn (biał. Барыс Самуілавіч Клейн; ur. 1 listopada 1928 w Witebsku) – białoruski historyk, działacz społeczny, radziecki dysydent. 
Życiorys.
Jego ojciec był lekarzem i absolwentem Uniwersytetu Warszawskiego. W czasie II wojny światowej rodzina została zesłana do Mari Eł. W 1951 ukończył Państwowy Uniwersytet Leningradzki. Pracował jako konsultant prawny oddziału grodzieńskiego kolei białoruskiej. Współpracował z towarzystwem „Веды”, wchodząc w skład obwodowego zarządu w Grodnie. 
W 1964 rozpoczął pracę w Katedrze Historii KPZR Grodzieńskiego Instytutu Medycznego. Zajmował się badaniem ruchów narodowo-wyzwoleńczych i rewolucyjnych na Białorusi, Litwie i w Rosji.
W 1968 dokonał radykalnego zwrotu politycznego, krytykując politykę KPZR – m.in. interwencję w Czechosłowacji. Trzy lata później został wykluczony z KPZR, pozbawiony stopni naukowych i zatrudnienia. Był objęty zakazem druku. 
W 1976 ponownie przyjęty do partii i zatrudniony w Katedrze Historii ZSRR i Białoruskiej SRR na Uniwersytecie Grodzieńskim. 
Po 1991 wsparł polskie i białoruskie odrodzenie narodowe na Białorusi, w tym odnowę tzw. szlaku mickiewiczowskiego. 
Jego bratem jest Lew Klejn, leningradzki archeolog, sądzony i prześladowany w ZSRR za homoseksualizm. Od 1992 mieszka w USA i współpracuje z Uniwersytetem Minnesoty.

</doc>
<doc id="1504037" url="https://pl.wikipedia.org/wiki?curid=1504037" title="Rososz (gmina)">
Rososz (gmina)

Rososz (nie mylić z "gminą Rossosz!") – dawna gmina wiejska istniejąca w latach 1952–1954 w woj. warszawskim. Siedzibą gminy była Rososz.
Gmina została utworzona w dniu 1 lipca 1952 roku w woj. warszawskim, w powiecie grójeckim, z części gmin Czersk i Konary. W dniu powołania gmina składała się z 24 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin (obszar dawnej gminy wszedł w skład nowej gminy Chynów).

</doc>
<doc id="1504038" url="https://pl.wikipedia.org/wiki?curid=1504038" title="KH-7 07">
KH-7 07

KH-7 07 – amerykański satelita rozpoznawczy. Siódmy statek serii KeyHole-7 "GAMBIT" programu CORONA. Jego zadaniem było wykonanie wywiadowczych zdjęć Ziemi, o rozdzielczości przy gruncie około 46 cm. Na pokładzie statku znalazł się też eksperyment pomiaru promieniowania jądrowego za pomocą emulsji czułych.
Satelity tego typu nadal pozostają utajnione przez rząd Stanów Zjednoczonych.

</doc>
<doc id="1504041" url="https://pl.wikipedia.org/wiki?curid=1504041" title="Kosmos 29">
Kosmos 29

Kosmos 29 – radziecki satelita rozpoznawczy; statek typu Zenit-2 (należący do programu Zenit), którego konstrukcja została oparta na załogowych kapsułach Wostok. Kapsuła z negatywami opadła na terytorium ZSRR po 4 dniach.

</doc>
<doc id="1504044" url="https://pl.wikipedia.org/wiki?curid=1504044" title="Ulica Belwederska w Warszawie">
Ulica Belwederska w Warszawie

Ulica Belwederska – ulica w warszawskich dzielnicach Śródmieście i Mokotów.
Historia.
Ulica Belwederska powstała w XVII wieku jako droga wiodąca z Warszawy do Wilanowa. W 1593 wzniesiono przy niej drewniany kościół św. Anny i Małgorzaty, istniejący do 1818 roku, a tuż obok niego – willę Krzysztofa Zygmunta Paca zwaną Belwederem. Od nazwy tej posiadłości w latach 80. XVIII wieku została utworzona nazwa ulicy. 
W 1780 roku w rejonie ul. Grottgera powstał "Zameczek z Salonem" – pawilon w formie ruiny należący do zespołu zabudowań pałacu Izabeli Lubomirskiej przy ul. Puławskiej, zwanego później pałacem Szustra. Autorem projektu "Zameczku" był Szymon Bogumił Zug.
Usypane w 1770 roku okopy Lubomirskiego większy odcinek ulicy pozostawiły poza granicami Warszawy. Za linią wału od XVIII wieku rozwijały się cegielnie, należące do magnaterii i Dominika Merliniego, architekta Stanisława Augusta Poniatowskiego. Po 1830 roku cegielnie przeszły na własność Wawrzyńca Mikulskiego, zaś w ich pobliżu wzniesiono domy robotnicze, będące jednymi z najwcześniej powstałych obiektów tego typu w mieście. Efektem działania cegielni były liczne glinianki i kanały; ich reliktem jest staw Morskie Oko w Parku Morskie Oko. W sąsiedztwie parku utworzono w XIX wieku miejsce zabaw zwane "Promenadą", gdzie działała knajpka o tej samej nazwie. Jej właściciel doprowadził do swego lokalu kolejkę konną od Rogatek Belwederskich; stała się ona zaczątkiem istniejącej w latach 1892–1957 kolejki wilanowskiej kursującej ulicą Belwederską i dalej przez Sadybę do Wilanowa.
Od drugiej połowy XIX wieku przy ulicy działały liczne fabryki; do większych zaliczała się usytuowana u zbiegu z ul. Piaseczyńską Fabryka Naczyń Mleczarskich „K. Miller i S-ka”, zatrudniająca ponad 100 osób.
W 1881 roku u zbiegu z ul. Sułkowicką wybudowano schronisko dla paralityków, należące do gminy Ewangelicko - Augsburskiej. Budynek wzniesiono według projektu Jana Kacpra Heuricha. Po 1899 roku zabudowania powiększono o nowy pawilon zaprojektowany przez Józefa Piusa Dziekońskiego.
W 1908 roku do Warszawy przyłączono odcinek Belwederskiej aż po ul. Promenada; tereny znajdujące się pomiędzy ulicami Humańską a Dworkową nadal należały do kolonii wsi Mokotów.
Pierwsze kamienice czynszowe powstawały przy Belwederskiej od początków XX wieku; okres międzywojenny przyniósł budowę licznych domów jednorodzinnych, w tym niezachowanej willi gen. Władysława Sikorskiego wzniesionej u zbiegu z ul. Turecką.
Rok 1939 nie przyniósł wielkich zniszczeń w zabudowie ulicy. W maju 1940 nazwa ulicy została zmieniona przez niemieckie władze okupacyjne na "Sonnenstrasse".
W okresie powojennym wyburzono szereg ocalałych zabytków: 1952 roku XVIII-wieczny "Zameczek z Salonem" Szustrów, po 1966 roku willę Sikorskiego, zaś po 1970 roku – zabudowania zakładu paralityków z czynną kaplicą, co wywołało protesty.
W 1955 przy ulicy wzniesiono monumentalny gmach Ambasady ZSSR nawiązujący do architektetury klasycystycznej, zaprojektowany przez Wielikanowa i Rożena. W latach 1980–1981 u zbiegu z ul. Gagarina wzniesiono Centralny Dom Handlowy „Dom Książki” (Uniwersus) zaprojektowany przez Leszka Sołonowicza. Późnomodernistyczny budynek w typie kontenerowca był inspirowany twórczością Jamesa Stirlinga.
W 2022 ciągowi pieszo-jezdnemu usytuowanemu wzdłuż ulicy, po jej zachodniej stronie, na odcinku między ul. Bagatela a ul. Spacerową nadano nazwę "aleja Ofiar Rosyjskiej Agresji".
Po zachodniej stronie ulicy biegnie droga rowerowa.

</doc>
<doc id="1504045" url="https://pl.wikipedia.org/wiki?curid=1504045" title="Tomas Baranauskas">
Tomas Baranauskas

Tomas Baranauskas (ur. 12 września 1973 w Kownie) – litewski historyk mediewista, działacz społeczny i polityczny.
W 1998 roku ukończył studia na Wydziale Historii Uniwersytetu Wileńskiego. Od września 1996 roku jest zatrudniony w Instytucie Historii Litwy.
W 2000 roku opublikował kontrowersyjną pracę "Lietuvos valstybės ištakos" ("Tworzenie państwa litewskiego"), w której przekonywał do tezy o wcześniejszym niż dotąd przypuszczano ukształtowaniu się Wielkiego Księstwa Litewskiego, jeszcze przed okresem panowania Mendoga.
Baranauskas działa w stowarzyszeniu "Pilis" oraz "Lietuvai pagražinti draugija". Jest członkiem Związku Ojczyzny, z ramienia którego kandydował w wyborach parlamentarnych 2008 roku w okręgu Wilno-Szyrwinty, jednak w II turze został pokonany przez miejscowego działacza polskiego Michała Mackiewicza.

</doc>
<doc id="1504055" url="https://pl.wikipedia.org/wiki?curid=1504055" title="E-papieros">
E-papieros

E-papieros (elektroniczny inhalator nikotyny, EIN) – zasilane akumulatorem urządzenie inhalacyjne dające użytkownikowi podobne wrażenia jak przy paleniu tradycyjnych papierosów. Urządzenie powoduje zamianę roztworu inhalacyjnego na wdychany przez użytkownika aerozol (zamiast dymu wdychanego przy paleniu papierosów). Roztwór inhalacyjny (tzw. liquid) składa się zazwyczaj z glikolu propylenowego, gliceryny, aromatów oraz nikotyny w różnym stężeniu (od 0 do 36 mg/ml). Niektóre aromaty stosowane w roztworach inhalacyjnych rozpuszczane są w glikolu z dodatkiem wody demineralizowanej oraz etanolu, stąd śladowe ilości tych substancji również występują w płynie.
Historia e-papierosa.
Pierwsze pomysły na stworzenie „bezpiecznego” dla zdrowia palaczy papierosa sięgały połowy XX w. i były próbą odpowiedzi firm tytoniowych na informacje medialne o szkodliwości nikotyny i innych substancji wchodzących w skład papierosów. Jednak żadnej ze znanych marek nie udało się stworzyć produktu, który zostałby dobrze przyjęty przez konsumentów. Ciągłe problemy techniczne skutecznie uniemożliwiły wprowadzanie na rynek elektronicznych papierosów. Prace i kolejne pomysły poszczególnych producentów ułożyć można w pewną chronologię porażek i sukcesów:
W Polsce wzmianki o elektronicznym papierosie pojawiły się w 2006 roku, ale prawdziwa popularyzacja nastąpiła w latach 2008 i 2009, kiedy powstało najwięcej firm sprowadzających i handlujących e-papierosami.
Budowa typowego e-papierosa.
Obecna generacja e-papierosów najczęściej przypomina z wyglądu gruby długopis. Odchodzi się od wyglądu przypominającego zwykłego papierosa. Na rynku znaleźć można także modele imitujące fajkę lub cygaro. 
Z badań wynika, że wielu długoterminowych użytkowników EIN zaczynało od prostego zestawu startowego zawierającego najprostszy model elektronicznego inhalatora nikotyny, by w dłuższej perspektywie zacząć używać bardziej skomplikowanych urządzeń.
Klasyczny e-papieros składa się z jednej lub dwóch części:
I wariant (pot. Stick).
Przypominający kształtem duży długopis.
II wariant (pot. Pod).
Z reguły e-papieros o najmniejszych rozmiarach.
III wariant (pot. AIO - All In One).
Podobny do pierwszego wariantu, jednak występujący w znacznie większej gamie rozmiarów i kształtów.
IV wariant (pot. Mod elektroniczny).
Najbardziej rozbudowana kategoria mieszcząca w sobie setki odmian.
V wariant (pot. Mod mechaniczny).
Mniej bezpieczna do użytkowania odmiana zaawansowanego moda.
VI wariant (pot. Mini pod).
Często występujący jako e-papieros jednorazowego użytku.
Stosowane elementy grzewcze.
Poza nielicznymi konstrukcjami wykorzystującymi ultradźwięki do wzbicia aerozolu, większość e-papierosów wykorzystuje metalowe elementy grzewcze otoczone watą z bawełny nasączoną płynem. Dwa najpopularniejsze rodzaje stosowanych elementów grzewczych to:
Zaawansowane zasilanie.
Nowocześniejsze odmiany e-papierosów jako źródła zasilania używają zaawansowanych urządzeń, potocznie nazywanych modami. Pozwalają one regulować podawaną na element grzewczy moc, napięcie, czy nawet ustalić wykres zmiany mocy/napięcia w wybranym przedziale czasowym. W większości przypadków są w stanie odczytać rezystancję używanego zespołu grzewczego i na tej podstawie podpowiadać jakie parametry zasilania powinny zostać ustawione dla uzyskania zadowalającego efektu. Bardziej rozbudowane konstrukcje wykorzystują odczyt rezystancji, aby określić jaką temperaturę ma w tej chwili element grzewczy. Pozwala to na regulację poprzez temperaturę, a nie wartości napięcia czy mocy. Z racji, że niektóre metale mocniej zmieniają swój opór w zależności od temperatury, najczęściej używanymi są tytan (Ti), nikiel (Ni), oraz stal nierdzewna (SS316 lub SS304).
Wiele konstrukcji pozwala na wymianę akumulatorów przez użytkownika. Najczęściej spotykanymi rozmiarami ogniw są litowo-jonowe 18650, 21700, 20700 oraz 26650. Odmiany zasilań bez wymiennych akumulatorów często wyposażone są w ogniwa litowo-polimerowe.
Droższe odmiany wyposażone są w kolorowe ekrany pozwalające na wygodną nawigację po interfejsie i szybką zmianę ustawień. Niektóre zbierają też statystyki jak łączna liczba zaciągnięć, czy ostatnio podawane napięcie.
Zaawansowane parowniki.
RBA (Rebuildable Atomizer).
Jedna z pierwszych konstrukcji, w świecie zaawansowanych modów. Zaistniała ona jako specjalna baza, umożliwiająca na instalację niestandardowych grzałek, do atomizerów przeznaczonych do użytkowania z grzałkami fabrycznymi.
Najbardziej znanym producentem atomizerów z bazą RBA jest Smoktech.
Przykładem tego typu atomizerów jest Smok TFV4, TFV8 i TFV12.
RTA (Rebuildable Tank Atomizer).
Potocznie nazywany "tankiem". Jest to bardzo podobny typ atomizera jak RBA, gdyż jedyną różnicą, jest brak możliwości użytkowania w takim atomizerze grzałek fabrycznych. Wyróżnia się wśród nich parowniki o różnych rodzajach przepływu powietrza:
RDA (Rebuildable Dripping Atomizer).
Potocznie nazywany "dripperem". Ten typ atomizera mocno wyróżnia się budową, gdyż nie posiada on żadnego zbiornika na płyn. Płyn znajduje się jedynie w jego nośniku, co wymusza częste napełnianie. Sporą zaletą takiego rozwiązania, jest bardzo dobre oddawanie smaku (przez małą odległość grzałki od ust) i prostota konstrukcji. Przykładem takiego atomizera jest Augvape Druga RDA.
RDTA (Rebuildable Dripping Tank Atomizer).
Jest bezpośrednią ewolucją parowników typu RDA. W tych konstrukcjach stosuje się dodatkowy zbiornik na płyn, z tą różnicą w stosunku do RTA, że znajduje się on poniżej zespołu grzewczego, poniżej atomizera. Jest to połączenie zalet RTA i RDA, jednakże sporą wadą tego typu atomizerów jest wysoka podatność na wycieki, kłopotliwe napełnianie i wymagane jest zastosowanie bardzo chłonnego nośnika liquidu, gdyż jest on transportowany w górę. Przykładem tego typu atomizera jest iJoy Limitless RDTA.
RDSA (Rebuildable Dripping Squonking Atomizer).
Potocznie nazywany "Squonkiem". Jest to kolejna wariacja parownika RDA, wygląda dokładnie tak samo jak standardowy parownik RDA, jednak różni się on samym gwintem, ponieważ w środku bieguna dodatniego znajduje się otwór. Wymaga to specjalnego moda, który posiada wewnętrzną butelkę zapasową (o pojemności od 5 do 10 ml), z której liquid jest transportowany przez rurkę i sam otwór w biegunie dodatnim do nośnika liquidu w parowniku. Wymaga to od użytkownika wciskania w/w buteleczki, w celu wtłoczenia liquidu do parownika. Wiele atomizerów RDA, można zaadaptować do użytku z modem typu RDSA. Ma to bardzo wiele zalet, gdyż zachowujemy wszystkie zalety RDA, takie jak prostota konstrukcji i dobrze oddany smak, jednocześnie zachowując zalety tanka (choć pojemność buteleczki w squonkerze zazwyczaj przekracza pojemność większości parowników typu RBA, RTA i RDTA) Jedyną wadą takiego rozwiązania jest wymóg korzystania z wyspecjalizowanego moda i atomizera.
Działanie e-papierosa.
Podstawowa zasada działania e-papierosa to podgrzanie płynu (zazwyczaj zawierającego nikotynę) do temperatury, w której przechodzi on w stan lotny i może być wdychany. W e-papierosie nie zachodzi spalanie, dzięki czemu nie wydziela się silny zapach i powstaje bardzo niewiele substancji ubocznych.
Ustnik posiada wymienny wkład wypełniony specjalnym płynem (liquid), zawierającym glikol propylenowy (30% do 99,6%), glicerynę (30% do 99,6%) i opcjonalnie nikotynę (0% do 3,6%) oraz dodatki smakowe lub aromatyczne. Podczas „zaciągania się” e-papierosem, mikroprocesor przez przełącznik aktywuje zasilanie tzw. atomizera. Atomizer wprowadza mikroskopijne kropelki płynu do przepływającego powietrza przez podgrzanie płynu do temperatury 150-180 °C. Wytwarzany jest aerozol, który jest wdychany przez użytkownika. Glikol propylenowy powoduje, że płyn tworzy mgiełkę przypominającą wyglądem dym tytoniowy. Dodatek gliceryny zwiększa ten efekt. We wczesnych modelach e-papierosów mikroprocesor aktywował również znajdującą się na końcu urządzenia diodę LED, która symulowała żarzenie się papierosa.
Elektroniczne inhalatory nikotyny a zdrowie.
Jedną z najważniejszych kwestii wpływających zarówno na odbiór EIN w społeczeństwie, jak i na dotyczące ich uwarunkowania prawne, jest sprawa ich ewentualnej szkodliwości dla zdrowia – zarówno niezależnie, jak i w porównaniu z tradycyjnymi papierosami. Wiele badań potwierdza ich niższą szkodliwość w porównaniu z wyrobami tytoniowymi, a także fakt, że korzystna dla zdrowia jest jakakolwiek metoda pozwalająca wyeliminować palenie tytoniu. Badania potwierdzają też, że korzyść zdrowotną z przerzucenia się z papierosów tradycyjnych na elektroniczne odniosą także pacjenci z chorobami układu krążenia. Mimo to wielu badaczy zaznacza, że wciąż brak jest badań dokumentujących wpływ EIN na zdrowie w dłuższej perspektywie. Nie jest też jasne, czy e-papierosy powinny być używane jako substytut palenia tytoniu przez osoby, którym trudno jest rzucić palenie, lub które tego nie chcą. Sprawę komplikuje dodatkowo fakt, że wielu lekarzy i naukowców błędnie interpretuje bądź przedstawia dostępne wyniki badań dotyczących skuteczności i bezpieczeństwa EIN ze względu na własne przekonania. To z kolei wpływa na porady, których udzielają pacjentom i na odbiór społeczny EIN.
Nie jest również jasna kwestia skuteczności EIN jako tzw. nikotynowej terapii zastępczej (NTZ), czyli środka mającego sprzyjać rzuceniu palenia tytoniu przez palaczy. Niektórzy badacze są zdania, że ich skuteczność w tym zakresie jest zbliżona do skuteczności plastrów nikotynowych powiązanych z terapią behawioralną. Inni sugerują, że skuteczność ta może być podobna lub nawet znacznie wyższa dzięki temu, że sięganie po EIN zaspokaja także potrzeby palaczy nawykowych, nie tylko głód nikotyny.
Innym zagadnieniem jest wpływ e-papierosów na budowanie uzależnienia wśród dzieci i młodzieży. Są to innowacyjne produkty, niekiedy o cechach gadżetu (np. łączność ze smartfonem), dające możliwość „personalizacji”, indywidualnego sposobu używania, bardzo szeroką gamę atrakcyjnych smaków, a także dawkę nikotyny, która zwiększa produkcję dopaminy, dającej uczucie przyjemności. Poczucie przynależności do społeczności „wtajemniczonych” (mających wiedzę o produktach) waperów może być szczególnie atrakcyjne dla osób młodych. To samo dotyczy podatności na różnego rodzaju mody w środowisku rówieśniczym. 
Amerykańska Agencja Żywności i Leków zauważyła, że w ostatnich latach korzystanie z e-papierosów wzrosło gwałtownie wśród dzieci i młodzieży i stały się one najczęściej używanym produktem tytoniowym przez uczniów szkół średnich. Rozpoczęła więc kampanię „Rzeczywisty Koszt” ("The Real Cost") skierowaną do 10,7 mln młodych ludzi w wieku 10–17 lat, którzy używali e-papierosów lub są na to otwarci, by uprzytomnić im zagrożenia. Jednocześnie podjęto działania na rzecz skutecznego egzekwowania zakazu marketingu adresowanego do młodych ludzi. Zobowiązano branżę do wycofania produktów szczególnie dla nich atrakcyjnych, co w praktyce może oznaczać zmuszenie firm do usunięcia z rynku amerykańskiego niektórych lub wszystkich produktów z aromatami.
Zdaniem niektórych potencjalna szkodliwość EIN dalece wykracza poza ewentualne zyski zdrowotne jakie daje rzucenie palenia, choć uważa, że brak jest wystarczających danych do wysnucia takiego wniosku.
Nikotyna.
Wbrew obiegowej opinii, nikotyna jest jedną z mniej szkodliwych substancji wdychanych wraz z dymem papierosów tradycyjnych (jej szkodliwość bywa przyrównywana do kofeiny), choć nie jest też obojętna dla zdrowia i jest środkiem silnie uzależniającym. W niskich stężeniach nikotyna ma łagodne działanie analgetyczne (przeciwbólowe), po przyjęciu większych dawek może jednak powodować nudności, wymioty, biegunkę, niekontrolowane ślinienie, bradykardię, a być może także drgawki i hiperwentylację. Teoretycznie przedawkowanie nikotyny może prowadzić do śmierci, jednak przy stężeniach uwalnianych przez EIN jest to bardzo mało prawdopodobne. Kobiety ciężarne i karmiące oraz osoby starsze są bardziej wyczulone na efekty zażywania nikotyny, jej wpływ na dzieci i młodzież nie jest do końca wyjaśniony.
Nie jest do końca jasne w jaki sposób organizm przyswaja uwalnianą w aerozolu nikotynę. Prawdopodobnie dzieje się to w górnych rejonach układu oddechowego i odpowiedzialna jest za to błona śluzowa, choć możliwe że przyswajana jest przez pęcherzyki i oskrzeliki w płucach.
Status prawny e-papierosów w Polsce.
Zgodnie z ustawą z dnia 22 lipca 2016 r. o zmianie ustawy o ochronie zdrowia przed następstwami używania tytoniu i wyrobów tytoniowych e-papierosy podlegają wielu obostrzeniom prawnym. E-papierosy mogą kupić wyłącznie osoby, które ukończyły 18 lat. Zakazane jest ich używanie w miejscach publicznych a także ich reklamowanie. Zabroniona została sprzedaż internetowa większości akcesoriów (płyny zawierające nikotynę, bazy, atomizery i inne) oraz wprowadzono istotne ograniczenia w sprzedaży stacjonarnej (m.in. zakaz sprzedaży płynów w opakowaniach większych niż 10 ml).
Od lutego 2018 r. wszystkie płyny wykorzystywane w e-papierosach zostały objęte podatkiem akcyzowym oraz obowiązkiem oznaczenia banderolami.

</doc>
<doc id="1504056" url="https://pl.wikipedia.org/wiki?curid=1504056" title="U-54 (1939)">
U-54 (1939)

U-54 – niemiecki okręt podwodny (U-Boot) typu "VII B" z okresu II wojny światowej. Okręt wszedł do służby w 1939.
Historia.
Na jedyny patrol bojowy U-54 wypłynął z Kilonii 12 lutego 1940.
Od 20 lutego roku okręt uważa się za zaginiony wraz z całą – 41-osobową załogą. Prawdopodobną przyczyną utraty U-54 było wejście na brytyjska minę morską. 14 marca 1940 na pozycji niemiecki okręt patrolowy "V 1101" wyłowił z morza część torpedy pochodzącej z U-54.
Przebieg służby.
Dowódcy:
23.09.1939 – 30.11.1939 – Kptlt. Georg-Heinz Michel
05.12.1939 – 20.02.1940 – KrvKpt. Günther Kutschmann
Kptlt. – Kapitanleutnant (kapitan marynarki), KrvKpt. – Korvettenkapitan (komandor podporucznik)

</doc>
<doc id="1504057" url="https://pl.wikipedia.org/wiki?curid=1504057" title="Księgi o gotowości wojennej">
Księgi o gotowości wojennej

Księgi o gotowości wojennej – dzieło wojewody sieradzkiego Stanisława Łaskiego, napisane w latach czterdziestych XVI wieku. Zawierały one uogólnienia osobistych doświadczeń wyniesionych z wojen europejskich, w których uczestniczył autor.

</doc>
<doc id="1504058" url="https://pl.wikipedia.org/wiki?curid=1504058" title="De bellis iustis">
De bellis iustis

De bellis iustis (łac. „O wojnach sprawiedliwych”) – najstarszy zabytek polskiego piśmiennictwa wojskowego. Dla celów nauki spisany w języku łacińskim.
De bellis iustis to zapis wykładu prawa wojny na Akademii Krakowskiej wygłaszany przez rektora tego uniwersytetu w latach 1400 i 1413 - Stanisława ze Skarbimierza.

</doc>
<doc id="1504059" url="https://pl.wikipedia.org/wiki?curid=1504059" title="Consilium rationis bellicae">
Consilium rationis bellicae

Consillium rationis bellicae ("Rada sprawy wojennej") – książka hetmana wielkiego koronnego Jana Amora Tarnowskiego, wydana drukiem w języku polskim w 1558. Uznawana za najwybitniejszą XVI-wieczną pracę polską z dziedziny myśli wojskowej.
Zdaniem Tarnowskiego kraj powinien w każdym momencie gotów być do wojny.

</doc>
<doc id="1504067" url="https://pl.wikipedia.org/wiki?curid=1504067" title="Króla Zygmunta Augusta porządek praw rycerskich wojennych">
Króla Zygmunta Augusta porządek praw rycerskich wojennych

Króla Zygmunta Augusta porządek praw rycerskich wojennych – pierwsze polskie regulaminy wojskowe, wydane drukiem w 1557.
Przepisy te określały obowiązki dowódców w zakresie szkolenia wojska, obowiązki żołnierskie, zasady żołnierskiego postępowania i odpowiedzialność dyscyplinarną za naruszenie przepisów.
Ich dalszym rozwinięciem były artykuły hetmańskie Floriana Zebrzydowskiego, wydane w 1561.

</doc>
<doc id="1504069" url="https://pl.wikipedia.org/wiki?curid=1504069" title="Artykuły wojenne hetmańskie">
Artykuły wojenne hetmańskie

Artykuły wojenne hetmańskie – kodeks rozproszonych dotąd artykułów regulaminów wojskowych, zatwierdzony przez Sejm Rzeczypospolitej i wydany drukiem w 1609.
Artykuły te zawarły w sobie treść dwóch dotychczas głównych źródeł, tj. "Króla Zygmunta Augusta porządek praw rycerskich wojennych" a także "artykuły hetmańskie" Floriana Zebrzydowskiego.

</doc>
<doc id="1504071" url="https://pl.wikipedia.org/wiki?curid=1504071" title="Koło Polskich Oficerów w Petersburgu">
Koło Polskich Oficerów w Petersburgu



</doc>
<doc id="1504072" url="https://pl.wikipedia.org/wiki?curid=1504072" title="Polskie Połączone Kursy Czerwonych Dowódców Armii Czerwonej">
Polskie Połączone Kursy Czerwonych Dowódców Armii Czerwonej

Polskie Połączone Kursy Czerwonych Dowódców Armii Czerwonej (właściwie "Polskie Połączone Kursy Czerwonych Dowódców Robotniczo-Włościańskiej Czerwonej Armii") – zostały zorganizowane w 1918 w Rosji, pogrążonej wówczas w wojnie domowej (1917–1921).
Prowadzone przy Zachodniej Dywizji Strzelców w celu szkolenia kadr wojskowych polskich rewolucjonistów. Komisarzem kursów był Bolesław Korfeld. Po zajęciu Mińska przez armię polską podczas wojny, kursy w sierpniu 1919 zostały przeniesione do Smoleńska, gdzie w styczniu 1921 na polecenie dowództwa Armii Czerwonej zostały przekształcone w trzyletnią szkołę wojskową im. Czerwonych Komunardów, której komisarzem został Korfeld. Miały własny sztandar z napisami w języku polskim oraz wizerunkiem czapki z czerwonoarmijną gwiazdą i dwóch skrzyżowanych mieczy.

</doc>
<doc id="1504073" url="https://pl.wikipedia.org/wiki?curid=1504073" title="Polskie Połączone Kursy Czerwonych Dowódców Robotniczo-Włościańskiej Czerwonej Armii">
Polskie Połączone Kursy Czerwonych Dowódców Robotniczo-Włościańskiej Czerwonej Armii



</doc>
<doc id="1504082" url="https://pl.wikipedia.org/wiki?curid=1504082" title="Komitet Ochotników Polskich">
Komitet Ochotników Polskich

Komitet Ochotników Polskich dla Służby w Armii Francuskiej (franc. "Comité des Volontaires Polonais pour le Service dans l’Armée") – organizacja Polonii francuskiej powstała dla werbunku ochotników do walki zbrojnej przeciwko Niemcom, a także kontrolowania lojalności emigrantów polskiego pochodzenia.
Komitet Ochotników Polskich dla Służby w Armii Francuskiej, popularnie nazywany Komitetem Wolontariuszów Polskich, utworzony został 31 lipca 1914 r. w Paryżu. Komitet, którego siedziba mieściła się w redakcji tygodnika "Polonia", prowadził zaciąg ochotników do armii francuskiej. 21 sierpnia 1914 r. władze francuskie wydały oficjalną zgodę na wstępowanie ochotników do Legii Cudzoziemskiej.
Staraniem członków komitetu zorganizowane zostały dwa pododdziały armii francuskiej złożone z Polaków:
Dopiero w 1917 r. rząd francuski zgodził się na sformowanie Armii Polskiej we Francji.

</doc>
<doc id="1504085" url="https://pl.wikipedia.org/wiki?curid=1504085" title="Front Walki o Naszą i Waszą Wolność">
Front Walki o Naszą i Waszą Wolność

Front Walki o Naszą i Waszą Wolność – polska, lewicowa organizacja podziemna powstała wiosną 1941 na terenie Łodzi i okolic z połączenia miejscowych grup sabotażowych min. Ogólnołódzkiego Komitetu Sabotażowego. Główni działacze: Tadeusz Głąbski, Stanisław Gołębiowski, Mieczysław Moczar, Ludwik Koczarski, Leon Koczaski, Stanisław Działek, Ignacy Loga-Sowiński, Jan Szwejda, Maria Wedmanowa. Organizacja utworzyła komitety sabotażowe w wielu fabrykach pracujących dla Niemców. W lutym 1942 utworzyła swoje komórki w Pabianicach, Włocławku i Płocku. Utworzono wówczas łódzkie kierownictwo obwodowe Frontu, na czele którego stanął Loga-Sowiński. Na czele organizacji w Łodzi stanął Czesław Szymański "Ceniek", który w czerwcu 1942 nawiązał kontakt z przedstawicielami PPR i przywiózł z Warszawy deklarację programową PPR i wskazówki organizacyjne. Potem kierownictwo Frontu odbyło naradę, na której zdecydowano o włączeniu całej organizacji w skład PPR.
Pismo: o tej samej nazwie

</doc>
<doc id="1504089" url="https://pl.wikipedia.org/wiki?curid=1504089" title="Pico Duarte">
Pico Duarte

Pico Duarte – szczyt w Kordylierach Centralnych Republiki Dominikany. Wysokość 3175 m n.p.m., najwyższy szczyt Karaibów oraz obu Ameryk poza pasmem Kordylierów i Andów. Co do wysokości to podawane są też wysokości 3175 m (pomiar z lat 90. XX wieku) i 3140 m (pomiar z 1851 r.). Rząd Dominikany podaje oficjalnie wysokość 3087 m, jednakże pomiary z 2005 r. dały wynik 3098 m.
Pierwszego wejścia na szczyt dokonał Sir Robert Hermann Schomburgk w 1851 r.

</doc>
<doc id="1504090" url="https://pl.wikipedia.org/wiki?curid=1504090" title="Robotniczo-Chłopska Organizacja Bojowa">
Robotniczo-Chłopska Organizacja Bojowa

Robotniczo-Chłopska Organizacja Bojowa – polska, lewicowa organizacja podziemna, utworzona w lipcu 1941 na Lubelszczyźnie. Swoim zasięgiem objęła dawne województwa warszawskie i kieleckie. Wśród organizatorów organizacji byli radykalni ludowcy Aleksander Szymański „Ali”, Michał Wójtowicz, Stanisław Szot. Na czele grupy warszawskiej stał były działacz Komunistycznej Partii Polski Ludwik Krasiński ps. Roman, na czele grupy radomskiej J.Orchowski. W 9 komitetach gminnych i 46 kołach terenowych działało ponad 1000 osób. W roku 1942 organizacja przystąpiła do Polskiej Partii Robotniczej.

</doc>
<doc id="1504092" url="https://pl.wikipedia.org/wiki?curid=1504092" title="Szkoła Oficerów Polityczno-Wychowawczych">
Szkoła Oficerów Polityczno-Wychowawczych



</doc>
<doc id="1504101" url="https://pl.wikipedia.org/wiki?curid=1504101" title="Polska Organizacja Walki o Niepodległość">
Polska Organizacja Walki o Niepodległość

Polska Organizacja Walki o Niepodległość (POWN) (czasem używany kryptonim "Monika") – polska organizacja ruchu oporu działająca we Francji, była „organizacją przykrywkową” dla działań określonych jako Akcja Kontynentalna. 
Założona w 1941 przez Aleksandra Kawałkowskiego prowadziła działania wywiadowcze oraz propagandowe. Po utworzeniu frontu zachodniego niektóre jednostki brały czynny udział w działaniach bojowych. Liczbę członków organizacji szacuje się na 15 tys. osób.

</doc>
<doc id="1504102" url="https://pl.wikipedia.org/wiki?curid=1504102" title="POWN">
POWN



</doc>
<doc id="1504113" url="https://pl.wikipedia.org/wiki?curid=1504113" title="Pamfilos z Amfipolis">
Pamfilos z Amfipolis

Pamfilos z Amfipolis – grecki malarz, teoretyk i historyk malarstwa, twórca i wybitny przedstawiciel sykiońskiej szkoły malarskiej, działający około 400-350 p.n.e.
Pochodził z Amfipolis w Macedonii. Był uczniem Eupomposa i nauczycielem Apellesa, Pauzjasza i Melantiosa.
Uważany był niesłusznie za twórcę techniki enkaustycznej. Obrazy jego, tak jak i innych malarzy starożytnej Grecji, nie zachowały się do czasów współczesnych, niektóre z nich znane są jednak z tytułów: "Grupa rodzinna" (prawdopodobnie malowidło grobowe), "Heraklidzi", "Bitwa pod Flius" (po 367 p.n.e.) i "Odyseusz na tratwie". Ponadto Pamfilos był autorem traktatów: "Obrazy w porządku alfabetycznym", "Sztuka rysunku" oraz "O rysunku i sławnych malarzach" (zaginione). Wyłożył w nich m.in. zasady perspektywy, optyki, światłocienia i proporcji stanowiące o charakterze malarstwa sykiońskiego.
Sam wszechstronnie wykształcony, wymagał od swoich uczniów znajomości arytmetyki, geometrii i optyki. Za naukę trwającą 12 lat pobierał opłatę roczną w wysokości 500 drachm – tyle też mieli zapłacić Apelles i Melantios.
Dzięki autorytetowi Pamfilosa początkowo w Sykionie, a następnie w całej Grecji do tradycyjnej edukacji dzieci rodziców wolno urodzonych (czytanie, pisanie, gimnastyka, muzyka) wprowadzono naukę rysunku (grafikę). Wtedy również zabroniono niewolnikom zajmować się malarstwem.

</doc>
<doc id="1504117" url="https://pl.wikipedia.org/wiki?curid=1504117" title="Witte Brigade">
Witte Brigade

Witte Brigade – polsko-belgijska brygada partyzancka działająca podczas drugiej wojny światowej, utworzona po zjednoczeniu polskich i belgijskich grup partyzanckich w Limburgii.
W tworzeniu brygady brał udział m.in. Edward Gierek, w latach 1970–1980 I sekretarz Komitetu Centralnego Polskiej Zjednoczonej Partii Robotniczej.

</doc>
<doc id="1504120" url="https://pl.wikipedia.org/wiki?curid=1504120" title="Brygada Witte">
Brygada Witte



</doc>
<doc id="1504127" url="https://pl.wikipedia.org/wiki?curid=1504127" title="Kee Nanayon">
Kee Nanayon

Upasika Kee Nanayon, także znana pod pseudonimem Khun Khao-suan-luang (ur. w 1901 r. w Rajburi, Tajlandia, zm. w 1978 r.) – tajlandzka nauczycielka buddyzmu.
W młodości rozwinęła zainteresowanie praktyką buddyjską. Później poświęciła się pracy zawodowej z myślą o zaoszczędzeniu pieniędzy i udaniu się na odosobnienie medytacyjne. W 1946 roku przeniosła się w okolice Khao-suan-luang, gdzie zamieszkała wraz ze swym wujem i ciocią poświęcając cały swój czas praktyce medytacji.
W połowie lat pięćdziesiątych i sześćdziesiątych, jej nauki i poezja stały się znane poza kręgiem jej najbliższych. W jej późniejszych wykładach można było dostrzec wpływy bhikku Buddhadasy. Była samoukiem; jej edukacja opierała się na lekturze kanonu palijskiego i pism współczesnych jej mistrzów.

</doc>
<doc id="1504131" url="https://pl.wikipedia.org/wiki?curid=1504131" title="Ulica Józefa Bema w Warszawie">
Ulica Józefa Bema w Warszawie

Ulica Józefa Bema – ulica w warszawskiej dzielnicy Wola.
Historia.
Ulica biegnąca przed rokiem 1876 od ul. Opaczewskiej do wsi Wola. Niegdyś nosiła nazwy "Droga Kościelna" lub "Droga Parafialna", związane z kościołem św. Stanisława Biskupa i Męczennika, którego budowę zakończono w 1860. Do roku 1916 znajdowała się poza granicami Warszawy. 
W 1876 roku ulicę przecięły tory kolei obwodowej, w okolicy powstało wtedy wiele bocznic kolejowych, wiodących między innymi do carskich magazynów wojskowych wzniesionych po roku 1893 pod nr 60. W skład magazynów wchodziły wielkie elewatory zbożowe. W zbliżonym okresie powstała pod nr. 70/72 przędzalnia bawełny i farbiarnia Towarzystwa Akcyjnego „Wola”. Od 1908 roku działała tu wielka fabryka spółki Lilpop, Rau i Loewenstein.
W 1919 roku ulicy Kościelnej nadano obecnie obowiązującą nazwę upamiętniającą generała Józefa Bema.
W roku 1928 wzniesiono pod nr. 76 gmachy "Towarzystwa Szkół Powszechnych" nawiązujące swym planem do założeń pałacowych XVII/XVIII wieku. W tym samym roku ulicą Bema pojechał pierwszy tramwaj elektryczny.
W roku 1939 spłonęły zbombardowane elewatory zbożowe. Rok 1944 przyniósł zniszczenie kamienic w rejonie ulicy Wolskiej.
W okresie powojennym bieg ulicy został zniekształcony przez rozbudowę węzła PKP: początkowy odcinek ulicy należący już przed wojną do dzielnicy Ochota został od niej ostatecznie odcięty i od roku 1974 nosi nazwę al. Bohaterów Września. Odcinek na południe od ul. Prądzyńskiego i na zachód od torów kolei obwodowej został w roku 2014 przemianowany na ul. Parafialną.

</doc>
<doc id="1504133" url="https://pl.wikipedia.org/wiki?curid=1504133" title="PWL">
PWL



</doc>
<doc id="1504134" url="https://pl.wikipedia.org/wiki?curid=1504134" title="Hässelby strand (stacja metra)">
Hässelby strand (stacja metra)

Hässelby strand – powierzchniowa stacja sztokholmskiego metra, leży w Sztokholmie, w dzielnicy Västerort (Hässelby-Vällingby), w Hässelby strand. Jest to stacja początkowa zielonej linii (T19), następnym przystankiem jest Hässelby gård. Dziennie korzysta z niej około 4 400 osób.
Stacja znajduje się między Maltesholmsvägen i Persikogatan, na południu ograniczona jest przez Fyrspannsgatan. Posiada jedno wyjście zlokalizowane na południu przy Fyrspannsgatan 171. Stację otworzono 19 listopada 1958 jako 45. w systemie. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1504138" url="https://pl.wikipedia.org/wiki?curid=1504138" title="EIST">
EIST



</doc>
<doc id="1504139" url="https://pl.wikipedia.org/wiki?curid=1504139" title="Łąkociny (przystanek kolejowy)">
Łąkociny (przystanek kolejowy)

Łąkociny - przystanek kolejowy w Łąkocinach, w woj. wielkopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1504141" url="https://pl.wikipedia.org/wiki?curid=1504141" title="Elektroniczny papieros">
Elektroniczny papieros



</doc>
<doc id="1504143" url="https://pl.wikipedia.org/wiki?curid=1504143" title="Papieros elektroniczny">
Papieros elektroniczny



</doc>
<doc id="1504148" url="https://pl.wikipedia.org/wiki?curid=1504148" title="Daniszyn (przystanek kolejowy)">
Daniszyn (przystanek kolejowy)

Daniszyn – przystanek kolejowy w Chruszczynach, w woj. wielkopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1504149" url="https://pl.wikipedia.org/wiki?curid=1504149" title="Ulica Biała w Warszawie">
Ulica Biała w Warszawie

Ulica Biała – jedna z ulic warszawskiego osiedla Mirów w dzielnicy Wola.
Historia.
Nazwa ulicy pochodzi od bieli drewna z którego wznoszono tam domy od połowy XVII wieku. Po roku 1880 przy Białej wzniesiono szereg kamienic.
W 1806 na obszernej posesji na rogu ulic Białej i Ogrodowej powstała garbarnia należąca do Jana Temlera (przeniesiona w 1858 na ul. Okopową).
W latach 1940–1942 ulica Biała, prowadząca od południa do gmachu Sądów na Lesznie, stanowiła jeden z głównych łączników pomiędzy gettem warszawskim a „stroną aryjską”.
Po wojnie rozebrano wypalone kamienice i przesunięto ulicę ok. 100 metrów w kierunku zachodnim. Przy ulicy powstały budynki osiedla mieszkaniowe Mirów zbudowanego w latach 1949–1960 między ulicami: Orlą, Świerczewskiego (od 1991 al. „Solidarności”), Żelazną, Chłodną i Elektoralną. 
U zbiegu ulic Elektoralnej i Chłodnej, u wylotu Białej w jej dawnym biegu, znajduje się jeden z pomników granic warszawskiego getta.
W październiku 2016 skwerowi znajdującemu się przy ul. Ogrodowej, naprzeciwko gmachu Sądów, tj. w miejscu w którym wcześniej biegła ulica Biała, nadano imię Władysława Bartoszewskiego. Tą drogą niosła pomoc Żydom zamkniętym w getcie Rada Pomocy Żydom „Żegota”, w której prace zaangażował się Władysław Bartoszewski.

</doc>
<doc id="1504156" url="https://pl.wikipedia.org/wiki?curid=1504156" title="Biadki (stacja kolejowa)">
Biadki (stacja kolejowa)

Biadki – stacja kolejowa w Biadkach, w woj. wielkopolskim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1504157" url="https://pl.wikipedia.org/wiki?curid=1504157" title="Stanisław Antoni Zamoyski">
Stanisław Antoni Zamoyski

Hrabia Stanisław Antoni Zamoyski herbu Jelita (ur. 14 maja 1834 w Warszawie, zm. 10 maja 1881) – polski arystokrata, działacz społeczny i polityczny, zesłany w głąb Imperium Rosyjskiego.
Życiorys.
Urodził się w rodzinie Andrzeja Artura Zamoyskiego (działacza politycznego i gospodarczego w Królestwie Polskim, przedstawiciela pracy organicznej) oraz Róży Potockiej (ur. 16 czerwca 1802 w Tulczynie – zm. 27 października 1862 w Warszawie).
Członek Towarzystwa Rolniczego w Królestwie Polskim w 1858 roku.
19 września 1863 roku, z okien poddasza należącego do jego ojca Pałacu Zamoyskich w Warszawie, gdzie mieszkał, zrzucono kilka bomb na przejeżdżający ulicą Nowy Świat powóz namiestnika Królestwa Polskiego – gen. Fiodora Berga. Zamachu dokonano prawdopodobnie z inspiracji członka Rządu Narodowego i naczelnika wojskowego miasta stołecznego Warszawy – Ignacego Chmieleńskiego, przygotowany był przez Włodzimierza Lempke i Pawła Landowskiego. Mimo że wybuch zranił jedynie kilka koni z eskorty i towarzyszącego Bergowi adiutanta, wojsko rosyjskie wzięło odwet na mieszkańcach budynku. Choć ojciec Stanisława, hrabia Andrzej Zamoyski, z zamachem nie miał nic wspólnego, musiał opuścić Królestwo Polskie, a jego majątek skonfiskowano.
Stanisław Antoni Zamoyski za rzekomy udział w tym zamachu został uwięziony na Cytadeli Warszawskiej i skazany na 8 lat ciężkich robót oraz pozbawiony tytułów. Pod wpływem starań rodziny, zamieniono mu karę na pobyt w guberni permskiej, a potem woroneskiej. W czasie powrotu zatrzymał się w Niżnym Nowogrodzie.
Zmarł 10 maja 1881 roku. Został pochowany na Cmentarzu Rakowickim.

</doc>
<doc id="1504158" url="https://pl.wikipedia.org/wiki?curid=1504158" title="Mistrzostwa Europy w Pływaniu na krótkim basenie 1993">
Mistrzostwa Europy w Pływaniu na krótkim basenie 1993

Trzecie Mistrzostwa Europy w pływaniu na krótkim basenie odbyły się w Gateshead w Wielkiej Brytanii, w dniach 11–13 listopada 1993 roku.

</doc>
<doc id="1504163" url="https://pl.wikipedia.org/wiki?curid=1504163" title="Gorzupia (przystanek kolejowy)">
Gorzupia (przystanek kolejowy)

Gorzupia – przystanek kolejowy w Gorzupi, w woj. wielkopolskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1504164" url="https://pl.wikipedia.org/wiki?curid=1504164" title="Jezioro Lisowskie (woj. zachodniopomorskie)">
Jezioro Lisowskie (woj. zachodniopomorskie)

Jezioro Lisowskie (także "Likowo") – jezioro, zbiornik zaporowy na rzece Rega, położony na Równinie Nowogardzkiej, w woj. zachodniopomorskim, w gminie Płoty. Lustro wody jeziora znajduje się na wysokości 29,7 m n.p.m., a jego powierzchnia wynosi 90 ha. Szerokość zbiornika dochodzi do 200 m, a jego długość w biegu rzeki wynosi 4,4 km.
Całkowita pojemność zbiornika wynosi 1,5 mln m³, a pojemność użytkowa 0,3 mln m³. Jezioro Lisowskie stanowi odcinek rzeki Regi według różnych źródeł od 69,4 do 64,63 km biegu rzeki, bądź od 65,2 do 60,8 km. 
Akwen został utworzony jest przez sztuczne przegrodzenie koryta rzeki groblą ziemną, tworząc jezioro o pojemności 1,5 mln m³. W latach 1922–1924 powstała tu mała elektrownia wodna według projektu firmy J.M. Voith z miasta Heidenheim an der Brenz. Rzeka piętrzona jest zaporą ziemną, zapewniającą spad 4,75 m, w którą wbudowane są urządzenia hydrotechniczne jazu, betonowe komory turbin i budynek elektrowni z rozdzielnią.
Prócz tamy z elektrownią, nad jeziorem znajduje się mała przystań wędkarska oraz budynek mieszkalny.
Nazwa jeziora pochodzi od wsi Lisowo, położonej na zachód od niego. Powszechnie jezioro nazywa się także zbiornikiem zaporowym "Likowo" – tak jak elektrownia wodna na nim.
Dopływem lewobrzeżnym jest Ukleja.

</doc>
<doc id="1504165" url="https://pl.wikipedia.org/wiki?curid=1504165" title="Likowo">
Likowo



</doc>
<doc id="1504168" url="https://pl.wikipedia.org/wiki?curid=1504168" title="Ulica Białoskórnicza w Warszawie">
Ulica Białoskórnicza w Warszawie

Ulica Białoskórnicza – jedna z ulic warszawskiego osiedla Mariensztat, biegnąca od ul. Dobrej do rynku Mariensztackiego.
Nazwa ulicy pochodzi od zamieszkujących tu białoskórników – garbarzy wyprawiających delikatne białe skóry.
Historia.
Ulica została wytyczona wraz z utworzeniem jurydyki Mariensztat w roku 1762. Pierwotnie dochodziła aż do Wisły. Jej nazwa została oficjalnie nadana w roku 1770. Krótko po tym pojawiła się pierwsza zabudowa – okazała kamienica Kwiecińskiego zbudowana tuż nad Wisłą, oraz niewielka kamieniczka u zbiegu z ul. Garbarską. Bieg ulicy Białoskórniczej skróciło wybudowanie wiaduktu Pancera w roku 1844. K W pierwszej połowie XIX w. znajdowała się tu duża fabryka białoskórnicza Michała Grossego. 
W 1844 r. przy samym Mariensztacie, przy ulicy Białoskórniczej 3 August Piskorski założył pierwszy polski zakład białoskórniczy w Warszawie. Jego zakład i fabryka, dziedziczone kolejno przez jego syna Wacława Piskorskiego i wnuka Leonarda Piskorskiego, mieściły się tu przez 100 lat i specjalizowały się w wyrobie baranich i kozłowych skór rękawiczkowych oraz skór na kapelusze, kurtki, bandaże, białe zamsze i futrówki. Także siedziba cechu mieściła się przy ul. Białoskórniczej.
Poza fabrykami nowe kamienice wzniesiono dopiero po roku 1880. Istniejące wcześniej rozbudowano o wysokie oficyny.
Zagładę ulicy przyniosła II wojna światowa. Wszystkie domy zostały spalone w roku 1939 i w dniach powstania warszawskiego. Ich relikty zostały rozebrane w okresie powojennym w związku z budową Trasy W-Z i socrealistycznego osiedla Mariensztat, pierwszej realizacji mieszkaniowej w powojennej historii Warszawy.
Przebieg dzisiejszej ulicy Białoskórniczej nie pokrywa się dokładnie z przedwojennym, a ona sama została zdegradowana do postaci chodnika pomiędzy pierzeją nowej zabudowy po stronie południowej, a nasypem ulicy Nowy Zjazd, która stanowi łącznik Trasy W-Z z Wisłostradą, po stronie północnej.

</doc>
<doc id="1504169" url="https://pl.wikipedia.org/wiki?curid=1504169" title="Mistrzostwa Europy w Pływaniu na krótkim basenie 1994">
Mistrzostwa Europy w Pływaniu na krótkim basenie 1994

Czwarte Mistrzostwa Europy w pływaniu na krótkim basenie odbyły się w Stavanger (Norwegia), w dniach 3-4 grudnia 1994 roku.

</doc>
<doc id="1504171" url="https://pl.wikipedia.org/wiki?curid=1504171" title="Iñaki Isasi">
Iñaki Isasi

Iñaki Isasi Flores (ur. 4 kwietnia 1977 w Respaldizie) – hiszpański kolarz szosowy. Jeździ w barwach baskijskiej drużyny Euskaltel-Euskadi. W zawodowym peletonie ściga się od 2001.
Mimo już kilkuletniej kariery nie odniósł żadnego zwycięstwa. Od 2005 co roku startuje w Tour de France. Dotychczas w wyścigu tym nie wygrał żadnego etapu, aczkolwiek w 2006 na jednym z pierwszych etapów finiszował na 3 miejscu. Dwukrotnie startował w Vuelta a España, lecz tylko raz ukończył ten wyścig. Rok 2006 był dla niego najlepszym w karierze. W wyścigu Trofeo Calvia zajął 3. miejsce, cały cykl Vuelta a Mallorca ukończył na 14 miejscu, Tour de France zakończył na, najwyższym w karierze, 71 miejscu.
Isasi specjalizuje się w finiszach z dużego peletonu przeważnie na płaskich lub lekko pagórkowatych terenach.

</doc>
<doc id="1504176" url="https://pl.wikipedia.org/wiki?curid=1504176" title="Ulica Blaszana w Warszawie">
Ulica Blaszana w Warszawie

Ulica Blaszana – ulica w warszawskiej dzielnicy Praga-Północ, będąca ślepym zaułkiem ulicy Panieńskiej.
Historia.
Ulica Blaszana została wytyczona w pierwszej połowie XIX wieku jako przesmyk w zabudowie wiodący ku Olszowej. Pod obecną nazwą pojawiła się po raz pierwszy na planie z roku 1873, a pierwsza, drewniana zabudowa powstała około 20 lat wcześniej.
Cała zabudowa ulicy przed rokiem 1939 składała się z jednej kamienicy wzniesionej w latach 1936–1937, oraz zabudowań magazynowych przypisanych numeracji ul. Olszowej, zniszczonych podczas II wojny światowej.
Lata 70. przyniosły budowę wysokościowców osiedla Panieńska, które zredukowały Blaszaną do roli ślepego zaułka.

</doc>
<doc id="1504177" url="https://pl.wikipedia.org/wiki?curid=1504177" title="Ladislav Nižnanský">
Ladislav Nižnanský

Ladislav Nižnanský (ur. 1917 r. w Lutiše na Słowacji, zm. 23 grudnia 2011) – słowacki wojskowy (kapitan), dowódca oddziału słowackiego w składzie Abwehrgruppe 218 pod koniec II wojny światowej, współpracownik czechosłowackiego, a następnie amerykańskiego wywiadu.
Ukończył w 1938 r. akademię wojskową w miejscowości Hranice, uzyskując stopień porucznika. Po utworzeniu Państwa Słowackiego 14 marca 1939 r., wstąpił do nowo formowanej armii słowackiej. Służył w artylerii w Żylinie, dochodząc do stopnia kapitana. Od 29 sierpnia 1944 r. brał udział w słowackim powstaniu narodowym jako zastępca dowódcy jednego ze zgrupowań powstańczych. Po upadku powstania w listopadzie 1944 r., trafił do niewoli niemieckiej, po czym został przewieziony do Bratysławy. Wstąpił do organizacji Slovenská Pracovná Služba (SPS). W poł. grudnia 1944 r. w stopniu SS-Hauptsturmführera objął dowodzenie 300-osobowego oddziału słowackiego w składzie ochotniczej jednostki przeciwpartyzanckiej Abwehrgruppe 218, zwanej też Kampfgruppe „Edelweiß” pod dowództwem SS-Obersturmbannführera Erwina Thuna von Hohenstein. Do poł. marca 1945 r. przeprowadziła ona ok. 50 akcji przeciwpartyzanckich, podczas których zabiła ok. 300 ludzi, a schwytała ok. 600. Jej działalność cechowała duża brutalność. SS-Hauptsturmführer L. Nižnanský był odznaczony Żelaznym Krzyżem 1 klasy. W obliczu zbliżającej się Armii Czerwonej jednostka pod koniec kwietnia 1945 r. przeszła do Vsetina, skąd wraz z innymi oddziałami niemieckimi rozpoczęła odwrót w kierunku Ołomuniec – Nemecký Brod – Tábor. 5 maja dotarła do Czeskich Budziejowic. Po zakończeniu wojny L. Nižnanský zbiegł za granicę. Sowieckie NKWD wytropiło go w Budapeszcie i przekazało władzom czechosłowackim. Jako agent czechosłowackiego wywiadu został wysłany w 1948 r. do Austrii, ale podjął tam współpracę z amerykańskimi tajnymi służbami wywiadowczymi. Następnie przeniósł się do zachodnich Niemiec, gdzie od 1 lutego 1954 r. pracował w czechosłowackiej sekcji Radia Wolna Europa. W 1962 r. w Czechosłowacji został zaocznie skazany na karę śmierci. W lutym 1983 r. przeszedł na emeryturę. W 1996 r. otrzymał niemieckie obywatelstwo. We wrześniu 2004 r. został aresztowany. Przed sądem w Monachium odbył się jego proces pod zarzutem wzięcia udziału w styczniu i lutym 1945 r. w zamordowaniu 146 ludzi (20 własnoręcznie) w słowackich miejscowościach Ostrý Grúň i Kl’ak oraz rozstrzelania z jego rozkazu 18 Żydów w miejscowości Kšinná. 19 grudnia 2005 r. został uniewinniony.

</doc>
<doc id="1504180" url="https://pl.wikipedia.org/wiki?curid=1504180" title="Karol Semik (1913–1964)">
Karol Semik (1913–1964)

Karol Semik (ur. 26 września 1913 w Hermanicach, zm. 7 maja 1964 w Cieszynie) – polski działacz spółdzielczy i związkowy na Śląsku Cieszyńskim (Zasłużony Działacz Ruchu Spółdzielczego), członek Robotniczego Stowarzyszenia Kulturalno-Oświatowego „Siła”, żołnierz Polskich Sił Zbrojnych na Zachodzie we Włoszech i Wielkiej Brytanii.
Życiorys.
Syn Ferdynanda Semika i Marii z domu Matuszek. Uczęszczał do Katolickiej Szkoły Podstawowej w Ustroniu (obecnie PSP nr 1). Po ukończeniu nauki zawodu kupieckiego w 1932 rozpoczął pracę w Ogólnym Stowarzyszeniu Spółdzielni Spożywców w charakterze ekspedienta. W 1936, na 15-lecie działalności gospodarczej, wybudowano i oddano do użytku sklep w Goleszowie a nad nim mieszkanie dla pracownika (tym pracownikiem był właśnie Karol Semik).
Działał w Robotniczym Stowarzyszeniu Kulturalno-Oświatowym „Siła”. Grał w piłkę nożną, występował jako jeden z grupy najlepszych graczy i przez szereg lat bronił na meczach barw ustrońskiej „Siły”.
W czasie okupacji przez pewien czas pracował w sklepie „Auffanggesellschaftu” w Goleszowie.
Został przymusowo wcielony do Wehrmachtu. Pierwszy raz w niemieckiej armii zameldował się 24 lutego 1942, a ostatni raz – 31 maja 1943. Jego żetonem rozpoznawczym był: "1710- 2./l.A.E.A. 28" (tzn. " Batterie leichte Artillerie-Ersatz-Abteilung 28") – 2 bateria 28 Zapasowego Batalionu Artylerii Lekkiej. 7 kwietnia 1942 stacjonował we francuskim St. Avold koło Metz i przeszedł do 370 Dywizji Piechoty, gdzie pełnił funkcję Nachschubführera. Od 10 kwietnia 1942 przynależał do 3 szwadronu 370 kolumny transportowej ("3. Schwadron Fahrkolonne 370"). Stacjonował w Reims (kwiecień/ maj 1942), w czerwcu 1942 został odtransportowany na Wschód, przebywał nad rzeką Mius (lipiec 1942), w Rostowie nad Donem (sierpień 1942) i na Kaukazie (od września 1942).
27 listopada 1942 zachorował, 12 grudnia 1942 trafił do lazaretu wojennego "Kriegslazarett" 1/607 w Stalino. 22 grudnia 1942 trafił z punktu zbornego chorych "Krankensammelstelle" we Lwowie do lazaretu rezerwowego "Reservelazarett" w Bad Schandau koło Drezna. Przebywał tam do 9 lutego 1943, skąd jako zdolnego do funkcjonowania garnizonowego przydzielono go do szwadronu zdrowiejących 8 Zapasowego Batalionu Transportowego w Wadowicach. 21 kwietnia 1943 został przeniesiony ze szwadronu marszowego 8 Zapasowego Batalionu Transportowego w Bielsku do 8 Rezerwowego Batalionu Artylerii Lekkiej w Chorzowie. 30 maja 1943 odszedł do poczty polowej nr 30634 A przy sztabie 8 Rezerwowego Batalionu Artylerii. Od 31 maja 1943 należał do 2 baterii 8 Rezerwowego Batalionu Artylerii, utworzonej 1 października 1942 w Metzu z 8 Zapasowego Batalionu Artylerii. Po jakimś czasie został przeniesiony do Auch, a następnie w rejon Nicei.
Wiosną 1945 w Bolonii jako ochotnik dołączył do Polskich Sił Zbrojnych na Zachodzie, a po ukończeniu szkolenia 15 lipca 1945 r. został zaprzysiężony do 5 kresowego batalionu łączności mjr. Mariana Zimmera w strukturze 5 Kresowej Dywizji Piechoty gen. Nikodema Sulika . Przez 14 miesięcy w strukturze brytyjskich wojsk okupacyjnych we Włoszech stacjonował głównie na wybrzeżu Morza Adriatyckiego, kolejno w miejscowościach: Bolonia – Rotella, Grottammare, Bolonia, Predappio Nuova, Colonnella i Forli.
We wrześniu 1946 został ewakuowany przez Rzym i Neapol i z tamtejszego portu statkiem pasażerskim RMS Andes - do Southampton. Został ulokowany w obozie przejściowym „Mere Camp” w okolicach Mere (Wiltshire) i Warminster.
Wrócił do kraju, tak jak inni przedwojenni pracownicy spółdzielni: Karol Łukosz, Korneliusz Madzia i Karol Kisza. Wrócił też do pracy w spółdzielni, najpierw w charakterze zaopatrzeniowca, a następnie magazyniera. Działał w Związku Zawodowym Pracowników Spółdzielczych, a przez jedną kadencję był przewodniczącym Rady Zakładowej. Poza tym, był głównym organizatorem wycieczek spółdzielców z regionu na mecze piłkarskie.
W 1956 przeprowadził się do mieszkania służbowego (do tzw. „Pustelnikówki”) przy ul. 22 Lipca (ob. ul. Daszyńskiego) w Ustroniu. Po zlikwidowaniu w spółdzielniach działów transportowych i utworzeniu Spółdzielni Usług Transportowych, został w 1961 przeniesiony służbowo na kierownika filii w Ustroniu. Pracował w Domu Spółdzielczym przy ul. Partyzantów 1, oddanym uroczyście do użytku jeszcze przed wojną (28 czerwca 1931).
Otrzymał odznakę Zasłużonego Działacza Ruchu Spółdzielczego. Przyjaźnił się m.in. z Robertem Grünkrautem i Franciszkiem Zawadą.
Śmierć.
Zmarł 7 maja 1964 w wieku 51 lat w Szpitalu Śląskim w Cieszynie. Został pochowany na cmentarzu w Ustroniu, obok mogiły wielkiego społecznika tego miasta, pastora kościoła ewangelicko-augsburskiego Karola Kotschego.

</doc>
<doc id="1504185" url="https://pl.wikipedia.org/wiki?curid=1504185" title="Klaus Balkenhol">
Klaus Balkenhol

Klaus Balkenhol (ur. 6 grudnia 1939 w Velen) – niemiecki jeździec sportowy. Trzykrotny medalista olimpijski.
Startował w ujeżdżeniu. Do kadry olimpijskiej awansował bardzo późno, bo w wieku ponad 50 lat. Brał udział w dwóch olimpiadach, za każdym razem - w 1992 i 1996 - zdobywając złoto w rywalizacji drużynowej. W Barcelonie był także trzeci w konkursie indywidualnym. Stawał na podium mistrzostw świata i Europy, był mistrzem Niemiec (1991, 1992, 1993, 1995).

</doc>
<doc id="1504188" url="https://pl.wikipedia.org/wiki?curid=1504188" title="Karol Semik">
Karol Semik



</doc>
<doc id="1504191" url="https://pl.wikipedia.org/wiki?curid=1504191" title="Stefan Zamoyski (1837–1899)">
Stefan Zamoyski (1837–1899)

Stefan Zamoyski, hrabia herbu Jelita (ur. 7 września 1837 we Florencji, zm. 1 stycznia 1899 w Paryżu) – ziemianin, powstaniec styczniowy, prezes Towarzystwa Tatrzańskiego, poseł na galicyjski Sejm Krajowy, członek austriackiej Izby Panów.
Życiorys.
W latach 1854–1855 uczył się w Teresianum w Wiedniu. Ukończył studia na uniwersytecie w Dublinie. Po powrocie do kraju pracował jako urzędnik w Wydziale Krajowym (1860–1863). Podczas powstania styczniowego należał do stronnictwa „białych”, naczelnik cywilny w obwodzie przemyskim. Latem 1863 aresztowany przez Austriaków i więziony.
Ziemianin, właściciel klucza dóbr Wysocko w pow. jarosławskim (Bobrówka, Miękisz Stary, Korzenica, Laszki, Łazy, Wietlin, Wysock, Baranów i Kłuszyn). Wyremontował i zmodernizował swoją siedzibę dawny pałac Czartoryskich w Wysocku. W swoim majątku miał stadninę koni arabskich. Członek i działacz Galicyjskiego Towarzystwa Gospodarskiego, członek jego Komitetu (30 stycznia 1866 – 16 lutego 1868, 24 czerwca 1878 – 12 czerwca 1880, 27 czerwca 1894 – 20 czerwca 1899). Prezes Towarzystwa Tatrzańskiego (1893–1899). Współzałożyciel w 1867, a w latach 1868–1899 prezes Towarzystwa Wzajemnej Pomocy Urzędników Prywatnych w Galicji. Inicjator, a następnie w latach 1873–1899 prezes Towarzystwa Naukowego im. Mikołaja Kopernika we Lwowie.
Członek Rady Powiatu w Jarosławiu (1867–1872, 1873–1897, 1898–1899). W latach 1867–1899 członek Wydziału Powiatowego w Jarosławiu, pełnił w nim funkcje wiceprezesa (1867–1868, 1872–1873) i prezesa (1874–1884, 1889–1891). Przewodniczył również komisji oświaty Rady Powiatu w Jarosławiu (1885–1888).
Z przekonań konserwatysta – należał do stronnictwa stańczyków. Poseł na Sejm Krajowy III kadencji (20 sierpnia 1870 – 26 kwietnia 1876), IV kadencji (8 sierpnia 1877 – 21 października 1882), V kadencji (15 września 1883 – 26 stycznia 1889), VI kadencji (10 października 1889 – 17 lutego 1894), VII kadencji (28 grudnia 1895 – 1 stycznia 1899). Wybierany kolejno w kadencjach III-VI w kurii IV (gmin wiejskich) z okręgu wyborczego nr 16 (Jarosław-Sieniawa-Radymno), zaś w kadencji VII z kurii I (wielkiej własności) w okręgu wyborczym nr 3 (przemyski) – po jego śmierci posłem wybrano w wyborach uzupełniających Władysława Kraińskiego. Był aktywnym posłem, pracował w komisjach: w Sejmie III kadencji członek komisji głodowej (1876); w Sejmie IV kadencji należał do komisji petycyjnej, komisji kultury krajowej, w Sejmach V, VI, VII kadencji członek komisji gospodarstwa krajowego, Od 31 października 1892 dożywotni członek austriackiej Izby Panów. Należał tam do grupy Prawicy. Członek delegacji wspólnej na XXIX Sesji (25 maja – 19 czerwca 1893).
Pogrzeb odbył się 1 lutego 1899 w Wysocku. Pochowany w krypcie grobowej Zamoyskich kościoła Św. Zofii i Szczepana w Laszkach.
Rodzina.
Urodził się w arystokratycznej rodzinie ziemiańskiej, syn uczestnika powstania listopadowego Zdzisława Jana Zamoyskiego (1810–1855) i Józefiny z Walickich (1808–1880). Miał trzy siostry: Zofię (1839–1930), żonę Jana Dzierżysława Tarnowskiego (1835–1894), Marię (1841–1922), żonę Jana Tadeusza Lubomirskiego (1826–1908) i Wandę (1846–1922), żonę Stanisława Grocholskiego (1835–1907). 24 sierpnia 1870 w Krzeszowicach ożenił się z Zofią z Potockich; mieli sześcioro dzieci: Adama Zdzisława (1872–1933), Władysława Zdzisława (1873–1944), Zygmunta (1875–1931), Zofię (1880–1913), żonę Emanuela Świeykowskiego (1874–1909), Katarzynę (1883–1958), żonę Jerzego Baworowskiego (1870–1933), Wandę (1892–1965), żonę Hieronima Tarnowskiego (1884–1945).

</doc>
<doc id="1504194" url="https://pl.wikipedia.org/wiki?curid=1504194" title="Ulica Bliska w Warszawie">
Ulica Bliska w Warszawie

Ulica Bliska – jedna z ulica warszawskiego osiedla Kamionek, biegnąca od ul. Grochowskiej do ul. Lubelskiej.
Historia.
Ulica jest jedną z dawnych dróg wsi Kamionek; zachowała do dzisiaj swój kręty, nieregularny przebieg. Nazwa pochodzi od ścieżki polnej, którą kolejarze skracali sobie drogę do Dworca Terespolskiego.
Do Warszawy przyłączona wraz z Kamionkiem w 1889. Po 1890 przekształcona w ulicę.
W czasie II wojny światowej jej zabudowa w większości ocalała. Do dzisiaj zachowały się kamienice pod nr 21 (wzniesiona ok. 1932) i 23 (ok. 1938) oraz dwie kamienice przypisane do numeracji ul. Mińskiej (nr 13, ok. 1901, i kamienica Tymoteusza i Julii Borensztedtów nr 15, wzniesiona w latach 1891–1892).
W okresie powojennym ulica została przecięta na dwie części zespołem wysokich bloków mieszkalnych.

</doc>
<doc id="1504196" url="https://pl.wikipedia.org/wiki?curid=1504196" title="Halina Usielska-Pełech">
Halina Usielska-Pełech

Halina Usielska-Pełech (ur. 23 kwietnia 1957 w Łodzi) – polska montażystka filmowa, pedagog.
Życiorys.
Absolwentka filmoznawstwa na Uniwersytecie Łódzkim (dyplom w 1981). Ukończyła PWSFTviT w Łodzi na Wydziale Montażu w 1986. Została wykładowcą na Wydziale Filmu i Fotografii w Wyższej Szkole Sztuki i Projektowania w Łodzi. Żona operatora filmowego Jana Pawła Pełecha.

</doc>
<doc id="1504199" url="https://pl.wikipedia.org/wiki?curid=1504199" title="Martin Schaudt">
Martin Schaudt

Martin Schaudt (ur. 7 grudnia 1958 w Albstadt) – niemiecki jeździec sportowy, dwukrotny złoty medalista olimpijski. 
Startował w ujeżdżeniu. Oba medale wywalczył jako członek drużyny, w Atlancie oraz osiem lat później w Atenach. 

</doc>
<doc id="1504202" url="https://pl.wikipedia.org/wiki?curid=1504202" title="Faku’a">
Faku’a

Faku’a (arab. فقوعة) – wioska w Autonomii Palestyńskiej (Zachodni Brzeg). Według danych szacunkowych na rok 2006 liczy 3700 mieszkańców.

</doc>
<doc id="1504204" url="https://pl.wikipedia.org/wiki?curid=1504204" title="Komitet dla Spraw Odpowiedzialności">
Komitet dla Spraw Odpowiedzialności

Komitet dla Spraw Odpowiedzialności (ang. "Commission on the Responsibility of the Authors of the War and on Enforcement of Penalties") – organ powołany podczas paryskiej konferencji pokojowej, w skład którego weszło piętnastu alianckich specjalistów z dziedziny prawa międzynarodowego, stąd też zwany Komitetem Piętnastu.
Uwieńczeniem działań wojennych była paryska konferencja pokojowa, która miała na celu zapewnić światu trwały pokój. Trwała ona od 19 stycznia 1919 do 20 stycznia 1920 roku. Podczas konferencji podjęto próbę zdefiniowania pojęcia zbrodni wojennych. W tym celu został utworzony Komitet Do Spraw Odpowiedzialności, który działał w latach 1919–1920.
Komitet działał od stycznia 1919 pod przewodnictwem Sekretarza stanu USA Roberta Lansinga. Efektem pracy było sformułowanie po raz pierwszy zasady odpowiedzialności za pogwałcenie praw i zwyczajów wojny, zestawienie przestępstw wojennych, a także sporządzenie listy niemieckich zbrodniarzy wojennych, sprecyzowanie sposobu ich karania oraz zdefiniowanie zbrodni wojennych, w ramach VII części traktatu wersalskiego (art. 228-230).
Komitet do Spraw Odpowiedzialności uznał, że osoby, które popełniły jakąkolwiek ze zbrodni, bez względu na stanowisko jakie zajmowały powinny zostać ukarane. W tym celu opracował listę trzydziestu dwóch przestępstw wojennych: 
Większość z nich była uprzednio zakazana przez haski regulamin wojny lub konwencje genewskie.
Z ramienia Polski do Komitetu weszli Konstanty Skirmunt i Leon Łubieński (1861-1944), późniejszy senator.

</doc>
<doc id="1504205" url="https://pl.wikipedia.org/wiki?curid=1504205" title="Okno (film dokumentalny)">
Okno (film dokumentalny)

Okno – czarno-biały film dokumentalny Piotra Andrejewa z 1979 roku.
O filmie.
W 1979 roku z okazji jubileuszu 25-lecia swego istnienia Festiwal Filmów Krótkometrażowych w Oberhausen ogłosił konkurs na film 3-minutowy na temat "Moje okno" ("Mein Fenster").
Na konkurs nadesłano 117 filmów, w tym kilkanaście z Polski. Film Andrejewa to dokumentalna rejestracja pierwszych lekcji czytania alfabetu Braille'a dla niewidomych dzieci w Zakładzie dla Niewidomych w Laskach pod Warszawą. 
Film został on nakręcony przy użyciu dwóch kamer w obudowach dźwiękoszczelnych w czasie prawdziwych lekcji, w ciągu zaledwie trzech godzin. Kierownictwo Zakładu dla Niewidomych w Laskach uważało, że ponieważ niewidome dzieci, uczniowie Zakładu, nigdy nie będą mogły zobaczyć kręconego o nich filmu, zostaną w istocie wykorzystane do jego realizacji. Argument przybliżenia ich losu innym widzom, przeważył na rzecz ograniczonej zgody Zakładu na zdjęcia. 
Autor zdjęć - Zbigniew Wichłacz zdecydował się użyć czarno-białego materiału 35 mm, używanego do produkcji dźwięku w filmie (tzw. negatywu tonu), którego cechą jest niezwykła kontrastowość. Nakręcono ponad 2000 m materiału, gotowy film ma wraz z czołówką 90 m. 
Andrejewowi chodziło w filmie o uchwycenie momentu satysfakcji na twarzy dziecka w momencie, gdy zaczyna rozumieć czytany tekst. Zastąpił on sylaby czytanego słowa dźwiękami muzyki, które układają się w finale filmu w melodię. Uważna kamera Wichłacza oraz montaż Marii Mastalińskiej zrobiły z "Okna" krótki, konsekwentnie opowiedziany film dokumentalny.
Film otrzymał w Oberhausen I Nagrodę, jednocześnie III Nagroda została przyznana Zbigniewowi Rybczyńskiemu za zrealizowany w Austrii film "Mein Fenster".

</doc>
<doc id="1504211" url="https://pl.wikipedia.org/wiki?curid=1504211" title="Melantios">
Melantios

Melantios, Melanthios – imię greckie

</doc>
<doc id="1504214" url="https://pl.wikipedia.org/wiki?curid=1504214" title="Melantios (malarz)">
Melantios (malarz)

Melantios z Sykionu (gr. Μελάνϑιος, łac. "Melantius") – grecki malarz, przedstawiciel sykiońskiej szkoły malarskiej, aktywny pod koniec IV wieku p.n.e.
Był uczniem Pamfilosa. Wymieniany jako jeden ze współtwórców (obok m.in. Apellesa) obrazu przedstawiającego tyrana Arystratosa po zwycięstwie w wyścigach.
Znany także jako autor portretu Peryklesa, odrestaurowanego potem przez Nealkesa. Obrazy jego stały się później własnością egipskiego Ptolemeusza III, będącego admiratorem jego twórczości.
Melantios był również autorem traktatu o malarstwie. Pliniusz wymienia go jako jednego z pierwszych malarzy stosujących tylko cztery barwy.

</doc>
<doc id="1504216" url="https://pl.wikipedia.org/wiki?curid=1504216" title="Integracyjne Stowarzyszenie Rehabilitacyjno-Sportowe „Culani”">
Integracyjne Stowarzyszenie Rehabilitacyjno-Sportowe „Culani”

Integracyjne Stowarzyszenie Rehabilitacyjno-Sportowe „Culani” (ISRS Culani) – założone w roku 1995 w Warszawie stowarzyszenie, mające na celu pomoc osobom niepełnosprawnym oraz ich szeroko rozumianą integrację społeczna. 
Siedzibą stowarzyszenia jest Natoliński Ośrodek Kultury, ulokowany przy ulicy Na Uboczu 3. Prezes: Krzysztof Balcerzak (jednocześnie trener sekcji szermierki), wiceprezesi: Agnieszka Kachel i Jacek Wodzyński. ISRS Culani jest organizacją pozarządową, utrzymującą się ze składek członkowskich oraz wsparcia sponsorów, mającą status organizacji pożytku publicznego. ISRS Culani jest organizacją uprawnioną do otrzymywania 1% podatku dla OPP. Część organizacji działająca dla dzieci i młodzieży pełnosprawnej wspierana jest przez Radę Rodziców.
Głównym nurtem działalności Culani jest pomoc osobom niepełnosprawnym, a także szeroko rozumiana integracja społeczna osób niepełnosprawnych. Oferta skierowana jest również do dzieci i młodzieży pełnosprawnej. Odbywa się to głównie poprzez sport. Członkowie ISRS Culani działają w następujących sekcjach: szermierki na wózkach, pływackiej, wędkarskiej, tenisa stołowego na wózkach, boccia, curlingu na wózkach oraz modelarskiej. Stowarzyszenie prowadzi również sekcje dla osób pełnosprawnych: szermierka dla dzieci i tenis stołowy. Wspólnie organizowane są obozy szkoleniowe sportowców sprawnych i niepełnosprawnych. 
ISRS Culani organizuje liczne imprezy dla osób niepełnosprawnych oraz integracyjne: Eliminacje Spławikowych Mistrzostw Polski Osób Niepełnosprawnych, Wędkarski Piknik Integracyjny, Mikołajkowe Zawody Szermiercze dla Dzieci, Szkolny Piknik Integracyjny i inne. Było także organizatorem Mistrzostw Polski Juniorów w Szermierce na Wózkach (w roku 2006, 2007, 2008 i 2009), współorganizatorem Integracyjnych Ogólnopolskich Zawodów Pływackich „Nadzieje Paraolimpijskie Londyn 2012” (maj 2010) oraz Zimowych Mistrzostw Polski w Pływaniu Osób Niepełnosprawnych 2011. 
Zawodnicy trenujący w sekcjach sportowych stowarzyszenia odnoszą sukcesy na arenie krajowej i międzynarodowej, np. Kacper Rodziewicz zdobył tytuł mistrza Polski seniorów w pływaniu i mistrza świata juniorów, a szermierze Marta Fidrych, Michał Nalewajek i Dominik Rymer medale mistrzostw Polski w szermierce na wózkach w lipcu 2008 roku. Zawodnicy sekcji curlingu na wózkach w 2011 roku zdobyli srebrny medal na Międzynarodowych Mistrzostwach Czech.

</doc>
<doc id="1504220" url="https://pl.wikipedia.org/wiki?curid=1504220" title="Homar amerykański">
Homar amerykański

Homar amerykański ("Homarus americanus") – gatunek skorupiaka z rzędu dziesięcionogów i rodziny homarów (Nephropidae). Najcięższy skorupiak świata, jeden z najbardziej znanych i poławianych gatunków homarów i jeden z najważniejszych ekonomicznie i ekologicznie bezkręgowców.
Występowanie i środowisko.
"Homarus americanus" występuje głównie wzdłuż północno-wschodnich wybrzeży Stanów Zjednoczonych (zwłaszcza Maine) oraz Kanady, (Nowa Fundlandia i Labrador). 
Zamieszkuje głębokie i zimne wody, o skalistym podłożu, w którym może znaleźć schronienie przed drapieżnikami. Jest samotnikiem aktywnym nocą, wtedy również żeruje.
Budowa.
Homar amerykański jest większy od homara europejskiego. Jego ciało ma barwę oliwkowozieloną, niebieskawą lub zielonobrązową. Ma od 20 do 60 cm długości, masę ciała od 0,5 do 4 kg, aczkolwiek złowiono również okazy mierzące ponad 100 cm, o wadze 20,14 kg. Na każde z oczu złożonych składa się 14 tys. pojedynczych ommatidiów.
Biologia.
Dojrzałość osiąga w wieku ok. 4 lat i od tego momentu zmienia pancerz mniej więcej raz na rok, wcześniej zmienia go o wiele częściej. Kiedy zbliża się okres linienia, nowy pancerz zaczyna rosnąć bezpośrednio pod starym. Przygotowywany do zrzucenia pancerz twardnieje, ciemnieje i pokrywa się czarnymi plamkami. Następuje pęknięcie na linii biegnącej wzdłuż całego pancerza, który zaczyna rozdzielać się na dwie części, aby w końcu odpaść. Szczypce i odwłok zostają odrzucone w następnej kolejności. Ponieważ nowy pancerz jest bardzo delikatny, w ciągu pierwszych tygodni po linieniu homar amerykański jest podatny na zranienia, nie może wykonywać szybkich ruchów niezbędnych do obrony szczypcami. Z łatwością może paść ofiarą innego homara, zwłaszcza samicy chroniącej złożone przez siebie jaja, która jest w tym okresie bardzo zaborcza i agresywna.
Jaja homara amerykańskiego są zielone i bardzo małe, mają ok. 1 mm średnicy. Samica nosi je przyczepione pod odwłokiem około miesiąca, później jaja odrywają się i wykluwają się larwy – żywiki. Liczba jaj złożonych przez jedną samicę oscyluje między 10 a 1000, ale wskaźnik przeżycia jest bardzo niski, ok. 0,1%.
Zagrożenia.
Naturalnym wrogiem homara amerykańskiego jest dorsz atlantycki i inne drapieżne ryby (głównie plamiak i flądra), a także większe homary. Przełowienie dorsza przyczyniło się do znaczącego wzrostu populacji homara.
Znaczenie gospodarcze.
Jest poławiany ze względu na smaczne mięso i zalicza się go do owoców morza ("frutti di mare"). 

</doc>
<doc id="1504221" url="https://pl.wikipedia.org/wiki?curid=1504221" title="Erazm Zabłocki">
Erazm Zabłocki

Erazm Zabłocki herbu Łada (1831 –1884), w czasie powstania styczniowego naczelnik cywilny, do czerwca 1863 r., a następnie komisarz rządowy województwa grodzieńskiego, urzędnik grodzieńskiej komisji budowlanej, działacz konspiracji.
Syn Kazimierza Zabłockiego (1790 – 1824) i Izabeli Jaksy - Żeromskiej (ur. 1790, zm. 16 grudnia 1871 w Poznaniu). Jego dziadkiem był poseł Józef Zabłocki (ur. 1740 r.) starosta trzebisławski. 
Miał siostrę Emilię Zabłocką, która wyszła za mąż za Henryka Ponińskiego h. Łodzia. 
Ślub wziął 23 lipca 1849 r. Żoną została Helena Watta-Skrzydlewska h. Samson (1828-1859). Miał z nią syna Rafała Zabłockiego (1854-1911) i trzy córki; Augustynę (1851-1903), Kazimierę (1853-1943) i Helenę Zabłocką(1859-1929).

</doc>
<doc id="1504222" url="https://pl.wikipedia.org/wiki?curid=1504222" title="Parafia Ewangelicko-Augsburska w Poznaniu">
Parafia Ewangelicko-Augsburska w Poznaniu

Parafia Ewangelicko-Augsburska w Poznaniu, należąca diecezji pomorsko-wielkopolskiej Kościoła Ewangelicko-Augsburskiego, została założona w 1920 r., lecz ma tradycje sięgające XVI w. Mieści się na osiedlu administracyjnym Grunwald Południe, przy ul. Obozowej 5. W 2018 liczyła 341 wiernych.
Od XVI do pocz. XX w..
Wpływy reformacji w Poznaniu można dostrzec już około 1520 r. Pod protektoratem magnackiej rodziny Górków, w latach 30. i 40. XVI w. działali tu tak wybitni działacze reformacyjni, jak teolog i humanista Krzysztof Hegendorfer, teolog ks. Andrzej Samuel oraz pisarz i wydawca literatury religijnej Jan Seklucjan. Wojewoda Łukasz Górka w 1563 r. udostępnił na nabożeństwa własny pałac, w którym oficjalnie powstała polska parafia luterańska, a w 1564 r. parafia niemiecka, skupiająca większość wyznawców. Parokrotnie odbywały się tu ogólnokrajowe synody. Po śmierci ostatniego z rodu Stanisława Górki w 1592 r. ewangelicy utracili miejsce nabożeństw w mieście, początkowo musieli korzystać z kostnicy na cmentarzu, jednak wkrótce – za zgodą władz miejskich i biskupa poznańskiego – zbudowali na przedmieściu drewnianą kaplicę (lub dwie – polską i niemiecką), szkołę, szpital (dom opieki) i mieszkania dla duchownych, obok już istniejącego cmentarza na Górze Czerwowskiej, przy drodze na Wronki (za Wzgórzem Św. Wojciecha). Najsłynniejszym działającym tam polskim duchownym był ks. Samuel Dambrowski. Po kilkakrotnych napaściach i doszczętnym zniszczeniu budynków w 1616 r. przez tłumy podburzone przez jezuitów, ewangelicy utracili miejsca nabożeństw, bowiem w tym samym czasie zniszczono też pobliskie budynki należące do braci czeskich, działających w Poznaniu od 1548 r. Wkrótce pojawił się zakaz publicznego sprawowania funkcji religijnych, a protestanci, stanowiący kilkanaście procent ludności, utracili możliwość piastowania godności we władzach miasta. Część wiernych opuściła Poznań, udając się m.in. do Torunia i Leszna. Reformowani podążali do kościoła w Skokach lub do Leszna. Pozostał jedynie cmentarz, początkowo nieogrodzony, a na miejscu świątyni braci czeskich wzniesiono kościół i klasztor karmelitów bosych. Z czasem nabożeństwa luterańskie przeniesiono do Swarzędza, gdzie odbywały się one w dwóch wykupionych i przystosowanych do tego celu mieszkaniach. Zjeżdżali się tam ewangelicy nie tylko z Poznania i Swarzędza ale również z okolicznych miast wielkopolskich (Pobiedziska, Murowana Goślina). Polskie nabożeństwa przetrwały tam do czasów potopu szwedzkiego. Później odprawiano już tylko niemieckie, co zapewniało uczestnikom względny spokój i mniej oskarżeń o antykatolicką propagandę. Pod koniec XVIII wieku rozpoczęto budowę murowanego kościoła ewangelickiego w Swarzędzu, który stanął na dzisiejszym Placu Niezłomnych. Budowę ostatecznie ukończono w 1836 roku dzięki wsparciu króla pruskiego Fryderyka Wilhelma III. W 1866 dobudowano do kościoła wieżę. Zbór ewangelicki istniał w Swarzędzu aż do końca II wojny światowej.
W Poznaniu pozwolono na wznowienie kultu publicznego dopiero po 1768 r. i w 1896 r. poświęcono luterański kościół Świętego Krzyża na Grobli. Nabożeństwa polskie do 1860 r. odprawiali ewangelicy reformowani, potomkowie Braci Czeskich (w XIX w. w nowo wzniesionym kościele św. Piotra). Zdarzały się wśród nich jednostki wybitne, jak poeta Piotr Dahlman, czy działacz społeczny i polityczny Gustaw Potworowski. Nawet późniejsze statystyki wykazywały istnienie w Poznaniu protestantów narodowości polskiej, nie tworzyli oni jednak zwartego środowiska, a władze pruskiego Kościoła Unijnego nie uważały za potrzebne zaspokajanie potrzeb religijnych w ich rodzimym języku. Liczba kościołów i kaplic na dzisiejszym obszarze miasta sięgnęła z czasem 10.
Czasy II Rzeczypospolitej.
Po odzyskaniu niepodległości, 22 października 1919 r. Polacy ewangelicy przybyli z różnych stron kraju zorganizowali jako swoją reprezentację narodowo-religijną Polskie Towarzystwo Ewangelickie. Podjęto starania o nabożeństwa w języku polskim, pierwsze odprawił ks. Karol Kotula w Wielkanoc, 4 kwietnia 1920 r. w wynajętym kościele staroluterskim przy ul. Ogrodowej. Odtąd miało to być ich stałe miejsce, dzielone z miejscową parafią niemiecką, aż do 3 września 1939 r. Pierwszym duszpasterzem polskiego zboru, który zgłosił akces do Kościoła Ewangelicko-Augsburskiego z władzami w Warszawie (na czele stał ks. bp Juliusz Bursche), w tym samym roku został kapelan wojskowy ks. Józef Mamica (1920-1923), dzięki którego aktywności powstały kolejne parafie o polskim charakterze narodowym, w Toruniu (1921) i w Bydgoszczy (1922). Jego następcą w latach 1923–1924 był ks. Karol Kotula. W wyniku wyborów, w 1924 r. proboszczem został ks. Gustaw Manitius ze Zduńskiej Woli, który pozostał na tym stanowisku przez cały okres II Rzeczypospolitej. Dzięki jego zaangażowaniu nastąpił wszechstronny rozwój, czemu sprzyjała również żywa działalność świeckich członków, skupionych w PTE, Kole Pań, od 1922 r. w Stowarzyszeniu Polskiej Młodzieży Ewangelickiej (SPME), w 1926 r. przekształconym w prężne Stowarzyszenie Polskiej Akademickiej Młodzieży Ewangelickiej (SPAME). Oprócz działalności miejscowej, starano się nieść pomoc w uświadomieniu narodowym polskiej ludności ewangelickiej na południu Wielkopolski, w rejonie Kępna, Odolanowa i Ostrzeszowa. Równoprawnymi członkami Polskiego Zboru Ewangelicko-Augsburskiego są od początku pozostający w mniejszości ewangelicy reformowani, okresowo odwiedzani przez swoich duszpasterzy. W 1926 r. zorganizowano filialny zbór w Lesznie. Stosunki z poznańskim Kościołem Unijnym, na którego czele pozostawał ks. Paul Blau, ze względów narodowościowych pozostawały chłodne, niemożliwe okazało się porozumienie w sprawie udostępnienia którejś z jego świątyń na polskie nabożeństwa ewangelicko-augsburskie (choć pod wpływem chwili, w latach 1921-1925 wprowadzono nabożeństwa w języku polskim w reprezentacyjnym kościele św. Pawła). Po konflikcie o gmach bursy Paulinum, w 1928 r. PTE uzyskało jako rekompensatę od strony niemieckiej kamienicę przy ul. Kossaka 9 (zbór nie miał jeszcze osobowości prawnej, zatem formalnie nie mógł być tu stroną), odtąd aż do 2002 r. mieszcząca mieszkanie duchownego i lokal parafialny. Od końca lat 20. ks. Manitius pełnił obowiązki seniora nowo powstającej diecezji poznańsko-pomorskiej, współdziałając m.in. w zakładaniu parafii w Gdyni w 1931 r. Od 1935 r. w pracy parafialnej uczestniczył również nowy kapelan wojskowy, ks. Karol Świtalski. Do osób wyróżniających się aktywnością należeli m.in. profesor gimnazjum Edward Hauptmann, handlowiec Gustaw Estereich, przemysłowiec Artur Gaede, wyżsi urzędnicy państwowi – dr Jerzy Nikodem i Jan Pończa, dr medycyny Edmund Moenke, profesorowie Uniwersytetu Poznańskiego – Jan Stanisław Bystroń, Julian Flatau, Karol Jonscher, Bolesław Namysłowski.
Po wejściu w życie dekretu o stosunku Państwa do Kościoła Ewangelicko-Augsburskiego w RP z 1936 r., w roku 1937 zbór uzyskał osobowość prawną jako parafia, zaś diecezja zmieniła nazwę na diecezję wielkopolską. Okupacja hitlerowska spowodowała w 1939 r. całkowitą likwidację polskiej parafii, ks. senior Gustaw Manitius został aresztowany i zamordowany w Forcie VII, majątek został skonfiskowany, ludzie się rozproszyli. Niektórzy parafianie padli ofiarą wojny, tak w kraju, jak na wschodzie i na zachodzie.
Okres współczesny.
Po wyzwoleniu Poznania spod okupacji pierwsze nabożeństwo domowe odprawił ks. Karol Świtalski 30 marca 1945 r. Już w kwietniu podjęło na nowo działalność PTE, zaś od 1946 r., aż do wydania zakazu przez władze PRL w 1950 r., było aktywne SPAME. Ponieważ wszystkie ewangelickie świątynie w mieście zostały zajęte lub zniszczone, warunki lokalowe parafii, obejmującej całą zachodnią część województwa, od Rawicza po Trzciankę były bardzo ciężkie. Dopiero 5 marca 1946 r. władze miejskie przyznały kaplicę cmentarną przy ul. Grunwaldzkiej. Miała być prowizorycznym schronieniem, ale służyła nieprzerwanie do 2003 r., wobec niemożności odzyskania którejkolwiek z zajętych świątyń oraz braku zgody na wzniesienia nowej. Udało się jednak uzyskać wydzielenie ewangelickiej kwatery na komunalnym cmentarzu Miłostowo. Natomiast kościół ewangelicki w Swarzędzu od 1945 roku pozostawał nieużywany mimo wysiłków zarówno ze strony ewangelickiej jak i katolickiej, aby przeznaczyć go ponownie na cele religijne. Powojenne władze pierwotnie planowały przeznaczyć świątynię na szkołę lub dom kultury, ostatecznie jednak w 1950 roku kościół ewangelicki w Swarzędzu został rozebrany (dziś na Placu Niezłomnych istnieje ekspozycja ukazująca fragment podziemi kościoła wraz z tablicą informacyjną). Zdewastowany cmentarz ewangelicki w Swarzędzu przy ulicy Piaski przekształcono zaś w park miejski. W 1998 roku ustawiono w parku głaz wraz z tablicą pamiątkową informującą o dawnych mieszkańcach Swarzędza wyznania ewangelicko-augsburskiego pochowanych w tym miejscu.
Wielkie zasługi w okresie odbudowy parafii położyli kolejni kuratorzy rady parafialnej, prof. Jerzy Suszko i mistrz piekarski Paweł Rymorz, później m.in. prof. Paweł Gettel. W 1946 r. wznowiono pracę duszpasterską w Lesznie. W związku z powojennym niedostatkiem duchownych, ks. Świtalski współdziałał w organizacji nowych polskich parafii w Gorzowie Wielkopolskim i w Szczecinie. Na przełomie 1948/1949 r. funkcję administratora pełnił ks. senior Ryszard Trenkler z Torunia. W latach 1949-1959 proboszczem był ks. Włodzimierz Missol, w tym czasie wznowiono odprawianie nabożeństw w Gnieźnie i odzyskano kaplicę w Chodzieży. Po nim jako wikariusz pracował ks. Alfred Neumann, w tym czasie z parafią związał się znany poeta Wojciech Bąk. Kolejny duchowny, ks. Jan Walter (1962-1980) doprowadził do ożywienia życia religijnego, rozwoju pracy młodzieżowej i nawiązania krajowych i zagranicznych kontaktów ekumenicznych. W 1965 r. zmodernizowano wnętrze kaplicy.
Od roku 1980 aż do swojej śmierci w roku 2012 stanowisko proboszcza poznańskiej parafii piastował ks. Tadeusz Raszyk, w latach 1986-1992 również senior diecezji pomorsko-wielkopolskiej. W 1983 r. działalność PTE uzyskała wymiar ogólnopolski. Wobec dalszego blokowania przez władze państwowe budowy lub rozbudowy kaplicy, w 1993 r. ponownie zostało zmodernizowane wnętrze. Dzięki przemianom politycznym w kraju po 1990 r. dzięki aktywności duchownego i rady parafialnej, udało się odzyskać teren dawnego cmentarza wokół kaplicy, który w 2000 r. nazwano Parkiem Manitiusa. W 2002 r. odsłonięto tam głaz pamiątkowy ku czci przedwojennego duszpasterza. Na przyległym obszarze przy ul. Obozowej w latach 2001-2004 został wybudowany kościół Łaski Bożej wraz z centrum parafialnym, dzięki czemu powstały korzystne warunki lokalowe dla dalszej działalności. Obok kościoła w 2007 r. została odsłonięta tablica upamiętniająca ks. Samuela Dambrowskiego.
Do parafii poznańskiej należą dwa filiały, w Gnieźnie i we Wrześni. W 1999 r. od Poznania usamodzielniła się nowo powstała parafia w Pile, a w 2002 r. w Lesznie. Wikariuszami ks. Tadeusza Raszyka w parafii poznańskiej byli księża, obecnie piastujący samodzielne stanowiska: Marek Loskot (dziś Bydgoszcz), Tomasz Wola (Piła), Sławomir Janusz Sikora (Szczecin) i Waldemar Gabryś (Leszno).
Oprócz nabożeństw, odbywają się godziny biblijne, szkółka niedzielna dla dzieci i nauczanie religii, zebrania młodzieżowe i emerytów, działa chór i stacja diakonijna, organizowane są koncerty muzyczne i wystawy plastyki współczesnej. Istnieje też Oddział Poznański Polskiego Towarzystwa Ewangelickiego – dziś PTEw (w Poznaniu mieści się siedziba redakcji ogólnopolskiego czasopisma PTEw „Słowo i Myśl. Przegląd Ewangelicki”, ).
Po śmierci ks. Tadeusza Raszyka tymczasowym administratorem parafii został z urzędu biskup diecezji ks. prof. Marcin Hintz.
Dnia 3 lutego 2013 Wyborcze Zgromadzenie Parafialne Parafii Ewangelicko-Augsburskiej Łaski Bożej w Poznaniu, pod przewodnictwem ks. bpa prof. Marcin Hintza wybrało na swojego proboszcza ks. Marcina Kotasa, dotychczasowego proboszcza-administratora Parafii Ewangelicko-Augsburskiej Wniebowstąpienia Pańskiego w Warszawie. W dniu 15 marca 2013 wybór ks. Kotasa został zatwierdzony przez konsystorz Kościoła. Uroczystość wprowadzenia ks. Marcina Kotasa w urząd proboszcza odbyła się w dniu 27 kwietnia 2013 r.
W kwaterze ewangelickiej cmentarza Miłostowo (pole 3, kwatera PD) znajdują się zarówno groby parafian, w tym niektóre przeniesione z innych cmentarzy, likwidowanych po 1945 r., ale też miejsca spoczynku osób innych wyznań. Spoczywają tu m.in. : Zdzisław Eichler, Paweł Gettel, Egon Naganowski, Cezary Szyszko, są symboliczne miejsca spoczynku Jerzego Szanca, żołnierza AK, zamordowanego przez Gestapo w Radomiu w 1944 r. i pięciorga członków rodziny Moenke (Menke), ofiar II wojny światowej na Wschodzie i na Zachodzie.

</doc>
<doc id="1504227" url="https://pl.wikipedia.org/wiki?curid=1504227" title="Bronisław Duch (oficer)">
Bronisław Duch (oficer)

Bronisław Bazyli Duch (ur. 3 września 1891 w Grębowie, zm. 26 marca 1919 pod Magierowem) – podporucznik piechoty Wojska Polskiego.
Życiorys.
Urodził się 3 września 1891 w Grębowie, w rodzinie Grzegorza, wachmistrza c. i k. żandarmerii, i Józefy z Małeckich. Był bratem Kazimierza (1890–1954) i Mieczysława (1894–1948).
W latach 1893–1902 mieszkał w Szczawnicy i uczęszczał do tamtejszej szkoły powszechnej. Następnie kontynuował naukę w I, a później II Gimnazjum w Nowym Sączu. Tam w 1910 złożył maturę i wraz z braćmi działał w Związku Jastrzębim, a potem Polskich Drużynach Strzeleckich. W czasie I wojny światowej walczył w szeregach cesarskiej i królewskiej armii. Jego oddziałem macierzystym był 20 pułk piechoty. Na stopień podporucznika został mianowany ze starszeństwem z 1 lutego 1918 w korpusie oficerów rezerwy piechoty. Dwukrotnie ranny (1915 i 1916). 
W czasie wojny z Ukraińcami walczył w szeregach 1 pułku strzelców podhalańskich. Poległ 26 marca 1919 pod Magierowem. Pochowany na tamtejszym cmentarzu wojskowym. Pośmiertnie awansowany do stopnia kapitana.

</doc>
<doc id="1504236" url="https://pl.wikipedia.org/wiki?curid=1504236" title="Vladko Maček">
Vladko Maček

Vladko Maček (ur. 20 sierpnia 1879 w Jastrebarsku, zm. 15 maja 1964 w Waszyngtonie) – chorwacki polityk, współzałożyciel Chorwackiej Partii Chłopskiej, krewny gen. Stanisława Maczka.
Życiorys.
Na świat przyszedł w miasteczku Jastrebarsko należacym do Austro-Węgier. Edukację zakończył jako absolwent wydziału prawa uniwersytetu w Zagrzebiu. Tam też się doktoryzował w 1903 roku. Do 1905 był sędzią w Zagrzebiu, Petrinji, Samoborze i Ivancu, a następnie aspirantem w Krapinie. W 1908 otworzył własną kancelarię. Członek Chorwackiej Partii Ludowo-Chłopskiej (HPSS). Od 1906 członek Komisji Głównej. Jako oficer brał udział w I wojnie światowej, pod jej koniec przeniósł się do Zagrzebia, gdzie był bliskim współpracownikiem Stjepana Radicia. W latach 1919–1920 przebywał w więzieniu, kiedy to został wybrany wiceprzewodniczącym HPSS-u. Przedstawiciel do Zgromadzenia Narodowego z ramienia HPSS-u w Bielovar Križevci. W 1921 otworzył urząd w Zagrzebiu.
W 1925 Stjepan Radić podjął notę o przyłączeniu Chorwackiej Chłopskiej Partii Republikańskiej (HRSS) do radzieckiego Krestinternemu. W lipcu 1923 Radić opuścił kraj, by szukać poparcia dla federalistycznego stanowiska Chorwatów. Odwiedził w 1924 Związek Radziecki, w którym toczyły się właśnie obrady piątego kongresu Kominternu. Po powrocie do kraju wystąpił przeciwko Partii Chłopskiej. W grudniu 1924 została ona zdelegalizowana, a Radić i jego najbliższy współpracownik, Vladko Maček, ponownie znaleźli się w więzieniu. Zarzucono im współpracę z radzieckimi komunistami. Partia Chłopska kierowana przez Mačka domagała się radykalnej reformy rządu. W lipcu 1925 został zwolniony z więzienia. Wszystkie narodowości Jugosławii dotknęła utrata swobód obywatelskich. Rząd sprawował ścisły dozór nad swoimi przeciwnikami. Maček zaangażowany był w obronę interesów chorwackich przed dominacją serbską. W 1928 roku po zamordowanym Stjepanie Radiciu został przywódcą partii chłopskiej, bowiem był uznawany za "niekoronowanego króla" chłopów.
Jako przywódca Chorwackiej Partii Chłopskiej, Vladko Maček, został osądzony za zdradę w kwietniu 1933 i skazany na trzy lata więzienia. Po zamachu i zastrzeleniu króla Aleksandra w 1934 władzę w kraju przejął jego małoletni syn – Piotr II. Rzeczywistą władzę sprawował regent Paweł Karadziordziewić, który nie miał skłonności dyktatorskich. Wypuszczono Mačka oraz innych więźniów politycznych. Partie polityczne, w tym Chorwacka Partia Chłopska mogły częściowo na nowo podjąć działalność. Domagały się one zwołania konstytuanty i reformy instytucji państwa. W grudniu 1938 odbyły się ponowne wybory. Pomimo nielegalnych działań, lista Mačka zdobyła 44,9% głosów, wobec 54,1% zdobytych przez rząd. W lutym 1939 utworzono nowy rząd, którego celem miało być dojście do porozumienia z Chorwatami.
Bezpośrednio przed wybuchem II wojny światowej wypracowano porozumienie między Mačkiem a przedstawicielami rządu. Porozumienie zwane "Sporazum" dało Chorwacji autonomię w ramach jednego państwa, własny parlament, Sabor, i przywódcę – Bana. Maček został wicepremierem Jugosławii, a czterech jego kolegów weszło w skład gabinetu ministrów. W czasie wojny zmuszono Jugosławię do podpisania układu o wejściu tejże do obozu Osi. Powołano rząd, w którym to pozostał także Maček. Był on zwolennikiem utrzymania pokoju, twierdził, że „nie można sformułować trzeźwej polityki narodowej, wzbudzając silne emocje”.
3 kwietnia 1941 Maček przyjął przedstawiciela III Rzeszy Ribbentropa, który zaoferował mu pomoc w odłączeniu Chorwacji od Jugosławii. Gdy odmówił, Niemcy oferowali wsparcie ruchowi ultranacjonalistycznemu Ustaszów. Mimo iż wielokrotnie próbowano rozmawiać z Mačkiem, konsekwentnie odmawiał on wzięcia czynnego udziału w życiu politycznym. Po niemieckim ataku na Jugosławię w 1941 ograniczono działalność Mačka, a następnie został on osadzony w obozie koncentracyjnym w Jasenovcu.
Odmawiając udzielenia poparcia zarówno Ante Paveliciowi, jak i później Josipowi Brozowi Ticie, Maček w 1945 roku jako przeciwnik komunizmu wyjechał do Francji, a następnie do USA. Zmarł w zapomnieniu w Waszyngtonie. 15 maja 1996 jego szczątki przewieziono do ojczyzny i pochowano na Cmentarzu Mirogoj w Zagrzebiu.

</doc>
<doc id="1504239" url="https://pl.wikipedia.org/wiki?curid=1504239" title="BD −17 63 b">
BD −17 63 b

BD -17°63 b – planeta pozasłoneczna typu gazowy olbrzym położona w gwiazdozbiorze Wieloryba, orbitująca wokół gwiazdy BD -17°63 (Felixvarela), odkryta w 2008 za pomocą spektrometru HARPS.
Nazwa.
Planeta ma nazwę własną Finlay, upamiętniającą Carlosa Finlaya, kubańskiego epidemiologa, który był pionierem badań nad żółtą febrą i odkrył, że przenoszą ją komary. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Kuby mogli wybrać nazwę dla tej planety. Spośród nadesłanych propozycji zwyciężyła nazwa Finlay dla planety i Felixvarela dla gwiazdy.

</doc>
<doc id="1504243" url="https://pl.wikipedia.org/wiki?curid=1504243" title="BD −17 63">
BD −17 63

BD -17°63 (Felixvarela) – gwiazda typu widmowego K położona 116 lat świetlnych od Ziemi w gwiazdozbiorze Wieloryba. Okrąża ją jedna znana planeta BD -17°63 b (Finlay).
Nazwa.
Gwiazda ma nazwę własną Felixvarela, upamiętniającą Félixa Varelę, duchownego, który rozpoczął na Kubie powszechną edukację naukową, w szczególności nauczając fizyki. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Kuby mogli wybrać nazwę dla tej gwiazdy. Spośród nadesłanych propozycji zwyciężyła nazwa Felixvarela dla gwiazdy i Finlay dla planety.

</doc>
<doc id="1504247" url="https://pl.wikipedia.org/wiki?curid=1504247" title="Stefan Jasieński">
Stefan Jasieński

Stefan Jasieński ps. „Urban”, „Alfa”, (ur. 2 kwietnia 1914 w Wilnie, zm. 1945 w KL Auschwitz) – podporucznik Armii Krajowej, cichociemny.
Młodość.
Stefan Jasieński pochodził z rodu Jasieńskich herbu Dołęga. Był synem Leona Jasieńskiego (1874–1936) oraz Zofii z domu Zboromirskiej (1883–1937) oraz bratem Wandy (1910–1988, sportsmenka). Dorastał w Nakle nad Notecią, gdzie ojciec – inżynier chemik został dyrektorem miejscowej cukrowni. Po przeprowadzce do Warszawy, w 1932 roku ukończył gimnazjum Zgromadzenia oo. Marianów na Bielanach. Studiował architekturę na Politechnice Warszawskiej. Szkołę Podchorążych Rezerwy Kawalerii ukończył w latach 1937/1938 w Centrum Wyszkolenia Kawalerii w Grudziądzu. W trakcie studiów został przyjęty do korporacji akademickiej „Arkonia”, w której powierzono mu odpowiedzialną funkcję oldermana. Mobilizacja i wybuch wojny uniemożliwiły mu dokończenie studiów i uzyskanie dyplomu.
II wojna światowa.
Walczył w kampanii wrześniowej 1939 roku w Warszawskiej Brygadzie Pancerno-Motorowej, a następnie przedostał się poprzez Węgry do Francji, gdzie jako żołnierz 10 Brygady Kawalerii Pancernej powtórnie przeżył gorycz porażki. 26 czerwca 1940 roku ewakuował się do Anglii. Służąc nadal w 10 pułku strzelców konnych wchodzącym w skład 10 Brygady Kawalerii Pancernej, otrzymał w 1941 roku promocję oficerską. 16 maja 1942 roku skierowany na Oficerski Kurs Doskonalący Administracji Wojskowej (polska szkoła wywiadu).
W nocy z 13 na 14 marca 1943 roku ppor. Stefan Jasieński zrzucony do Polski w operacji lotniczej Window, na placówkę odbiorczą "Żbik", ok. 8 km od Koniecpola. Wraz z nim skoczyli: Antoni Chmielowski ps. Wołk, Stefan Ignaszak ps Drozd oraz Władysław Maksyś ps. Azot. Szczęśliwie dotarł do miejsca przeznaczenia w Warszawie, gdzie wkrótce po okresie aklimatyzacji Oddział II Komendy Głównej AK skierował go do działalności wywiadowczej na Wileńszczyźnie. Do głównych zadań Stefana Jasieńskiego, podającego się w tym okresie za Janusza Kręckiego, należało zbieranie informacji na temat ruchów większych jednostek niemieckich na zapleczu frontu wschodniego. W październiku 1943 roku, po załamaniu Franciszka Koprowskiego i zdekonspirowaniu go przed Gestapo odwołany do Warszawy, do marca 1944 r. w dyspozycji szefa referatu „Wschód”.
Od końca lipca 1944 r. rozkazem Komendanta Głównego AK gen. Tadeusza Bora-Komorowskiego w dyspozycji Komendy Okręgu Śląskiego AK oraz Grupy Operacyjnej Odra. Głównym celem nowej misji Jasieńskiego było rozpoznanie sytuacji wokół KL Auschwitz. Jak dowiadujemy się z listu Komendanta Głównego AK gen. Tadeusza Bora-Komorowskiego z 26 lipca 1944 roku do komendantów Okręgu Krakowskiego AK oraz Okręgu Śląskiego AK istniało uzasadnione podejrzenie, iż Niemcy mogą podjąć próbę likwidacji wszystkich uwięzionych w celu zatarcia śladów swej ludobójczej działalności. Do szczegółowych zadań „Urbana” należało: rozpoznanie sił niemieckich tworzących aktualnie załogę SS w KL Auschwitz oraz nawiązanie kontaktów z obozowym ruchem oporu, zorientowanie się co do możliwości zbrojnego uderzenia na załogę obozu, porozumienie się w sprawie ewentualnych zrzutów broni, a następnie skoordynowanie działań partyzantów z akcją więźniów. Wykonując powierzone zadanie „Urban” przedostał się do Krakowa, gdzie uczestniczył w konspiracyjnych spotkaniach z miejscowymi przedstawicielami AK, BCh oraz PPS, nawiązał kontakt z mjr. dypl. Zygmuntem Walterem-Janke, komendantem Okręgu Śląskiego AK oraz współorganizował siatkę łączników, przez którą za pomocą grypsów utrzymywał kontakt z konspiracyjnym Związkiem Organizacji Wojskowej, kierowanym m.in. przez Józefa Cyrankiewicza. Na podstawie m.in. zebranych przez Stefana Jasieńskiego informacji w dowództwie AK panowało przekonanie, iż zbrojne wyzwolenie KL Auschwitz, zarówno ze względu na silnie uzbrojoną załogę obozu, liczne oddziały SS, Wehrmachtu oraz policji niemieckiej w sąsiednich miastach, jak i duże ryzyko strat wśród więźniów obozu, jest niemal niemożliwe do wykonania. Przyjęto zatem założenie, iż przeprowadzenie akcji zbrojnej byłoby usprawiedliwione tylko w wypadku podjęcia przez hitlerowców próby wymordowania wszystkich więźniów.
Działania operacyjne w okolicach obozu były ekstremalnie niebezpieczne. „Urban” kilkakrotnie zmieniał miejsca zamieszkania oraz deklarowaną, fikcyjną tożsamość. Pod Oświęcimiem, miejscowi działacze Batalionów Chłopskich, z którymi „Urban” nawiązał współpracę, zapewnili mu m.in. pobyt w Malcu koło Oświęcimia w domu kowala Franciszka Pawia.
W nocy z 28 na 29 września 1944, w wyniku zasadzki, „Urban” został postrzelony i aresztowany przez patrol hitlerowski. Osadzony w obozie Auschwitz-Birkenau poniósł tam śmierć w obozie oświęcimskim – w niewyjaśnionych okolicznościach – w pierwszych dniach stycznia 1945 roku. Symbolicznie został upamiętniony na grobowcu rodzinnym na Cmentarzu Powązkowskim w Warszawie (kwatera 119-5-13/14).
Dla bliskich losy Stefana Jasieńskiego przez wiele lat pozostawały nieznane. Tajemnicę udało się odkryć dopiero w 1965. Karol Świętorzecki, także członek „Arkonii” i więzień KL Auschwitz, podczas wizyty w obozie dostrzegł na drzwiach celi nr 21 w bloku śmierci, jeden z symboli korporacji „Arkonii” – cyrkiel. Kolejne rysunki, do tej chwili nierozszyfrowane, okazały się być symbolicznym pamiętnikiem przedstawiającym koleje życia „Urbana”: herb rodu Jasieńskich „Dołęga”, studia na Wydziale Architektury Politechniki Warszawskiej (otwarta książka, ołówek, pióro, rysownica, przykładnica i dwie ekierki, kielnia) działalność studencka w „Arkonii” (cyrkiel korporacji), służba wojskowa w kawalerii i wojskach pancernych (lanca ułańska z proporcem, szabla, koń, motocykl, czołg), przerzut do kraju (odznaka cichociemnych przedstawiająca spadającego do ataku orła z wieńcem w szponach, samolot bombowy „Halifax”, skoczek opadający na spadochronie), sylwetka psa z wyścigów psich w Anglii, kielich ze słabo czytelną datą 1 stycznia 1945. Ponadto Stefan Jasieński wykonał na jednej ze ścian celi nr 21 dwa rysunki o tematyce religijnej: wizerunek Jezusa Ukrzyżowanego oraz Jezusa Miłosiernego.

</doc>
<doc id="1504258" url="https://pl.wikipedia.org/wiki?curid=1504258" title="Misjonarki św. Antoniego Marii Klareta">
Misjonarki św. Antoniego Marii Klareta

Misjonarki św. Antoniego Marii Klareta – zakon założony przez Sługę Bożą Matkę Leonię Milito i abp. Geraldo Fernandesa CMF.
Zgromadzenie ma swoje korzenie w Zgromadzeniu franciszkańskim Ubogich Córek św. Antoniego z Padwy, które w odpowiedzi na apel papieża o rozpoczęcie działalności misyjnej, wysłało 5 grudnia 1952 roku do Brazylii cztery siostry. W 1953 roku, wraz z przełożoną misji Matką Leonią Milito, wyjechała następna grupa.
Po zmianie zarządu generalnego, zgromadzenie podjęło decyzję o zaprzestaniu działalności misyjnej i o powrocie misjonarek. Matka Leonia, nie widząc niemożliwości porozumienia, zwróciła się o pomoc do władz kościelnych Brazylii. Została skierowana do ojca Geraldo Fernandesa CMF, opiekującego się siostrami zakonnymi w Brazylii. W 1957 roku o. Geraldo zostaje biskupem Londriny, a przez Nuncjusza Apostolskiego zostaje powołany do opieki nad siostrami.
19 marca 1958 roku Matka Leonia otrzymała pocztówkę od biskupa Geraldo, na której napisał: „Te Deum laudamus. Wszystko zostało załatwione z Sekretarzem do spraw instytutów zakonnych... Magnificat.” Dzień ten jest dniem założenia zgromadzenia.
22 sierpnia 1958 zgromadzenie zostało zaaprobowane przez Stolicę Apostolską jako Pobożne Zrzeszenie o nazwie Misjonarki św. Antoniego Marii Klareta. Matka Leonia została mianowana Przełożoną Generalną (funkcję tę pełniła do tragicznej śmierci w wypadku samochodowym 22 lipca 1980). 7 maja 1962 biskup Geraldo podniósł zrzeszenie do miana zgromadzenia na prawach diecezjalnych, a 22 sierpnia pierwsze dwadzieścia sześć sióstr złożyło śluby wieczyste.
31 maja 1967 roku zgromadzenie zostało zatwierdzone przez Stolicę Apostolską jako instytut życia apostolskiego na prawach papieskich. 8 grudnia 1975 roku Stolica Apostolska zatwierdziła nowy, po Soborze Watykańskim II, tekst Konstytucji.
19 marca 1998 roku bp Albano Cavallin rozpoczął w diecezji Londrina proces beatyfikacyjny założycielki, Matki Leonii Milito.
Siostry wykonują swoją pracę na polu duszpasterstwa misyjnego oraz zaangażowania w pracy duszpasterskiej przy parafiach: formacja świeckich pracujących przy parafiach, katecheza, animacja liturgiczna, duszpasterstwo młodzieży i rodzin, opieka nad dziećmi, osobami starszymi i chorymi.
Dom generalny znajduje się w Londrinie w Brazylii. Zgromadzenie posiada ponad 85 domów na pięciu kontynentach: w Europie (Włochy, Niemcy, Szwajcaria, Francja, Portugalia, Polska), w Afryce (Wybrzeże Kości Słoniowej i Gabon), w Ameryce Łacińskiej (Brazylia, Argentyna, Chile i Paragwaj), w Azji (Filipiny, Indie), w Oceanii (Australia). W Polsce istnieją dwa domy: Chrystusa Odkupiciela w Aleksandrii oraz Niepokalanego Serca Maryi w Białym Kościele.

</doc>
<doc id="1504265" url="https://pl.wikipedia.org/wiki?curid=1504265" title="Homar europejski">
Homar europejski

Homar europejski ("Homarus gammarus") – gatunek skorupiaka z rzędu dziesięcionogów i rodziny homarów (Nephropidae). Blisko spokrewniony z homarem amerykańskim i homarcem.
Budowa.
Ma pięć par odnóży, cztery z nich to odnóża kroczne, są dosyć małe w stosunku do całego ciała, ale zdecydowanie wystarczające do poruszania się. Dorosły homar europejski może osiągać prędkość do 23 km/h. Pierwsza para odnóży jest zakończona wielkimi, zróżnicowanymi szczypcami. Jedne z nich mają zaostrzone brzegi i służą do cięcia, drugie, mające grzebień mocnych ząbków, służą do kruszenia i miażdżenia. Na głowie ma dwie pary czułków, jedną krótszą, drugą dłuższą. Osiągają wielkość 50 cm i waga ok. 0,7 kg (typowy rozmiar), chociaż zdarzają się też większe osobniki.
Homar europejski różni się od homara amerykańskiego ubarwieniem, pierwszy jest niebieskawy z jasnymi plamami, drugi czerwonawy. Różnią się także liczebnością, większość homarów dostępnych na rynku spożywczym pochodzi z zachodnich wód Atlantyku, gdyż gatunek europejski jest mniej rozpowszechniony.
Środowisko życia.
Homar europejski zamieszkuje skalne dna, gdzie łatwo może znaleźć schronienie. Rzadko występuje na głębokościach większych niż 50 m p.p.m., ale może również mieszkać w strefie pływów, od jej granicy aż do głębokości 150 m, w piaskowym lub żwirowym podłożu.
Prowadzi nocny tryb życia, wtedy wychodzi na żer, jego pożywienie składa się głównie z robaków, małży, i martwych ryb.
Rozmnażanie.
Samica nosi jaja przyczepione pod odwłokiem przez 11 miesięcy. Po odczepieniu się od odwłoka jaja spędzają, zależnie od temperatury wody, 2–3 tygodnie w toni wodnej. Następnie opadają na dno, gdzie po ok. dwóch latach wykluwają się z nich larwy zwane żywikami.
Występowanie.
Zamieszkuje wschodnie wybrzeża Oceanu Atlantyckiego, od Lofotów na północnym wschodzie Norwegii po Azory i Maroko. Może być również znajdywany w niektórych częściach Morza Śródziemnego i w północno-wschodniej części Morza Czarnego.
Znaczenie gospodarcze.
Jest poławiany ze względu na smaczne mięso i zalicza się go do owoców morza ("frutti di mare"). 

</doc>
<doc id="1504269" url="https://pl.wikipedia.org/wiki?curid=1504269" title="Powrósło">
Powrósło

Powrósło (przewiąsło) – wiązka skręconych źdźbeł trawy lub zboża (wraz z kłosami, ewentualnie słomy), służący do związania snopów zboża lub luźnych, podłużnych przedmiotów (np. polana drewna, chrust). Do przewiązywania chrustu powrósło wyrabiano z kory, najczęściej wikliny.
Powrósła ze słomy żytniej wyrabiano przez skręcenie wiązki źdźbeł, z niższych roślin takich jak pszenica, pasmo słomy rozdzielano na dwie części i skręcono kłosami, otrzymując dłuższe niż pojedyncze powrósło.

</doc>
<doc id="1504271" url="https://pl.wikipedia.org/wiki?curid=1504271" title="Polano">
Polano



</doc>
<doc id="1504273" url="https://pl.wikipedia.org/wiki?curid=1504273" title="SS-Heimatschutz Slowakei">
SS-Heimatschutz Slowakei

SS-Heimatschutz "Slowakei" – pomocnicza formacja zbrojna Niemców słowackich pod koniec II wojny światowej
Wskutek narastającego zagrożenia atakami partyzantów na słowackie wsie zamieszkane przez etnicznych Niemców 25 lipca 1944 r. doszło w Bratysławie do spotkania kierownictwa Związku Niemców Słowackich. Na mocy decyzji Franza Karmasina, przywódcy Związku, na terytorium Państwa Słowackiego miały być formowane oddziały paramilitarnego Heimatschutzu (HS), składającego się z etnicznych Niemców. 19 sierpnia 1944 r. Franz Karmasin przedstawił swój projekt Reichsführerowi SS Heinrichowi Himmlerowi, motywując go coraz liczniejszymi atakami partyzanckimi wymierzonymi głównie nie w niemieckie obiekty wojskowe na Słowacji, ale we wsie zamieszkane przez słowackich Niemców. Ostateczna decyzja zapadła pod koniec sierpnia 1944 r. na spotkaniu Franza Karmasina z ambasadorem III Rzeszy w Państwie Słowackim. Formowanie Heimatschutzu rozpoczęło się na początek września 1944 r. Formacja grupowała mężczyzn w wieku od 18 do 60 lat. Jej głównym zadaniem była ochrona skupisk etnicznych Niemców przed atakami partyzantów. Tworzenie nieregularnych oddziałów HS zintensyfikowano podczas słowackiego powstania narodowego, kiedy wzięły one udział w zwalczaniu powstańców. Dokonały wielu zbrodni przeciwko słowackiej ludności cywilnej. W marcu 1945 r. Heimatschutz został przeorganizowany i podporządkowany SS, otrzymując oficjalną nazwę SS-Heimatschutz "Slowakei". Ze strony SS odpowiadał za to SS-Obersturmbannführer Hans Thumser. Komendant SS-Heimatschutz "Slowakei", którym został Rudolf Pilfousek. Oddziały formacji zostały przeszkolone i zorganizowane na wzór wojskowy. Dozbrojono je bronią niemiecką i słowacką. Pomimo tego, jak pozostałe tego typu formacje, skuteczność bojowa tej formacji była niezbyt wysoka, a morale jej członków niskie. Najlepsi zostali odkomenderowani do różnych jednostek Waffen-SS.

</doc>
<doc id="1504274" url="https://pl.wikipedia.org/wiki?curid=1504274" title="Crissy Moran">
Crissy Moran

Crissy Moran (ur. 22 grudnia 1975 w Jacksonville) – amerykańska aktywistka społeczna, była fotomodelka i aktorka pornograficzna pochodzenia hiszpańskiego, angielskiego, irlandzkiego i polinezyjskiego.
Życiorys.
Wczesne lata.
Urodziła się w Jacksonville na Florydzie. Wychowywała się z młodszym o dwa lata bratem. Miała 12 lat, kiedy jej rodzice rozstali się. Jej ojciec był alkoholikiem. W wieku 13 lat przeprowadziła się do matki. Była zbuntowaną nastolatką. W młodości była wielokrotnie wykorzystywana. Jako 17-latka zaszła w ciążę, jednak jej partner powtarzał, że nie jest gotowy na bycie ojcem i dokonała aborcji. Popadła w głęboką depresję.
Przez krótki czas pracowała w lokalnej restauracji Hooters, ale ostatecznie zrezygnowała, ponieważ uznała środowisko pracy za poniżające. Crissy kontynuowała pracę w sklepie detalicznym, The County Clerk of Courts i Supervisor of Elections Office.
Kariera.
Jesienią 1999 roku rozpoczęła karierę w przemyśle rozrywkowym dla dorosłych, publikując swoje zdjęcia z bikini w Internecie. Pewnego dnia znalazła w internecie stronę poświęconą modelingowi. Każda z ofert zawierała pytanie o roznegliżowane sesje. Jej pierwsza sesja zdjęciowa miała miejsce w hotelu.
Pracowała jako modelka w Miami na Florydzie i Los Angeles w Kalifornii, pozując nago dla stron internetowych i magazynów takich jak „Playboy”, „Hustler” (w grudniu 2006) czy „Velvet” (w listopadzie 2008). Wkrótce założyła własną, odnoszącą sukcesy internetową witrynę dla dorosłych. W 2001 roku przeprowadziła się do Kalifornii i zaczęła występować w filmach hardcorowych. Moran pojawiła się w ponad 40 filmach dla dorosłych i zarabiała 15 tys. dolarów miesięcznie w szczytowym okresie kariery zawodowej.
Wystąpiła także w horrorze "Murder-Set-Pieces" (2004) u boku Gunnara Hansena, Ceriny Vincent i Tony'ego Todda, dramacie "Oversold" (2008) jako Sophi, horrorze "Kopalnia krwi" ("Filth to Ashes, Flesh to Dust", 2011) jako martwa dziewczyna oraz filmie dokumentalnym "After Porn Ends" (2012) z Amber Lynn, Asią Carrerą, Niną Hartley, Richardem Pacheco i Jenną Jameson.
Życie prywatne.
W październiku 2006 porzuciła przemysł filmowy dla dorosłych. 10 marca 2007 gościła w programie radiowym "The Drew Marshall Show", w którym wypowiadała się przeciwko branży dla dorosłych oraz poinformowała o nawróceniu na chrześcijaństwo. Zaangażowała się w walkę z pornografią oraz w pomoc dla innych kobiet, które pragną porzucić pracę w branży pornograficznej. Udziela się w grupie wsparcia Treasures Ministries, jak również zasiada w radzie doradczej Beauty From Ashes Ministry.
W 2008 była związana z kulturystą i modelem fitness Grantem Michaelsem. 11 maja 2013 wyszła za mąż za pastora Lawtona Outlawa i zamieszkała w Teksasie.

</doc>
<doc id="1504277" url="https://pl.wikipedia.org/wiki?curid=1504277" title="Uptime (polecenie)">
Uptime (polecenie)



</doc>
<doc id="1504279" url="https://pl.wikipedia.org/wiki?curid=1504279" title="Przystanek Woodstock-Hey">
Przystanek Woodstock-Hey



</doc>
<doc id="1504280" url="https://pl.wikipedia.org/wiki?curid=1504280" title="Liczarka banknotów">
Liczarka banknotów

Liczarka banknotów – urządzenie służące do liczenia liczby banknotów lub sumy ich wartości. Może również sprawdzać autentyczność banknotu.
Zaletą liczarki jest oszczędność czasu. Urządzenie to może zwiększyć również wydajność liczenia banknotów. Liczarki minimalizują błędy, jakie może popełnić człowiek przy ręcznym liczeniu. Banknoty przeznaczone do liczenia umieszcza się w podajniku liczarki (przy typowych liczarkach osobistych – banknoty luzem, przy maszynach profesjonalnych – banknoty w paczkach po 100 sztuk związane opaską). 
Niektóre liczarki mogą liczyć nie tylko banknoty, ale także kupony, czeki i inne dokumenty spełniające wymagania liczarki co do rozmiarów liczonego dokumentu. 
Każda liczarka charakteryzuje się określoną prędkością liczenia, tj. liczbą banknotów, która może być przeliczona w minutę. Liczba banknotów, która może być jednorazowo przeliczona, zależy od zasobnika wejściowego oraz od maksymalnej pojemności odbiornika. Z odbiornika ręcznie wyjmuje się banknoty, w celu kontynuowania przeliczania.
Wraz z postępem technologicznym coraz łatwiej jest wyprodukować doskonały falsyfikat. W związku z tym przy produkcji banknot jest zabezpieczany na kilka różnych sposobów. Każda maszyna posiada określony poziom wykrywania zabezpieczeń, który pozwala weryfikować autentyczność liczonych banknotów.
Liczarki banknotów można podzielić na liczarki do liczenia małej i średniej lub dużej liczby banknotów. Banknoty liczone w dużych ilościach mogą być liczone również w specjalnych liczarkach bez otwierania banderoli. Niektóre liczarki są wyposażone w interfejs umożliwiający bezpośrednie podłączenie ich do innych liczarek, komputera lub drukarki. Większość liczarek posiada interfejs do podłączenia zewnętrznego wyświetlacza podającego liczbę zliczonych banknotów.

</doc>
<doc id="1504281" url="https://pl.wikipedia.org/wiki?curid=1504281" title="Justinas Karosas">
Justinas Karosas

Justinas Karosas (ur. 7 września 1937 w Sangrodzie na Suwalszczyźnie, zm. 6 czerwca 2012 w Wilnie) – litewski polityk i nauczyciel akademicki, profesor, samorządowiec, od 1992 do 2012 poseł na Sejm Republiki Litewskiej.
Życiorys.
Urodził się w rodzinie chłopskiej w Sangrodzie koło Mariampola. Po ukończeniu szkoły średniej w rodzinnej wsi podjął studia na Uniwersytecie Wileńskim (ze specjalnością filologia litewska), które ukończył w 1963. Do 1967 pracował jako asystent w katedrze filozofii macierzystego uniwersytetu, później kształcił się na wydziale filozofii tej uczelni, gdzie w 1969 obronił pracę kandydacką.
W 1971 rozpoczął staż na Uniwersytecie Wiedeńskim, a w 1981 na Uniwersytecie Humboldtów w Berlinie. Później pracował naukowo również w Moguncji, Mannheim i Gießen. Po powrocie do kraju w 1989 wybrano go dziekanem wydziału filozofii Uniwersytetu Wileńskiego, funkcję tę pełnił do 1992. Dwa lata później obronił pracę habilitacyjną. W 2000 uzyskał profesurę.
W okresie przemian politycznych zaangażował się w działalność polityczną. W 1992 wybrano go na posła na Sejm z listy postkomunistycznej Litewskiej Demokratycznej Partii Pracy. Mandat utrzymał w kolejnych wyborach z 1996. Pracował w komisjach spraw zagranicznych, oświaty oraz kultury i nauki. Był przewodniczącym komisji ds. europejskich oraz prezesem frakcji socjalistycznej w parlamencie.
W 2000 wszedł w skład rady miejskiej w Druskienikach. W tym samym roku został ponownie wybrany do Sejmu z okręgu Łoździeje-Druskieniki jako przedstawiciel koalicji socjaldemokratycznej Algirdasa Brazauskasa. Cztery lata później odnowił mandat jako kandydat Litewskiej Partii Socjaldemokratycznej. Był w tej kadencji przewodniczącym sejmowej komisji spraw zagranicznych.
W wyborach parlamentarnych w 2008 po raz piąty z rzędu został deputowanym, pokonując w II turze w swoim okręgu Algirdasa Šakalysa, reprezentanta Związku Ojczyzny. Zmarł przed końcem kadencji.

</doc>
<doc id="1504284" url="https://pl.wikipedia.org/wiki?curid=1504284" title="Hellsing Ultimate">
Hellsing Ultimate

Hellsing Ultimate – anime produkcji japońskiej w reżyserii Tomokazu Tokoro. Oparte jest na popularnej mandze "Hellsing" autorstwa Kohta Hirano. Wyprodukowano dziesięć odcinków; pierwszy wyemitowano 10 lutego 2006 roku, a ostatni 26 grudnia 2012 roku. W głównych rolach wystąpili Joji Nakata, Fumiko Orikasa i Yoshiko Sakakibara. Muzykę do serii napisał Hayato Matsuo. Muzyka końcowa pierwszych pięciu odcinków została wykonana przez Orkiestrę Symfoniczną Filharmonii Narodowej w Warszawie.
Opis fabuły.
Większa część serii dzieje się we współczesnej Anglii. Tajna protestancka organizacja "Hellsing", kierowana przez sir Integrę Hellsing zajmuje się zabijaniem nieumarłych i utrzymywaniem ich istnienia w tajemnicy. Analogiczne zadanie wykonuje specjalna Sekcja XIII w Watykanie – "Iscariote". Prowadzi to do konfliktu, którego główną osią jest dwóch bohaterów obdarzonych nadludzkimi mocami – Alucard z "Hellsinga" i o. Alexander Anderson z "Iscariote". Niespodziewanie do akcji włączają się naziści, pod wodzą mjr. Montany chcącego rozpętać wojnę z Anglią. W wyniku prowadzonych eksperymentów dysponują armią nieumarłych. "Hellsing" musi stawić czoło szalonemu majorowi oraz armii abp. Enrico Maxwella, który prowadzi krucjatę przeciw protestantom.

</doc>
<doc id="1504285" url="https://pl.wikipedia.org/wiki?curid=1504285" title="Cyber Sunday (2008)">
Cyber Sunday (2008)

Cyber Sunday 2008 – impreza zawodów z cyklu "Cyber Sunday", stanowiła serię walk pomiędzy zawodnikami federacji WWE. "Cyber Sunday 2008" odbył się 26 października 2008 roku w hali US Airways Center Phoenix w Arizonie. Oficjalnym hymnem był utwór "Propane Nightmares" grupy Pendulum. Podczas gali, pierwszy raz w historii cyklu "Cyber Sunday", walki wybierali sami kibice.

</doc>
<doc id="1504289" url="https://pl.wikipedia.org/wiki?curid=1504289" title="Palauli">
Palauli

Palauli – jeden z dystryktów Samoa. Znajduje się w południu wyspy Savaiʻi i jest rozdzielony na dwie części. Rozdziela go dystrykt Satupaʻitea. Liczba ludności w 2001 roku wyniosła 8 984 osób. Ośrodkami administracyjnymi są Vailoa i Palauli Samoa.

</doc>
<doc id="1504291" url="https://pl.wikipedia.org/wiki?curid=1504291" title="Komitet do spraw Wojskowych i Morskich">
Komitet do spraw Wojskowych i Morskich

Komitet do spraw Wojskowych i Morskich, ros. Комитет по военным и морским делам – pierwszy radziecki naczelny organ dowodzenia utworzony 8 listopada (26 października) 1917 w składzie Rady Komisarzy Ludowych Włodzimierza Lenina.
Następnego dnia, 9 Listopada/27 października 1918 został zastąpiony przez Radę Ludowych Komisarzy do Spraw Wojskowych i Morskich (ros. Совет народных комиссаров (СНК) по военным и морским делам).

</doc>
<doc id="1504293" url="https://pl.wikipedia.org/wiki?curid=1504293" title="Rewolucyjny Sztab Polowy do Walki z Kontrrewolucją">
Rewolucyjny Sztab Polowy do Walki z Kontrrewolucją

Rewolucyjny Sztab Polowy do Walki z Kontrrewolucją – został zorganizowany 23 listopada 1917. Podlegał bezpośrednio pod Kolegium Komisarzy Ludowych Spraw Wojskowych.

</doc>
<doc id="1504294" url="https://pl.wikipedia.org/wiki?curid=1504294" title="Dario Argento">
Dario Argento

Dario Argento (ur. 7 września 1940 w Rzymie) – włoski reżyser, scenarzysta i producent filmowy. Sławę przyniosły mu głównie filmy z gatunku horrorów, a szczególnie ich specyficznej włoskiej odmiany nazywanej "giallo".
Jednym z pierwszych filmów, w realizacji których brał udział, był spaghetti western w reżyserii Sergio Leone pt. "Pewnego razu na Dzikim Zachodzie" (1968). Napisał scenariusz do tego filmu wspólnie z Bernardo Bertoluccim.
Jako reżyser Argento zadebiutował w 1970 filmem "Ptak o kryształowym upierzeniu".
Dario Argento był również kompozytorem muzyki do "Świtu żywych trupów" w reżyserii George’a A. Romero.

</doc>
<doc id="1504298" url="https://pl.wikipedia.org/wiki?curid=1504298" title="Stylephorus chordatus">
Stylephorus chordatus

Stylephorus chordatus – gatunek morskiej ryby głębinowej, jedyny przedstawiciel rodzaju "Stylephorus" i rodziny Stylephoridae. Występuje w oceanach strefy tropikalnej i subtropikalnej, na głębokościach 300–800 m. Odżywia się planktonem i wykonuje w tym celu nocne migracje na mniejsze głębokości. Odznacza się bardzo wydłużonym ciałem. Maksymalna długość wynosi 31 cm. Dolne promienie dwuczęściowej płetwy ogonowej potrajają tę długość do około 90 cm. Długa płetwa grzbietowa wsparta na 115–124 promieniach przechodzi wzdłuż całego ciała, od głowy do płetwy ogonowej. Płetwa odbytowa krótka. Niezwykle zbudowane są oczy, osadzone na teleskopowo wysuwanych szypułkach, duże. Mogą być kierowane do przodu lub do tyłu. Pęcherz pławny nie występuje.
Nietypowy wśród ryb jest również sposób, w jaki ta ryba pobiera pokarm. "S. chordatus" pływa w pozycji pionowej, głową ku górze.

</doc>
<doc id="1504299" url="https://pl.wikipedia.org/wiki?curid=1504299" title="Zygmunt Wahl">
Zygmunt Wahl

Zygmunt Wahl (Vall) – dworzanin królewski, od 1651 major, od 1652 oberszter regimentu piechoty, generał artylerii wojska Wielkiego Księstwa Litewskiego w latach 1652-1654.

</doc>
<doc id="1504301" url="https://pl.wikipedia.org/wiki?curid=1504301" title="Najwyższa Rada Wojskowa">
Najwyższa Rada Wojskowa

Najwyższa Rada Wojenna (ros. "Высший военный совет") – została utworzona w 1918 już po zawarciu pokoju brzeskiego. Przewodniczył jej kolejny Ludowy Komisarz Spraw Wojskowych Lew Trocki.
Jej zadaniem było ogólne kierownictwo nad Armią Czerwoną i organizacja obrony przez kierowanie działaniami wojennymi.
2 września 1918 NRW przybrała nazwę: Rewolucyjna Rada Wojskowa Republiki (RRWR) - "Революцио́нный Вое́нный Сове́т Республики", "Реввоенсовет Республики". 

</doc>
<doc id="1504302" url="https://pl.wikipedia.org/wiki?curid=1504302" title="Zygmunt Vall">
Zygmunt Vall



</doc>
<doc id="1504303" url="https://pl.wikipedia.org/wiki?curid=1504303" title="Rewolucyjna Rada Wojenna Republiki">
Rewolucyjna Rada Wojenna Republiki



</doc>
<doc id="1504304" url="https://pl.wikipedia.org/wiki?curid=1504304" title="AS2">
AS2

AS2 (Applicability Statement 2) to standard opisujący bezpieczne i niezawodne przesyłanie komunikatów przez Internet. 
Protokół ten został zbudowany na bazie sprawdzonych rozwiązań, takich jak protokoły HTTP i SSL, oraz funkcji kryptograficznych.
Chcąc stworzyć jeden standard Internet Engineering Task Force zaprojektowało protokół AS – bezpieczny, niezawodny i wykorzystujący ogólnie dostępne łącza internetowe. 
Dostępnych jest kilka postaci tego standardu: AS1, AS2, AS3, AS4.
Protokół AS2 jest najpopularniejszą implementacją AS, staje się ona główna metodą komunikacji B2B na świecie m.in. dzięki prostocie i małym wymaganiom rozwiązania (komunikacja wykorzystuje jeden port np. 80 lub 443). 
Oprogramowanie.
Wśród wielu produktów na szczególną uwagę zasługują te, które posiadają certyfikat "drummondcertified as2-product". Uzyskanie certyfikatu uwarunkowane jest od poddania produktu testom sponsorowanym przez dwie organizacje: GS1 US i HCCO.

</doc>
<doc id="1504306" url="https://pl.wikipedia.org/wiki?curid=1504306" title="Centralny Komitet Armii Czynnych i Frontów">
Centralny Komitet Armii Czynnych i Frontów

Centralny Komitet Armii Czynnych i Frontów – powstał w 1918 i podlegał Najwyższej Radzie Wojennej pod przewodnictwem Lwa Trockiego. Komitet ten bezpośrednio kierował walczącymi wojskami bolszewickimi podczas wojny domowej w Rosji.

</doc>
<doc id="1504307" url="https://pl.wikipedia.org/wiki?curid=1504307" title="Klad dwuliściennych właściwych">
Klad dwuliściennych właściwych



</doc>
<doc id="1504308" url="https://pl.wikipedia.org/wiki?curid=1504308" title="Heinrich Wallenrodt">
Heinrich Wallenrodt

Heinrich Wallenrodt (Walrad) – major od 1651, oberszter rajtarii polskiej w latach 1652–1655, później w służbie brandenburskiej.
W czasie wojny polsko-rosyjskiej 1654-1667 regiment rajtarii Heinricha Wallenrodta wchodził w skład posiłkowego korpusu wojsk koronnych na terenie Wielkiego Księstwa Litewskiego. 

</doc>
<doc id="1504309" url="https://pl.wikipedia.org/wiki?curid=1504309" title="Eudicots">
Eudicots



</doc>
<doc id="1504311" url="https://pl.wikipedia.org/wiki?curid=1504311" title="Stylephoridae">
Stylephoridae



</doc>
<doc id="1504312" url="https://pl.wikipedia.org/wiki?curid=1504312" title="Heinrich Walrad">
Heinrich Walrad



</doc>
<doc id="1504313" url="https://pl.wikipedia.org/wiki?curid=1504313" title="Ogólnorosyjskie Kolegium do spraw Formowania Armii Czerwonej">
Ogólnorosyjskie Kolegium do spraw Formowania Armii Czerwonej

Ogólnorosyjskie Kolegium do Spraw Formowania Armii Czerwonej – zostało powołane 7 lutego 1918 przez bolszewików w celu sformowania przyszłej Armii Czerwonej. Oddział Organizacyjno-Agitacyjny przy tymże Kolegium było pierwszym w historii organem kierującym pracą polityczną w wojsku.

</doc>
<doc id="1504314" url="https://pl.wikipedia.org/wiki?curid=1504314" title="Andrzej Samuel">
Andrzej Samuel

Andrzej Samuel (ur. początek XVI w. w Krakowskiem, zm. czerwiec 1549 w Kwidzynie) – dominikanin, następnie polski duchowny luterański, pisarz i działacz reformacyjny. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 
Życiorys.
Gdzie i kiedy wstąpił do zakonu, źródła nie podają. Studiował przypuszczalnie we Włoszech, w roku 1532 (według H. Barycza) uzyskał tytuł bakałarza sztuk wyzwolonych na Akademii Krakowskiej. Od grudnia roku 1540 był kaznodzieją przy kościele farnym Św. Marii Magdaleny w Poznaniu, ciesząc się dużą popularnością. Już w roku 1541 został oskarżony o propagowanie luteranizmu. Wprawdzie podejrzenia oficjalnie oddalił sąd biskupi, jednak Samuel nie powrócił już na ambonę i udał się (1542) na dalsze studia do Wittenbergi i Lipska. W Lipsku w roku 1543 zyskał tytuł doktora teologii. Tam też poślubił Annę z d. Gunterad, córkę miejscowego patrycjusza. Do Polski przesyłał literaturę luterańską, którą kolportował Jan Seklucjan. Utrzymywał kontakty z księciem Albrechtem Hohenzollernem, który proponował mu objęcie katedry teologii na uniwersytecie w Królewcu. W 1543 r. przebywał wraz z księciem w Poznaniu i wyjechał wraz z nim do Prus. W roku 1544 jego pisma teologiczne zostały potępione przez senat, a na Samuela wydano wyrok śmierci. W Prusach był duchownym w Dąbrównie i w Pasymiu. Jego polskie i łacińskie pisma teologiczne niemal całkowicie przepadły.

</doc>
<doc id="1504316" url="https://pl.wikipedia.org/wiki?curid=1504316" title="Ogólnorosyjskie Biuro Komisarzy Wojskowych">
Ogólnorosyjskie Biuro Komisarzy Wojskowych

Ogólnorosyjskie Biuro Komisarzy Wojskowych – zostało utworzone w kwietniu 1918.
Przejęło kierownictwo nad pracą polityczną od Oddziału Organizacyjno-Agitacyjnego przy Ogólnorosyjskim Kolegium do spraw Formowania Armii Czerwonej.
W 1919 zostało przemianowane na Zarząd Polityczny Rewolucyjnej Rady Wojennej Republiki.

</doc>
<doc id="1504319" url="https://pl.wikipedia.org/wiki?curid=1504319" title="Zarząd Polityczny Rewolucyjnej Rady Wojennej Republiki">
Zarząd Polityczny Rewolucyjnej Rady Wojennej Republiki



</doc>
<doc id="1504321" url="https://pl.wikipedia.org/wiki?curid=1504321" title="Robotniczo-Chłopska Rada Obrony">
Robotniczo-Chłopska Rada Obrony

Robotniczo-Chłopska Rada Obrony – została utworzona 30 listopada 1918 w Rosji Radzieckiej, w celu zabezpieczenia sprawnej jedności kierownictwa politycznego i wojskowego oraz ścisłej koordynacji pomiędzy frontami a zapleczem.
Na czele Rady stał Włodzimierz Lenin. Była ona najwyższym państwowym organem w zakresie obrony kraju. Jej decyzje obowiązywały wszystkie resorty i organizacje radzieckie.

</doc>
<doc id="1504323" url="https://pl.wikipedia.org/wiki?curid=1504323" title="Fromhold Jan Wolff">
Fromhold Jan Wolff

Fromhold Jan Wolff von Ludinghausen Wolff herbu własnego (zm. 20 grudnia 1665 roku) – generał artylerii koronnej w latach 1660–1665, ciwun persztuński, starosta dyneburski w latach 1649–1665, oberszter gwardii pieszej królewskiej. W 1649 roku brał udział w bitwie pod Zborowem podczas Powstania Chmielnickiego. 
W czasie wojny polsko-rosyjskiej 1654–1667
regiment piechoty Fromholda Wolfa wchodził w skład posiłkowego korpusu wojsk koronnych na terenie Wielkiego Księstwa Litewskiego.
Poseł województwa inflanckiego na sejm 1661 roku. 

</doc>
<doc id="1504325" url="https://pl.wikipedia.org/wiki?curid=1504325" title="Paleodicots">
Paleodicots



</doc>
<doc id="1504326" url="https://pl.wikipedia.org/wiki?curid=1504326" title="Organy bolszewickiego kierownictwa wojskowego i polityczno-wojskowego podczas wojny domowej w Rosji">
Organy bolszewickiego kierownictwa wojskowego i polityczno-wojskowego podczas wojny domowej w Rosji

Organy bolszewickiego kierownictwa wojskowego i polityczno-wojskowego podczas wojny domowej w Rosji (w nawiasach daty powstania poszczególnych organów).

</doc>
<doc id="1504327" url="https://pl.wikipedia.org/wiki?curid=1504327" title="Stare urządzenie polskie">
Stare urządzenie polskie

Stare urządzenie polskie – szyk bojowy jazdy, który ukształtował się na przełomie XV i XVI wieku.
Centrum szyku tworzyła jazda ciężkozbrojna, występująca w dwóch hufcach: czelnym (przednim) i walnym (tylnym). Na skrzydłach, czyli w tzw. hufcach posiłkowych, występowała jazda lekkozbrojna.
W II połowie XVI wieku „stare urządzenie polskie” zostało przekształcone w szyk ogólnowojskowy poprzez włączenie oddziałów piechoty i artylerii między hufce jazdy.

</doc>
<doc id="1504333" url="https://pl.wikipedia.org/wiki?curid=1504333" title="Fromhold von Ludinghausen Wolff">
Fromhold von Ludinghausen Wolff



</doc>
<doc id="1504337" url="https://pl.wikipedia.org/wiki?curid=1504337" title="Radek Chwieralski">
Radek Chwieralski

Radek Chwieralski, właściwie Radosław Chwieralski, (ur. 23 sierpnia 1978 w Warszawie) – polski gitarzysta i kompozytor rockowy, aranżer i producent muzyczny.
Kariera muzyczna.
Radek Chwieralski gra na gitarze od 11. roku życia. W wieku 14 lat odnosi pierwszy znaczący sukces – wyróżnienie na Ogólnopolskim Festiwalu Piosenki Różnej „Morda”. Kilka lat później rozpoczyna edukację w Prywatnej Szkole Muzyki Rozrywkowej I i II stopnia im. K.Komedy w Warszawie. W 1999 uznany przez amerykańską wytwórnię i wydawnictwo Guitar Nine Records jako „undiscovered”. Recenzje jego solowej, jak i zespołowej twórczości pojawiają się m.in. w takich magazynach jak „Estrada i Studio”, „Gitara i Bas + bębny” i „Teraz Rock”.
W 2004 brał udział w nagraniu płyty z wersjami Mazurka Dąbrowskiego "„Jak zwyciężać mamy... Polscy artyści w hołdzie Mazurkowi Dąbrowskiego”". Oprócz utworu wykonanego przez Radka na płycie można usłyszeć m.in. Urszulę Dudziak, Kazika, Wojciecha Waglewskiego.
W 2005 brał udział w koncercie charytatywnym pt. "„Jazzmani dla Nowego Orleanu”". W latach 2002–2005 współpracował z zespołem Analog, z którym wydał dwie płyty "„AnalogiA”" i "„Ulica Wolność”". Na płycie "„Ulica Wolność”" gościnnie występował Stanisław Sojka.
W latach 2004–2006 współpracował z zespołem Hetman, z którym nagrał album "„Skazaniec”" oraz album koncertowy "„LIVE”". Wraz z zespołem występował na festiwalu "„Taste of Polonia 2005”" w Chicago (USA).
W 2007 współpracował z Kostkiem Joriadisem w nagraniu płyty "„Sen o miłości”". W tym roku również dochodzi do zawiązania zespołu Peter Pan. Liderem zespołu Peter Pan jest Wojtek Szadkowski, znany m.in. z zespołu Collage i Satellite. Pierwsza płyta zespołu Peter Pan "„Days”" ukazała się w lipcu 2007 roku.
W 2008 brał udział w projekcie Rock Loves Chopin inspirowanym twórczością Fryderyka Chopina z okazji obchodów 200-lecia urodzin kompozytora. Płyta "„Rock Loves Chopin”", gdzie autorem aranżacji oraz producentem jest Radek, ukazała się w czerwcu 2008 roku wydawnictwem Stołecznej Estrady oraz spółki Agora. Nagrania dokonano w studio S-4 Polskiego Radia, gdzie realizatorem dźwięku był Leszek Kamiński, zdobywca ośmiu Fryderyków. Na płycie występują również Jan Borysewicz, Grzegorz i Patrycja Markowscy, Janusz Olejniczak (pianista i interpretator muzyki Chopina), Anna Serafińska, Wojciech Pilichowski, Grzegorz Grzyb i in.
Rock Loves Chopin jest regularnie koncertującym zespołem. Ma za sobą m.in. występy w Szwecji, na Wiankach warszawskich, czy na gali w Teatrze Wielkim w Warszawie z okazji 25-lecia przyznania Nagrody Nobla Lechowi Wałęsie (oraz z okazji 65. urodzin byłego prezydenta). Występowali tam również tacy artyści jak T.Love, Dżem, Edyta Geppert, Krystyna Prońko, Janusz Radek i Lombard.
2010 - Music Master Chopin - to komputerowa gra muzyczna (składająca się z 3-ech części: Rock, Pop, Classic) wydana w 2010 roku przez Bloober Team i CD Projekt we współpracy z Ministerstwem Kultury i Dziedzictwa Narodowego. Gra swoją stylistyką oraz mechanizmem przypomina serię "Guitar Hero"; zadaniem gracza jest samodzielne wykonanie największych dzieł Fryderyka Chopina w różnorakich aranżacjach i poziomach. Większość aranżacji części Rock oraz Pop, produkcja muzyczna, jak i nagrania partii gitarowych jest dziełem Radka, który współpracuje przy tym projekcie z takimi artystami jak: Edyta Górniak, Ewa Farna, Iwona Węgrowska, Ewelina Flinta, Grzegorz Kupczyk, Paulina Lenda.
W 2012 nagrywa płytę "Widzę, czuję, jestem" z zespołem Night Rider, którego jest współzałożycielem wraz z Pawłem Kiljańskim oraz Jackiem Zielińskim.
W latach 2013–2015 występował na koncertach autorskich i prowadził pedagogiczną działalność muzyczną.
W 2016 Radek Chwieralski przeprowadził się na blisko pół roku do Stanów Zjednoczonych, gdzie koncertował promując autorskie kompozycje, pisał muzykę do reklam, uczestniczył w "jam sessions" czerpiąc inspiracje muzyczne m.in. od czarnych bluesmanów.
W magazynie „Gitarzysta” w dziale „Warsztaty” prowadził rubrykę „solo”. Stworzył również kompleksową oprawę muzyczną do teleturnieju "Podróż życia".
Obecnie związany jest z zespołami Brak snu, Fabryka oraz Rock &amp; Chopin, a także prowadzi działalność solową.

</doc>
<doc id="1504343" url="https://pl.wikipedia.org/wiki?curid=1504343" title="Trading Places">
Trading Places

"Trading Places" - singiel z piątego studyjnego albumu Here I Stand amerykańskiego muzyka Ushera.

</doc>
<doc id="1504344" url="https://pl.wikipedia.org/wiki?curid=1504344" title="Grąd środkowoeuropejski">
Grąd środkowoeuropejski

Grąd środkowoeuropejski ("Galio-Carpinetum betuli "Oberd. 1957, "Galio sylvatici-Carpinetum") − syntakson w randze zespołu roślinności, rodzaj lasu grądowego.
Występuje w zachodniej Polsce (poza Pojezierzem Pomorskim). Oprócz gatunków charakterystycznych dla wszystkich grądów, takich jak grab pospolity ("Carpinus betulus"), lipa drobnolistna ("Tilia cordata") i dąb szypułkowy ("Quercus robur") w warstwie A (drzewostan) występuje ponadto buk pospolity ("Fagus sylvatica"), w podszycie jarząb brekinia ("Sorbus torminalis"), klon polny ("Acer campestre") oraz róża polna ("Rosa arvensis"). 
Gatunki charakterystyczne dla zespołu:
Gatunki wyróżniające dla zespołu:

</doc>
<doc id="1504345" url="https://pl.wikipedia.org/wiki?curid=1504345" title="Aleje Zygmuntowskie w Lublinie">
Aleje Zygmuntowskie w Lublinie

Aleje Zygmuntowskie w Lublinie - jedna z arterii miasta Lublina o długości 600 m, przebiegająca w kierunku wschód-zachód. Ulica położona jest w środkowej części miasta w dzielnicy Za Cukrownią.
Przebieg.
Aleje przebiegają od skrzyżowania z Aleją Józefa Piłsudskiego do Ronda Lubelskiego Lipca '80, równolegle do rzeki Bystrzycy.
Nazwa.
Nazwa ulicy pochodzi od króla Zygmunta II Augusta, który podpisywał akt Unii Lubelskiej.
Obiekty.
Przy ulicy znajduje się Miejski Ośrodek Sportu i Rekreacji "Bystrzyca", stadion klubu sportowego "Motor" oraz stacja paliw. W pobliżu położony jest Park Ludowy oraz tereny wystawiennicze Targów Lubelskich.
Komunikacja miejska.
Nad drogą na całej długości zawieszona jest trakcja trolejbusowa.
Ulicą kursują następujące linie komunikacji miejskiej:

</doc>
<doc id="1504347" url="https://pl.wikipedia.org/wiki?curid=1504347" title="Instytut Niemieckich Prac na Wschodzie">
Instytut Niemieckich Prac na Wschodzie

Institut für Deutsche Ostarbeit (w skrócie IDO; Instytut Niemieckich Prac na Wschodzie, błędnie: Instytut Niemieckiej Pracy Wschodniej, potocznie w czasie wojny – „Ostinstytut”) – utworzona przez nazistowskich Niemców w Krakowie w latach 1940–1945 placówka naukowa o charakterze zwłaszcza antropologiczno-etnograficznym z siedzibą w Collegium Maius; jej zadaniem było zbieranie materiałów o domniemanym niemieckim charakterze ziem polskich. Dyrektorem Instytutu był do roku 1945 dr Wilhelm Coblitz.
Po zamknięciu przez Niemców Uniwersytetu Jagiellońskiego instytut przejął zasoby Biblioteki Jagiellońskiej, którą przemianowano na "Staatsbibliothek". Instytut posiadał dwa wydziały filialne w Warszawie i Lwowie i korzystał z kilku stacji badawczych na prowincji (m.in. w Puławach i Końskiem k. Lwowa).
Historia Instytutu.
Instytut powołano decyzją Gubernatora Hansa Franka z dnia 20 kwietnia 1940 roku, w dniu urodzin Adolfa Hitlera. Hans Frank sam siebie mianował prezesem Instytutu, na dyrektora wyznaczono Wilhelma Coblitza. Planowano utworzenie dalszych filii Instytutu poza Warszawą i Lwowem. Z założenia IDO miał stanowić zalążek przyszłego niemieckiego uniwersytetu, podobnie jak utworzony w Poznaniu Reichsuniversität Posen. Jako zaplecze naukowe w organizowaniu IDO uczestniczyli pracownicy niemieckich ośrodków zajmujących się problematyką wschodnioeuropejską z Berlina, Królewca, Wrocławia i Wiednia. Institut für Deutsche Ostarbeit posiadał kilkanaście sekcji zajmujących się rozmaitymi dyscyplinami nauki. Kilka sekcji, w tym głównie sekcja rasowa i ludoznawcza (niem. Sektion Rassen und Volkstumsforschung), kierowana przez antropologów austriackich, podejmowało terenowe misje badawcze. Najbardziej kontrowersyjne z tych misji skierowano m.in. do getta w Tarnowie. Badania prowadzono również na Podhalu, ziemi sądeckiej, koloniach niemieckich powstałych na terenie Polski w XVIII/XIX w. oraz na wsiach łemkowskich. W badaniach chodziło zarówno o politykę ekonomiczną, jak i etniczną – wydzielenie grup etnicznych i segregację ludności. IDO zatrudniała przy tym miejscowych ekspertów na niższych funkcjach pomocniczych, niezbędnych z uwagi na językowe i merytoryczne kompetencje.
Instytut zatrudniał m.in. ok. 150 polskich naukowców (w różnych okresach, w tym ok. 70 na etatach), głównie z UJ, takich jak Włodzimierz Antoniewicz (archeolog i przedwojenny rektor UW), Mieczysław Małecki (językoznawca), Władysław Semkowicz (historyk mediewista), Franciszek Sławski (slawista), Marian Plezia (filolog klasyczny), Przemysław Dąbkowski (historyk prawa, profesor Uniwersytetu im. Jana Kazimierza we Lwowie), a także Tadeusz Ulewicz (historyk literatury z UJ). Pracownikiem IDO był także Tadeusz Kantor.
Po 1942 r. zmilitaryzowano IDO i zwolniono znaczną część Polaków, zatrudniając grupę obywateli sowieckich liczącą ok. 80 osób, w tym kilkunastu samodzielnych pracowników naukowych ze specjalności medycznych i przyrodniczo-technicznych. Byli to głównie Własowcy i współpracujący z Niemcami Ukraińcy (wielu związanych z UPA), przemieszczający się na zachód wraz z armią niemiecką wycofującą się z frontu wschodniego. Zatrudnieni byli przy różnych niemieckich projektach wojskowych. Chociaż, jak potwierdzają polscy świadkowie, ich głównym celem była ucieczka ze stalinowskiej Rosji i na ogół praca ich bezpośrednio nie przyniosła Niemcom wymiernej korzyści, to jednak byli wśród nich także i tacy, którzy zgłaszali gotowość udziału w zbrodniczych eksperymentach pseudonaukowych na ludziach, co miało być kontynuacją ich działalności profesjonalnej w służbie reżimu stalinowskiego. Władze IDO obiecały ewakuować całą grupę rosyjsko-ukraińską, jednak do Niemiec – a później, w ramach m.in. powojennej Operation Paperclip, do USA i Kanady – trafiło zaledwie kilkunastu jej członków. Losy reszty 80-osobowej grupy są nieznane. IDO korzystał także z niewolniczej pracy więźniów obozów pracy i koncentracyjnych.
Oficjalnym kanałem informacyjnym wydawanym przez „Institut für Deutsche Ostarbeit” było czasopismo „Die Burg” pełniące funkcję propagandową i edukacyjną.
Przed zajęciem Krakowa przez Armię Czerwoną część zbiorów i dokumentacji naukowej Instytutu została ewakuowana do Bawarii. Po wojnie materiały te zostały wywiezione do USA.
Współczesność.
Po wojnie, w okresie stalinowskim, kilkakrotnie rozpętywano nagonkę przeciwko polskim pracownikom IDO, m.in. w prasie, oskarżając ich o "kolaborację z okupantem" i posługując się metodami analogicznymi do środków stosowanych w zwalczaniu AK i powojennego ruchu oporu niepodległościowego. Kiedy w latach 2002–2003 wznowiono ataki na podstawie zarzutów z epoki stalinowskiej, ujawnione zostały ukrywane przez cały okres istnienia PRL meldunki AK dotyczące IDO i Polaków zatrudnionych w tej niemieckiej instytucji. Okazało się, że zostały one sporządzone przez komórkę AK działającą wewnątrz IDO i skupioną wokół Małeckiego i Semkowicza. Celem aktywności tejże grupy była: 1) obserwacja poczynań niemieckich naukowców w IDO oraz, w miarę możliwości, dywersja i przeciwdziałanie planom szkodliwym dla ludności polskiej; 2) ochrona mienia Uniwersytetu Jagiellońskiego i dóbr kultury polskiej oraz monitorowanie aktów destrukcji i wywożenia majątku ruchomego. Ocalałe w prywatnych zbiorach dokumenty dowodzą, że Małecki wraz z zespołem polskich pracowników IDO zbierał dane wewnątrz niemieckiej placówki i redagował meldunki celem wyjaśnienia statusu i racji bytu Polaków w IDO – wobec wątpliwości budzących się w organach Polskiego Państwa Podziemnego, odległych i nieznających sytuacji bliżej. Wyciąg z meldunków M. Małeckiego trafił do tzw. "Archiwum Bienia", opublikowanego w 2001 r., krótko przed wybuchem kampanii oszczerstw z 2002-2003, lecz niedostrzeżonego (!) przez jej organizatorów.
23 października 2007 większość kolekcji „Sektion Rassen und Volkstumsforschung” została przekazana przez władze Smithsonian Institution stronie polskiej, w obecności prezydenta RP w Konsulacie Generalnym RP w Nowym Jorku, jako dar dla Uniwersytetu Jagiellońskiego. Rozproszone po wojnie prace IDO znajdują się w kilku polskich instytucjach archiwalnych: Archiwum Uniwersytetu Jagiellońskiego, Archiwum Państwowym w Krakowie, Głównej Komisji Badania Zbrodni Hitlerowskich w Polsce (obecnie w składzie Instytutu Pamięci Narodowej) oraz Archiwum Akt Nowych w Warszawie.

</doc>
<doc id="1504350" url="https://pl.wikipedia.org/wiki?curid=1504350" title="Institut für Deutsche Ostarbeit">
Institut für Deutsche Ostarbeit



</doc>
<doc id="1504352" url="https://pl.wikipedia.org/wiki?curid=1504352" title="What’s Your Name">
What’s Your Name

"What's Your Name" - singiel z albumu Here I Stand amerykańskiego wokalisty Ushera. Gościnnie w utworze wystąpił will.i.am.
Lista utworów.
Wersja australijska

</doc>
<doc id="1504353" url="https://pl.wikipedia.org/wiki?curid=1504353" title="Franciszek Tournelle">
Franciszek Tournelle

Franciszek Tournelle (ur. 1818 w Kaliszu, zm. 27 grudnia 1880 tamże) – polski architekt i teoretyk architektury, reprezentant historyzmu, urbanista, budowniczy guberni warszawskiej Królestwa Polskiego (1859–1878). Praktykował u Henryka Marconiego.
Projekty.
Ważniejsze realizacje: 
Franciszek Tournelle zaprojektował również niżej wymienione domy we Włocławku:

</doc>
<doc id="1504357" url="https://pl.wikipedia.org/wiki?curid=1504357" title="Front ludowy">
Front ludowy



</doc>
<doc id="1504360" url="https://pl.wikipedia.org/wiki?curid=1504360" title="Przylądek Horn">
Przylądek Horn



</doc>
<doc id="1504362" url="https://pl.wikipedia.org/wiki?curid=1504362" title="Przylądek Froward">
Przylądek Froward



</doc>
<doc id="1504363" url="https://pl.wikipedia.org/wiki?curid=1504363" title="Euzebiusz Teofil Chojnacki">
Euzebiusz Teofil Chojnacki

Euzebiusz Teofil Chojnacki herbu Trzaska, w zakonie Alojzy (ur. 1833, zm. 1881) – powstaniec, franciszkanin.
Urodził się w rodzinie Józefa Chojnackiego i Agnieszki Kotz. 
Brał udział w powstaniu węgierskim w 1848-1849. W 1852 wstąpił do zakonu reformatów. Studia filozoficzno-teologiczne odbył w Krakowie. Werbownik ochotników do powstania styczniowego w 1863, uczestnik tego powstania w stopniu kapitana. Podczas powstania udał się do obozu ojcowskiego oraz brał udział w bitwie pod Miechowem. Po powstaniu więziony był przez dwa lata przez Austriaków. Po zwolnieniu pracował jako kaznodzieja w klasztorach w Galicji. Pod koniec życia przebywał i tutaj zmarł w klasztorze reformatów w Zakliczynie.

</doc>
<doc id="1504375" url="https://pl.wikipedia.org/wiki?curid=1504375" title="Czesław Skotnicki">
Czesław Skotnicki

Czesław Skotnicki (ur. 8 kwietnia 1871 we wsi Moszczanka (daw. pow. puławski), zm. 1 września 1945 w Łodzi) – polski hydrotechnik, profesor melioracji, rektor Politechniki Warszawskiej; 
Życiorys.
Młodość.
Dziecięce lata spędził na wsi, w domu swych rodziców, w majątku Podwierzbie, dzierżawionym przez jego ojca, a należącym do klucza dęblińskiego. W Warszawie ukończył Gimnazjum Wojciecha Górskiego w Warszawie, i po uzyskaniu matury wysłany został w 1891 r. na studia wyższe na politechnikę w Rydze, które ukończył z wyróżnieniem, uzyskując dyplom inżyniera mechanika. W trakcie studiów przyjęty został do korporacji akademickiej Arkonia.
Działalność zawodowa i naukowa.
Po ukończeniu studiów w 1895 r. powrócił do Warszawy, gdzie wkrótce założył rodzinę. Przez pierwsze lata praktykował jako inżynier mechanik w różnych przedsiębiorstwach, jak Gazownia Miejska, Papiernia „Soczewka”, a także w biurze budowy młynów. 
Jednakże praca inżyniera mechanika nie dawała mu pełnego zadowolenia. Pochodzenie ziemiańskie pociągało go do prac związanych z podniesieniem kultury rolnej. Toteż rozpoczął gruntowne studia związane z inżynierią wiejską, z problemem melioracji wodnych. W 1903 wstępuje jako wspólnik do biura melioracyjnego S. Janicki i W. Majlert. Jednak po 3 latach został powołany na stanowisko dyrektora Warszawskiego Towarzystwa Melioracyjnego. Jako dyrektor Towarzystwa zastęp inżynierów meliorantów, prowadząc jednocześnie wykłady na kursach rolniczych, które z biegiem czasu zostały przekształcone w Szkołę Główną Gospodarstwa Wiejskiego. W okresie poprzedzającym I wojnę światową Czesław Skotnicki odbył liczne podróże naukowe do Austrii, Niemiec, Danii i Szwecji. Równocześnie ogłasza publikacje i większe prace. Współpracował też ściśle z wydawnictwem „Przeglądu Technicznego”. Był pracownikiem Rady Komisji Rolnictwa Tymczasowej Rady Stanu.
Prof. Skotnicki stał się czołowym pionierem ruchu melioracyjnego, toteż z chwilą otwarcia, w czasie I wojny światowej, polskiej politechniki w Warszawie, został powołany na stanowisko profesora zwyczajnego i dziekana Wydziału Inżynierii Wodnej.
Począwszy od 1920 r. Czesław Skotnicki poświęcił się wyłącznie pracom naukowym. W latach 1924–1925 i 1925–1926 został wybrany na rektora Politechniki Warszawskiej. 11 listopada 1937 r. został odznaczony Krzyżem Komandorskim Orderu Odrodzenia Polski. 
W czasie II wojny światowej stan jego zdrowia uległ poważnemu pogorszeniu. Wyniesiony na noszach po upadku Powstania Warszawskiego, został w stanie półprzytomnym przewieziony do Krakowa, a następnie do Łodzi, gdzie zmarł 1 września 1945 r.
Czesław Skotnicki spoczywa na cmentarzu Powązkowskim w Warszawie (kwatera 91-1-26,27).
Dorobek naukowy.
Na czoło jego prac naukowych, ogłoszonych w liczbie około 80 należy wysunąć podręcznik „Nauka Melioracji” (1925), oraz opracowanie tabel do określania wody w przewodach drenarskich, stosowanych w pracach melioracyjnych po dzień dzisiejszy.
Ponadto opublikował m.in.

</doc>
<doc id="1504376" url="https://pl.wikipedia.org/wiki?curid=1504376" title="Christine Lagarde">
Christine Lagarde

Christine Madeleine Odette Lagarde z domu Lallouette (ur. 1 stycznia 1956 w Paryżu) – francuska polityk, prawnik, minister w kilku rządach, pierwsza kobieta na stanowisku ministra finansów w państwach wchodzących w skład G8. Od 2011 do 2019 dyrektor zarządzający Międzynarodowego Funduszu Walutowego, będąca również pierwszą kobietą sprawującą tę funkcję. Od 2019 prezes Europejskiego Banku Centralnego.
Życiorys.
Uczęszczała do liceum profilowanego w Hawrze i Holton-Arms School w Bethesda w USA. Została następnie absolwentką prawa na Université Paris-Nanterre. Ukończyła podyplomowe studia w zakresie prawa pracy, a także uzyskała magisterium w zakresie języka angielskiego.
Pracę zawodową rozpoczęła jako doradca kongresmena Williama Cohena. W 1981 dołączyła do kancelarii prawnej Baker &amp; McKenzie, gdzie przechodziła przez kolejne szczeble w firmowej hierarchii. W 1991 została mianowana na stanowisko prezesa filii korporacji w Paryżu. W 1995 bez powodzenia ubiegała się o prezesurę całej firmy. Została wybrana na to stanowisko w 1999. Podczas jej urzędowania zysk przedsiębiorstwa wzrósł o ponad 30%. W 2002 ponownie powierzono jej stanowisko prezesa.
W 2005 Christine Lagarde objęła stanowisko ministra delegowanego ds. handlu zagranicznego w rządzie Dominique’a de Villepin, które zajmowała do 2007. W okresie pełnienia tej funkcji doprowadziła do zmodernizowania sektora handlowego, a także otworzyła nowe rynki zbytu dla francuskich produktów eksportowych. 18 maja 2007 została ministrem rolnictwa w pierwszym rządzie François Fillona. Po wygraniu wyborów parlamentarnych w tym samym roku przez Unię na rzecz Ruchu Ludowego i utworzeniu drugiego gabinetu tego premiera, Christine Lagarde objęła urząd ministra gospodarki, finansów i zatrudnienia. W 2008 z listy UMP uzyskała mandat radnej paryskiej dwunastej dzielnicy.
W trzecim gabinecie François Fillona, który powstał jesienią 2010, została ministrem gospodarki, finansów i przemysłu.
28 czerwca 2011 została powołana na dyrektora zarządzającego Międzynarodowego Funduszu Walutowego, dzień później odeszła z funkcji ministerialnej. W tym samym roku wszczęto śledztwo, w którym badany jest wątek udziału Christine Lagarde w przekazaniu do prywatnego (a nie państwowego) arbitrażu sporu pomiędzy jednym z banków (należących w części do skarbu państwa), a przedsiębiorcą Bernardem Tapie. W toku tego postępowania m.in. przeszukano jej mieszkanie. W 2016 francuski sąd uznał ją za winną zaniedbań, odstąpił jednocześnie od wymierzenia kary.
19 lutego 2016 została po raz drugi wybrana na dyrektora zarządzającego MFW. W lipcu 2019 została desygnowana na prezesa Europejskiego Banku Centralnego z kadencją od 1 listopada tegoż roku. We wrześniu zakończyła w związku z tym pełnienie funkcji w Międzynarodowym Funduszu Walutowym.
Odznaczenia i wyróżnienia.
Odznaczona Legią Honorową V klasy.
W 2008 została umieszczona na 14. miejscu listy 100 najbardziej wpływowych kobiet świata, sporządzonej przez magazyn „Forbes”. W 2009 została uznana przez „Financial Times” najlepszym ministrem finansów w Europie, co stanowiło docenienie kondycji gospodarki Francji w czasie globalnego kryzysu gospodarczego. W 2016 wraz z innymi kobietami została wyróżniona tytułem „Women of the Year” magazynu „Glamour”.

</doc>
<doc id="1504377" url="https://pl.wikipedia.org/wiki?curid=1504377" title="Mój dzień">
Mój dzień

Mój dzień – szósta płyta polskiego hip-hopowca Daniela Kaczmarczyka znanego pod pseudonimem DKA. Została wydana 24 października 2008 przez wytwórnię My Music. 

</doc>
<doc id="1504378" url="https://pl.wikipedia.org/wiki?curid=1504378" title="Takanohana Koji">
Takanohana Koji



</doc>
<doc id="1504381" url="https://pl.wikipedia.org/wiki?curid=1504381" title="LGA-775">
LGA-775



</doc>
<doc id="1504383" url="https://pl.wikipedia.org/wiki?curid=1504383" title="Erik Bo Andersen">
Erik Bo Andersen

Erik Bo Andersen (ur. 14 listopada 1970 w Dronningborgu) – piłkarz duński grający na pozycji napastnika.
Kariera klubowa.
Karierę piłkarską Andersen rozpoczął w klubie Aalborg BK. W 1992 roku zadebiutował w jego barwach pierwszej lidze duńskiej. W 1993 roku dotarł z tym klubem do finału Pucharu Danii, a w 1995 roku został z nim mistrzem kraju. Z 24 golami na koncie został królem strzelców ligi w sezonie 1994/1995. Jesienią wystąpił z Aalborgiem w fazie grupowej Ligi Mistrzów.
W lutym 1996 roku Andersen przeszedł do szkockiego Rangers F.C. Kosztował 1,5 miliona funtów, a w Scottish Premier League zadebiutował 3 marca w wygranym 2:0 domowym spotkaniu z Hibernianem. W Rangersach spędził półtora roku i zdobył w tym okresie 15 goli w lidze. Rywalizował o miejsce w ataku z takimi zawodnikami jak: Gordon Durie, Peter van Vossen czy Ally McCoist.
Latem 1997 roku Andersen wrócił do Danii i został piłkarzem Odense BK. Grał tam tylko rok i spadł z klubem do drugiej ligi. Po degradcji Odense odszedł do niemieckiego MSV Duisburg i przez jeden sezon strzelił dwie bramki w niemieckiej Bundeslidze. W 2000 roku został wypożyczony do Vejle BK i podobnie jak z Odense został zdegradowany o klasę niżej. Po sezonie odszedł do norweskiego Odds BK, z którym w 2002 roku dotarł do finału Pucharu Norwegii. Ostatnim przystankiem w karierze Erika był Aalborg, w barwach którego w 2003 roku zakończył piłkarską karierę.
Kariera reprezentacyjna.
W reprezentacji Danii Andersen zadebiutował 26 kwietnia 1995 w wygranym 1:0 spotkaniu z Macedonią. W 1996 roku został powołany przez selekcjonera Richarda Møllera Nielsena do kadry na Euro 96. Tam wystąpił jedynie w wygranym 3:0 grupowym meczu z Turcją, w którym zaliczył dwie asysty przy golach Briana Laudrupa. W kadrze narodowej do końca 1996 roku rozegrał 6 meczów.

</doc>
<doc id="1504391" url="https://pl.wikipedia.org/wiki?curid=1504391" title="Tangermunde">
Tangermunde



</doc>
<doc id="1504394" url="https://pl.wikipedia.org/wiki?curid=1504394" title="Tangermuende">
Tangermuende



</doc>
<doc id="1504395" url="https://pl.wikipedia.org/wiki?curid=1504395" title="EC XV de Jaú">
EC XV de Jaú

XV de Novembro Jaú - brazylijski klub piłkarski z siedzibą w mieście Jaú leżącym w stanie São Paulo.
Historia.
Klub założony został 15 listopada 1924 pod nazwą "Esporte Clube XV de Novembro". Założycielami klubu byli: José Piragine Sobrinho, Hermínio Cappabianca i inni sportowcy.
W 1951 "XV de Jaú" wygrał drugą ligę stanową pokonując w finale klub Linense z miasta Lins. Jako mistrz drugiej ligi "XV de Jaú" rozegrał baraż z ostatnim klubem pierwszej ligi stanowej - Jabaquara. Po wygraniu pierwszego meczu "XV de Jaú" przegrał drugie spotkanie i konieczny był trzeci mecz, który "XV de Jaú" wygrał, uzyskując pierwszy w dziejach klubu awans do pierwszej ligi.
W 1976 klub drugi raz zdobył mistrzostwo drugiej ligi stanu São Paulo.
W 1979 "XV de Jaú" po raz pierwszy zagrał w I lidze brazylijskiej (Campeonato Brasileiro Série A), plasując się ostatecznie na 56 miejscu.
W 1982 "XV de Jaú" ponownie zagrał w pierwszej lidze brazylijskiej, gdzie spisał się bardzo dobrze, zajmując w końcowej klasyfikacji 20 miejsce i zostawiając w tyle takie kluby jak SC Internacional, Cruzeiro EC czy Athletico Paranaense Kurytyba.
W 1988 klub wziął udział w rozgrywkach trzeciej ligi brazylijskiej (Campeonato Brasileiro Série C), jednak odpadł już w pierwszym etapie zajmując ostatnie miejsce w swojej grupie.

</doc>
<doc id="1504399" url="https://pl.wikipedia.org/wiki?curid=1504399" title="Age of Conan 2009">
Age of Conan 2009



</doc>
<doc id="1504405" url="https://pl.wikipedia.org/wiki?curid=1504405" title="Vladko Macek">
Vladko Macek



</doc>
<doc id="1504413" url="https://pl.wikipedia.org/wiki?curid=1504413" title="Parafia Miłosierdzia Bożego w Augustowie">
Parafia Miłosierdzia Bożego w Augustowie

Parafia Miłosierdzia Bożego w Augustowie – rzymskokatolicka parafia leżąca w dekanacie Augustów - św. Bartłomieja Apostoła, należącym do diecezji ełckiej.

</doc>
<doc id="1504417" url="https://pl.wikipedia.org/wiki?curid=1504417" title="Wojciech Izdebski">
Wojciech Izdebski

Wojciech Izdebski (ur. 19 kwietnia 1616, zm. 3 listopada 1702) – biskup katolicki. 
Życiorys.
Wyświęcony na księdza w 1648. Mianowany biskupem pomocniczym wileńskim 18 czerwca 1696, konsekrowany 15 października 1697. W latach 50. i 60. XVII w. archidiakon smoleński, a także pleban preński i birsztański. Pochodził z rodu Izdebskich pieczętującego się herbem Pomian, osiadłego w Wielkim Księstwie Litewskim.

</doc>
<doc id="1504421" url="https://pl.wikipedia.org/wiki?curid=1504421" title="Ulica Lubelskiego Lipca 1980 w Lublinie">
Ulica Lubelskiego Lipca 1980 w Lublinie



</doc>
<doc id="1504422" url="https://pl.wikipedia.org/wiki?curid=1504422" title="Material Product System">
Material Product System

Material Product System – system rachunków narodowych używany w dawnych krajach bloku wschodniego oraz innych państwach komunistycznych. Do dziś używa go tylko Kuba i Korea Północna - inne państwa korzystają z systemu rachunków UNSNA. MPS do dochodu narodowego wlicza fizycznie wyprodukowane dobra, pomija natomiast większość usług. Stąd w praktyce dochód narodowy obliczony za pomocą MPS jest mniejszy od dochodu liczonego za pomocą UNSNA.

</doc>
<doc id="1504424" url="https://pl.wikipedia.org/wiki?curid=1504424" title="Ladislav Niznansky">
Ladislav Niznansky



</doc>
<doc id="1504425" url="https://pl.wikipedia.org/wiki?curid=1504425" title="Inaki Isasi">
Inaki Isasi



</doc>
<doc id="1504431" url="https://pl.wikipedia.org/wiki?curid=1504431" title="Kazimierz Mikołaj Michalkiewicz">
Kazimierz Mikołaj Michalkiewicz

Kazimierz Mikołaj Michalkiewicz (ur. 1 lutego 1865 w Hoppeniszkach pow. Wiłkomierz na Żmudzi, zm. 16 lutego 1940 w Wilnie) – duchowny katolicki, sufragan wileński.
Życiorys.
Urodził się w rodzinie ziemiańskiej. Szkołę średnią ukończył w Wilnie. 23 października 1886 wyświęcony na kapłana, po święceniach odbył studia w Cesarskiej Rzymskokatolickiej Akademii Duchownej w Petersburgu. Wikariusz w Witebsku i Warkowie, proboszcz w Birżagole i Mińsku oraz kapelan twierdzy w Kronsztadzie. Kanonik wileński, protonotariusz apostolski i administrator apostolski diecezji wileńskiej w latach 1907–1918. 
11 stycznia 1907 roku został wybrany na prezesa Polskiego Towarzystwa „Oświata” w Mińsku, którego zadaniem było krzewienie polskości na mińszczyźnie, jednak już w następnym roku wyjechał z Mińska, opuszczając zarazem to stanowisko.
Rozwinął działalność charytatywną i oświatową wśród Polaków na Wileńszczyźnie; zwolennik jej przyłączenia do Polski. Aresztowany przez Niemców i osadzony w klasztorze w Nadrenii. 12 stycznia 1923 mianowany biskupem pomocniczym wileńskim i biskupem tytularnym "Thyatira", sakrę biskupią przyjął 10 czerwca 1923 z rąk abp. Jerzego Matulewicza. Wikariusz kapitulny w latach 1925–1927.

</doc>
<doc id="1504433" url="https://pl.wikipedia.org/wiki?curid=1504433" title="Trójkąt różnoboczny">
Trójkąt różnoboczny



</doc>
<doc id="1504435" url="https://pl.wikipedia.org/wiki?curid=1504435" title="Martin Kotulek">
Martin Kotulek



</doc>
<doc id="1504436" url="https://pl.wikipedia.org/wiki?curid=1504436" title="Jaú">
Jaú

 
Jaú – miasto w Brazylii leżące w centrum stanu São Paulo. W 2004 roku miasto, mające powierzchnię 690,18 km², zamieszkiwało 121 333 ludzi. Miasto znajduje się 522 metry n.p.m.
Dawniej miasto nazywało się "Jahu".

</doc>
<doc id="1504437" url="https://pl.wikipedia.org/wiki?curid=1504437" title="Felicjan Łaszkiewicz">
Felicjan Łaszkiewicz

Felicjan Łaszkiewicz (ur. 1838, zm. 1878) – ksiądz, wikary, dowódca oddziału powiatu nowogródzkiego w powstaniu styczniowym w 1863 roku.
Wyświęcony w 1850 roku. Przed powstaniem styczniowym był wikarym w Nowogródku. Po powstaniu osiadł w Galicji. Najpierw w parafii w Hłuszczy, a pod koniec życia, został kapelanem sióstr miłosierdzia w Czerwonogrodzie, gdzie zmarł w lutym 1878 roku.

</doc>
<doc id="1504442" url="https://pl.wikipedia.org/wiki?curid=1504442" title="Powstawanie gleby">
Powstawanie gleby



</doc>
<doc id="1504448" url="https://pl.wikipedia.org/wiki?curid=1504448" title="Nikodem Puzyna">
Nikodem Puzyna

Nikodem Puzyna herbu Oginiec (ur. 15 września 1753, zm. 22 października 1819) – biskup katolicki.
Życiorys.
Wyświęcony na księdza w 1776, 26 września 1814 mianowany biskupem pomocniczym wileńskim i tytularnym biskupem Satala in Lydia, wyświęcony 24 czerwca 1817, kanonik koadiutor w 1775 roku, kanonik kapituły katedralnej wileńskiej w 1778 roku, oficjał generalny wileński.
Po wskrzeszeniu loży wolnomularskiej Litwin Gorliwy był jej pierwszym Mistrzem Katedry.
Odznaczony Orderem Orła Białego w 1793 roku. Odznaczony Orderem Świętego Stanisława w 1790 roku.

</doc>
<doc id="1504454" url="https://pl.wikipedia.org/wiki?curid=1504454" title="Hotel Karola Müllera w Ciechocinku">
Hotel Karola Müllera w Ciechocinku

Hotel Karola Müllera w Ciechocinku – hotel w Ciechocinku, szachulcowy, wzniesiony w Parku Zdrojowym w latach 1848–1851 dla Karola Samuela Müllera według projektu Franciszka Tournelle'a, przebudowany w 1878; wpisany do rejestru zabytków w 1987; spłonął w 2008. Ostatecznie został rozebrany w 2015.

</doc>
<doc id="1504455" url="https://pl.wikipedia.org/wiki?curid=1504455" title="Jens Risager">
Jens Risager

Jens Risager (ur. 9 kwietnia 1971 w Herning) – duński piłkarz grający na pozycji obrońcy.
Kariera klubowa.
Karierę piłkarską Risager rozpoczynał w amatorskich klubach Herning Fremad i Holstebro BK. W styczniu 1990 roku przeniósł się do stołecznego Brøndby IF i na koniec roku wywalczył z nim mistrzostwo Danii. W 1991 roku ponownie został mistrzem kraju, a z Brøndby dotarł do półfinału Pucharu UEFA. W 1992 roku został odsunięty od składu przez trenera Mortena Olsena i wypożyczony do drugoligowego Ikast FS. Po pół roku wrócił do swojego macierzystego klubu, a w 1994 roku sięgnął z nim po Puchar Danii. W 1996 roku ponownie został mistrzem kraju, a tytuł ten wywalczył także w kolejnych dwóch sezonach. W 1998 roku był zmuszony zakończyć karierę z powodu choroby zwyrodnieniowej kolana. Liczył sobie wówczas 27 lat.
Kariera reprezentacyjna.
W reprezentacji Danii Risager zadebiutował 12 października 1994 roku w wygranym 3:1 spotkaniu z Belgią. W 1996 roku został powołany przez selekcjonera Richarda Møllera Nielsena do kadry na Euro 96. Tam wystąpił jedynie w zremisowanym 1:1 grupowym meczu z Portugalią. W kadrze narodowej do końca 1996 roku rozegrał 13 meczów. W 1992 roku był w kadrze olimpijskiej na Igrzyska Olimpijskie w Barcelonie, jednak nie rozegrał na nich żadnego spotkania.

</doc>
<doc id="1504465" url="https://pl.wikipedia.org/wiki?curid=1504465" title="Clocks">
Clocks

Clocks – singiel z wydanego w sierpniu 2002 roku, drugiego albumu zespołu Coldplay zatytułowanego A Rush of Blood to the Head. Utwór znalazł się na płycie wraz z innymi, 10 utworami.
Jest jednym z najbardziej znanych singli brytyjskiej formacji. Podczas azjatyckiej trasy koncertowej, na jednym z koncertów w Tokio gościnnie, razem z Coldplay utwór ten zagrała Alicia Keys, czym wzbudziła ogromny aplauz japońskiej publiczności. Utwór ten otrzymał nagrodę Grammy w 2004 roku w kategorii Nagranie roku. Singiel wykorzystano w filmie animowanym „Dżungla”.

</doc>
<doc id="1504466" url="https://pl.wikipedia.org/wiki?curid=1504466" title="Zaułek kochanków">
Zaułek kochanków

Zaułek kochanków () – amerykański horror filmowy z 1999 roku. Światowa premiera filmu miała miejsce 25 października 2000 roku.
Fabuła.
Podczas walentynkowego święta w ustronnym zakątku, zwanym Zaułkiem Kochanków, w bestialski sposób zostają zamordowani żona miejscowego szeryfa Harriet i Ward, mąż dyrektorki szkoły. Wszystko wskazuje na to, że ich spotkanie było miłosną schadzką. W pobliżu miejsca zbrodni zostaje schwytany psychopata Ray Hennessey, który oskarżony o podwójne zabójstwo trafia do zamkniętego szpitala psychiatrycznego. Po trzynastu latach Ray ucieka z zakładu.

</doc>
<doc id="1504467" url="https://pl.wikipedia.org/wiki?curid=1504467" title="Tadeusz Kundzicz">
Tadeusz Kundzicz

Tadeusz Kundzicz, (ur. 15 października 1747, zm. 15 stycznia 1829) – biskup katolicki 
Życiorys.
Jezuita, od 1808 biskup sufragan trocki, 10 czerwca 1815 mianowany biskupem pomocniczym wileńskim i tytularnym biskupem Anastasiopolis, konsekrowany 8 maja 1817.

</doc>
<doc id="1504476" url="https://pl.wikipedia.org/wiki?curid=1504476" title="Cieksyn (gmina)">
Cieksyn (gmina)

Cieksyn (do 1952 "Błędówko") – dawna gmina wiejska istniejąca w latach 1952-1954 w woj. warszawskim (dzisiejsze woj. mazowieckie). Siedzibą gminy był Cieksyn.
Gmina została utworzona w dniu 28 marca 1952 roku w woj. warszawskim, w powiecie płońskim, po przeniesieniu siedziby "gminy Błędówko" z Błędówka do Cieksyna i zmianie nazwy jednostki na "gmina Cieksyn". W dniu 1 lipca 1952 roku gmina Cieksyn składała się z 25 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504477" url="https://pl.wikipedia.org/wiki?curid=1504477" title="Karol Jonscher (młodszy)">
Karol Jonscher (młodszy)

Karol Gustaw Jonscher (ur. 25 maja 1889 w Łodzi, zm. 30 czerwca 1955 w Poznaniu) – polski lekarz pediatra, profesor Uniwersytetu Poznańskiego.
Życiorys.
Jego rodzicami byli dr Karol Jonscher i Maria z domu Weil. Był wnukiem ks. Karola Józefa Jonschera, długoletniego pastora parafii ewangelickiej w Lublinie. Studiował medycynę w Jenie i Monachium, w 1912 uzyskał we Wrocławiu doktorat. W latach 1913-1922 pracował w Warszawie, gdzie uzyskał habilitację. Od 1922 był związany z Uniwersytetem Poznańskim, gdzie zorganizował Klinikę Chorób Dziecięcych, pełnił obowiązki prorektora i dziekana Wydziału Lekarskiego. Tytuł profesora nadzwyczajnego otrzymał w 1923 r. Od 1950 był związany z Akademią Medyczną w Poznaniu, wydzieloną z wydziałów uniwersyteckich.
Był autorem wielu prac naukowych, w latach 1929-1950 redaktorem "Przeglądu Lekarskiego", przewodniczącym Polskiego Towarzystwa Pediatrycznego (1938-1947), członkiem krajowych i zagranicznych towarzystw naukowych, w tym od 1952 przewodniczącym Wydziału Lekarskiego PTPN. Jego główne publikacje, to "Higiena i żywienie niemowląt" (6 wydań), "Badanie, semiotyka i zasady lecznictwa w pediatrii" (3 wydania), oraz udział w dziele zbiorowym "Zarys pediatrii". W okresie międzywojennym jego staraniem powstały na terenie Wielkopolski liczne stacje opieki nad matką i dzieckiem, gdzie prowadzono bezpłatne rozdawnictwo mleka, co wywarło istotny wpływ na poprawę stanu zdrowotności społeczeństwa. Jego umiejętności lekarskie zyskały szerokie uznanie i uważany jest za twórcę poznańskiej pediatrii.
W 1938 został odznaczony Krzyżem Komandorskim Orderu Odrodzenia Polski.
Podczas II wojny światowej w 1940 przez kilka miesięcy był więziony w Dachau. Był związany z parafią ewangelicko-augsburską w Poznaniu, był też kuratorem Stowarzyszenia Polskiej Akademickiej Młodzieży Ewangelickiej.
W Polsce Ludowej w 1954 otrzymał Krzyż Kawalerski Orderu Odrodzenia Polski.
Żoną była od 1921 Janina z domu Gettlich, mieli pięcioro dzieci. Został pochowany na cmentarzu na Junikowie (pole 6, kwatera 5, grób 9C). W 1973 (i ponownie w 2003) jego imię nadano Szpitalowi Klinicznemu nr 5 (mieszczącemu Instytut Pediatrii Akademii Medycznej w Poznaniu, dzisiejszego Uniwersytetu Medycznego im. Karola Marcinkowskiego), gdzie odsłonięto tablicę pamiątkową ku jego czci.

</doc>
<doc id="1504482" url="https://pl.wikipedia.org/wiki?curid=1504482" title="Rydzyna (stacja kolejowa)">
Rydzyna (stacja kolejowa)



</doc>
<doc id="1504484" url="https://pl.wikipedia.org/wiki?curid=1504484" title="Archipelag Sztokholmski">
Archipelag Sztokholmski

Archipelag Sztokholmski (szw. "Stockholms skärgård") – największy archipelag w Szwecji i jeden z największych archipelagów na Bałtyku.
Archipelag rozciąga się od Sztokholmu 60 km w kierunku wschodnim. Równoleżnikowo leży wzdłuż wybrzeży regionów terytorialnych Södermanland oraz Sztokholm. Umowne granice archipelagu wyznaczają wyspy Öja na południe od Nynäshamn oraz Väddö na północ od Norrtälje. Archipelag sztokholmski oddzielony jest od Wysp Alandzkich cieśniną Kvarken Południowy. Ponadto na północy, w pobliżu miasta Öregrund znajduje się jeszcze jedna grupa wysp. Archipelag składa się z około 24 tysięcy wysp i wysepek. Cały archipelag jest przykładem wybrzeża szkierowego. Bardziej znane wyspy to Dalarö, Finnhamn, Grinda, Husarö, Ingarö, Isö, Ljusterö, Möja, Nämdö, Rödlöga, Tynningö, Utö, Svartsö i Värmdö.
Największe miasta archipelagu poza Sztokholmem to Gustavsberg oraz Vaxholm. Wieś Ytterby, znana z tego, że dała nazwę 4 pierwiastkom (erb, terb, iterb i itr), leży na wyspie Resarö, w Archipelagu Sztokholmskim.
Trasy żeglugowe statków płynących do Sztokholmu wiodą przez archipelag. Obecnie wytyczone są 3 główne przejścia – w pobliżu wysp Landsort, Sandhamn oraz Söderarm.
Wygląd archipelagu jest kształtowany przez ruchy izostatyczne po stopieniu się lodowca skandynawskiego – wyspy wynurzają się z wód Bałtyku z szybkością 5 mm na rok. W przeszłości zamieszkany głównie przez rybaków, obecnie archipelag jest ważnym obszarem wypoczynkowym dla mieszkańców aglomeracji Sztokholmu. Około 15% powierzchni archipelagu podlega ochronie (w formie rezerwatu przyrody).

</doc>
<doc id="1504486" url="https://pl.wikipedia.org/wiki?curid=1504486" title="HD 4670">
HD 4670



</doc>
<doc id="1504487" url="https://pl.wikipedia.org/wiki?curid=1504487" title="Nexhmije Hoxha">
Nexhmije Hoxha

Nexhmije Hoxha z domu Xhuglini (ur. 8 lutego 1921 w Bitoli, zm. 26 lutego 2020 w Tiranie) – albańska działaczka komunistyczna, nauczycielka i dziennikarka, żona przywódcy albańskiego Envera Hoxhy.
Życiorys.
Córka Naxhije i Tevfika. Pochodziła z muzułmańskiej rodziny albańskiej, która w 1928 przybyła z Dibry i osiadła w Tiranie. Po ukończeniu elitarnej szkoły średniej dla dziewcząt Nana Mbretneshe w Tiranie w 1941, rozpoczęła pracę w zawodzie nauczycielki. Pierwsze kontakty z działaczami komunistycznymi (Qemal Stafa) nawiązała w 1937. W organizacji młodzieżowej Komunistycznej Partii Albanii działała od 1941. W czasie okupacji niemieckiej kierowała podziemnym pismem „Kobieta Albańska” (alb. "Gruaja Shqiptare"). W 1944 r. trafiła do 1 Dywizji Uderzeniowej Armii Narodowo-Wyzwoleńczej, gdzie zajmowała się propagandą.
W 1944 r. znalazła się w sekretariacie I kongresu Albańskiego Związku Kobiet Antyfaszystowskich, a od 1946 po usunięciu Olgi Plumbi kierowała Albańskim Związkiem Kobiet (Bashkimi të Grave të Shqipërisë).
W latach 1945–1991 zasiadała w parlamencie albańskim, początkowo w składzie komisji spraw zagranicznych, a potem w komisji kultury. Od 1966 kierowała Instytutem Studiów Marksistowsko-Leninowskich APP. W latach 80. identyfikowana z grupą skrajnie konserwatywną w partii, niechętnej jakimkolwiek zmianom. Po śmierci Envera Hoxhy w 1985 wybrana przewodniczącą Frontu Demokratycznego. Kierowała tą organizacją do 1990, kiedy ją rozwiązano.
W 1991 r. została usunięta z partii i poddana krytyce w organie partyjnym "Zëri i popullit". Od 5 grudnia 1991 przebywała w areszcie domowym. 27 stycznia 1993 sąd w Tiranie skazał ją na 9 lat więzienia za defraudację i nadużycie władzy. Stanowisko N. Hoxhy na procesie zaprezentował adwokat Teodor Mosko – oskarżona odrzucała jakiekolwiek zarzuty twierdząc, że są przykładem politycznej zemsty. W apelacji wyrok podwyższono do 11 lat więzienia. Wolność odzyskała na mocy amnestii, w styczniu 1997.
1 stycznia 1945 poślubiła Envera Hoxhę, z którym była związana do jego śmierci. Z tego związku przyszło na świat troje dzieci – dwóch synów (Ilir i Sokol) oraz córka (Pranvera). W ostatnich latach N. Hoxha poświęcała się obronie dobrego imienia męża, uczestnicząc w obchodach rocznicowych ku jego czci w rodzinnej Gjirokastrze. Wydała trzy tomy wspomnień "Jeta ime me Enverin" (Moje życie z Enverem, dwutomowe) oraz "Miqesi i tradhtuar" (Zdradzona przyjaźń). Zmarła w domu rodzinnym w tirańskiej dzielnicy Lapraka. W chwili śmierci była najstarszym żyjącym członkiem komunistycznego kierownictwa Albanii. 27 lutego 2020 została pochowana na cmentarzu Sharre w Tiranie, obok grobu Envera Hoxhy.
Odznaczona Orderem Bohatera Pracy Socjalistycznej (Hero i Punës Socialiste). Dekretem Prezydenta Republiki z 13 lutego 1995 Nexhmije Hoxha za udział w ludobójstwie narodu albańskiego została pozbawiona wszystkich odznaczeń i tytułów honorowych.

</doc>
<doc id="1504489" url="https://pl.wikipedia.org/wiki?curid=1504489" title="Jasień (gmina w województwie rzeszowskim)">
Jasień (gmina w województwie rzeszowskim)

Jasień – dawna gmina wiejska istniejąca w latach 1952–1954 w woj. rzeszowskim (dzisiejsze woj. podkarpackie). Siedzibą władz gminy był Jasień (obecnie dzielnica Ustrzyk Dolnych).
Jako "gmina jednostkowa", gmina Jasień była częścią składową powiatu leskiego w woj. lwowskim. 1 sierpnia 1934 roku jednostka weszła w skład nowo utworzonej zbiorowej gminy Ustrzyki Dolne (w tymże powiecie i województwie), której obszar wszedł po wojnie w struktury administracyjne ZSRR.
Jako "gmina zbiorowa", gmina Jasień została utworzona dopiero 1 stycznia 1952 roku w woj. rzeszowskim, w nowo powstałym powiecie ustrzyckim, z części terenów nabytych od ZSRR w ramach umowy o zamianie granic z 1951 roku. W dniu 1 lipca 1952 gmina Jasień w dalszym ciągu nie została podzielona na gromady. Doszłо do tego 29 września 1952, kiedy obszar gminy podzielno na 11 gromad::
21 września 1953 roku do gminy Jasień przyłączono gromadę Ustjanowa Górna z gminy Łobozew w tymże powiecie.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504490" url="https://pl.wikipedia.org/wiki?curid=1504490" title="Adrian Hołownia">
Adrian Hołownia

Adrian Hołownia herbu własnego (ur. 1750, zm. 1831) – duchowny greckokatolicki, bazylianin. Sufragan wileński (1809-1818) i miński (1818-1828), przeszedł na emeryturę w roku 1828.

</doc>
<doc id="1504500" url="https://pl.wikipedia.org/wiki?curid=1504500" title="Krościenko (gmina)">
Krościenko (gmina)

Krościenko – dawna gmina wiejska istniejąca w latach 1934–1939, 1941–1944 i 1952–1954 w woj. lwowskim i rzeszowskim (dzisiejsze woj. podkarpackie). Siedzibą władz gminy było Krościenko.
Gminę zbiorową Krościenko utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin wiejskich: Krościenko, Liskowate, Nanowa, Obersdorf, Rudawka pod Nanową, Stebnik, Smolnica, Steinfels i Wolica. 
Podczas okupacji hitlerowskiej weszła w skład Landkreis Przemysl (powiatu przemyskiego), należącego do dystryktu krakowskiego Generalnego Gubernatorstwa; przyłączono do niej część zniesionej gminy Starzawa. Po wojnie obszar gminy wszedł w struktury administracyjne Związku Radzieckiego.
Gmina została reaktywowana w dniu 1 stycznia 1952 roku w woj. rzeszowskim, w nowo powstałym powiecie ustrzyckim, z części terenów nabytych od ZSRR w ramach umowy o zamianie granic z 1951 roku. W dniu 1 lipca 1952 gmina Krościenko w dalszym ciągu nie została podzielona na gromady. Doszłо do tego 29 września 1952, kiedy podzielno ją na dwie gromady::
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504506" url="https://pl.wikipedia.org/wiki?curid=1504506" title="Leonnatos">
Leonnatos

Leonnatos z Pelli (IV wiek p.n.e.) – Macedończyk, członek straży przybocznej Filipa II Macedońskiego. Brał udział w wyprawie Aleksandra Wielkiego. Po śmierci Aleksandra otrzymał Frygię nad Hellespontem. W czasie wojny lamijskiej walczył po stronie Antypatra, władcy Macedonii. Zginął w bitwie w 322 roku p.n.e. w okolicach Lamii.

</doc>
<doc id="1504507" url="https://pl.wikipedia.org/wiki?curid=1504507" title="Karnkowo (przystanek kolejowy)">
Karnkowo (przystanek kolejowy)

Karnkowo – przystanek kolejowy w Karnkowie, w województwie kujawsko-pomorskim, w Polsce. Znajduje się tu 1 peron.
W roku 2017 przystanek obsługiwał 0–9 pasażerów na dobę.

</doc>
<doc id="1504512" url="https://pl.wikipedia.org/wiki?curid=1504512" title="Alozaur">
Alozaur



</doc>
<doc id="1504517" url="https://pl.wikipedia.org/wiki?curid=1504517" title="Łobozew (gmina)">
Łobozew (gmina)

Łobozew – dawna gmina wiejska istniejąca w latach 1934–1939 i 1952–1954 w woj. lwowskim i woj. rzeszowskim (dzisiejsze woj. podkarpackie). Siedzibą władz gminy był Łobozew.
Gminę zbiorową Łobozew utworzono 1 sierpnia 1934 roku w województwie lwowskim, w powiecie leskim, z dotychczasowych jednostkowych gmin wiejskich: Bóbrka, Daszówka, Łobozew, Sokole, Teleśnica Oszwarowa, Teleśnica Sanna, Ustjanowa i Zabrodzie. Po wojnie jednostka weszła w struktury administracyjne ZSRR.
Gmina została reaktywowana w dniu 1 stycznia 1952 roku w woj. rzeszowskim, w nowo powstałym powiecie ustrzyckim, z części terenów nabytych od ZSRR w ramach umowy o zamianie granic z 1951 roku, a także dwie gromady (Łobozew i Ustjanowa) z „polskiej” gminy Olszanica, należącej do powiatu leskiego. W dniu 1 lipca 1952 gmina Łobozew w dalszym ciągu nie została podzielona na gromady. Doszłо do tego 29 września 1952, kiedy obszar odzyskany od ZSRR podzielno na trzy gromady::
Sokole, należące przed wojną do gminy Łobozew, a po wojnie do ZSRR, weszło w skład nowej gminy Polana w powiecie ustrzyckim. Natomiast należące przed wojną do gminy Łobozew gromady Bóbrka i Zabrodzie powróciły do Polski już w 1944 roku i odtąd należały do gminy Olszanica w powiecie leskim (nie przyłaczono ich z powrotem do gminy Łobozew, jak w przypadku Łobozewa Dolnego i Ustjanowej).
30 maja 1953 gromadę Ustianowa podzielona na dwie odrębne gromady: Ustianowa Dolna i Ustianowa Górna, a już 21 września 1953 gromadę Ustjanowa Górna wyłączono z gminy Łobozew, włączając ją do gminy Jasień w tymże powiecie.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504521" url="https://pl.wikipedia.org/wiki?curid=1504521" title="Polana (gmina)">
Polana (gmina)

Polana – dawna gmina wiejska istniejąca w latach 1934–1939 i 1952–1954 w woj. lwowskim i woj. rzeszowskim (dzisiejsze woj. podkarpackie). Siedzibą władz gminy była Polana.
Gminę zbiorową Polana utworzono 1 sierpnia 1934 roku w województwie lwowskim, w powiecie leskim, z dotychczasowych jednostkowych gmin wiejskich: Chrewt, Polana, Rosochate, Rosolin, Serednie Małe i Wydrne. Po wojnie jednostka weszła w struktury administracyjne ZSRR.
Gmina została reaktywowana w dniu 1 stycznia 1952 roku w woj. rzeszowskim, w nowo powstałym powiecie ustrzyckim, z części terenów nabytych od ZSRR w ramach umowy o zamianie granic z 1951 roku, a także z obszaru znoszonej „polskiej” gminy Zatwarnica, przyłączonej z powiatu leskiego. W jej skład weszły obszary przedwojennej gminy Polana, a także fragmenty przedwojennych gmin Czarna (Paniszczów) i Łobozew (Sokole). W dniu 1 lipca 1952 gmina Polana w dalszym ciągu nie została podzielona na gromady. Doszłо do tego 29 września 1952, kiedy obszar odzyskany od ZSRR podzielno na cztery gromady:
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504525" url="https://pl.wikipedia.org/wiki?curid=1504525" title="Port lotniczy Janina">
Port lotniczy Janina

Port lotniczy Janina (IATA: IOA, ICAO: LGIO) – port lotniczy położony 4 km od centrum Janiny, w Grecji.

</doc>
<doc id="1504531" url="https://pl.wikipedia.org/wiki?curid=1504531" title="Norman Kirk">
Norman Kirk

Norman Kirk (ur. 6 stycznia 1923 w Waimate, zm. 31 sierpnia 1974 w Wellington) – nowozelandzki polityk, w latach 1972-1974 premier Nowej Zelandii.
Pochodził z robotniczej rodziny. Jako dziecko lubił czytać, ale nie przekładało się to na dobre wyniki w nauce. Przestał chodzić do szkoły jeszcze przed swoimi trzynastymi urodzinami, a następnie imał się różnych zajęć, był m.in. pomocnikiem cieśli oraz kolejarzem. W 1941 został powołany do wojska, jednak ostatecznie nie trafił do służby z powodu złego stanu zdrowia. W 1943 zapisał się do Partii Pracy. W 1951 został jej liderem w miasteczku Hurunui, gdzie wówczas mieszkał, a dwa lata później wybrano go na burmistrza tej miejscowości.
W 1957 – za drugim podejściem – dostał się do Izby Reprezentantów. W 1963 został wiceprzewodniczącym Partii Pracy, a rok później jej przewodniczącym (co jednak nie oznaczało przywództwa, a raczej funkcję porównywalną do sekretarzy generalnych ugrupowań europejskich). W 1965 pokonał Arnolda Nordmeyera w wyborach na lidera partii. Przez kolejnych siedem lat był równocześnie liderem opozycji. W 1972 partia pod jego wodzą wygrała wybory, a jemu samemu przypadło w udziale sformowanie gabinetu.
Jako premier Kirk został zapamiętany przede wszystkim ze swojej wyjątkowo aktywnej polityki zagranicznej. Wspólnie z władzami Australii wszedł w ostry spór z Francją wokół przeprowadzanych przez to ostatnie państwo próbnych eksplozji jądrowych na terenie leżącego na Pacyfiku atolu Mururoa. Oba państwa złożyły wspólnie pozew przeciw Francji do Międzynarodowego Trybunału Sprawiedliwości. Kirk wysłał także na teren atolu dwa nowozelandzkie okręty wojenne, co miało stanowić symboliczny protest przeciw testom jądrowym. Zablokował udział nowozelandzkich rugbistów w zawodach w Południowej Afryce (choć wcześniej np. premier Walter Nash stanowczo odmawiał podjęcia takiej decyzji), a także krytykował USA, m.in. za ich poparcie dla zamachu stanu w Chile w 1973 (przemawiał w tej sprawie na forum ONZ). W 1973 jego rząd zaproponował (a parlament to zaakceptował) ustanowienie święta państwowego obchodzonego 6 lutego – w rocznicę podpisania traktatu z Waitangi, uważanego za najważniejszy dokument założycielski Nowej Zelandii.
Był znany ze swojego bardzo intensywnego trybu życia, za co płacił pogarszającym się zdrowiem. W 1973 po raz pierwszy zdiagnozowano u niego poważne problemy z sercem, szybko wrócił jednak do pracy i odmówił zmniejszenia swoich obciążeń. W sierpniu 1974 jego stan pogorszył się na tyle, że niezbędna była hospitalizacja. Zmarł po trzech dniach w szpitalu, w wieku 51 lat. Urządzono mu pogrzeb z najwyższymi honorami państwowymi, a następnie pochowano w Waimate, gdzie się urodził.

</doc>
<doc id="1504537" url="https://pl.wikipedia.org/wiki?curid=1504537" title="Bakterie jelitowe">
Bakterie jelitowe



</doc>
<doc id="1504538" url="https://pl.wikipedia.org/wiki?curid=1504538" title="Miejski Dom Kultury w Piekarach Śląskich">
Miejski Dom Kultury w Piekarach Śląskich

Miejski Dom Kultury w Piekarach Śląskich – sieć placówek kulturalnych z główną siedzibą w Szarleju. 
Historia.
MDK w Piekarach Śląskich działa od 14 sierpnia 1970 roku. W jego skład wchodzą: Miejski Dom Kultury przy ulicy Bytomskiej 73, Filia Miejskiego Domu Kultury przy ulicy Tarnogórskiej 49, Radio Piekary (działające od 1996 roku), Kino Zacisze (reaktywowane w 2015).
Oddział wydawał w latach 2005– 2014 roku lokalną gazetę Głos Piekarski. Miejski Dom Kultury organizuje corocznie wiele imprez, m.in.: "Kabareton"", Oktoberfest po naszymu"", Dni Piekar". 
W MDK utworzonych jest wiele kół zainteresowań gdzie dzieci, młodzież, jak i dorośli mogą rozwijać swoje zdolności. Można także pobierać korepetycje, uczyć się gry na instrumentach i tańca. 

</doc>
<doc id="1504542" url="https://pl.wikipedia.org/wiki?curid=1504542" title="Alf Hansen">
Alf Hansen

Alf (John) Hansen (ur. 13 lipca 1948 w Oslo) – norweski wioślarz, dwukrotny medalista olimpijski. Brat Franka.
Brał udział w czterech igrzyskach. Debiutował w 1972 w Monachium. Cztery lata później wywalczył złoto w dwójce podwójnej – płynął w osadzie z bratem. Brał udział w IO 84 i niósł norweską flagę w czasie ceremonii otwarcia. W Seulu zdobył swój drugi medal olimpijski, tym razem srebrny. Miał wówczas 40 lat. Stawał na podium mistrzostw świata, triumfował w dwójce podwójnej (1975, 1978, 1979, 1982). Został uhonorowany Medalem Thomasa Kellera.

</doc>
<doc id="1504544" url="https://pl.wikipedia.org/wiki?curid=1504544" title="Gmina Szewczenko">
Gmina Szewczenko



</doc>
<doc id="1504548" url="https://pl.wikipedia.org/wiki?curid=1504548" title="Thank You (singel Dido)">
Thank You (singel Dido)

Thank You – trzeci singel piosenkarki Dido z debiutanckiego albumu "No Angel". W 2000 roku Eminem użył fragmentów utworu w piosence "Stan", która stała się wielkim hitem. Dzięki współpracy z raperem i udziale w klipie do utworu, Dido znacznie zyskała na popularności, a wydany kilka miesięcy singel również osiągnął ogromny sukces.

</doc>
<doc id="1504550" url="https://pl.wikipedia.org/wiki?curid=1504550" title="Vilapicina">
Vilapicina

Vilapicina – stacja metra w Barcelonie, na linii 5. Stacja została otwarta w 1959.

</doc>
<doc id="1504552" url="https://pl.wikipedia.org/wiki?curid=1504552" title="Frank Hansen">
Frank Hansen

Frank Hansen (ur. 4 sierpnia 1945 w Oslo) – norweski wioślarz, dwukrotny medalista olimpijski. Brat Alfa Hansena.
Brał udział w dwóch igrzyskach. Debiutował w 1972 w Monachium, gdzie zajął drugie miejsce w dwójkach podwójnych. Cztery lata później wywalczył złoto w tej samej konkurencji - płynął w osadzie z bratem. Stawał na podium mistrzostw świata, triumfował w dwójce podwójnej (1975, 1978, 1979). Przygotowywał się do IO 80. Norwegia jednak zbojkotowała imprezę, a on zakończył karierę.

</doc>
<doc id="1504554" url="https://pl.wikipedia.org/wiki?curid=1504554" title="Horta (stacja metra)">
Horta (stacja metra)

Horta - stacja metra w Barcelonie na linii 5. Stacja została otwarta w 1967.

</doc>
<doc id="1504558" url="https://pl.wikipedia.org/wiki?curid=1504558" title="Ryjóweczka">
Ryjóweczka

Ryjóweczka ("Episoriculus") – rodzaj ssaka z podrodziny ryjówek (Soricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Chinach, Birmie, na Tajwanie, w Nepalu, Wietnamie i Indiach.
Morfologia.
Długość ciała (bez ogona) 44–81 mm, długość ogona 37–101 mm, długość ucha 5–10 mm, długość tylnej stopy 10–18 mm; masa ciała 5,7–7,8 g.
Systematyka.
Etymologia.
"Episoriculus": "epi" „trochę, nieco”; rodzaj "Soriculus" (ryjóweczek).
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z pliocenu dzisiejszych Indii lecz jego przynależność rodzajowa wymaga rewizji taksonomicznej:

</doc>
<doc id="1504567" url="https://pl.wikipedia.org/wiki?curid=1504567" title="Hiroji Satō">
Hiroji Satō

 – japoński tenisista stołowy, mistrz świata.
Dwukrotny medalista mistrzostw świata. Życiowy sukces odniósł na mistrzostwach świata w Bombaju w 1952 r., zdobywając złoty medal w grze pojedynczej, a w turnieju drużynowym brąz. Dwukrotny wicemistrz Azji 1952: w grze pojedynczej oraz drużynowo.

</doc>
<doc id="1504568" url="https://pl.wikipedia.org/wiki?curid=1504568" title="Hiroji Satoh">
Hiroji Satoh



</doc>
<doc id="1504569" url="https://pl.wikipedia.org/wiki?curid=1504569" title="Zaraah Abrahams">
Zaraah Abrahams

Zaraah Abrahams, a właściwie Zaraah Clover Abrahams (ur. 27 marca 1987) – brytyjska aktorka. W 2008 wzięła udział w brytyjskiej edycji "Gwiazdy tańczą na lodzie".

</doc>
<doc id="1504571" url="https://pl.wikipedia.org/wiki?curid=1504571" title="LibLAS">
LibLAS

libLAS – biblioteka służąca do odczytu i zapisu plików z danymi geoprzestrzennymi zakodowanymi w formacie ASPRS LAS, w wersjach 1.0 i 1.1 (skrót ASPRS pochodzi od nazwy Amerykańskiego Towarzystwa Fotogrametrii i Teledetekcji). Jest to format binarny o sekwencyjnym układzie danych. Format ASPRS LAS wykorzystywany jest do przechowywania i przetwarzania danych uzyskiwanych podczas lotniczego skaningu laserowego z wykorzystaniem technologii Lidar.
Głównym elementem pakietu libLAS jest biblioteka podstawowa oraz zestaw interfejsów dla popularnych języków programowania, takich jak C, C++, Python oraz języków dostępnych na platformach .NET i Mono.
Uzupełnieniem biblioteki libLAS jest zestaw narzędzi uruchamianych z wiersza poleceń, które służą do konwersji plików w formacie ASPRS LAS pomiędzy różnymi wersjami formatu, badania podstawowych informacji o danych zawartych w plikach LAS oraz konwersji do innych znanych formatów.
Rozpoczęcie pracy nad oprogramowaniem libLAS ufundowało Biuro Geologii przy Departamencie Zasobów Naturalnych stanu Iowa, w ramach projektu wykorzystania technologii Lidar w tym stanie.

</doc>
<doc id="1504572" url="https://pl.wikipedia.org/wiki?curid=1504572" title="Kola zaostrzona">
Kola zaostrzona

Kola zaostrzona ("Cola acuminata") – gatunek wiecznie zielonego drzewa z rodziny ślazowatych. W stanie dzikim występuje na terenach tropikalnych lasów Afryki Zachodniej (Benin, Togo, Nigeria, Kamerun, Angola), gdzie uprawiana jest również na plantacjach.
Zastosowanie.
Świeże owoce i nasiona są używane przez miejscową ludność jako cenny pokarm, jako używka do żucia oraz jako środek leczniczy wzmacniający, łagodzący ból, usuwający zmęczenie. Wysuszone owoce w postaci nalewek, wyciągów stanowią surowiec do wyrobu win, likierów oraz innych napojów (typu cola).

</doc>
<doc id="1504574" url="https://pl.wikipedia.org/wiki?curid=1504574" title="Cola acuminata">
Cola acuminata



</doc>
<doc id="1504576" url="https://pl.wikipedia.org/wiki?curid=1504576" title="Studenycia (obwód chmielnicki)">
Studenycia (obwód chmielnicki)

Studenycia () – dawna wieś na Ukrainie, w obwodzie chmielnickim, w rejonie kamienieckim, u ujścia rzeki Studenyci do Dniestru. Zatopiona w 1981 roku przy budowie sztucznego zbiornika.
W 1768 roku Mikołaj Maciej Stadnicki został komisarzem przy zamianie dóbr ziemskich Studenica z przyległościami w województwie podolskim, należących do krajczego koronnego Józefa Potockiego na dobra królewskie Kryłówka w województwie ruskim.

</doc>
<doc id="1504577" url="https://pl.wikipedia.org/wiki?curid=1504577" title="Bolesław Namysłowski">
Bolesław Namysłowski

Bolesław Bronisław Jan Namysłowski (ur. 7 czerwca 1882 w Zagórzu, zm. 13 sierpnia 1929 w Krakowie) – polski botanik, profesor Uniwersytetu Poznańskiego.
Życiorys.
Syn Władysława Namysłowskiego, inżyniera i Wandy z d. Bandurskiej. Brat prawnika i dyplomaty Władysława Namysłowskiego. 
Po maturze zdanej w Nowym Sączu, studiował botanikę na Uniwersytecie Jagiellońskim (1901–1905). W 1905 został demonstratorem w Katedrze Anatomii i Fizjologii Roślin, w 1908 asystentem i uzyskał stopień naukowy doktora. Od 1912 zajmował się badaniami solanek. Podczas I wojny światowej był internowany na terenie Rosji. Po powrocie w 1919 uzyskał habilitację. Od 1919 wykładał botanikę na Uniwersytecie Poznańskim, w 1920 został profesorem nadzwyczajnym, w 1921 zwyczajnym. Stał na czele Katedry Botaniki Ogólnej i Fitopatologii Wydziału Rolniczo-Leśnego, był też jego dziekanem (po 1950 część Uniwersytetu Przyrodniczego). Od 1908 był współpracownikiem Komisji Fizjograficznej Akademii Umiejętności (od 1919 Polskiej Akademii Umiejętności). Od lat 20. był członkiem komisji patronującej utworzeniu i rozwijaniu Ogrodu Dendrologicznego w Poznaniu. 
Według Andrzeja Dzięczkowskiego, zajmował się głównie badaniami z dziedziny mykologii i mikroflory zbiorników wodnych. Jest autorem ponad 50 publikacji. Jego zielnik mikologiczny znajduje się w zbiorach Wydziału Biologii Uniwersytetu Warszawskiego. Pod koniec życia zajmował się ponadto heraldyką. 
Jego żoną była Aniela z d. Kastory, biolog, mieli troje dzieci. Namysłowski był związany z polskim zborem ewangelicko-augsburskim w Poznaniu, był kuratorem Stowarzyszenia Polskiej Akademickiej Młodzieży Ewangelickiej (SPAME).

</doc>
<doc id="1504580" url="https://pl.wikipedia.org/wiki?curid=1504580" title="Centralne Kierownictwo Ruchu Mas Pracujących Miast i Wsi">
Centralne Kierownictwo Ruchu Mas Pracujących Miast i Wsi



</doc>
<doc id="1504581" url="https://pl.wikipedia.org/wiki?curid=1504581" title="Centralne Kierownictwo Ruchu Mas Pracujących Polski - Wolność Równość Niepodległość">
Centralne Kierownictwo Ruchu Mas Pracujących Polski - Wolność Równość Niepodległość



</doc>
<doc id="1504582" url="https://pl.wikipedia.org/wiki?curid=1504582" title="Parafia św. Franciszka z Asyżu w Ostrołęce">
Parafia św. Franciszka z Asyżu w Ostrołęce

Parafia pw. św. Franciszka z Asyżu w Ostrołęce – rzymskokatolicka parafia należąca do dekanatu Ostrołęka – św. Antoniego, diecezji łomżyńskiej, metropolii białostockiej.
Historia.
Parafia pw. św. Franciszka z Asyżu została erygowana w dniu 11 września 1994 roku przez biskupa łomżyńskiego Juliusza Paetza. Powstała z terytorium parafii św. An­toniego i Zbawiciela Świata w Ostrołęce oraz Najświętszego Serca Jezusowego w Rzekuniu.
Staraniem ks. Tadeusza Zawadzkiego wikariusza parafii św. Antoniego w Ostrołęce została wybudowana drewniana kaplica w 1994 r., która została pobłogo­sławiona 11 września 1994 przez ks. sufragana Tadeusza Zawistowskiego.
Kościół parafialny.
Ks. proboszcz Witold Kamiński w roku 1999 podjął prace przygotowawcze do budowy kościoła parafialnego. Aktualnie trwa wyposażanie kościoła parafialnego.
Plebania murowana została wybudowana w latach 1997–1998.
Obszar parafii.
W granicach parafii znajdują się ulice Ostrołęki:
Duszpasterstwo.
Proboszczowie pracujący w parafii od chwili jej powołania:
Z parafii pw. św. Franciszka z Asyżu w Ostrołęce pochodzą księża:
Grupy parafialne.
"Źródło": oficjalna strona parafii
Żywy Różaniec, Ruch Światło-Życie, Kurs Alpha, Ministranci, Wspólnota Theoforos, Chór Parafialny, Schola Młodzieżowa, Schola Dziecięca.

</doc>
<doc id="1504583" url="https://pl.wikipedia.org/wiki?curid=1504583" title="Body Heat">
Body Heat

Body Heat – drugi album niemieckiego zespołu Blue System wydany w 1988 przez Hansa Records, oznaczony w katalogu numerem 209 436 (wydanie LP). Album zawiera 10 utworów, spośród których jeden z nich jest remixem utworu Sorry Little Sarah, z albumu Walking on a Rainbow.

</doc>
<doc id="1504585" url="https://pl.wikipedia.org/wiki?curid=1504585" title="Bołgar">
Bołgar

Bołgar, dawniej Spask – miasto w Tatarstanie, siedziba rejonu spaskiego.
Współczesne miasto powstało ze wsi Spassk (Czertykowo) położonej na brzegu rzeki Bezdna. W 1926 roku zmieniono jej nazwę na Spassk-Tatarski (Спасск-Татарский), natomiast w 1935 roku zmieniono jej nazwę na Kujbyszew na cześć Waleriana Kujbyszewa. Obecną nazwę Bołgar nadano w 1991 roku. Miasto jest centrum administracyjnym od 1930 roku.
Patrz także: Bułgar Wielki

</doc>
<doc id="1504587" url="https://pl.wikipedia.org/wiki?curid=1504587" title="Leon Supiński">
Leon Supiński

Leon Władysław Supiński (ur. 18 lutego 1874 w Gołębiówce, zm. 2 marca 1950 w Warszawie) – polski prawnik, minister sprawiedliwości, Pierwszy Prezes Sądu Najwyższego w latach 1929–1939, wolnomularz, członek Polskiej Organizacji Wojskowej.
Życiorys.
Urodził się 18 lutego 1874 w Gołębiówce, pow. węgrowskim, w rodzinie Ludwika i Marii z Zaleskich. Ukończył gimnazjum i zaczął studia prawnicze w Warszawie. W 1894 został skazany za działalność polityczną i zesłany, studia prawnicze ukończył w 1896 na Uniwersytecie w Dorpacie. W 1906 utworzył Koło Prawników Polskich, został również współzałożycielem Towarzystwa Kooperatystów oraz Towarzystwa Opieki nad Więźniami "Patronat", w którym od 1911 pełnił funkcję prezesa. W 1915 został członkiem Komitetu Obywatelskiego Miasta Warszawy, był współorganizatorem polskiego sądownictwa.
Od 6 listopada 1918 do 2 września 1919 był ministrem sprawiedliwości w rządach: Ignacego Daszyńskiego, Jędrzeja Moraczewskiego i Ignacego Jana Paderewskiego.
W okresie od stycznia 1919 do kwietnia 1927 był radnym m.st. Warszawy. W latach 30. piastował funkcję prezesa Zarządu Głównego Zrzeszenia Sędziów i Prokuratorów Rzeczypospolitej Polskiej.
Od października 1919 do stycznia 1928 był prezesem Sądu Apelacyjnego w Warszawie, w styczniu 1929, po zdymisjonowaniu Władysława Seydy został Pierwszym Prezesem Sądu Najwyższego i pozostał na tym stanowisku do agresji III Rzeszy i ZSRR na Polskę. 
Po agresji ZSRR na Polskę przekroczył wraz z władzami Rzeczypospolitej granicę polsko-rumuńską, udając się następnie do Francji. 
W 1946 powrócił do kraju i ponownie podjął pracę w Sądzie Najwyższym, gdzie od 14 maja 1946 do 3 czerwca 1947 był zastępcą Pierwszego Prezesa SN, po czym przeszedł w stan spoczynku. W latach 1946–1947 był również sędzią Najwyższego Trybunału Narodowego.
Został pochowany na cmentarzu Powązkowskim (kwatera 174-4-19).

</doc>
<doc id="1504594" url="https://pl.wikipedia.org/wiki?curid=1504594" title="Stajki (ujednoznacznienie)">
Stajki (ujednoznacznienie)

Stajki – częsta nazwa niewielkich miejscowości. Słownik geograficzny Królestwa Polskiego wymienia 25 małych miejscowości o tej nazwie.

</doc>
<doc id="1504596" url="https://pl.wikipedia.org/wiki?curid=1504596" title="Maciej Kononowicz">
Maciej Kononowicz

Maciej Józef Kononowicz (ur. 1 stycznia 1912 w Łasku koło Łodzi, zm. 31 marca 1986 w Łodzi) – polski poeta, satyryk, prozaik oraz tłumacz literatury białoruskiej, poseł na Sejm PRL II kadencji.
Życiorys.
Był absolwentem Wydziału Humanistycznego (polonistyka) Uniwersytetu Warszawskiego. Debiutował w 1935 w "Antologii współczesnej poezji szkolnej" jako poeta. Używał wtedy pseudonimu Maciej Halin. W okresie okupacji był żołnierzem Armii Krajowej. Brał udział w powstaniu warszawskim. W latach 1944–1945 był więźniem oflagu. Od 1945 mieszkał w Łodzi. W latach 1955–1956 był redaktorem naczelnym tygodnika „WTK” (Wrocław). W latach 1957–1961 był posłem na Sejm. W 1971 otrzymał nagrodę im. Włodzimierza Pietrzaka.

</doc>
<doc id="1504597" url="https://pl.wikipedia.org/wiki?curid=1504597" title="Gorgonopsidae">
Gorgonopsidae



</doc>
<doc id="1504600" url="https://pl.wikipedia.org/wiki?curid=1504600" title="Brigitte Reimann">
Brigitte Reimann

Brigitte Reimann (ur. 21 lipca 1933 w Burg, zm. 22 lutego 1973 w Berlinie Wschodnim) – niemiecka pisarka.
Swoją pierwszą amatorską sztukę napisała w wieku piętnastu lat. W 1950 zdobyła pierwszą nagrodę w amatorskim konkursie dramatycznym zorganizowanym przez berliński teatr Volksbühne. Po maturze pracowała jako nauczycielka, księgarz i reporterka. Po poronieniu w 1954 próbowała popełnić samobójstwo. W 1960 rozpoczęła pracę w kopalni węgla kamiennego Schwarze Pumpe, gdzie wraz z drugim mężem Siegfriedem Pitschmannem kierowała kołem pisarzy pracujących. W 1965 otrzymała nagrodę Heinrich Mann Prize. W 1968 odmówiła podpisania deklaracji Związku Pisarzy Wschodnioniemieckich popierającej interwencję wojsk Układu Warszawskiego w Czechosłowacji. Miała czterech mężów:
Zmarła na raka w wieku 39 lat

</doc>
<doc id="1504607" url="https://pl.wikipedia.org/wiki?curid=1504607" title="SagDEG">
SagDEG

SagDEG (ang. Sagittarius Dwarf Elliptical Galaxy) – karłowata galaktyka eliptyczna lub sferoidalna w gwiazdozbiorze Strzelca. Galaktyka ta znajduje się w odległości około 85 tys. lat świetlnych od Ziemi i ma około 10 tys. ly średnicy. Zawiera około 100 milionów gwiazd. Została odkryta w 1994 roku przez Rodrigo Ibatę, Gerarda Gilmore’a oraz Mike’a Irvina.
Położenie.
SagDEG jest drugim najbliższym satelitą Drogi Mlecznej. Fakt, że została odkryta dopiero w 1994 roku, wynika z jej położenia po przeciwnej stronie Drogi Mlecznej niż Słońce, przez co jest silnie przesłonięta przez gaz i pył utrudniające obserwacje. SagDEG w swojej przeszłości już dwukrotnie przeszła przez dysk Naszej Galaktyki, a kolejne takie zderzenie z południową stroną dysku nastąpi za około 10 milionów lat. Ponieważ okrąża ona Drogę Mleczną w ciągu około miliarda lat, to w ciągu najbliższych kilkuset milionów lat SagDEG zostanie rozerwana przez siły grawitacyjne Drogi Mlecznej.
SagDEG leży na podobnej pozycji co gromada kulista Messier 54. Nie ustalono jednak czy gromada ta stanowi część galaktyki SagDEG, czy jest częścią Drogi Mlecznej. Z galaktyką tą mogą być również powiązane grawitacyjnie gromady kuliste Arp 2, Terzan 7 i Terzan 8. Istnieje przypuszczenie, że z galaktyki tej pochodzą gromady NGC 4147, Palomar 2, Palomar 12 oraz Whiting 1.
Galaktyka SagDEG znajduje się w odległości około 59 tys. lat świetlnych od jądra Drogi Mlecznej, czyli ponad jedną trzecią odległości do Wielkiego Obłoku Magellana. Dokładna analiza składu chemicznego obu galaktyk wykazała, że w przeszłości stanowiły one jedno większe zgrupowanie gwiazd, z którego – w wyniku bliskiego zbliżenia do Drogi Mlecznej – część gwiazd została wydarta przez grawitację naszej Galaktyki. Skutkiem tego procesu jest powstanie galaktyki SagDEG.
Gwiazdy należące do galaktyki.
Badania 3700 gwiazd typu RR Lyrae w gwiazdozbiorze Strzelca, prowadzone przez zespół astronomów pod kierownictwem Patricka Cseresnjesa z Obserwatorium Paryskiego, wykazały, że 2000 z nich znajduje się poza naszą Galaktyką – właśnie w SagDEG. Zespół astronomów następnie wykonał dokładne pomiary różnych parametrów tych 2000 gwiazd i sporządził dokładną charakterystykę gwiazd typu RR Lyrae w SagDEG. Porównanie uzyskanych danych z charakterystykami gwiazd typu RR Lyrae w sąsiednich Drodze Mlecznej galaktykach wykazało, że gwiazdy te doskonale odpowiadają gwiazdom z Wielkiego Obłoku Magellana.
Przyszłe badania galaktyki SagDEG pomogą stworzyć symulację oderwania tej galaktyki z Wielkiego Obłoku Magellana oraz ustalenie czasu, kiedy to nastąpiło.

</doc>
<doc id="1504614" url="https://pl.wikipedia.org/wiki?curid=1504614" title="Stare Drzewce (stacja kolejowa)">
Stare Drzewce (stacja kolejowa)

Stare Drzewce – stacja kolejowa w Nowych Drzewcach, w woj. lubuskim, w Polsce.

</doc>
<doc id="1504616" url="https://pl.wikipedia.org/wiki?curid=1504616" title="Katedra Cesarska we Frankfurcie nad Menem">
Katedra Cesarska we Frankfurcie nad Menem

Katedra Cesarska Świętego Bartłomieja (niem. "Kaiserdom St. Bartholomäus") – najstarszy, największy i najważniejszy obiekt sakralny we Frankfurcie nad Menem (Hesja, Niemcy). Kościół ma bardzo wczesną metrykę, jej początki sięgają czasów panowania Merowingów, kiedy to powstała kaplica przy palatium. W czasach karolińskich wzniesiono w tym miejscu dwie świątynie, druga była dedykowana Najświętszemu Salwatorowi. Obecny kościół poświęcony jest św. Bartłomiejowi apostołowi, ze względu na relikwie sprowadzone przed 1239. Stanowi jedną z siedmiu katedr cesarskich, od 1376 r. miejsce wyboru króla niemieckiego, w latach 1562–1792 miejsce koronacji cesarzy, jeden z najważniejszych przykładów architektury gotyckiej XIV i XV w.
Kościół św. Bartłomieja nie stanowi ani nie stanowił katedry w ścisłym tego słowa znaczeniu, gdyż nigdy nie był głównym kościołem biskupa, był natomiast farą. W języku niemieckim określany jest jako "Dom", co zwyczajowo oznacza niektóre znaczniejsze świątynie, niekoniecznie związane z siedzibą diecezji.
Rys historyczny.
Obecny kościół jest piątą świątynią istniejącą na tym miejscu. Pierwsza powstała jeszcze za czasów Merowingów i pełniła funkcję kaplicy pałacowej. Drugi kościół powstał w 794 r., kiedy to Frankfurt należał do cesarstwa Karola Wielkiego. Jeszcze w czasach karolińskich wybudowano w 843 r. nowy kościół pod wezwaniem Najświętszego Salwatora, który istniał do XIII w. Czwarty, romański kościół stał się miejscem pochówku relikwii św. Bartłomieja sprowadzonych z Rzymu przed 1239 r. Stąd też romański kościół otrzymał wydzielone prezbiterium.
Już w 1270 r. kościół rozbudowano, dodając wczesnogotycki trójnawowy korpus. W 1345 r. powstało nowe prezbiterium o trzech przęsłach, w znacznym stopniu zachowane do dziś. Od 1368 r. świątynia otrzymała obecny transept, ponadto do prezbiterium dodano zakrystię i skarbiec. Wysoka na 95 m wieża zachodnia powstała w XV w. Górna, oktogonalna część zwieńczona kopulastym hełmem jest dziełem Maderna Gerthenera z ok. 1415 r. Forma zwieńczenia wieży stanowi ideowe nawiązanie do Korony Rzeszy. Gerthener także działał przy dekoracji ścian transeptu oraz odkuł kamienne sakramentarium w prezbiterium.
Na mocy Złotej Bulli świątynia stała się miejscem elekcji króla niemieckiego od 1376 r. (elekcja Wacława IV), koronacji królów niemieckich (od 1531) i cesarzy (w latach 1562–1792). Stąd kościół otrzymał miano katedry cesarskiej. Pierwszym władcą, który przyjął w niej koronę cesarską był Maksymilian II Habsburg. Władców koronowali arcybiskupi Moguncji.
W katedrze koronowano następujących cesarzy:
W 1867 r. wielki pożar znacznie uszkodził katedrę, którą odbudowano, przywracając jej gotycki wygląd. Odbudową kierował architekt Franz Josef Denzinger, znany z udziału w konserwacji innych średniowiecznych zabytków w Niemczech. Kolejne zniszczenia katedry przyniosła II wojna światowa. Frankfurt był sześciokrotnie niszczony przez alianckie naloty dywanowe. Katedra uległa znacznym uszkodzeniom podczas ostatniego bombardowania miasta 22 marca 1944. W wyniku pożaru spłonęły niemal wszystkie połacie dachu, częściowo runęło sklepienie, jednakże zniszczenia nie objęły wieży oraz cennego wystroju wnętrza. Odbudowa świątyni trwała do lat 50. Do lat 70. krajobraz miasta zmienił się wraz z rozwojem Frankfurtu jako centrum finansowego, gospodarczego i targowego, co przyniosło znaczne konsekwencje w panoramie miasta. Sylwetkę katedry przysłoniły liczne wielokondygnacyjne wieżowce skupione w zachodniej części centrum miasta.
Architektura.
Świątynia zbudowana jest z czerwonego piaskowca na planie zbliżonym do krzyża greckiego. Składa się z XIV-wiecznego prezbiterium oraz XV-wiecznego transeptu i trójnawowego korpusu nawowego o układzie halowym. Od strony zachodniej wznosi się masywna wieża. Prezbiterium składa się z trzech przęseł i poligonalnej absydy (pięć boków ośmioboku). Wnętrze chóru nakryte jest sklepieniem krzyżowo-żebrowym wspartym na służkach wtopionych w lico masywnych ścian. Smukłe okna zdobią maswerki. Od zewnątrz do chóru przylegają niewysokie aneksy mieszczące XIV-wieczne zakrystię i kaplicę NMP, zaś od strony południowej Kaplica Elektorska z 1420 r. Transept charakteryzuje szerokość zbliżona do długości kościoła. Najstarsza część kościoła, XIII-wieczny korpus nawowy, składa się z trzech przęseł. Jego rozplanowanie cechuje większa szerokość niż długość. Do południowej nawy przylegają dwie kaplice: św. Wolfganga z 1355 r. oraz "Schneidkapelle" z 1422. Sklepienia naw (także krzyżowo-żebrowe) wsparte są na masywnych filarach wiązkowych i służkach przylegających do ścian murów obwodowych. Wszystkie partie kościoła cechuje zwartość bryły, oszczędność – dekorację tworzą jedynie liściaste kapitele filarów, wsporniki i zworniki. Na zewnątrz ściany są oszkarpowane, przeprute wielkimi ostrołukowymi oknami zdobionymi maswerkami. Na narożach ścian zachodnich naw bocznych znajdują się okrągłe w planie wieżyczki zwieńczone stożkowatymi hełmami.
Niektórzy architekci, budowniczowie i konserwatorzy katedry oraz lata działalności:
Wymiary świątyni:
Wieża.
Budowana od XIV w. do 1514 r. wielokondygnacyjna wieża wyróżnia się nie tylko wysokością, lecz także bogactwem form architektonicznych. Wzniesiona na planie kwadratu w wyższych kondygnacjach stopniowo przechodzi w ośmiobok. W podobny sposób zastosowano środki plastyczne – na elewacjach dolnych kondygnacji dekoracja jest ograniczona do laskowań, zaakcentowano również naroża. W pełni oktogonalny plan ma najwyższa kondygnacja, którą cechuje lekkość i przezroczystość konstrukcji – ściany są przeprute wysmukłymi oknami z maswerkami. Ościeża okien są bogato profilowane. Na narożnikach wznoszą strzeliste wieżyczki o wertykalnej formie, które wspierają łęki oporowe spływające z oktogonalnej części wieży. Każdy z boków wieńczy trójkątny szczyt flankowany fialami. Powyżej wznosi się kamienna kopuła zwieńczona wysmukłym hełmem z latarnią.
Dzwony.
Wszystkie zabytkowe dzwony uległy zniszczeniu podczas pożaru katedry w 1867 r. Obecne dzwony zostały odlane w Dreźnie przez ludwisarza Hermanna Große w 1877 r. Waga wszystkich dzwonów wynosi aż 23 384,5 kg. Największym jest "Gloriosa", który waży ponad 11 ton. Cztery z nich – "Kleinste Glocke", "Johannes", "Salveglocke", "Bartholomäus" pełnią także funkcję dzwonów zegarowych. Z dzwonami katedry oraz innych dziewięciu zabytkowych kościołów Frankfurtu nad Menem związana jest tradycja celebrowania świąt kościelnych. Tradycja ta sięga 1853 roku. Dzwony biją przez pół godziny w następujących dniach:
Na wieży katedry frankfurckiej zawieszone są następujące dzwony:
Wystrój wnętrza.
Pomimo licznych zawieruch w historii frankfurcka katedra zachowała wewnątrz cenne dzieła sztuki. Kilka dzieł sztuki gotyckiej znajduje się w prezbiterium. Na ścianach zachowały się malowidła ścienne z XIV wieku przedstawiające "Żywot Świętego Bartłomieja". Ołtarz główny zdobi XV-wieczne monumentalne retabulum w formie tryptyku. Ołtarz pochodzi z kościoła św. Katarzyny w Salzwedel. Dzieło składa się z korpusu i pary ruchomych skrzydeł oraz predelli, która również posiada skrzydła ruchome. Część środkowa zawiera pięć scen pasyjnych – pośrodku przedstawienie "Kalwarii", zaś po bokach "Modlitwa w Ogrojcu", "Biczowanie" oraz "Chrystus przed Piłatem" i "Niesienie Krzyża". Na bocznych skrzydłach posągi apostołów i proroków. Na rewersach skrzydeł bocznych "Złożenie do grobu" i "Zmartwychwstanie", obie sceny są malowane. Otwarta predella mieści płaskorzeźbione sceny przedstawiające "Radości Marii" – "Zwiastowanie", "Nawiedzenie św. Elżbiety", "Boże Narodzenie" i "Pokłon Trzech Króli". Po lewej stronie ołtarza sakramentarium w kształcie wieżyczki – dzieło Maderna Gerthenera. Podstawę tworzy postać mężczyzny trzymającego pulpit do czytania Ewangelii. Pomieszczenie kryjące Hostię zdobią na zewnątrz figury świętych Apostołów Piotra i Pawła, Bartłomieja oraz wizerunek niezidentyfikowanego cesarza. Ponadto w wimpergach znajdują się wizerunki Abrahama, Melchizedeka oraz Chrystusa. Zachowały się także gotyckie stalle, powstałe prawdopodobnie w strzesze Parlerów w 1352 r., z licznymi płaskorzeźbionymi wizerunkami świętych i motywami zoomorficznymi i florystycznymi.
Pod arkadą tęczową mieszczą się dwa późnogotyckie tryptyki: ołtarz św. Anny z rzeźbioną predellą przedstawiającą "Ostatnią Wieczerzę" oraz Ołtarz Najświętszego Serca Pana Jezusa z 1505 r. o szwabskiej proweniencji z rzeźbami dłuta Iwo Strigela z Memmingen. W pomieszczeniu wieży znajduje się późnogotycka Grupa Ukrzyżowania wykonana w 1508 r. przez Hansa Backhoffena z Moguncji. Tworzą ją pełnoplastyczne figury ukrzyżowanego Chrystusa oraz łotrów Dyzmy oraz Gesmasa. U stóp Zbawiciela po Jego prawicy klęczy Maria Magdalena, obok stoi Maria, zaś po lewicy stoją Longinus z włócznią i Jan Ewangelista. Wszystkie figury charakteryzuje dramatyzm, dynamizm póz, silnie podkreślone zostały cechy psychologiczne, na twarzach widoczny jest grymas bólu, smutku, współcierpienia i współczucia. W kaplicy Marii Magdaleny znajduje się kamienny Grób Pański z zespołem rzeźb datowany na początek XVI stulecia. W różnych częściach kościoła na ścianach zachowały się liczne pomniki nagrobne z XIV i XV w.

</doc>
<doc id="1504617" url="https://pl.wikipedia.org/wiki?curid=1504617" title="Sorgo cukrowe">
Sorgo cukrowe



</doc>
<doc id="1504620" url="https://pl.wikipedia.org/wiki?curid=1504620" title="Tomasz Ignacy Zienkowicz">
Tomasz Ignacy Zienkowicz

Tomasz Ignacy Zienkowicz herbu Siekierz (ur. 5 stycznia 1717 roku – zm. 9 grudnia 1790 roku) – biskup katolicki.
Życiorys.
Wyświęcony na księdza 9 lipca 1741, biskup tytularny Areopolis od 21 lipca 1755, biskup sufragan białoruski w latach 1755–1763, biskup sufragan wileński w latach 1763–1781, pisarz wielki litewski w 1754 roku, duchowny sekretarz wielki litewski w latach 1762–1782, dziekan wileńskiej kapituły katedralnej w 1768 roku, kanonik wileński w 1741 roku, kustosz wileński w 1744 roku. W 1764 roku był członkiem konfederacji Wielkiego Księstwa Litewskiego. Przeszedł na emeryturę w roku 1781.
Pochowany w katedrze Św. Stanisława i Św. Władysława w Wilnie.

</doc>
<doc id="1504622" url="https://pl.wikipedia.org/wiki?curid=1504622" title="Elegy">
Elegy



</doc>
<doc id="1504624" url="https://pl.wikipedia.org/wiki?curid=1504624" title="Sorghum saccharatum">
Sorghum saccharatum



</doc>
<doc id="1504625" url="https://pl.wikipedia.org/wiki?curid=1504625" title="Søren Andersen">
Søren Andersen

Søren Andersen (ur. 31 stycznia 1970 w Aarhus) – duński piłkarz grający na pozycji napastnika.
Kariera klubowa.
Karierę piłkarską Andersen rozpoczął w klubie Silkeborg IF. W sierpniu 1989 roku odszedł jednak do Aarhus GF. Tam stał się podstawowym zawodnikiem, a z czasem czołowym strzelcem tego klubu. W 1992 roku wywalczył z tym klubem Puchar Danii. W październiku 1993 roku odszedł z Aarhus i przeszedł do hiszpańskiej Lleidy. Dla tej drużyny zdobył dwa gole, w tym jednego zwycięskiego w spotkaniu z Realem Madryt, wygranym przez Lleidę 2:1. Na koniec sezonu Lleida spadła jednak z Primera División, a Duńczyk odszedł do Rayo Vallecano z Madrytu, dla którego zdobył jedną bramkę w 12 rozegranych spotkaniach.
W 1995 roku Andersen zaczął grać w szwedzkim IFK Norrköping i spędził w nim pół roku. W sierpniu tamtego roku wrócił do Danii i został piłkarzem ówczesnego mistrza kraju, Aalborg BK, w którym z czasem zastąpił odchodzącego do Rangers F.C., Erika Bo Andersena. W kolejnych sezonach był czołowym strzelcem Aalborga przez trzy lata zdobywając 30 goli.
W lipcu 1998 Andersen przeszedł za 425 tysięcy funtów do angielskiego Bristol City, grającego w Division One. Zadebiutował w niej w zremisowanym 2:2 meczu z Oxfordem United i w debiucie zaliczył dwa gole. W 1999 roku Bristol spadł z ligi, a we wrześniu Søren został piłkarzem Odense BK. W listopadzie 2001 wrócił do Aarhus, a w 2003 roku zakończył karierę z powodu kontuzji ścięgna Achillesa.
Kariera reprezentacyjna.
W reprezentacji Danii Andersen zadebiutował 30 stycznia 1993 roku w zremisowanym 2:2 towarzyskim spotkaniu ze Stanami Zjednoczonymi. W 1996 roku został powołany przez selekcjonera Richarda Møllera Nielsena do kadry na Euro 96. Tam wystąpił jedynie w wygranym 3:0 grupowym meczu z Turcją. W kadrze narodowej do 2000 roku rozegrał 12 meczów. W 1992 roku był w kadrze olimpijskiej na Igrzyska Olimpijskie w Barcelonie i rozegrał tam jeden mecz.

</doc>
<doc id="1504626" url="https://pl.wikipedia.org/wiki?curid=1504626" title="Soeren Andersen">
Soeren Andersen



</doc>
<doc id="1504646" url="https://pl.wikipedia.org/wiki?curid=1504646" title="Poleska Brygada Strzelców">
Poleska Brygada Strzelców



</doc>
<doc id="1504648" url="https://pl.wikipedia.org/wiki?curid=1504648" title="Henry Grimes">
Henry Grimes

Henry Grimes (ur. 3 listopada 1935 w Filadelfii, zm. 15 kwietnia 2020 w Nowym Jorku) – amerykański kontrabasista jazzowy.
Życiorys.
W dzieciństwie grał na skrzypcach, tubie, perkusji i rożku angielskim, będąc nastolatkiem zdecydował się jednak grać na kontrabasie. Studiował w Juilliard School. Pod koniec lat 50. XX wieku Grimes grał m.in. z Theloniousem Monkiem, Gerrym Mulliganem, Sonnym Rollinsem i Bennym Goodmanem. Współpracował również z Charlesem Mingusem. Później zainteresował się free jazzem. Nagrywał i występował z największymi muzykami tego nurtu, m.in. pianistą Cecilem Taylorem, saksofonistą Albertem Aylerem i trębaczem Donem Cherrym. W 1965 nagrał album "The Call" z klarnecistą Perrym Robinsonem i perkusistą Tomem Price'em, z którymi tworzył trio.
W 1968 Grimes przeprowadził się z Nowego Jorku do Kalifornii i zniknął. Środowisko jazzowe było przekonane, że nie żyje. W 2003 po długich poszukiwaniach odnalazł go Marshall Marrotte, pracownik socjalny i fan jazzu. Grimes żył w nędzy, w jednopokojowym mieszkaniu w Los Angeles, utrzymywał się z prac dorywczych i pisał wiersze. Cierpiał na psychozę maniakalno-depresyjną. Według Marotte’a Grimes nie był świadomy, że wielu spośród jego dawnych przyjaciół od dawna nie żyje (Albert Ayler zmarł w 1970), był również nieświadomy istnienia płyt CD (mimo że jego nagrania były wznawiane w tym formacie). Swój kontrabas sprzedał na początku lat siedemdziesiątych.
Wielu muzyków ofiarowało Grimesowi swoją pomoc. Basista William Parker kupił mu nowy kontrabas (nazwany od swojego charakterystycznego koloru "Olive Oil"). Grimes wrócił na scenę, debiutując ponownie na prestiżowym nowojorskim Vision Festival. W samym 2003 dał ponad dwadzieścia występów. W listopadzie 2003 wystąpił na płycie trębacza Dennisa Gonzáleza "Nile River Suite", co było jego pierwszym nagraniem płytowym po 35-letniej przerwie. W 2005 wszedł w skład zespołu Marca Ribota i nagrał z nim płytę "Spiritual Unity" zawierającą kompozycje Aylera. W marcu 2007 opublikował swój tom poezji "Signs Along the Road" (z przedmową Ribota). Mieszkał w Nowym Jorku i regularnie koncertował, był także liderem własnego zespołu Henry Grimes Trio. Zmarł w wieku 84 lat na COVID-19.

</doc>
<doc id="1504656" url="https://pl.wikipedia.org/wiki?curid=1504656" title="Paweł Gettel">
Paweł Gettel

Paweł Karol Gettel (ur. 25 stycznia 1892 w Warszawie, zm. 12 września 1974 w Poznaniu) – polski nauczyciel, działacz społeczny i samorządowy.
Życiorys.
Studia matematyczne na Politechnice Warszawskiej (1911-1913), studia na Wydziale Filozoficznym Uniwersytetu Warszawskiego (6 semestrów, 1915-18). Podczas I wojny światowej nauczał w gimnazjach w Warszawie i w Łukowie. W 1916-18 był członkiem prezydium zakonspirowanej grupy "Samoobrona Narodowa" w pow. Łuków. W 1919 oficer Milicji Ludowej w okręgu kieleckim oraz referent werbunkowy w okręgu brzeskim i inspektor w okręgu mińskim Związku Strzeleckiego Ziem Wschodnich. 1919-20 członek Mazurskiego Komitetu Plebiscytowego, a po jego likwidacji kierownik Wydziału Opieki Społecznej i delegat przy Dowództwie 4 Armii. Następnie był zatrudniony w Ministerstwie Pracy i Opieki Społecznej oraz kolejno w urzędach wojewódzkich w Nowogródku i w Kielcach. Pełnił obowiązki prezydenta Częstochowy (13 maja 1927 – 16 października 1927) i Kielc (1927–1929). Dyrektor Głównego Urzędu Ubezpieczeń. W latach 1931–1935 był posłem na Sejm III kadencji z ramienia BBWR i prezesem Komisji Emigracyjnej. W 1927 został członkiem zarządu Polskiego Towarzystwa Emigracyjnego. W latach trzydziestych odbył podróż do obu Ameryk, zreorganizował Polskie Towarzystwo Kolonizacyjne, zajmował się sprawami wychowania młodzieży polskiej za granicą. Był prezesem Sierszańskich Zakładów Górniczych, prowadził też zakłady opiekuńcze.
Podczas II wojny światowej z całą rodziną był zaangażowany w działalność konspiracyjną, syn Edward poległ w powstaniu warszawskim. Został osadzony w niemieckim obozie pracy. Po powrocie do kraju w 1945 osiadł na Pomorzu, następnie we Wrocławiu i ostatecznie w 1956 zamieszkał w Poznaniu. Był aktywnie zaangażowany w działalność poznańskiej parafii ewangelicko-augsburskiej.
Odznaczony Krzyżem Oficerskim Orderu Odrodzenia Polski (1929).
Pochowany na cmentarzu Miłostowo (kwatera ewangelicka).

</doc>
<doc id="1504658" url="https://pl.wikipedia.org/wiki?curid=1504658" title="Gdzie się podziała Carmen Sandiego?">
Gdzie się podziała Carmen Sandiego?

Gdzie się podziała Carmen Sandiego? (ang. "Where on Earth Is Carmen Sandiego?", 1994-1999) – amerykański serial animowany. 
Fabuła.
Serial opowiada o najsławniejszej na świecie złodziejce - Carmen Sandiego - która wraz ze wspólnikami kradnie punkty określające kierunki na ziemi. Tropem Carmen podążają Ivy i Zack, szpiedzy pracujący dla agencji detektywistycznej ACME. Ich celem jest odzyskanie punktów skradzionych przez Sandiego.
Spis odcinków.
Źródło:.

</doc>
<doc id="1504661" url="https://pl.wikipedia.org/wiki?curid=1504661" title="Dark horse">
Dark horse



</doc>
<doc id="1504663" url="https://pl.wikipedia.org/wiki?curid=1504663" title="Mieczysław Duch">
Mieczysław Duch

Mieczysław Wiktor Duch (ur. 17 listopada 1894 w Szczawnicy, zm. 7 października 1948 we Wrocławiu) – major piechoty Wojska Polskiego.
Życiorys.
Był synem Grzegorza, wachmistrza żandarmerii austriackiej, i Józefy z Małeckich oraz bratem Kazimierza i Bronisława, także oficerów Wojska Polskiego.
W latach 1905–1913 uczył się w C. K. I Gimnazjum w Nowym Sączu. Tam, od 1909 wraz z braćmi działał w Zarzewiu i Związku Jastrzębim. Podczas I wojny światowej walczył w szeregach c. i k. 20 pułku piechoty. Od marca 1915 przebywał w rosyjskiej niewoli. Od września do października 1918 w Tarnowie służył w batalionie zapasowym 20 pułku piechoty i działał w organizacji „Wolność”.
Od 31 października 1918 w 1 pułku strzelców podhalańskich w Nowym Sączu. W szeregach tego pułku walczył z Ukraińcami i bolszewikami. Od września 1923 służył w batalionie szkolnym piechoty Nr 5 w Niepołomicach. Od września 1924 pełnił służbę w batalionie KOP „Bereźne”, a od listopada 1928 w 4 pułku strzelców podhalańskich w Cieszynie. W marcu 1932 przeniesiony został do 21 pułku piechoty w Warszawie na stanowisko dowódcy batalionu. Do mobilizacji alarmowej w sierpniu 1939 zajmował stanowisko kwatermistrza pułku. 
W kampanii wrześniowej dowodził batalionem marszowym 21 pułku piechoty. Walczył w obronie Warszawy. Po kapitulacji stolicy przebywał w niemieckiej niewoli. Był jeńcem Oflagu II c w Woldenbergu. Zmarł 7 października 1948 we Wrocławiu.
Mieczysław Duch był żonaty z Heleną Chomińską, z którą miał troje dzieci: Zbigniewa, Juliana i Annę.

</doc>
<doc id="1504669" url="https://pl.wikipedia.org/wiki?curid=1504669" title="Bill Rowling">
Bill Rowling

Sir Bill Rowling, właściwie "Wallace Edward Rowling"; ur. 15 listopada 1927 w Motueka, zm. 31 października 1995 w Nelson) – nowozelandzki polityk, w latach 1974-1975 premier Nowej Zelandii.
Pochodził z farmerskiej rodziny. Ukończył studia ekonomiczne i nauczycielskie. Karierę zawodową rozpoczynał jako pedagog w szkołach podstawowych. W 1958 został cywilnym pracownikiem armii, gdzie był jednym z szefów administracji szkolnictwa wojskowego. W 1962 - kandydując po raz drugi - został wybrany do Izby Reprezentantów z ramienia Partii Pracy. Po dojściu labourzystów do władzy w 1972 został ministrem finansów w gabinecie Normana Kirka. Po nagłej śmierci premiera w sierpniu 1974, Rowling został wybrany na jego zastępcę w partii i rządzie. 
Jako premier musiał zmagać się z ciągłymi atakami ze strony charyzmatycznego lidera opozycji, Robert Muldoon. Znacznie mniej medialny Rowling nie zdołał przekonać do siebie większości wyborców. W 1975 labourzyści przegrali wybory, stery władzy przejął Muldoon, a Rowlingowi pozostało kierowanie opozycją. Poprowadził swoją partię jeszcze przez dwie kampanie wyborcze - w 1978 i 1981. Obie zakończyły się porażką, ale Partia Pracy systematycznie odrabiała straty do rządzącej Partii Narodowej, której przewaga w parlamencie topniała. Mimo to w 1982 Rowling został zastąpiony na stanowisku lidera partii przez Davida Lange'a, który w 1984 zdołał przełamać złą passę i wygrać wybory. W tym samym roku Rowling odszedł na polityczną emeryturę.
W 1985 został powołany na ambasadora Nowej Zelandii w USA. Pełnił tę funkcję przez trzy lata, m.in. podczas poważnego spięcia w stosunkach dwustronnych wywołanego ogłoszeniem się przez Nową Zelandię strefą bezatomową, na USA zareagowały jednostronnie zawieszając swoje zobowiązania sojusznicze wobec niej wynikające z członkostwa w ANZUS. Po powrocie do kraju zaangażował w działalność wielu organizacji pozarządowych, będąc m.in. jedną z najważniejszych postaci stojących na powstaniem nowozelandzkiego Muzeum Narodowego. Został także odznaczony Orderem św. Michała i św. Jerzego klasy Rycerz Komandor, dającym mu prawo używania tytułu Sir. Zmarł na raka w 1995 w wieku 67 lat.

</doc>
<doc id="1504672" url="https://pl.wikipedia.org/wiki?curid=1504672" title="Hifalozaur">
Hifalozaur

Hifalozaur ("Hyphalosaurus") – rodzaj wymarłego gada z rzędu Choristodera, należący do rodziny Hyphalosauridae.
Żył we wczesnej kredzie (126–123 mln lat temu) na terenach obecnej wschodniej Azji. Jego skamieniałości odkryto w Chinach (prowincja Liaoning, okolice miasta Lingyuan) i środkowej Japonii.
Gatunek typowy rodzaju został opisany w styczniu 1999 roku równolegle przez Li Jianjuna i współpracowników z Muzeum Historii Naturalnej w Pekinie (nazwany przez nich "Sinohydrosaurus lingyuanensis") oraz przez Gao Keqina i innych z Instytutu Paleontologii Kręgowców i Paleoantropologii w Pekinie (jako "Hyphalosaurus lingyuanensis"). Holotypem obu tych gatunków jest jednak ten sam szkielet, w związku z czym są one synonimiczne. W 2001 roku jako obowiązującą nazwę rodzajową wybrano "Hyphalosaurus". W 2004 roku opisano drugi gatunek, "H. baitaigouensis", różniący się od typowego przede wszystkim inną liczbą kręgów szyjnych, wynoszącą 24, podczas gdy u "H. lingyuanensis" – 19.
Znane są tysiące osobników "Hyphalosaurus". Długość ciała największych z nich wynosiła ok. 1,1 m. Hifalozaur był zwierzęciem przystosowanym do wodnego trybu życia. Budową ciała przypominał plezjozaury i notozaury – podobieństwo to było jednak wynikiem konwergencji i nie odzwierciedlało pokrewieństwa; hifalozaur należał do grupy Choristodera, być może był blisko spokrewniony z Monjurosuchidae. "Hyphalosaurus" był prawdopodobnie zwierzęciem żyworodnym; przed narodzinami młode rozwijały się w jajach o miękkich skorupkach w ciele matki.
W 2007 roku opisano szczątki dwugłowego hifalozaura. Anomalia ta była spowodowana rozszczepieniem kręgosłupa. Jest to najstarszy znany nauce przykład wielogłowego zwierzęcia.

</doc>
<doc id="1504681" url="https://pl.wikipedia.org/wiki?curid=1504681" title="Gang Starr Foundation">
Gang Starr Foundation

Gang Starr Foundation – amerykańska formacja hip-hopowa mająca na celu pomóc w rozwoju utalentowanych raperów. Grupa wywodząca się ze składu Gang Starr. Została założona przez The Vikar w 1993 r.

</doc>
<doc id="1504683" url="https://pl.wikipedia.org/wiki?curid=1504683" title="Hagsätra (stacja metra)">
Hagsätra (stacja metra)

Hagsätra – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Hagsätra. Jest to stacja końcowa zielonej linii T19, poprzednim przystankiem jest Rågsved. Dziennie korzysta z niej około 4 000 osób.
Stacja znajduje się między Huddingevägen i Vintrosagatan, pod stacją leży Olshammarsgatan. Posiada jedno wyjście zlokalizowane na północy można wyjść z niego na Hagsätra torg i Kvarntorpsgränd.. Stację otworzono 1 grudnia 1960. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1504684" url="https://pl.wikipedia.org/wiki?curid=1504684" title="Łańcuch Herbowy Miasta Ostrów Wlkp.">
Łańcuch Herbowy Miasta Ostrów Wlkp.



</doc>
<doc id="1504691" url="https://pl.wikipedia.org/wiki?curid=1504691" title="Oddzielność skał magmowych">
Oddzielność skał magmowych

Oddzielność skał magmowych – podział spękaniami skały magmowej wzdłuż powierzchni lub płaszczyzn ciosowych zachodzący podczas krzepnięcia magmy.
Proces oddzielności w skałach magmowych zachodzi podczas krzepnięcia magmy. Stygnięcie magmy nie kończy się w chwili całkowitego skrzepnięcia, lecz trwa. Powstająca skała w wyniku oziębiania kurczy się i zmniejsza swoją objętość. W wyniku naprężeń wewnętrznych pęka. Wielkie masywy skał magmowych nie stanowią zwartej bryły skalnej, lecz są pocięte systemem spękań. System spękań bywa zazwyczaj prawidłowy. W zależności od ułożenia pęknięć bloki skalne mają odpowiednie kształty. Jednym z ciekawszych rodzajów oddzielności jest oddzielność słupowa. Skała podzielona jest wtedy na przylegające do siebie słupy, które w przekroju mają kształt wielokąta, najczęściej 4-6-bocznego. Taka oddzielność jest charakterystyczna dla bazaltów i dla niektórych porfirów.

</doc>
<doc id="1504692" url="https://pl.wikipedia.org/wiki?curid=1504692" title="Konkurs Piosenki Eurowizji 1966">
Konkurs Piosenki Eurowizji 1966

11. Konkurs Piosenki Eurowizji 1966 odbył się 5 marca 1966 w hali Villa Louvigny w Luksemburgu.
Konkurs wygrał Udo Jürgens, reprezentant Austrii z piosenką „Merci, Cherie”. Utwór napisał we współpracy z Thomasem Horbigerem. Reprezentanci Włoch i Monako nie zdobyli ani jednego punktu, zostając tzw. „nul-pointerami”.
Lokalizacja.
Na organizację konkursu w 1966 wybrano Villa Louvigny, czyli miejsce, gdzie wcześniej odbył się Konkurs Piosenki Eurowizji 1962. Budynek służył jako siedziba nadawcy Compagnie Luxembourgeoise de Télédiffusion, poprzednika RTL Group. Znajduje się w Municipal Park, w dystrykcie Ville Haute.
Przebieg konkursu.
W 1966 przywrócono zasadę mówiącą o obowiązku wykonywania konkursowych piosenek w języku narodowym.
W konkursie po raz pierwszy zaśpiewała ciemnoskóra artystka – Milly Scott, reprezentująca Holandię, która była także pierwszą osobą w historii konkursu korzystającą na scenie z przenośnego mikrofonu. Reprezentująca Norwegię Åse Kleveland z kolei przełamała tradycję kobiet występujących na scenie, nie zakładając na tę okazję sukni, a spodnie.
Podczas próby generalnej reprezentant Włoch Domenico Modugno nie był zadowolony z gry orkiestry i zdenerwowany opuścił scenę. Do ostatniej chwili nie było wiadomo, czy wystąpi podczas koncertu na żywo. Ostatecznie wykonał utwór „Dio, come ti amo” i zajął ostatnie miejsce z zerowym dorobkiem punktowym. Pomimo zajęcia słabej pozycji w klasyfikacji finałowej piosenka osiągnęła sukces komercyjny w Afryce Południowej.
Kraje uczestniczące.
W konkursie wzięły udział nadawcy publiczni z 18 państw, które wystartowały również w finale konkursu w 1965.
Dwóch uczestników konkursu brało udział również w poprzednich konkursach. Domenico Modugno po raz trzeci reprezentował Włochy, wcześniej dwukrotnie zajmując miejsce na podium konkursów w 1958 i 1959. Austrię trzeci rok z rzędu reprezentował Udo Jürgens, finalista konkursów w 1964 i 1965.
Wyniki.
Źródło: 
Legenda:
Międzynarodowi nadawcy i głosowanie.
Spis poniżej przedstawia kolejność głosowania poszczególnych krajów w 1966 roku wraz z nazwiskami sekretarzy, którzy przekazywali punkty od swojego państwa. Każdy krajowy nadawca miał również swojego komentatora całego festiwalu, który relacjonował w ojczystym języku przebieg konkursu. Nazwiska każdego z nich również są podane poniżej.

</doc>
<doc id="1504709" url="https://pl.wikipedia.org/wiki?curid=1504709" title="Franciszek Leszczyński (1841–1904)">
Franciszek Leszczyński (1841–1904)

Franciszek Leszczyński z Leszczyn herbu Korczak (ur. 1 kwietnia 1841, zm. 12 sierpnia 1904 w Olszanicy) – polski oficer, powstaniec styczniowy, kupiec.
Życiorys.
Urodził się 1 kwietnia 1841. Wywodził się z rodu Leszczyńskich herbu Korczak. Był synem Leopolda (właściciel dóbr Solina) i Malwiny z domu Bobowskiej oraz bratankiem Emila.
Został oficerem Armii Cesarstwa Austriackiego, mianowany podporucznikiem 2 klasy w 1959 służył w szeregach 30 pułku piechoty we Lwowie. Podczas wojny francusko-austriackiej uczestniczył bitwie pod Solferino 24 czerwca 1859, w której stracił prawą rękę. W 1863 jako ochotnik przyłączył się do powstania styczniowego. Informacja o wyprawie ochotników z Galicji od dowództwem Leona Czechowskiego na Lubelszczyznę była przed nim ukrywana, aby nie narażać go więcej w obliczu jego niepełnosprawności - jednak dowiedziawszy się o tym że ochotnicy wymaszerowali już, pospieszył za nimi. Walczył w szeregach oddziałów Czechowskiego, Jana Żalplachty Zapałowicza, Franciszka Ksawerego Horodyńskiego, biorąc udział we wszystkich bitwach pod ich komendą. 
W trakcie walk posługiwał się zarówno szablą, jak i rewolwerem używając lewej ręki. W bitwie pod Radziwiłłowem (zakończonej niepowodzeniem 2 lipca 1863) został wzięty przez Rosjan do niewoli. Został osadzony w twierdzy kijowskiej (uwięziono tam ponad stu powstańców spod Radziwiłłowa, pochodzących z obszaru Austro-Węgier, m.in. Seweryna Manasterskiego). Z guberni kijowskiej zimą wraz z innymi skazańcami w kajdanach był prowadzony pieszo aż do Moskwy, zaś wiosną z Niżnego Nowogrodu przez Kazań do Permu. W tym mieście spotkał Feliksa Wiktora Riedla, swojego znajomego sprzed powstania i towarzysza walki w 1863 (który wspominał o nim w swoich pamiętnikach). Ostatecznie został zesłany na Syberię na obszar guberni irkuckiej.
Po powrocie na ziemie polskie osiadł w Tarnowie. Został kupcem. Prowadził jeden z ważniejszych sklepów w mieście trudniąc się handlem towarów kolonialnych i korzennych. Był także poczmistrzem. Był członkiem zarządu gminnego Tarnowa (od 4 kwietnia do 29 listopada 1877), radnym i asesorem VII kadencji Rady Miejskiej w Tarnowie, trwającej od 1 lipca 1890 do 3 stycznia 1900, jednak po trzech latach złożył mandat, jako że zgodnie z ustawą 1 lipca 1893 został wylosowany w grupie połowy liczby radnych przewidzianych do wymiany. W Tarnowie w 1881 został członkiem Komitetu dla uczczenia gen. Józefa Bema. Był współzałożycielem Towarzystwa Eskontowego w Tarnowie. Na początku 1894 został wylosowany do składu pierwszej kadencji sądu przysięgłych w Tarnowie. Na początku XX wieku (1901) jego sklep w Tarnowie został przejęty przez innego właściciela i odtąd nosił nową nazwę "Szynki prawdziwe pragskie. K. Bednarski i spółka".
Zamieszkując w Tarnowie odwiedzał swoje rodzinne strony w Bieszczadach. Zamieszkał w gminie Olszanica. Był właścicielem rodzinnego majątku w Solinie. Zmarł 12 sierpnia 1904 w Olszanicy podczas odwiedzin krewnych. Został pochowany w Uhercach.
Był żonaty z Leopoldyną z domu Walter (1852-1929, do końca życia zamieszkiwała w Sanoku i pochowana na tamtejszym cmentarzu). Mieli syna Franciszka Stefana, córkę Jadwigę (1878-1952, zamężna z Zygfrydem Gölisem).

</doc>
<doc id="1504713" url="https://pl.wikipedia.org/wiki?curid=1504713" title="Legia Rycerska">
Legia Rycerska

Legia Rycerska – polska formacja wojskowa Wojska Polskiego na Wschodzie wchodząca w skład I Korpusu Polskiego w końcowym okresie I wojny światowej.
Formowanie i zmiany organizacyjne.
W grudniu 1917 Naczelny Polski Komitet Wojskowy w porozumieniu z dowódcą I Korpusu Polskiego postanowił z nadmiaru oficerów utworzyć Legion Rycerski. Stanowił on rezerwę oficerów chwilowo bez stanowisk. Był też zwartym oddziałem bojowym. 
Początkowo nosiła ona nazwę Legii Oficerskiej i dzieliła się na kilkanaście pododdziałów w tym Legionu Jazdy pod dowództwem płk. Bielińskiego, 2 Legionu Piechoty pod dowództwem pułkownika Konarzewskiego czy 3. Legionu Artyleryjski i Broni Specjalnych pod dowództwem podpułkownika Habicha. Każdy Legion formowany był na wzór samodzielnej kompanii. 3 Legion nie posiadał armat. Uzbrojony był w karabiny maszynowe. Prowadził jednak kursy artyleryjskie. Do tego Legionu przyjmowani byli też saperzy, lotnicy i radiotelegrafiści.
Rozkazem dowódcy Korpusu z 9 stycznia 1918 legiony zostały przemianowane i przydzielone do poszczególnych dywizji.
Razem Legia Oficerska w 1917 r. w okresie formowania w Mińsku Litewskim liczyła ok. 300 oficerów.
W kwietniu 1918 r. utworzono ponownie oddziały złożone z oficerów tym razem jako Legię Rycerską. Legia podlegała organizacyjne dowódcy Korpusu a organizacyjnie komendantowi twierdzy w Bobrujsku i odegrała wybitnie wielką rolę w walkach w obronie Bobrujska i Rohaczewa. 20 kwietnia 1918 r. liczyła 1000 żołnierzy.
Ubiór oficerów legionów nie różnił się od ubioru oficerów poszczególnych rodzajów broni. Oficerowie mieszkali początkowo na kwaterach i stołowali się oddzielnie.
Skład organizacyjny 20 kwietnia 1918 roku.
W Legii służył również:
Kawalerowie Amarantowej Wstążki.
Żołnierze dywizjonu odznaczeni za waleczność Amarantową Wstążką rozkazem dowódcy I Korpusu Polskiego z 19 marca 1918:

</doc>
<doc id="1504716" url="https://pl.wikipedia.org/wiki?curid=1504716" title="Hipalozaur">
Hipalozaur



</doc>
<doc id="1504717" url="https://pl.wikipedia.org/wiki?curid=1504717" title="Anja Fichtel">
Anja Fichtel

Anja Fichtel, po mężu Mauritz (ur. 17 sierpnia 1968 w Tauberbischofsheim) – niemiecka florecistka reprezentująca RFN do 1990 roku. Dwukrotna mistrzyni olimpijska z Seulu (1988), wicemistrzyni (1992) i brązowa medalistka olimpijska (1996), czterokrotna mistrzyni świata (1986, 1989, 1990, 1993).
W 1990 roku wyszła za mąż za austriackiego florecistę Mertena Mauritza. W 1992 roku zdobyła srebro olimpijskie zaledwie dwa miesiące po urodzeniu pierwszego dziecka. Po 1996 roku zakończyła karierę i urodziła drugie dziecko. W późniejszych latach rozwiodła się z Mauritzem.
Osiągnięcia.
Konkurencja: floret

</doc>
<doc id="1504720" url="https://pl.wikipedia.org/wiki?curid=1504720" title="Paweł Fajdek">
Paweł Fajdek

Paweł Fajdek (ur. 4 czerwca 1989 w Świebodzicach) – polski lekkoatleta specjalizujący się w rzucie młotem, pięciokrotny mistrz świata w tej konkurencji, w tym najmłodszy mistrz świata w historii (2013), mistrz Europy (2016), brązowy medalista olimpijski (2021), rekordzista Polski.
Wychowany w Żarowie. Mistrz Świata z 2013, 2015, 2017, 2019 i 2022 roku, złoty (2016) i dwukrotnie srebrny (2014, 2018) medalista mistrzostw Europy. Pięciokrotnie wygrywał klasyfikację IAAF Hammer Throw Challenge (2013, 2015, 2016, 2017, 2019). Jest też czterokrotnym mistrzem Uniwersjady (2011, 2013, 2015, 2017), złotym medalistą Igrzysk frankofońskich (2013) i młodzieżowym mistrzem Europy (2011). Uczestnik igrzysk olimpijskich 2012 w Londynie oraz igrzysk olimpijskich 2016 w Rio de Janeiro (dwukrotnie odpadł w kwalifikacjach). Na Igrzyskach Olimpijskich w Tokio (2021) zdobył brązowy medal.
Jego rekord życiowy 83,93 m ustanowiony 9 sierpnia 2015 w Szczecinie jest aktualnym rekordem Polski i 10. wynikiem w historii konkurencji.
Kariera.
Międzynarodową karierę rozpoczynał od zajęcia czwartej pozycji podczas mistrzostw świata juniorów (Bydgoszcz 2008). W 2009 zajął 8. miejsce podczas młodzieżowych mistrzostw Europy w Kownie, a dwa lata później zdobył złoto tych zawodów. W 2011 został złotym medalistą uniwersjady (sukces ten powtórzył w 2013, 2015 i 2017).
Reprezentant Polski w meczach międzypaństwowych, drużynowym czempionacie Starego Kontynentu oraz zimowym pucharze Europy w rzutach lekkoatletycznych. Stawał na podium mistrzostw Polski seniorów zdobywając: cztery złote (Bielsko-Biała 2012, Szczecin 2014, Kraków 2015 i Bydgoszcz 2016), jeden srebrny (Bydgoszcz 2011) oraz trzy brązowe medale (Bydgoszcz 2009, Bielsko-Biała 2010 oraz Toruń 2013). Fajdek jest mistrzem Polski juniorów z 2008 oraz trzykrotnym młodzieżowym mistrzem kraju (Bielsko-Biała 2009, Kraków 2010 i Gdańsk 2011).
2013.
W 2013 sięgnął po złoto mistrzostw świata w Moskwie, uniwersjady oraz igrzysk frankofońskich. Wygrał również klasyfikację IAAF Hammer Throw Challenge.
Na koniec 2013 zajął trzecie miejsce w plebiscycie na europejskiego lekkoatletę roku organizowanym przez European Athletics. Fajdek zdobył również po raz pierwszy Złote Kolce – nagrodę dla najlepszego polskiego lekkoatlety sezonu oraz zajął 3. miejsce w tradycyjnym Plebiscycie Przeglądu Sportowego.
2014.
31 stycznia 2014 został w Bydgoszczy halowym mistrzem Polski w po raz pierwszy organizowanej rywalizacji w rzucie ciężarkiem. Wynik, który tam uzyskał (23,22) był jednocześnie nowym rekordem Polski i najlepszym w b. r. wynikiem w Europie.
15 marca 2014 w Leirii wygrał zawody Zimowego pucharu Europy w rzutach, pokonując wynikiem 78,75 m Krisztiána Parsa.
16 sierpnia 2014 został w Zürichu z wynikiem 82,05 wicemistrzem Europy, a kilka dni później podczas Memoriału Kamili Skolimowskiej w Warszawie ustanowił rekord Polski – 83,48.
6 września 2014 wygrał w Rieti rezultatem 81,11 finałowe zawody IAAF Hammer Throw Challenge, w łącznej klasyfikacji zajął 2. miejsce.
2015.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015.
Po raz drugi zdobył mistrzostwo świata i wygrał klasyfikację IAAF Hammer Throw Challenge. Po raz trzeci zdobył złoty medal Uniwersjady. W sezonie poniósł tylko jedną porażkę (w zimowym pucharze Europy w rzutach).
9 sierpnia w Szczecinie, podczas Memoriału Janusza Kusocińskiego poprawił o 35 cm własny rekord Polski. Osiągnięcia te sprawiły, że po raz drugi w karierze zdobył Złote Kolce, a w plebiscycie Track and Field News na najlepszego lekkoatletę świata zajął 5. miejsce.
2016.
W Amsterdamie został mistrzem Europy, triumfował też w łącznej klasyfikacji IAAF Hamer Throw Challenge. Był niepokonany we wszystkich startach aż do igrzysk olimpijskich w Rio de Janeiro, gdzie nieoczekiwanie zajął dopiero 17. miejsce w eliminacjach z bardzo słabym wynikiem 72,00 m. Najlepszy wynik sezonu (również w świecie) – 82,47 m uzyskał już po igrzyskach, podczas Memoriału Kamili Skolimowskiej w Warszawie, 28 sierpnia 2016 r.
2017.
Po raz trzeci z rzędu zdobył mistrzostwo świata z wynikiem 79,81, po raz czwarty z kolei został mistrzem uniwersjady, a także po raz czwarty w karierze wygrał klasyfikację IAAF Hammer Throw Challenge.
2018.
7 sierpnia 2018 zdobył srebrny medal na Mistrzostwach Europy w lekkoatletyce, uzyskując wynik 78,69 m. W 2019 roku, 3.10 został po raz 4 mistrzem świata, dorównując Anicie Włodarczyk zdobywając 15 medal w rzucie młotem dla Polski.
2019.
Po raz czwarty z rzędu zdobył mistrzostwo świata z wynikiem 80,50.

</doc>
<doc id="1504721" url="https://pl.wikipedia.org/wiki?curid=1504721" title="Eiao">
Eiao

Eaio – niezamieszkana wyspa w Polinezji Francuskiej, w archipelagu Markizów. Jej powierzchnia wynosi 43,8 km². Została odkryta w 1791 roku przez Josepha Ingrahama, który nazwał ją Wyspą Knoxa na cześć Henry'ego Knoxa. Później żeglarze z Zachodu nazywali ją także Masse, Fremantle i Robert.

</doc>
<doc id="1504722" url="https://pl.wikipedia.org/wiki?curid=1504722" title="Rågsved (stacja metra)">
Rågsved (stacja metra)

Rågsved – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Rågsved. Leży na zielonej linii T19, między Högdalen a Hagsätrą. Dziennie korzysta z niej około 5 000 osób.
Stacja znajduje się równolegle do Raagsvedsvägen, przecina Bjursätragatan. Posiada jedno wyjście zlokalizowane przy Rågsvedtorget. Stację otworzono 14 listopada 1959. Do 1 grudnia 1960 była to stacja końcowa linii, otworzono wówczas odcinek do Hagsätry. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1504723" url="https://pl.wikipedia.org/wiki?curid=1504723" title="Dymitr I Starszy">
Dymitr I Starszy



</doc>
<doc id="1504724" url="https://pl.wikipedia.org/wiki?curid=1504724" title="Keltowie">
Keltowie



</doc>
<doc id="1504729" url="https://pl.wikipedia.org/wiki?curid=1504729" title="Szkółka niedzielna">
Szkółka niedzielna

Szkółka niedzielna – ogólna nazwa wielu rodzajów edukacji religijnej prowadzonej w niedzielę przez różne wyznania. W wyznaniach świętujących sobotę nosi ona nazwę „szkółki sobotniej”.
Historia.
Nazwa pochodzi z czasów, gdy Hannah Ball, rodowita mieszkanka High Wycombe w hrabstwie Buckinghamshire w Anglii, założyła w 1769 w mieście szkołę. Jakkolwiek założenie szkółki niedzielnej wiąże się bardziej z pracą Roberta Raiksa, redaktora "Gloucester Journal", który dostrzegł potrzebę ochrony dzieci ze slumsów przed wstąpieniem na złą drogę. Pierwszą szkółkę niedzielną w Londynie otwarto przy kaplicy Surrey pod kierownictwem Rowlanda Hilla. Do roku 1831 do szkółek niedzielnych w Wielkiej Brytanii co tydzień uczęszczało 1 250 000 dzieci, czyli około 25 procent populacji. W przemysłowych miastach ich działania wspierane były przez ragged schools (edukacja oraz wspieranie dzieci z ubogich rodzin), ewentualnie przez publiczne programy edukacyjne. Równocześnie szkółki niedzielne kontynuowały swą coraz bogatszą ofertę edukacyjną. Rozwijały się również inne formy, jak choćby ruch socjalistycznych szkółek niedzielnych, mający swe początki w Wielkiej Brytanii pod koniec XIX wieku.
Nauczycielami w szkółkach niedzielnych są zazwyczaj laicy, wybrani do tej pracy przez kościelną radę lub komisję, zazwyczaj ze względu na ich duże doświadczenie i wiedzę na temat Biblii. Przeważnie są to katecheci, którzy maja już doświadczenie w nauczaniu oraz dodatkowe atrybuty wymienione powyżej.
Często spotykanymi nauczycielami są również księża katoliccy oraz siostry zakonne lub protestanccy pastorzy.
Szkółki niedzielne obecnie.
Po dziś dzień istnieje wiele różnych form szkółek niedzielnych. Swoim zakresem obejmują tradycyjne metody nauczania w małych grupach, naukę opartą na Biblii, wspólne śpiewy - od klasycznych psalmów po bardziej współczesne. Szkółki niedzielne są często częścią większego programu realizowanego przez poszczególne kościoły.
W 1986 w jednej z najstarszych dzielnic Nowego Jorku – w Brooklynie, pod przewodnictwem pastora Billa Wilsona zapoczątkowano nowy rodzaj szkółki niedzielnej zwanej Sidewalk Sunday School (Metro Ministries). Z pomocą małych ciężarówek dostawczych, które mogą być zaaranżowane jako scena, "MM" docierało w teren, do parków, gdzie łatwiej można było realizować program szkółek niedzielnych.
Współcześnie Metro Ministries jest obecne w wielu głównych miastach Stanów Zjednoczonych oraz posiada oddziały w ośmiu innych państwach.

</doc>
<doc id="1504731" url="https://pl.wikipedia.org/wiki?curid=1504731" title="XV de Jau">
XV de Jau



</doc>
<doc id="1504734" url="https://pl.wikipedia.org/wiki?curid=1504734" title="Debrzynka">
Debrzynka

Debrzynka ("Dobrzynka") – rzeka, lewostronny dopływ Gwdy o długości 35,93 km i powierzchni zlewni 122,2 km².
Rzeka płynie w województwach wielkopolskim i pomorskim. Jej źródła znajdują się niedaleko wsi Mosiny, a ujście we wsi Lędyczek. 
Do 1945 r. poprzednią niemiecką nazwą rzeki była "Dobrinka". W 1949 r. ustalono urzędowo polską nazwę "Debrzynka".

</doc>
<doc id="1504735" url="https://pl.wikipedia.org/wiki?curid=1504735" title="Ulica Browarna w Warszawie">
Ulica Browarna w Warszawie

Ulica Browarna – jedna z ulic warszawskiego Powiśla.
Historia.
Ulica powstała w roku 1768 u podnóża skarpy warszawskiej wraz ze swoim przedłużeniem – ulicami Furmańską i Sowią jako droga z jurydyki Mariensztatu do jurydyki Stanisławów.
Nazwa ulicy pochodzi od browaru królewskiego, istniejącego tu jeszcze w XVIII wieku. W tym czasie Browarna posiadała wyłącznie drewnianą zabudowę.
Po roku 1815 przy ulicy powstały niewielkie murowane kamieniczki o bardzo skromnym wystroju; luźno rozrzucone domy stały w okolicach ulic Karowej i nieistniejącej dziś "Kokoszej".
Zwartą zabudowę otrzymał jedynie końcowy odcinek pomiędzy ul. Gęstą i Furmańską. 
Na południe od ulicy Gęstej zabudowano tylko wschodnią pierzeję ulicy; przy stronie zachodniej nigdy nie wzniesiono większych budynków ze względu na podmokłość podnóża skarpy.
W połowie XIX wieku mieszkańcami Browarnej była uboga ludność, z czasem w znacznym stopniu żydowska.
Krótko przed rokiem 1930 w okolicy ulicy Karowej powstał sześciopiętrowy dom spółdzielni mieszkaniowej „Własność”, zaburzający swym gabarytem panoramę okolicy.
Do roku 1939 ulica słynęła z licznych sklepików spożywczych i wędliniarskich, choć nadal była chaotycznie i ubogo zabudowana drewnianymi ruderami.
W okresie okupacji cała zabudowa ulicy została zniszczona; ostatnie ocalałe relikty rozebrano po roku 1960 wraz z budową osiedla Radna.

</doc>
<doc id="1504737" url="https://pl.wikipedia.org/wiki?curid=1504737" title="Antanas Nedzinskas">
Antanas Nedzinskas

Antanas Nedzinskas (ur. 15 marca 1981 w Olicie) – litewski piosenkarz i showman, dziennikarz muzyczny, publicysta, poseł na Sejm Republiki Litewskiej.
Życiorys.
Ukończył szkołę średnią w Olicie. W latach 2000–2006 studiował bibliotekoznawstwo oraz public relations na Wydziale Komunikacji Uniwersytetu Wileńskiego. W czasie studiów wydał książkę na temat litewskiego przyrodnika Vytautasa Nedzinskasa "Vytauto Nedzinsko pašaukimas". W 2005 wziął udział w telewizyjnym reality show "Dangus". Został prowadzącym audycję "Dainos, šokiai, estrada" w radiu „Lietus” i komentatorem dodatku „LŽ gidas” do dziennika „Lietuvos žinios”.
W wyborach parlamentarnych w 2008 kandydował z ramienia Partii Wskrzeszenia Narodowego. W II turze głosowania w swoim okręgu pokonał byłego ministra spraw wewnętrznych Vidmantasa Žiemelisa. W trakcie kadencji dołączył do frakcji Związku Liberałów i Centrum. W 2012 nie uzyskał poselskiej reelekcji. Później związał się z Litewską Partią Socjaldemokratyczną, w tym jako jej kandydat w wyborach do Sejmu w 2020. Nie uzyskał mandatu poselskiego, natomiast w tymże roku zastąpił jednego z nowo wybranych deputowanych w radzie rejonu trockiego. Utrzymał mandat w kolejnych wyborach w 2023.

</doc>
<doc id="1504739" url="https://pl.wikipedia.org/wiki?curid=1504739" title="Esporte Clube XV de Novembro (Jaú)">
Esporte Clube XV de Novembro (Jaú)



</doc>
<doc id="1504741" url="https://pl.wikipedia.org/wiki?curid=1504741" title="Zdenek Zeman">
Zdenek Zeman



</doc>
<doc id="1504744" url="https://pl.wikipedia.org/wiki?curid=1504744" title="Układ współrzędnych cylindrycznych">
Układ współrzędnych cylindrycznych



</doc>
<doc id="1504745" url="https://pl.wikipedia.org/wiki?curid=1504745" title="Sabine Bau">
Sabine Bau

Sabine Christiane Bau (ur. 19 lipca 1969 w Würzburgu) – niemiecka florecistka. Wielokrotna medalistka olimpijska.
Życiorys.
Urodziła się w RFN i do zjednoczenia Niemiec startowała w barwach tego kraju. W Seulu wywalczyła dwa medale - w rywalizacji indywidualnej srebro (wyprzedziła ją rodaczka Anja Fichtel) oraz złoto w drużynie. Miała wówczas 19 lat. Na kolejnych trzech olimpiadach także zdobywała medale, tym razem tylko w drużynie. Stawała na podium mistrzostw świata (indywidualnie złoto w 1998).

</doc>
<doc id="1504746" url="https://pl.wikipedia.org/wiki?curid=1504746" title="Bystry Bill">
Bystry Bill

Bystry Bill / Psotny Bill / Psotny miś Koala (ang. "The Adventures of Blinky Bill") – australijski serial animowany. Od 1 października 2001 roku nadawany przez kanał telewizyjny Cartoon network. Od 4 czerwca 2008 roku na kanale JimJam. Od 17 kwietnia 2010 może być nadawany przez kanał telewizyjny Disney XD co z serialu Kick Buttowski
Fabuła.
Bill to mały i sympatyczny miś koala ubrany w czerwone spodenki, ogrodniczki zapinane na jedno ramię, który wraz z przyjaciółmi mieszka w wielkim lesie. Pewnej nocy wykarczowano las ze wszystkich dużych i pięknych drzew. Od tej pory Bill jest obrońcą lasu przed złymi ludźmi. Wraz z grupką przyjaciół: kangurem, dziobakiem, myszką, zieloną jaszczurką oraz misią koala, postanawia odbudować leśne miasteczko i posadzić mnóstwo nowych drzewek. Młodym obrońcom pomaga doświadczony wombat.
Wersja polska.
Premiera serialu w Polsce odbyła się 7 maja 1996 roku na antenie TVP1 i JimJam, Polsat JimJam i Disney XD pod tytułem Bystry Bill z polskim dubbingiem. W późniejszym czasie serial nadawany był na antenie Polsatu i TV4 jako Psotny Bill z lektorem. W wersji Polsatu lektorem był Jacek Brzostyński, a TV4 Mariusz Siudziński. Serial został wydany na VHS pod nazwą Psotny miś Koala w wersji lektorskiej Jerzy Rosołowski.
Dubbing.
Wersja emitowana na TVP1 z dubbingiem pod tytułem Bystry Bill. A później przez kanał telewizyjny Cartoon network od 1 października 2001, od 17 kwietnia 2010 nadawany przez kanał telewizyjny Disney XD
Wersja polska: Master Film i SDI Media Polska
Reżyseria: Ilona Kuśmierska
Dialogi: Dorota Tondera
Dźwięk: Sławomir Pietrzykowski
Montaż: Paweł Siwiec
Kierownik produkcji: Ewa Chmielewska
Teksty piosenek: Andrzej Brzeski
Opracowanie muzyczne: Eugeniusz Majchrzak
Udział wzięli:
i inni
Piosenkę tytułową śpiewali: Grzegorz Kucias, Stefan Każuro i Zbigniew Konopka
Lektor: Jacek Brzostyński
Lektor TV4.
Wersja z lektorem emitowana pod tytułem Psotny Bill.
Wersja VHS.
Wersja wydana z lektorem na VHS pod tytułem Psotny miś Koala.
Źródło:

</doc>
<doc id="1504747" url="https://pl.wikipedia.org/wiki?curid=1504747" title="Anja Fichtel-Mauritz">
Anja Fichtel-Mauritz



</doc>
<doc id="1504750" url="https://pl.wikipedia.org/wiki?curid=1504750" title="Rezerwat przyrody Kurowskie Błota">
Rezerwat przyrody Kurowskie Błota

Rezerwat przyrody „Kurowskie Błota” – rezerwat faunistyczny o powierzchni 95,60 ha, położony w województwie zachodniopomorskim, w powiecie polickim, w gminie Kołbaskowo. Leży na śródlądowej wyspie Wielkie Bagno Kurowskie, w północnej części Parku Krajobrazowego Dolina Dolnej Odry, 8 km na południe od centrum Szczecina.
Rezerwat został utworzony zarządzeniem Ministra Leśnictwa i Przemysłu Drzewnego z dnia 20 października 1965 roku w sprawie uznania za rezerwat przyrody. Początkowo zajmował powierzchnię 30,63 ha. W 2007 roku powiększono go do 98,44 ha. Od 2017 roku wielkość rezerwatu wynosi 95,60 ha.
Jako cel ochrony rezerwatu podaje się obecnie „zachowanie miejsc lęgowych ptaków, zwłaszcza czapli siwej oraz zachowanie w stanie mało zmienionym olsu wyróżniającego się dużymi walorami biocenotycznymi oraz naturalnymi procesami sukcesji leśnej”. Liczebność czapli szacuje się na około 600 par.
Rezerwat pierwotnie powstał w celu ochrony kolonii kormoranów ("Phalacrocorax carbo") i czapli siwej ("Ardea cinerea"), oraz miejsc lęgowych chronionych ptaków drapieżnych: bielika ("Haliaeetus albicilla"), kani czarnej ("Milvus migrans"), kani rudej ("Milvus milvus"). Spośród ptaków chronionych występują: kormoran czarny ("Phalacrocorax sinensis"), myszołów zwyczajny ("Buteo buteo"), pustułka ("Falco tinnunculus"), krogulec ("Accipiter nisus"). W większości obszar rezerwatu stanowi podmokły ols i łęg przykorytowy, interesujące także pod względem florystycznym. W podszycie rośnie chroniona porzeczka czarna ("Ribes nigrum"), a w runie, pospolite: turzyca brzegowa ("Carex riparia"), przytulia błotna ("Galium palustre"), tojeść rozesłana ("Lysimachia nummularia"), zachylnik błotny ("Thelypteris palustris").
Obszar rezerwatu objęty jest ochroną ścisłą.
Nadzór: Nadleśnictwo Gryfino.

</doc>
<doc id="1504751" url="https://pl.wikipedia.org/wiki?curid=1504751" title="Gardzielec">
Gardzielec

Gardzielec ("Saccopharynx ampullaceus") – gatunek morskiej, głębinowej ryby gardzielcokształtnej z rodziny gardzielcowatych (Saccopharyngidae).
Występowanie.
Północno-zachodni Atlantyk, od Grenlandii po jego wschodnie tereny na wysokości Republiki Zielonego Przylądka.
Długość ciała.
Dorasta do 1,6 m długości.

</doc>
<doc id="1504757" url="https://pl.wikipedia.org/wiki?curid=1504757" title="IJlst">
IJlst

IJlst (fryz. "Drylts") – miasto w północnej Holandii, we Fryzji. Leży w gminie Súdwest Fryslân. Jedno z 11 miast Fryzji, otrzymało prawa miejskie w 1268 roku. 
 

</doc>
<doc id="1504761" url="https://pl.wikipedia.org/wiki?curid=1504761" title="Dock">
Dock

Dock – element interfejsu graficznego systemu operacyjnego OS X, pod względem funkcjonalności podobny do paska zadań systemu Windows.
Dock ma postać paska z ikonami, reprezentującymi aplikacje, aktywne (działające) aplikacje, ikony katalogów lub zminimalizowane okna aplikacji. Może znajdować się u dołu (poziomo), albo po prawej lub lewej stronie ekranu (pionowo). Jest on przedzielony na dwie części linią służącą do zmiany rozmiaru Docka (lewym przyciskiem myszy) lub jego ustawień (prawym). Po lewej stronie (lub na górze, jeśli Dock jest pionowy) linii użytkownik może umieszczać ikony najczęściej używanych programów- kliknięcie na nie spowoduje ich uruchomienie, działanie programu jest sygnalizowane przez biały pasek (do Mac OS X 10.4 czarny trójkąt, a od Mac OS X 10.5 do OS X 10.8 białą kropkę) ustawiony równolegle do orientacji Docka, pomiędzy najbliższą krawędzią ekranu a ikoną aplikacji. Ikona programu uruchomionego w inny sposób także pojawia się na Docku na czas jego pracy. Po prawej (lub dolnej) stronie linii jest kosz, można umieszczać ikony katalogów, tam też znajdują się pomniejszone do rozmiaru ikony obrazy zminimalizowanych okien. Rozmiar Docka można zmieniać w bardzo szerokim zakresie, gdy jest bardzo mały, ikony są płynnie powiększane po najechaniu na nie kursorem. Podobny do Docka element znajduje się w systemie Ubuntu i nazywa się Panel Uruchamiania.
Dock od systemu Mac OS X 10.5 ma nieco inny niż we wcześniejszych, trójwymiarowy wygląd. Dock został opatentowany przez Apple Inc. we wrześniu 2008.

</doc>
<doc id="1504763" url="https://pl.wikipedia.org/wiki?curid=1504763" title="Circuit Zolder">
Circuit Zolder

Circuit Zolder, w skrócie Zolder; znany też jako Circuit Terlaemen – tor wyścigowy o długości 4011 m położony w Belgii w miejscowości Heusden-Zolder.
Zolder został zbudowany w 1963. Tor ten gościł GP Belgii Formuły 1 10-krotnie: w latach 1973, 1975-1982 i 1984. Zolder jest głównie pamiętane jako miejsce tragicznego wypadku Gilles'a Villeneuve'a. Od tego wyścigu flamandzki tor zaczął przestawać mieć znaczenie dla Formuły 1 (pomimo tego, że śmierć Villeneuve'a nie była spowodowana złym poziomem bezpieczeństwa toru, a raczej stosowanymi technologiami i zbiegowi wypadków). W 1984 GP Belgii po raz ostatni odbyło się na Zolder i od następnego roku aż do dzisiaj wszystkie GP Belgii rozgrywane były na torze Spa-Francorchamps.
Na początku 2006 trasa przeszła kilka zmian w celu poprawy bezpieczeństwa. W ciągu ostatnich lat Zolder gościł kilka ważnych serii wyścigowych takich jak: World Series by Renault, Champ Car, World Touring Car Championship, Superleague Formula, FIA GT, GT1 World Championship, a obecnie gości jej następcę: Blancpain Endurance Series.

</doc>
<doc id="1504765" url="https://pl.wikipedia.org/wiki?curid=1504765" title="Werweczki">
Werweczki

Werweczki – nieistniejąca już wieś w Polsce, położona w województwie podlaskim, w powiecie bielskim, w gminie Orla.
Wzmian­ko­wa­na po raz pierwszy w 1507 roku, a po raz ostatni w 1832 roku. 
Wieś przes­ta­ła is­t­nieć prawdopodobnie w wy­ni­ku epi­de­mii cho­le­ry, któ­ra zdzie­siąt­ko­wa­ła miesz­kań­ców Pod­la­sia w la­tach 1852–1855. 
Wed­ług tra­dyc­ji us­t­nej oca­la­li miesz­kań­cy Wer­we­czek zos­ta­li prze­sied­le­ni do wsi Wól­ki i Mikłasze. 

</doc>
<doc id="1504767" url="https://pl.wikipedia.org/wiki?curid=1504767" title="Zolder">
Zolder



</doc>
<doc id="1504773" url="https://pl.wikipedia.org/wiki?curid=1504773" title="Radosław Czyż">
Radosław Czyż

Radosław Czyż (ur. 7 stycznia 1988) – polski lekkoatleta, płotkarz. Obecnie jest trenerem przygotowania motorycznego.
Osiągnięcia.
Zawodnik Wawelu Kraków pierwszy duży sukces odniósł w roku 2007 kiedy to zajął 6. miejsce w finale Mistrzostw Europy Juniorów w Lekkoatletyce w biegu na 400 metrów przez płotki z nowym rekordem życiowym - 51,81 s. Dwa lata później zajął 10 miejsce młodzieżowych mistrzostw Europy (Kowno 2009). W tym samym roku sięgnął po brązowy medal mistrzostw Polski seniorów. W 2010 zdobył złoty medal mistrzostw kraju, poprawiając rekord życiowy (50,80 s.). Srebro wywalczył podczas mistrzostw Polski (Bydgoszcz 2011). Jego rekord życiowy wynosi 50,56 z roku 2011 ustanowiony w Czechach. Karierę zakończył w 2014, jednak w 2018 postanowił powrócić i w wieku 30 lat po 4 latach nieobecności udowodnić na co go stać. W finale wywalczył 5 miejsce(Lublin 2018). Po zakończeniu kariery lekkoatletycznej rywalizował w biegach z przeszkodami 2014-2016. Wygrywając wiele biegów był jednym z najlepszych przeszkodowych sprinterów (biegi na dystansach 3-7 km).

</doc>
<doc id="1504774" url="https://pl.wikipedia.org/wiki?curid=1504774" title="Tadeusz Andrzejewski (ur. 1966)">
Tadeusz Andrzejewski (ur. 1966)

Tadeusz Andrzejewski (ur. 4 listopada 1966 w Grygajciach) – litewski lotnik cywilny i dziennikarz, działacz mniejszości polskiej na Litwie.
Życiorys.
W 1985 ukończył Gimnazjum im. Józefa Ignacego Kraszewskiego w Wilnie. Podjął studia na Wyższej Szkole Lotnictwa Cywilnego w Kirowohradzie, gdzie w 1989 uzyskał tytuł inżyniera nawigatora. Pracował w Wilnie jako nawigator samolotów An-24 i An-26. Po 1989 kontynuował kształcenie na Wydziałach Historii oraz Dziennikarstwa i Nauk Politycznych Uniwersytetu Warszawskiego. W 1994 uzyskał tytuł magistra, po czym studiował historię i nauki polityczne na Uniwersytecie w Moguncji. Podjął również naukę w Instytucie Herdera w Marburgu.
Po powrocie na Litwę w 1996 pracował jako dziennikarz tygodnika „Nasza Gazeta”, współpracował również z pismem „Przyjaźń”. Od 1998 doradzał merowi rejonu wileńskiego. W 2006 został jednym z doradców premiera Gediminasa Kirkilasa. W latach 2007–2008 sprawował mandat radnego rejonu wileńskiego. W wyborach parlamentarnych w 2008 startował w okręgu Nowa Wilejka, jednak ostatecznie przegrał w II turze z Artūrasem Melianasem. W wyborach w 2012 przegrał w tym samym okręgu z Siergiejem Ursulem. W wyborach w 2016 roku i w wyborach w 2020 bez powodzenia ubiegał się o mandat poselski na Antokolu. Był jednocześnie wybierany w skład rady rejonu wileńskiego.
Zasiada w zarządzie Związku Polaków na Litwie. Jest stałym felietonistą portalu l24.lt.
W 2009 otrzymał Złoty Krzyż Zasługi.

</doc>
<doc id="1504780" url="https://pl.wikipedia.org/wiki?curid=1504780" title="Legia Podchorążych">
Legia Podchorążych

Legia Podchorążych – polska formacja wojskowa Wojska Polskiego na Wschodzie w okresie I Wojny Światowej.
Po zamknięciu przez bolszewików rosyjskich szkół oficerskich (junkierskich), Naczelny Polski Komitet Wojskowy sformował w styczniu 1918 przy 1 Dywizji Strzelców Polskich Legię Podchorążych.
Na dowódcę legii wyznaczony został płk Andrzej Tupalski, a na instruktorów m.in. ppłk sztabu generalnego Hurstel, kpt. Bolesław Jatelnicki i oficerowie francuscy będący wcześniej instruktorami przy rosyjskim Froncie Zachodnim.
Zasady Legii.
Komisja Organizacyjna Legii Podchorążych wydała odezwę do wszystkich junkrów Polaków w szkołach rosyjskich zachęcając ich do wstępowania w jej szeregi i podając warunki nauki.

</doc>
<doc id="1504785" url="https://pl.wikipedia.org/wiki?curid=1504785" title="Zita Funkenhauser">
Zita Funkenhauser

Zita-Eva Funkenhauser, po mężu Behr (ur. 1 lipca 1966 w Satu Mare) – niemiecka florecistka reprezentująca RFN. Dwukrotna mistrzyni olimpijska z Los Angeles (1984) i Seulu (1988), wicemistrzyni olimpijska z Barcelony (1992), trzykrotna mistrzyni (1985, 1989, 1993) i wicemistrzyni świata (1987).
Urodziła się w Rumunii. Jej rodzice przenieśli się do RFN w 1979 roku i do zjednoczenia Niemiec startowała w barwach tego kraju. W Los Angeles była członkinią złotej drużyny floretowej. Miała wówczas 18 lat. W Seulu wywalczyła dwa medale - w rywalizacji indywidualnej brąz (wyprzedziły ją rodaczki Anja Fichtel i Sabine Bau) oraz złoto w drużynie. W Barcelonie ponownie sięgnęła po medal w drużynie. Stawała na podium mistrzostw świata (indywidualnie srebro w 1987 oraz brąz w 1989 i 1993).
Ma siostrę Hedwigę, która uprawiała szermierkę (szabla). Jej mężem jest florecista Matthias Behr, dwukrotny mistrz olimpijski (1984, 1988). Po zakończeniu kariery studiowała stomatologię (otworzyła gabinet w Tauberbischofsheim) i wychowywała dwie córki, bliźniaczki.
Osiągnięcia.
Konkurencja: floret

</doc>
<doc id="1504788" url="https://pl.wikipedia.org/wiki?curid=1504788" title="Zita-Eva Funkenhauser">
Zita-Eva Funkenhauser



</doc>
<doc id="1504789" url="https://pl.wikipedia.org/wiki?curid=1504789" title="Nokia 6220 Classic">
Nokia 6220 Classic

Nokia 6220 Classic - telefon komórkowy firmy Nokia.

</doc>
<doc id="1504792" url="https://pl.wikipedia.org/wiki?curid=1504792" title="Smerdnica">
Smerdnica



</doc>
<doc id="1504793" url="https://pl.wikipedia.org/wiki?curid=1504793" title="Dobrzynka (dopływ Gwdy)">
Dobrzynka (dopływ Gwdy)



</doc>
<doc id="1504797" url="https://pl.wikipedia.org/wiki?curid=1504797" title="Kamil Barański (lekkoatleta)">
Kamil Barański (lekkoatleta)

Kamil Barański (ur. 25 lipca 1985 w Tomaszowie Mazowieckim) – polski lekkoatleta, płotkarz.
Zawodnik Warszawianki. Był członkiem polskiej reprezentacji na Młodzieżowe Mistrzostwa Europy w Lekkoatletyce (Hengelo 2007), jednak ostatecznie nie pojawił się na starcie z powodu kontuzji. W 2004 został Halowym Mistrzem Polski Juniorów w biegu na 400 metrów.

</doc>
<doc id="1504798" url="https://pl.wikipedia.org/wiki?curid=1504798" title="Arctops">
Arctops

Arctops – rodzaj drapieżnego terapsyda należącego do gorgonopsów. Występował w późnym permie na terenie dzisiejszej Republiki Południowej Afryki. Był średniej wielkości gorgonopsem – długość czaszki wynosiła do około 27 cm. Cechami charakterystycznymi tego rodzaju były silnie rozwinięte kły w kości szczękowej i masywna czaszka. Okno skroniowe jest równie wysokie, co długie. Gatunkiem typowym jest "Arctops willistoni", opisany w 1914 roku przez Watsona na podstawie kiepsko zachowanej tylnej części czaszki, odkrytej prawdopodobnie na terenie strefy "Cistecephalus", w osadach z końca permu (loping). Później, na podstawie znacznie lepiej zachowanego materiału, opisywano inne gatunki klasyfikowane w rodzaju "Arctops", co prowadziło do taksonomicznych zawiłości.
Eva Gebauer w swojej pracy doktorskiej z 2007 roku sugerowała, że "Arctops" może być synonimem "Scylacognathus", jako że młode osobniki były opisywane jako "Scylacognathus", a dorosłe jako "Arctops". "Arctops ferox" z kolei może zostać włączony do rodzaju "Aelurognathus". W opublikowanej wersji doktoratu, Gebauer (2014) podaje jednak "Arctops" jako rodzaj odrębny od "Scylacognathus". Zgadza się z tym również Kammerer (2017), który po przebadaniu holotypu oraz okazów przypisywanych stwierdził, że jest to ważny rodzaj, różniący się od innych gorgonopsów m.in. wysokim pyskiem, obecnością trzech zębów zakłowych, zredukowanym uzębieniem podniebiennym (jeden lub dwa zęby na kości podniebiennej) oraz budową podniebienia. Kammerer zsynonimizował gatunki "A. watsoni" i "A. kitchingi" z gatunkiem typowym – "A. willistoni". "Arctops ferox" jest obecnie klasyfikowany w odrębnym rodzaju "Smilesaurus". Analiza filogenetyczna sugeruje, że "Arctops" jest względnie bazalnym gorgonopsem, nienależącym do kladu Rubidgeinae. Jego najbliższym krewnym jest "Smilesaurus" – taksony te jednak różnią się między sobą bardziej niż wiele innych rodzajów gorgonopsów, stąd uznanie ich odrębności na poziomie rodzajowym.

</doc>
<doc id="1504801" url="https://pl.wikipedia.org/wiki?curid=1504801" title="Jan Caradja">
Jan Caradja

Jan Caradja (, ur. 1754, zm. 1844) – hospodar Wołoszczyzny w latach 1812-1818.
Pochodził z greckiej rodziny fanariockiej, był spokrewniony z rodziną Mavrocordatów. Objął tron wołoski po zakończeniu wojny rosyjsko-tureckiej, w której Imperium Osmańskie poniosło kolejną porażkę nieco osłabiającą jego wpływy w księstwach naddunajskich – powrócono m.in. do postanowień z 1802, zgodnie z którymi Turcja miała mianować hospodarów w uzgodnieniu z Rosją. Mimo to, Jan Caradja obawiał się reakcji dworu sułtańskiego na swoje bliskie kontakty z Rosją, w związku z czym w 1818 zbiegł przez Siedmiogród do Włoch. Okres jego rządów charakteryzował się skrajnym uciskiem podatkowym, co wzbudziło bardzo aktywną opozycję bojarską.
Jego córką była Rallou Karatza.

</doc>
<doc id="1504802" url="https://pl.wikipedia.org/wiki?curid=1504802" title="Iloczyn mieszany wektorów">
Iloczyn mieszany wektorów



</doc>
<doc id="1504804" url="https://pl.wikipedia.org/wiki?curid=1504804" title="Jakub Natan">
Jakub Natan

Jakub Natan (ur. ok. 1770?, zm. 1843 w Będzinie) – będziński rabin znany ze swego przywiązania do Polski. 
Miał organizować wsparcie finansowe dla insurekcji kościuszkowskiej. Zbierał datki na ten cel wśród Żydów z zachodniej Małopolski (obecnie Zagłębie Dąbrowskie), a zebrane kwoty osobiście zawoził naczelnikowi do Krakowa. 
W latach 1807–1809 organizował pomoc dla polskich wojsk narodowych, wspierał też powstanie listopadowe (1830). Za okazywanie propolskiej postawy został przez władze pruskie osadzony w areszcie we Wrocławiu. Następnie zabiegał o spotkanie z Adamem Mickiewiczem, któremu Mickiewicz początkowo był niechętny. Do spotkania doszło w majątku Taczanowskich w Choryni w Wielkopolsce, gdzie poeta gościł pod przybranym nazwiskiem Niegolewski. Poznawszy bliżej rabina, był pod wrażeniem zarówno jego erudycji, jak i patriotyzmu i spotykał się z nim później wielokrotnie. 
Jest prawdopodobne, że literacka postać Jankiela z poematu „Pan Tadeusz” Mickiewicza była po części wzorowana na Jakubie Natanie. 
Jakub Natan został pochowany na będzińskim kirkucie. Na macewie, której fragment przechowywany jest obecnie w Muzeum Zagłębia w Będzinie, za jego zasługi dla Polski miał być umieszczony orzeł Rzeczypospolitej. Analiza zachowanego fragmentu macewy wykazała, że rabin zmarł w 5603 roku według kalendarza żydowskiego, a więc w 1843 r. Być może należy go identyfikować z niejakim Jakubem Natanem Sztejnhartem, zmarłym 27 stycznia 1843 r. w wieku około 60 lat. Postaci tej sporo miejsca w opowiadaniu "Czapka Naczelnika" poświęcił sosnowiecki badacz lokalnej historii Stanisław Jędrzejek. Jego sylwetkę rozpowszechnił w postaci niemal legendarnej Marian Kantor - Mirski.

</doc>
<doc id="1504808" url="https://pl.wikipedia.org/wiki?curid=1504808" title="Rozkład Plancka">
Rozkład Plancka



</doc>
<doc id="1504810" url="https://pl.wikipedia.org/wiki?curid=1504810" title="Bronius Bradauskas">
Bronius Bradauskas

Bronius Bradauskas (ur. 20 lutego 1944 w m. Siesikai koło Wiłkomierza) – litewski ekonomista i polityk, od 1994 do 1996 minister środowiska, poseł na Sejm Republiki Litewskiej.
Życiorys.
Po ukończeniu szkoły średniej w rodzinnych Siesikach studiował na Wydziale Ekonomii Uniwersytetu Wileńskiego, gdzie w 1966 uzyskał tytuł zawodowy magistra. Naukę kontynuował w Wyższej Szkole Partyjnej przy KC KPZR w Leningradzie (do 1981).
Od 1966 pracował w wydziałach finansowych Wilna i rejonu wileńskiego. Od 1976 do 1989 pełnił funkcję przewodniczącego wileńskiego rejonowego komitetu wykonawczego oraz przewodniczącego rejonowej komisji planowania.
Po odzyskaniu przez Litwę niepodległości związał się z Litewską Demokratyczną Partią Pracy, z ramienia której sprawował w latach 1994–1996 urząd ministra ochrony środowiska. Po rozstaniu się z polityką pracował jako dyrektor spółki "Lamatinas" oraz działu importu i eksportu przedsiębiorstwa "Šaldytuvų ūkis".
W 2000 został wybrany na posła do Sejmu z ramienia socjaldemokratycznej koalicji Algirdasa Brazauskasa. Na skutek zjednoczenia się głównych partii tego obozu został członkiem Litewskiej Partii Socjaldemokratycznej. Po raz kolejny mandat uzyskał w 2004. W wyborach z 2008 trzeci raz dostał się do parlamentu, pokonując w II turze Kazimierasa Uokę w okręgu Koszedary-Elektreny. W 2012 również uzyskał reelekcję. W Sejmie zasiadał do 2016, gdy nie został ponownie wybrany. Powrócił jednak do parlamentu w trakcie kadencji w 2019.

</doc>
<doc id="1504812" url="https://pl.wikipedia.org/wiki?curid=1504812" title="Leningrad">
Leningrad



</doc>
<doc id="1504813" url="https://pl.wikipedia.org/wiki?curid=1504813" title="Ulica Brylowska w Warszawie">
Ulica Brylowska w Warszawie

Ulica Brylowska – ulica osiedla Czyste na warszawskiej Woli.
Historia.
Dawna droga, która przebiegała miedzą rozgraniczającą wieś Wielka Wola i Czyste.
Ulica Brylowska powstała krótko po roku 1900 w pobliżu Szpitala Starozakonnych na Czystem, budowanego od roku 1894. Sąsiedztwo szpitala oraz Gazowni Warszawskiej sprawiło, że w okolicy szybko powstało wiele zakładów przemysłowych i kamienic. Nazwa ulicy pochodzi od nazwiska rodziny Brühlów, właścicieli części Woli Wielkiej, które to dobra zostały zakupione w 1746 od Augusta III Sasa przez jego ministra Henryka Brühla. Spolszczona nazwa ulicy ustaliła się jako oficjalna w latach 20. XX wieku.
Przed przyłączeniem do Warszawy w 1916 przy Brylowskiej powstało kilka kamienic o skromnym wystroju. W okresie międzywojennym pojechały nią pierwsze tramwaje elektryczne. Jednocześnie zbudowano kanalizację i wybrukowano jezdnię; pojawiły się także latarnie oświetlające ulicę po zmroku.
Większość zabudowy ulicy została zniszczona w okresie II wojny światowej.

</doc>
<doc id="1504814" url="https://pl.wikipedia.org/wiki?curid=1504814" title="Scarlat Callimachi">
Scarlat Callimachi

Scarlat Callimachi (rum. "Scarlat Callimachi"; ur. 1772, zm. 1821) – hospodar Mołdawii, w latach 1806, 1807–1810 i 1812–1819, oraz hospodar Wołoszczyzny, w roku 1821, z rodu Callimachi.
Biografia.
Był synem hospodara mołdawskiego Aleksandra Callimachiego. Powołany na tron mołdawski w 1806 został z niego wkrótce przez Turcję usunięty wbrew postanowieniom porozumienia turecko-rosyjskiego z 1802, zgodnie z którym stanowiska hospodarskie mieli piastować kandydaci uzgodnieni przez oba mocarstwa przez okres 7 lat. Stało się to jedną z przyczyn wybuchu wojny rosyjsko-tureckiej w 1806. Ponownie mianowany hospodarem mołdawskim w okresie zawieszenia broni w czasie wojny (1807–1809) – powrócił potem na tron mołdawski po zakończeniu wojny w 1812 (zgodnie z porozumieniami z 1802, do których powrócono – był jedynym hospodarem, który wypełnił założoną siedmioletnią kadencję). Uzyskał wówczas zwolnienie od Turcji z corocznego haraczu w związku ze zniszczeniami wojennymi w kraju, który był areną działań wojennych.
W lutym 1821 został mianowany hospodarem wołoskim – objął to stanowisko w obliczu rozpoczynającego się właśnie w Oltenii powstania antytureckiego pod wodzą Tudora Vladimirescu oraz wkraczających do Mołdawii sił zmobilizowanych przez greckie stowarzyszenie Filiki Eteria pod wodzą Aleksandra Ipsilantiego, zamierzającego wzniecić ogólnobałkańskie powstanie antytureckie z poparciem Rosji. W efekcie tego splotu wydarzeń Scarlat zmuszony został do ustąpienia już po kilku tygodniach. Kilka miesięcy później został stracony z rozkazu sułtańskiego.

</doc>
<doc id="1504819" url="https://pl.wikipedia.org/wiki?curid=1504819" title="Gecowo">
Gecowo

Gecowo (bg "Гецово") – wieś w północno-zachodniej Bułgarii, gmina Razgrad, obwód Razgrad. Wieś znajduje się w dolinie rzeki Biały Łom w odległości 4 kilometrów od Razgradu. Zamieszkuje ją 1879 osób (2008 r.).
W czasach panowania tureckiego i do 1894 r. wieś nazywała się Chasanłar (bułg. Хасанлар), od 1894 - Borisowo (bułg. Борисово, na cześć narodzin późniejszego cara Borysa III). Obecna nazwa pochodzi z czasów komunizmu i jest związana z partyzantem Geco Nedełczewem (bułg. Гецо Неделчев), który urodził się w tej wsi i został rozstrzelany w 1944 r. we wsi Litakowo (obwód sofijski).
W 1828 r., w czasie wojny rosyjsko-tureckiej, miała tutaj miejsce potyczka zwycięska dla oddziałów tureckich dowodzonych przez Omera Vrionisa.

</doc>
<doc id="1504821" url="https://pl.wikipedia.org/wiki?curid=1504821" title="Drużynowe Mistrzostwa Szwecji">
Drużynowe Mistrzostwa Szwecji



</doc>
<doc id="1504822" url="https://pl.wikipedia.org/wiki?curid=1504822" title="Wodoryjek wytworny">
Wodoryjek wytworny

Wodoryjek wytworny ("Nectogale elegans") – gatunek owadożernego ssaka z rodziny ryjówkowatych (Soricidae).
Systematyka.
Takson po raz pierwszy opisany przez A. Milne-Edwardsa w 1870 roku pod nazwą "Nectogale elegans" w czasopiśmie "Comptes Rendus Hebdomadaires des Séances de l'Académie des Sciences". Jako miejsce typowe autor wskazał Moupin (dzisiejszy Baoxing) w Syczuanie. Jedyny przedstawiciel rodzaju "Nectogale" utworzonym również przez A. Milne-Edwardsa w 1870 roku.
Gatunek typowy.
"Nectogale elegans" 
Występowanie i biotop.
Gatunek ten występuje w Chinach, Tybecie, Nepalu, Mjanmie, Indiach i Bhutanie. Zamieszkuje czyste, górskie strumienie na wysokościach 900–2270 m n.p.m.
Charakterystyka ogólna.
Wygląd.
Ssak ten ma miękkie, aksamitne futro o szarawym zabarwieniu. Spód ciała jest biały. Długi ogon jest pomocny podczas pływania. Duża głowa o wydłużonym pysku, słabo rozwiniętych oczach i mało widocznych uszach. Uzębienie jest przystosowane do spożywania ryb. Stopy są przystosowane do chodzenia po mokrych, śliskich skałach - palce są spięte błoną pływną. 
Tryb życia.
Mało poznany. Przebywa najczęściej w pobliżu wody, w której świetnie pływa i nurkuje.
Rozród.
Szczegóły rozrodu, wielkości miotu i wychowania młodych nie są znane.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii niskiego ryzyka LC.

</doc>
<doc id="1504823" url="https://pl.wikipedia.org/wiki?curid=1504823" title="Nectogale">
Nectogale



</doc>
<doc id="1504824" url="https://pl.wikipedia.org/wiki?curid=1504824" title="Awangarda I">
Awangarda I



</doc>
<doc id="1504827" url="https://pl.wikipedia.org/wiki?curid=1504827" title="Powiat dzisieński">
Powiat dzisieński



</doc>
<doc id="1504828" url="https://pl.wikipedia.org/wiki?curid=1504828" title="Arvydas Vidžiūnas">
Arvydas Vidžiūnas

Arvydas Vidžiūnas (ur. 8 marca 1962 w Valenčiūnai w rejonie szakowskim) – litewski polityk, filolog, poseł na Sejm, były wicemarszałek parlamentu.
Życiorys.
W 1985 ukończył studia na Wydziale Filologii Uniwersytetu Wileńskiego. Następnie do 1996 pracował na tej uczelni kolejno jako aspirant, asystent, starszy asystent i docent. W 1991 uzyskał stopień doktora nauk humanistycznych. Jest autorem publikacji naukowych, a także programów telewizyjnych i radiowych poświęconych językoznawstwu litewskiemu.
W 1996 uzyskał mandat posła na Sejm z ramienia Związku Ojczyzny. Zajmował stanowisko wiceprzewodniczącego parlamentu, a w 1999 został pierwszym wiceprzewodniczącym Sejmu. Deputowanym był także w kolejnej kadencji (do 2004), w której pełnił funkcję zastępcy starosty frakcji konserwatystów.
Mandat złożył tuż przed upływem kadencji, gdy jego nazwisko pojawiło się wśród kilku innych posłów podejrzewanych przez prokuraturę o rzekome przyjmowanie łapówek od jednego z przedsiębiorstw. Arvydas Vidžiūnas przegrał kolejne wybory, zajął się następnie działalnością dziennikarską w ramach lokalnego czasopisma.
Zarzuty pod jego adresem nie zostały potwierdzone. W wyniku wyborów parlamentarnych w 2008 po czteroletniej przerwie powrócił do Sejmu jako kandydat z listy partyjnej TS-LKD. W 2012 również uzyskał poselską reelekcję z ramienia Związku Ojczyzny.

</doc>
<doc id="1504829" url="https://pl.wikipedia.org/wiki?curid=1504829" title="Arvydas Vidziunas">
Arvydas Vidziunas



</doc>
<doc id="1504830" url="https://pl.wikipedia.org/wiki?curid=1504830" title="Jakub z Sarug">
Jakub z Sarug

Jakub z Sarug (ur. 451, zm. 29 listopada 521) – pisarz syryjski. W latach 466–477 studiował w Edessie, od 518 sprawował funkcję biskupa w Sarug w Mezopotamii. Tłumaczył pisma Diodora z Tarsu i Teodora z Mopsuestii na język syryjski.
Uchodzi za najwybitniejszego pisarza syryjskiego. Spośród jego pism zachowały się 43 listy oraz około 750 homilii, zarówno o tematyce biblijnej, jak i moralnej i hagiograficznej.
Został uznany świętym przez Syryjski Kościół Ortodoksyjny, maronitów i Ormian.

</doc>
<doc id="1504832" url="https://pl.wikipedia.org/wiki?curid=1504832" title="Hrvatski atletski savez">
Hrvatski atletski savez

Hrvatski atletski savez (pl. "Chorwacki Związek Lekkiej Atletyki") – chorwacka federacja lekkoatletyczna. Organizacja powstała w roku 1992 po rozpadzie Jugosławii. Prezesem jest Luciano Sušanj. Siedziba związku znajduje się w stolicy kraju - Zagrzebiu. Hrvatski atletski savez jest członkiem European Athletics.

</doc>
<doc id="1504833" url="https://pl.wikipedia.org/wiki?curid=1504833" title="Croatian Athletics">
Croatian Athletics



</doc>
<doc id="1504835" url="https://pl.wikipedia.org/wiki?curid=1504835" title="Federata Shqiptare e Atletikës">
Federata Shqiptare e Atletikës

Federata Shqiptare e Atletikës – albańska narodowa federacja lekkoatletyczna. Siedziba znajduje się w Tiranie. Prezesem jest Gjergj Ruli. Federacja należy do European Athletics.
Federacja została założona w 1930 roku i była przyjęta do IAAF w 1936 roku.

</doc>
<doc id="1504840" url="https://pl.wikipedia.org/wiki?curid=1504840" title="Workum">
Workum

Workum (fryz. "Warkum") - miasto w północnej Holandii, we Fryzji w gminie Súdwest Fryslân (od 2011 roku, dawniej należało do Nijefurd). Najmłodsze z 11 miast Fryzji, otrzymało prawa miejskie w 1399 roku. 
 

</doc>
<doc id="1504841" url="https://pl.wikipedia.org/wiki?curid=1504841" title="Strong Arm of the Law">
Strong Arm of the Law

Strong Arm of the Law (ang. Silne Ramię Prawa) – trzeci album studyjny brytyjskiej heavymetalowej grupy Saxon, wydany w październiku 1980 roku.
Lista utworów.
Wszystkie piosenki napisane przez Byford/Quinn/Oliver/Dawson/Gill.

</doc>
<doc id="1504853" url="https://pl.wikipedia.org/wiki?curid=1504853" title="Kaczor">
Kaczor



</doc>
<doc id="1504854" url="https://pl.wikipedia.org/wiki?curid=1504854" title="Pomnik Poległych w I Wojnie Światowej Sportowców w Szczecinie">
Pomnik Poległych w I Wojnie Światowej Sportowców w Szczecinie

Pomnik Poległych w I Wojnie Światowej Członków Towarzystwa Gimnastycznego ("Pomnik Poległych Sportowców") - znajduje się na terenie Puszczy Wkrzańskiej, przy ul. Podbórzańskiej (Warszewo) w Szczecinie.
Historia.
Monument powstał w latach dwudziestych XX w. dla uczczenia pamięci członków niem. Towarzystwa Gimnastycznego i Sportowego Szczecin-Drzetowo poległych na frontach I wojny światowej. 
Pomnik składa się z ustawionych obok siebie dwóch części przepołowionego głazu - tworzących jakby otwartą księgę, na której "stronicach" wyryto nazwiska siedmiu poległych sportowców oraz tekst: "Den im Weltkriege 1914-1918 gefallenen Turnern gewidmet vom Turn- und Sportverein Stettin Bredow v. 1861 e.V." Nad tekstem umieszczono wizerunek krzyża żelaznego oraz znak stanowiący najprawdopodobniej symbol związku sportowego.
Przez wiele lat po II wojnie światowej pomnik nie był znany, ponieważ głazy go tworzące zostały poprzewracane w taki sposób, iż napisy stały się niewidoczne, a cały monument upodobnił się do naturalnego głazowiska. Prace zmierzające do przywrócenia pomnikowi jego pierwotnego wyglądu rozpoczęto w 2007 r.

</doc>
<doc id="1504855" url="https://pl.wikipedia.org/wiki?curid=1504855" title="Jezioro ramienicowe">
Jezioro ramienicowe

Jezioro ramienicowe – typ zbiornika wodnego charakteryzujący się warunkami sprzyjającymi rozwojowi łąk ramienicowych, czyli podwodnych zbiorowisk roślinnych zdominowanych przez ramienice.
Charakterystyka.
Ramienice mogą występować w różnych warunkach, jednak jeziora ramienicowe zwykle charakteryzują się niewielką trofią przy stosunkowo dużej zawartości substancji mineralnych, zwłaszcza jonów wapnia odpowiadających za znaczną twardość wody. Woda taka zawiera stosunkowo niedużo substancji organicznych, więc jest przezroczysta, a strefa eufotyczna sięga głęboko (w polskich jeziorach maksymalnie 10 m), umożliwiając rozwój podwodnych zbiorowisk makrofitów. Woda przybiera barwę szmaragdową. Osady jeziorne mogą mieć różny charakter, gdyż ramienice większość biogenów pobierają z wody, przy czym ich struktura może wpływać na skład gatunkowy. Często jest to gytia węglanowa, a nawet kreda jeziorna, gdyż powstają one ze szczątków ramienic zawierających dużo węglanu wapnia. Łąki ramienicowe, produkując dużo biomasy inkrustowanej minerałami wapnia, mogą odgrywać dużą rolę w wypłycaniu i ostatecznym lądowaceniu jezior. Istnienie łąk ramienicowych spowalnia eutrofizację, gdyż biogeny są akumulowane w ich biomasie, także pod postacią trudno rozpuszczalnego fosforanu wapnia, fotosynteza natlenia strefę denną, a pokrycie dna utrudnia resuspensję osadów. Warunki takie sprzyjają życiu tlenolubnych ryb z podrodziny siejowatych. W miarę eutrofizacji warunki stają się coraz mniej sprzyjające łąkom ramienicowym, m.in. przez zmętnienie wody (dopływ substancji humusowych, rozwój planktonu) i ułatwienie rozwoju innych typów roślinności. 
Warunki hydrochemiczne pozwalają na wyróżnienie dwóch typów jezior ramienicowych – żyźniejszych, o większej zawartości wapnia i o bardziej zasadowym odczynie, zasiedlanych głównie przez zbiorowiska ze związku zespołów roślinnych "Charion fragilis" oraz uboższych, o mniejszej zawartości wapnia i bardziej obojętnym odczynie, zasiedlanych głównie przez zbiorowiska ze związku "Nitellion flexilis".
Występowanie.
Jeziora i stawy ramienicowe występują w całej Polsce, z przewagą w strefie pojezierzy. Najczęstsze są w Polsce północno-wschodniej, a także w Wielkopolsce, na Pojezierzu Drawieńskim i Lubelszczyźnie.
Syntaksonomia.
W jeziorach ramienicowych występują różne zbiorowiska roślinności wodnej i szuwarowej. Kluczowe znaczenie ma duży udział łąk ramienicowych, czyli zbiorowisk (nierzadko istniejących jako jednogatunkowe agregacje) z klasy "Charetea".
Zagrożenia i ochrona.
Jeziora ramienicowe w krajach członkowskich Unii Europejskiej stanowią siedlisko przyrodnicze wymagające ochrony w sieci obszarów Natura 2000, noszące nazwę – twardowodne oligo- i mezotroficzne zbiorniki wodne z podwodnymi łąkami ramienic "Charetea" (kod 3140). Dwie odmiany jezior znajdują odzwierciedlenie w podziale siedliska na dwa podtypy:
Jeziora ramienicowe w typologii Ramowej Dyrektywy Wodnej.
W związku z implementacją Ramowej Dyrektywy Wodnej w Polsce pojęcie "jezioro ramienicowe" zyskało odmienne znaczenie. Polskie jeziora na potrzeby zastosowań tej dyrektywy podzielono na następujące typy: I – jeziora o wodach miękkich, tzw. lobeliowe, II – jeziora o wodach bogatych w wapń, tzw. ramienicowe głębokie, III – jeziora o wodach bogatych w wapń, tzw. ramienicowe płytkie, IV – jeziora łęczyńsko-włodawskie. Związane jest to założeniem, że potencjalnie pożądanym stanem typowych jezior jest jezioro oligotroficzne lub mezotroficzne, co w przypadku wód o twardej wodzie oznaczałoby typowe jezioro ramienicowe.

</doc>
<doc id="1504856" url="https://pl.wikipedia.org/wiki?curid=1504856" title="Kaczor (nazwisko)">
Kaczor (nazwisko)

Kaczor – polskie nazwisko. Na początku lat 90. XX wieku ogółem w Polsce mieszkało ok. 14 tys. osób o nazwisku Kaczor.
Osoby noszące to nazwisko:

</doc>
<doc id="1504857" url="https://pl.wikipedia.org/wiki?curid=1504857" title="Hindeloopen">
Hindeloopen

Hindeloopen (fryz. "Hylpen") – miasto w północnej Holandii, we Fryzji, nad jeziorem Ĳsselmeer w gminie Súdwest Fryslân (od 2011 roku, dawniej Nijefurd). Jedno z jedenastu miast Fryzji, otrzymało prawa miejskie w 1225 roku. 

</doc>
<doc id="1504859" url="https://pl.wikipedia.org/wiki?curid=1504859" title="Rezerwat przyrody Kanał Kwiatowy">
Rezerwat przyrody Kanał Kwiatowy

Rezerwat przyrody „Kanał Kwiatowy” – florystyczny rezerwat przyrody o powierzchni 3,126 ha, w województwie zachodniopomorskim, na terenie gminy Kołbaskowo w powiecie polickim oraz gminy Gryfino w powiecie gryfińskim, po północnej stronie autostrady A6, 0,75 km na południowy wschód od Siadła Dolnego i 2 km na południowy zachód od rezerwatu przyrody „Kurowskie Błota”. Został utworzony ma mocy zarządzenia Ministra Leśnictwa i Przemysłu Drzewnego z dnia 10 listopada 1976.
Jest położony w północno-zachodniej części Parku Krajobrazowego Dolina Dolnej Odry oraz w granicach dwóch obszarów Natura 2000: specjalnego obszaru ochrony siedlisk „Dolna Odra” PLH320037 i obszaru specjalnej ochrony ptaków „Dolina Dolnej Odry” PLB320003. 
Rezerwat utworzony na części jednego ze starorzeczy Odry, w celu ochrony rzadkich gatunków roślin wodnych i bagiennych: salwinia pływająca ("Salvinia natans"), grzybieńczyk wodny ("Nymphoides peltata"), arcydzięgiel litwor nadbrzeżny ("Angelica archangelica" ssp. "litoralis"), grzybienie białe ("Nymphaea alba"), osoka aloesowata ("Stratiotetum aloides"). Ze świata zwierząt występuje tu gąbka słodkowodna.
Na mocy planu ochrony ustanowionego w 2007 roku, obszar rezerwatu objęty jest ochroną czynną. Nadzór nad rezerwatem sprawuje Regionalny Konserwator Przyrody w Szczecinie.

</doc>
<doc id="1504863" url="https://pl.wikipedia.org/wiki?curid=1504863" title="Matthias Behr">
Matthias Behr

Matthias Behr (ur. 1 kwietnia 1955 w Tauberbischofsheim) – niemiecki szermierz, florecista. Wielokrotny medalista olimpijski.
Życiorys.
Reprezentował barwy RFN. W Montrealu wywalczył jeden medal – złoto w drużynie. Miał wówczas 21 lat. Cztery lata później Niemcy Zachodnie zbojkotowały igrzyska, więc drugi jego start na olimpiadzie przypadł na rok 1984, kiedy to zajął drugie miejsce w obu rozgrywanych konkursach. Ostatni medal wywalczył w Seulu – zespół niemiecki ponownie zajął drugie miejsce. Stawał na podium mistrzostw świata (indywidualnie srebro w 1987).
W 1982 stał się mimowolnym sprawcą śmierci Władimira Smirnowa (mistrza olimpijskiego z Moskwy). 19 lipca zmierzyli się na planszy w turnieju mistrzostw świata. Niemiec wykonał pchnięcie, ostrze przebiło maskę i wbiło się mózg Smirnowa. Radziecki szermierz zmarł kilka dni później. Po tym wypadku podwyższono wymogi bezpieczeństwa na szermierczej planszy.
Jego żona, Zita Funkenhauser, także była medalistką olimpijską.

</doc>
<doc id="1504874" url="https://pl.wikipedia.org/wiki?curid=1504874" title="O‘zbekiston birinchi ligasi">
O‘zbekiston birinchi ligasi

O‘zbekiston birinchi ligasi – liga będąca drugim poziomem rozgrywek piłkarskich w Uzbekistanie. W sezonie 2015 występowało w niej 18 drużyn. Najlepsze dwie drużyny awansują do I ligi, a najgorsze dwie spadają do Drugiej Ligi. Drużyny z 14 i 15 miejsc walczą w barażach o utrzymanie w lidze.

</doc>
<doc id="1504879" url="https://pl.wikipedia.org/wiki?curid=1504879" title="Modesta Mignon">
Modesta Mignon

Modesta Mignon (oryg. fr. "Modeste Mignon") – powieść Honoriusza Balzaka z 1844. Stanowi część "Scen z życia prywatnego" z cyklu "Komedia ludzka". Została opublikowana po raz pierwszy w dwóch częściach w gazecie "Journal des débats".
Okoliczności powstania utworu.
17 lipca 1843 roku Balzac przybył do Sankt-Petersburga aby spędzić jakiś czas z Eweliną Hańską. Zamieszkał w domu Titrowa, onna w domu Kutaisowa. Codziennie około południa zjawiał się w domu Kutaisowa. Czytał damom zebranym w salonie swoją najnowszą powieść: "Córkę Ewy". Ewelina, która przeczytała niedawno korespondencję Bettiny von Brentano z Goethem, przyznała się ukochanemu, że pod wpływem tej lektury napisała nowelę, którą następnie cisnęła w ogień. Honoriusz zapragnął przeczytać listy: "Pożycz mi pierwszy tom Goethego i Bettiny" – pisał w liściku do Hańskiej. Napisał potem na podstawie tej korespondencji ostry artykuł, w którym atakował zarówno egzaltację Bettiny, jak i chłód Goethego. Bettina – twierdził – nie kocha Goethego, stanowi on dla niej jedynie pretekst do pisania listów; haftuje mu cieplutkie kamizelki.
Wyśmiewając Goethego i Bettinę Balzac zapamiętał jednak temat. Z Paryża pisał do Eweliny: "Twoja nowela jest prześliczna, jeśli więc chcesz mi zrobić olbrzymią przyjemność, napisz ją raz jeszcze i przyślij. Poprawię ją i ogłoszę pod moim nazwiskiem". Nie czekał już jednak aż jego ukochana napisze ponownie utwór, lecz sam zabrał się do pracy. 4 kwietnia w „Journal des Débats” zaczęła się ukazywać pierwsza część powieści. Kolejne wyszły w maju i lipcu. Abonenci przyjęli powieść chłodno uskarżając się na brak przygód, toteż „Débats” natychmiast rozpoczęły druk "Hrabiego Monte Christo".
Pisarz umieścił w utworze szereg postaci, których pierwowzorami byli ludzie poznani w majątku Hańskiej, zaś wizję jej samej jako młodej dziewczyny przedstawił w postaci tytułowej bohaterki. Warto zwrócić uwagę na fakt, że powieściowa Modesta podobnie jak Hańska odnajduje miłość, pisząc do autora ulubionych lektur. Utwór został zresztą zadedykowany Hańskiej.
Treść.
Charles Mignon, straciwszy cały majątek, wyrusza do Indii w celu odzyskania fortuny. W rodzinnym Hawrze pozostawia żonę i córkę Modestę. Młoda dziewczyna, czytelniczka poezji romantycznej, nawiązuje korespondencję z legendarnym poetą Melchiorem Canalisem. Ten jednak, mając dość miłośniczek jego twórczości, powierza zadanie prowadzenia korespondencji swojemu sekretarzowi Ernestowi. Ernest zaintrygowany inteligencją dziewczyny, wyjeżdża do Hawru, gdzie widzi Modestę i zakochuje się w niej od pierwszego wejrzenia. Tymczasem ojciec panny Mignon wraca do Francji, bogaty. Sprawia to, że wokół dziewczyny – teraz majętnej dziedziczki – gromadzi się grupa adoratorów, w której wyróżniają się książę d’Hérouville i sam Canalis. Modesta jednak docenia szczerość i uczciwość Ernesta i to za niego wychodzi ostatecznie za mąż.
Cechy utworu.
"Modesta Mignon" stanowi ważny w twórczości Balzaka eksperyment zarówno pod względem treści, jak i formy. Pisarz dokonuje w utworze analizy psychologicznej młodej dziewczyny, naiwnej, choć inteligentnej, kochającej po raz pierwszy, z egzaltacją, pełnej marzeń, podczas gdy na ogół interesowały go raczej kobiety dojrzałe. Szczególny jest również fakt, że choć bohaterka dzieła styka się z bezwzględnością i fałszem wielkiego świata (zachowanie poety Canalisa), jej optymizm, skromność (imię mówiące – Modesta – skromna) i naturalność zachowań nie ulegają zmianie, natomiast Ernest, człowiek kierujący się w życiu szlachetnymi wartościami, nie ponosi klęski działając w zdemoralizowanym Paryżu. Również pod względem formy Balzak zdecydował się na niespotykane rozwiązanie, łącząc elementy klasycznej powieści realistycznej z powieścią epistolarną.
Mimo tego krytyka na ogół nisko oceniała "Modestę Mignon" głównie ze względu na płaską (w porównaniu z innymi dziełami Balzaka) intrygę oraz główny wątek, przypominający współczesny melodramat. Postacie utworu uznano za psychologicznie mało prawdopodobne, a kontrasty między nimi – aż zbyt ostre (zwłaszcza opozycja między interesownym pozerem Canalisem i szlachetnym Ernestem). Dopiero po upływie wielu lat komentatorzy docenili wartość zarówno zawartych w dziele opisów miasta portowego, wyrazisty rysunek postaci i wartką akcję powieści.
Krytycy zwracają uwagę na teatralny i wodewilowy charakter powieści, w której pojawiają się osobliwe postaci takie jak Jan Butsha wyrastający ze śreniowiecznych manuskryptów, powieści Waltera Scotta, opowieści Hoffmannna i dramatu romantycznego: złośliwy, wszędobylski, groteskowy i wzniosły, niepoddający się klasyfikacjom. Za efekt melodramatyczny uznaje się wprowadzenie ślepej matki, która lepiej niż ktokolwiek inny „widzi”, co się dzieje z jej córką, i którą na koniec uleczy Desplein przybyły prosto z "Mszy ateusza". Karykaturalnie przedstawił też Balzac poetę Canalisa: melodramatyczny zdrajca, oszust bez zasad, ale za to elokwentny, dowcipny, z ową swobodą, która decyduje o sukcesie literata w Paryżu. Być może z powodu tych elementów popularnych "Modesta", uważana przez swego twórcę za arcydzieło, pozostawała przez lata poza zainteresowaniami krytyki i dopiero obecnie jest odkrywana. Dzięki wysiłkom Jeana Pommier, Anne-Marie Meininger i Maurice’a Regarda zrozumialsza stała się geneza dzieła, jego źródła i miejsce w życiu autora. Ujawnione zostały inspiracje goethowskie i stendhalowskie ("Mina de Wanghen") utworu, jego słowiańskie źródła, a przede wszystkim lepiej zrozumiane wpływy, koincydencje i związki tej powieści o literaturze, która jest jednocześnie klejnotem sztuki epistolarnej.

</doc>
<doc id="1504882" url="https://pl.wikipedia.org/wiki?curid=1504882" title="U-46 (1938)">
U-46 (1938)

U-46 – niemiecki okręt podwodny (U-Boot) typu VII B z okresu II wojny światowej. Okręt wszedł do służby w 1938, wycofano go w 1943.
Historia.
Podczas II wojny światowej odbył 13 patroli bojowych, spędzając w morzu 321 dni. Zatopił: 20 statków handlowych o łącznym tonażu 85.792 BRT, dwa krążowniki pomocnicze – HMS "Carinthia" (20.277 t) i HMS "Dunvegan Castle" (15.007 t) oraz uszkodził 4 statki o łącznym tonażu 25.491 BRT.
Z uwagi na znaczne zużycie mechanizmów U-46 został wycofany ze służby w dniu 1 października 1943. Do końca działań wojennych był wykorzystywany jako stacjonarny okręt torpedowy w bazie w Neustadt.
Zatopiony przez własną załogę 4 maja 1945 w zatoce Kupfermühlen w pobliżu Flensburga w ramach operacji "Regenbogen".
Przebieg służby.
Lista zatopionych i uszkodzonych jednostek:
Dowódcy:
02.11.1938 – 21.05.1940 – Kptlt. Herbert Sohler
22.05.1940 – 24.09.1941 – Kptlt. Engelbert Endrass
??.10.1941 – 19.11.1941 – Oblt. Peter-Ottmar Grau
20.11.1941 – ??.03.1942 – Oblt. Konstantin von Puttkamer
??.03.1942 – ??.04.1942 – Oblt. Kurt Neubert
20.04.1942 – ??.05.1942 – Oblt. Ernst von Witzendorff
??.05.1942 – ??.07.1942 – Lt. Franz Saar
??.08.1942 – 30.04.1943 – Oblt. Joachim Knecht
01.05.1943 – ??.01.1943 – Oblt. Erich Jewinski
Kptlt. – Kapitanleutnant (kapitan marynarki), Oblt – Oberleutnant zur See (porucznik marynarki), Lt – Leutnant zur See (podporucznik marynarki)

</doc>
<doc id="1504883" url="https://pl.wikipedia.org/wiki?curid=1504883" title="Deuterozaur">
Deuterozaur

Deuterozaur ("Deuterosaurus") – rodzaj terapsyda z podrzędu dinocefali, należący prawdopodobnie do rodziny Brithopodidae. Jedyny przedstawiciel podrodziny Deuterosaurinae, czasami klasyfikowany w osobnej rodzinie Deuterosauridae. Żył w późnym permie (kapitan) na terenie dzisiejszej Rosji.
Anatomia.
Czaszki deuterozaurów są dobrze poznane na podstawie licznych znalezisk. Jak na przedstawiciela anteozaurów deuterozaur miał dość krótką czaszkę – była ona niemal równie wysoka co długa (około 23 cm) i zapewniała silny zgryz. Miała długi dziób i stożkowate zęby. Dolne kły były wydłużone, zaś zęby znajdujące się za nimi mniejsze i bocznie spłaszczone. Oczy były skierowane ku przodowi i zapewniały widzenie stereoskopowe.
Deuterozaur był jednym z większych terapsydów – osiągał wraz z ogonem długość 5–6 m i ważył ponad pół tony. Prawdopodobnie nogi deuterozaura były ugięte w kolanach i rozstawione na boki – podobnie jak u dzisiejszych krokodyli.
Brytyjski zoolog i paleontolog Thomas Henry Huxley błędnie uznał go za dinozaura.
Paleobiologia.
Skamieniałości deuterozaura odnaleziono na terenach dzisiejszej Syberii (obwód orenburski), w której pod koniec permu dominowały tereny nizinne. Deuterozaur był prawdopodobnie największym zwierzęciem żyjących w tamtejszych ekosystemach. Nie jest jasne czy był roślinożercą – na co wskazywałyby masywne ciało i krótkie nogi, uniemożliwiające szybki bieg – czy też drapieżcą, co sugerują duże kły i położenie oczu, umożliwiające widzenie stereoskopowe. Najprawdopodobniej deuterozaur był wszystkożercą, żywiącym się głównie roślinami i uzupełniającym swoją dietę mięsem.
Filogeneza.
Kladogram synapsydów z zaznaczeniem pozycji deuterozaura
 SYNAPSIDA
 Therapsida
 |--Biarmosuchia
 `--+--Dinocephalia
 | |--Anteosauria
 | | |--Archaeosyodon
 | | `--+--Brithopodidae
 | | | |--"Chthomaloporus"
 | | | `--"Brithopus "
 | | `--+--Deuterosaurus
 | | `--Anteosauridae
 | `--Tapinocephalia
 `--+--Anomodontia
 | |--Venyukovioidea
 | `--Dicynodontia 
 `--Theriodontia
 |--Gorgonopsia
 `--+--Therocephalia
 `--CYNODONTIA

</doc>
<doc id="1504887" url="https://pl.wikipedia.org/wiki?curid=1504887" title="HD 131664 b">
HD 131664 b

HD 131664 b – ciało niebieskie orbitujące wokół gwiazdy HD 131664 położonej w gwiazdozbiorze Ptaka Rajskiego, będące planetą pozasłoneczną typu gazowy olbrzym lub brązowym karłem. Odkryte w 2008 w ramach programu HARPS.

</doc>
<doc id="1504888" url="https://pl.wikipedia.org/wiki?curid=1504888" title="Ulica Burakowska w Warszawie">
Ulica Burakowska w Warszawie

Ulica Burakowska – ulica w dzielnicy Wola w Warszawie, biegnąca od ulicy Powązkowskiej do torów kolejowych.
Historia.
Powstała jako droga do wsi Buraków, założonej pod koniec XIV wieku między Wawrzyszewem, Marymontem a Powązkami.
Po 1770 znalazła się poza linią Okopów Lubomirskiego, do Warszawy przyłączono jednak odcinek do ul. Piaskowej i pod koniec XVIII wieku uregulowano wraz z fragmentem ul. Powązkowskiej.
Około 1818 tereny po zachodniej stronie ulicy zajęto na obóz letni dywizji piechoty Wojska Polskiego, po 1831 mieściły się tam koszary wojsk rosyjskich.
W 1875 Burakowską przecięły tory kolei obwodowej, redukując jej rolę do funkcji lokalnej uliczki; jedynie północny odcinek biegnący wzdłuż obozu wojskowego stał się drogą wojskową o większym znaczeniu.
Początek wieku XX przyniósł powstanie w okolicy licznych fabryczek, należących przeważnie do Żydów. Wyróżniała się wśród nich "Fabryka Koronek Szymona Landaua" pod nr. 5/7, oraz zakłady chemiczne "Ege" B. Soborskiego, które rozpoczęły działalność po 1920.
Mimo industrializacji okolicy w okresie międzywojennym na Burakowskiej nie było wodociągu ani kanalizacji; dopiero po 1918 pojawiły się urbanistyczne koncepcje na dalszy rozwój ulicy. Planowano przedłużenie Burakowskiej aż do ul. Włościańskiej, i dalej przez Słodowiec do zbiegu ulic Kasprowicza, Żeromskiego i Marymonckiej. Ograniczałaby ona ulice wachlarzowo odchodzące na osi al. Wojska Polskiego od pl. Grunwaldzkiego.
Podczas II wojny światowej zniszczeniu uległa cała zabudowa drewniana ulicy oraz kilku fabryk; część zabudowy rozebrano po 1945.
Współcześnie ulica Burakowska skręca przed torami kolejowymi na wschód i przechodzi w ul. Kłopot. Północna część ulicy zaczynająca się przy ul. Rydygiera, po północnej stronie torów, od września 2013 nosi nazwę Anny German.

</doc>
<doc id="1504891" url="https://pl.wikipedia.org/wiki?curid=1504891" title="Deuterosaurus">
Deuterosaurus



</doc>
<doc id="1504894" url="https://pl.wikipedia.org/wiki?curid=1504894" title="Nou Barris">
Nou Barris

Nou Barris (hiszp. "Nueve Barrios"; kat. "dziewięć dzielnic") - jedna z dziesięciu głównych dzielnic Barcelony, położona w północnej części miasta. Jej nazwa odnosi się do dziewięciu mniejszych jednostek administracyjnych, które wchodziły w jej skład w momencie jej formalnego utworzenia (obecnie jest ich 14). Powierzchnia Nou Barris wynosi 8,04 km².
Dzielnica, słabo zurbanizowana jeszcze na początku XX wieku, przeżywała swój najszybszy rozwój w latach 50. XX stulecia, po 1990 r. liczba jej mieszkańców zaczęła ponownie spadać. Obecnie w Nou Barris mieszka około 170 tys. osób, w tym duże skupiska imigrantów romskich, ukraińskich oraz ekwadorskich. 
Wewnętrzny podział.
W skład Nou Barris wchodzą następujące jednostki administracyjne: 

</doc>
<doc id="1504895" url="https://pl.wikipedia.org/wiki?curid=1504895" title="HD 145377 b">
HD 145377 b

HD 145377 b – planeta pozasłoneczna typu gazowy olbrzym położona w gwiazdozbiorze Skorpiona, orbitująca wokół gwiazdy HD 145377, odkryta w 2008 w ramach programu HARPS.

</doc>
<doc id="1504898" url="https://pl.wikipedia.org/wiki?curid=1504898" title="Vytenis Andriukaitis">
Vytenis Andriukaitis

Vytenis Povilas Andriukaitis (ur. 9 sierpnia 1951 w Jakucji) – litewski polityk, lekarz, poseł na Sejm, były wicemarszałek litewskiego parlamentu, od 2012 do 2014 minister zdrowia, komisarz europejski (2014–2019).
Życiorys.
Urodził się w Jakucji, dokąd w 1941 zostali deportowani jego rodzice. Przyjechał na Litwę w 1958. W 1975 ukończył studia w Instytucie Medycznym w Kownie, specjalizując się w zakresie chirurgii. Od 1979 do 1984 studiował także zaocznie na wydziale historii Uniwersytetu Wileńskiego. Od 1976 pracował w szpitalach w Kownie i Ignalinie, a od 1984 do 1990 w Wilnie. W latach 1975–1982 uczestniczył w nielegalnych wykładach myśli politycznej. W 1976 został tymczasowo aresztowany i objęty trzyletnim dozorem.
Sprawował mandat poselski w Radzie Najwyższej Litewskiej SRR w latach 1990–1992. Był jednym z autorów tekstu i następnie sygnatariuszem aktu niepodległości z 11 marca 1990. W parlamencie zasiadał też przez trzy kolejne kadencje, będąc wybieranym w 1992, 1996 i 2000 z ramienia Litewskiej Partii Socjaldemokratycznej. Dwukrotnie reprezentował to ugrupowanie w wyborach prezydenckich, przegrywając w pierwszych turach (w 1997 uzyskał 5,7% głosów, a w 2002 otrzymał 7,3% głosów). Od 1999 do 2001 był przewodniczącym socjaldemokratów. W 2000 krótko wchodził w skład wileńskiej rady miasta.
Od 2001 pełnił funkcję wicemarszałka Sejmu, kierował także Komisją Europejską. Mandat złożył tuż przed upływem kadencji, gdy jego nazwisko pojawiło się wśród kilku innych posłów podejrzewanych przez prokuraturę o przyjmowanie łapówek od jednego z przedsiębiorstw. Vytenis Andriukaitis przegrał kolejne wybory, startując jako niezależny.
Zarzuty pod jego adresem nie zostały potwierdzone. W wyniku wyborów parlamentarnych w 2008 po czteroletniej przerwie powrócił do Sejmu jako kandydat z listy partyjnej LSDP. W 2012 z ramienia tego ugrupowania uzyskał reelekcję na kolejną kadencję.
13 grudnia 2012 rozpoczął urzędowanie jako minister zdrowia w rządzie Algirdasa Butkevičiusa. Na stanowisku tym zastąpił Raimondasa Šukysa. Odszedł z rządu 17 lipca 2014.
W tym samym roku uzyskał nominację (od 1 listopada 2014) na komisarza ds. zdrowia i bezpieczeństwa żywności w Komisji Europejskiej, na czele której stanął Jean-Claude Juncker. W 2019 ponownie ubiegał się o urząd prezydenta; w pierwszej turze głosowania otrzymał wówczas 4,8% głosów. W tym samym roku zakończył pełnienie funkcji w KE.
Deklaruje znajomość języków angielskiego, niemieckiego, polskiego i rosyjskiego oraz esperanta.

</doc>
<doc id="1504901" url="https://pl.wikipedia.org/wiki?curid=1504901" title="Słońce (herb szlachecki)">
Słońce (herb szlachecki)

Słońce (zwany też "Maszkowski") – polski herb szlachecki pochodzący z Niemiec.
Blazonowanie.
W polu błękitnym słońce złote. W klejnocie trzy pióra strusie.
Herbowni.
Majdanowicz, Massakowski, Maszkowski, Mazaraki.
Niesiecki podaje opinię Nałęcza-Małachowskiego, zgodnie z którą indygenowana w 1764 rodzina Lascaris posługiwała się herbem Słońce. Jest to jednak uproszczenie – herb Lascarisów przedstawiał dwugłowego orła czarnego ze słońcem na piersi.
Inne herby Maszkowskich.
Maszkowscy łęczyccy od 1414 r. pieczętują się herbem Abdank. Są też Maszkowscy herbu Jastrzębiec.
Słońce jako godło heraldyczne.
Symbol słońca stanowi popularne godło w europejskich herbach. Przedstawiane bywa w różnych barwach heraldycznych. Godło najczęściej jest barwy "or" (złotej) lub "argent" (srebrnej) w polu barwy "azure" (niebieskim), "gules" (czerwonym) lub "sable" (czarnym). Czasami pole ma barwę "vert" (zieloną).

</doc>
<doc id="1504903" url="https://pl.wikipedia.org/wiki?curid=1504903" title="Władimir Smirnow (szermierz)">
Władimir Smirnow (szermierz)

Władimir Wiktorowicz Smirnow (ur. 20 maja 1954 w Rubiżnym, zm. 28 lipca 1982 w Rzymie) – radziecki szermierz. Trzykrotny medalista olimpijski z Moskwy.
Największe sukcesy odnosił we florecie, choć walczył też w szpadzie. W Moskwie wywalczył po medalu w każdym kolorze. Indywidualnie triumfował we florecie, w drużynie w tej broni był drugi. Z kolei z drużyną szpadzistów zajął trzecie miejsce. Stawał na podium mistrzostw świata (indywidualnie złoto w 1981).
Zmarł w wyniku obrażeń odniesionych na planszy szermierczej. 19 lipca 1982 zmierzył się w mistrzostwach świata z reprezentantem RFN Matthiasem Behrem. Niemiec wykonał pchnięcie, klinga złamała się, a odłamek ostrza przebił maskę i przez oko wbił się w mózg Smirnowa. Radziecki szermierz zmarł kilka dni później. Po tym wypadku podwyższono wymogi bezpieczeństwa na szermierczej planszy, m.in. do wyrobu kling zastosowano stal maraging.

</doc>
<doc id="1504904" url="https://pl.wikipedia.org/wiki?curid=1504904" title="Zgorzel bazaltowa">
Zgorzel bazaltowa

Zgorzel bazaltowa lub zgorzel słoneczna – nietypowy rodzaj rozpadu bazaltów, zaznaczający się pojawianiem jasnych, głównie szarych odbarwień w postaci plamek, a następnie pomiędzy nimi sieci drobnych spękań calizny, prowadzących do zniszczenia struktury skały. 
Zjawisko zgorzeli bazaltowej wywoływane jest przez nierównomierne rozmieszczenie drobnych kryształków analcymu tworzących się z resztkowego stopu w końcowej fazie krystalizacji. Związane z tym naprężenia powodują powstanie submikroskopowych spękań i szczelinek, powodujących zniszczenie spójności skały. Wypełnianie ich przez minerały wtórne wzmaga tempo dezintegracji skały. Na zjawiska te nakładają się dodatkowo procesy wietrzeniowe, a w niektórych przypadkach destrukcyjne oddziaływanie flory. Zgorzel obniża właściwości fizyko-mechaniczne kopaliny.

</doc>
<doc id="1504909" url="https://pl.wikipedia.org/wiki?curid=1504909" title="HD 153950 b">
HD 153950 b

HD 153950 b (Trimobe) – planeta pozasłoneczna typu gazowy olbrzym położona w gwiazdozbiorze Skorpiona, orbitująca wokół gwiazdy HD 153950 (Rapeto) znajdującej się w odległości 161,8 ± 5,9 lat świetlnych od Słońca. Odkryta 26 października 2008 w ramach programu HARPS za pomocą teleskopu w obserwatorium La Silla na krańcach pustyni Atakama w Chile. 
HD 153950 b krąży wokół swej macierzystej gwiazdy w średniej odległości 1,28 au, zbliżając się na 0,84 i oddalając do 1,72 au, co świadczy o ekscentryczności na poziomie 0,34. Jedno okrążenie zajmuje jej 499 dni.
Choć masę planety podaje się na około 2,73 mas Jowisza, faktycznie jest to jedynie jej minimalna możliwa masa, ze względu na nieznajomość inklinacji HD 153950 b.
Nazwa.
Planeta ma nazwę własną Trimobe, pochodzącą od bogatego ogra z opowieści Malgaszy. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Madagaskaru mogli wybrać nazwę dla tej planety. Spośród nadesłanych propozycji zwyciężyła nazwa Trimobe dla planety i Rapeto dla gwiazdy.

</doc>
<doc id="1504913" url="https://pl.wikipedia.org/wiki?curid=1504913" title="Frank Wieneke">
Frank Wieneke

Frank Wieneke (ur. 31 stycznia 1962 w Hanowerze) – niemiecki judoka, dwukrotny medalista olimpijski.
Reprezentował barwy RFN. Walczył w kategorii do 78 kilogramów. Największe sukcesy odnosił na igrzyskach olimpijskich. W Los Angeles w 1984 triumfował, cztery lata później przegrał w finale przez ippon z Waldemarem Legieniem. Był medalistą mistrzostw Europy (złoto w 1986), regularnie zdobywał tytuły mistrza RFN. Jest trenerem niemieckiej kadry, a także Ole Bischofa, mistrza olimpijskiego z Pekinu. Startował w Pucharze Świata w 1991 roku.

</doc>
<doc id="1504915" url="https://pl.wikipedia.org/wiki?curid=1504915" title="Szlak mewalonowy">
Szlak mewalonowy

Szlak mewalonowy lub szlak izoprenoidowy jest bardzo ważnym szlakiem metabolicznym komórki obecnym we wszystkich wyższych eukariotach i wielu bakteriach. Stanowi on kluczową rolę przy produkcji pirofosforanu dimetylallilu (DMAPP) oraz pirofosforanu izopentylu (IPP).
Leki wpływające na przebieg szlaku mewalonowego:

</doc>
<doc id="1504917" url="https://pl.wikipedia.org/wiki?curid=1504917" title="Ulica Bernarda Belotta Canaletta w Warszawie">
Ulica Bernarda Belotta Canaletta w Warszawie

Ulica Bernarda Belotta Canaletta – ulica w warszawskiej dzielnicy Śródmieście, biegnąca od ul. Niecałej do ul. Senatorskiej.
Historia.
Ulica powstała w latach 1904–1909 jako wewnętrzna alejka pasażu handlowego Galeria Luxenburga, zwanego tak od właściciela - przedsiębiorcy Maksymiliana Luxenburga. Pierwszy etap prowadzono według projektu Luxenburga i Leona Drewsa, ostatecznie budowę ukończono w 1909 według planu Czesława Przybylskiego. Według założeń, pasaż miały tworzyć dwa silnie wydłużone pawilony ciągnące się wzdłuż granic posesji pomiędzy Senatorską 29 a Niecałą 6 i 8. Pomiędzy nimi miała znajdować się wewnętrzna uliczka nakryta szklanym dachem - późniejsza ulica Canaletta. Dolne kondygnacje obu pawilonów Galerii wypełniły wielkie przeszklone witryny, zaś samą uliczkę nakrył dwuspadowy, szklany dach.
Nad głównym wejściem od strony ul. Senatorskiej umieszczono łacińską sentencję "„Sibi et suis”", co znaczy „Swoim i sobie”.
Secesyjne wnętrza Galerii inspirowane sztuką ludową miały około 700 różnych pomieszczeń, mieszczących liczne firmy, takie jak Grand Hotel, kino, sklepy, czy znana kawiarnia „Grand Café”. W podziemiach kompleksu mieścił się tor do jazdy na wrotkach, zaś od 1919 w Galerii miał scenę teatr Qui Pro Quo, gdzie występowali między innymi Zula Pogorzelska, Hanka Ordonówna, Mira Zimińska; konferansjerem był Fryderyk Jarosy.
Od końca lat dwudziestych w Galerii działało kino „Sfinks”, którego wnętrza otrzymały dekoracje inspirowane sztuką starożytnego Egiptu.
Galeria spłonęła w 1944; w 1949 jej budynki rozebrano rozbudowując kamienicę Petyskusa przy ul. Senatorskiej 27.
Pozostająca długo bezimienną uliczką dawna alejka Galerii Luxenburga otrzymała obecną nazwę w 1994, dziedzicząc ją po jednej z ulic Marymontu, biegnącej od ul. Jelinka do ul. Twardowskiego, skasowanej w związku z budową Trasy AK.

</doc>
<doc id="1504918" url="https://pl.wikipedia.org/wiki?curid=1504918" title="Michel Martin Drolling">
Michel Martin Drolling

Michel Martin Drolling (ur. 7 marca 1789 w Bergheim, zm. 9 stycznia 1851 w Paryżu) – francuski malarz neoklasycystyczny.
Jego pierwszym nauczycielem był ojciec, Martin Drolling (1752-1817), a następnie po 1806 Jacques-Louis David. W 1810 za pracę "Colère d’Achille" zdobył stypendium Prix de Rome i wyjechał na studia w Académie de France w Rzymie. Po powrocie do Francji wystawiał w paryskim Salonie, m.in. w 1817 płótno "Mort d’Abel". Malował również dekoracje ścienne (freski, plafony) w Luwrze i Wersalu. W 1837 został członkiem Académie des Beaux-Arts w Institut de France i profesorem w École des Beaux-Arts. Wśród jego licznych uczniów byli m.in. Paul Baudry, Jules Breton, Theodor Aman, Roger Fenton, Paul-Alfred de Curzon, Charles Joshua Chaplin, Pierre-Victor Galland, Jean-Jacques Henner, Cornelius Krieghoff, Charles Nègre, John Charles Robinson i William Strutt.
Drolling malował głównie portrety i sceny historyczne, poruszał tematykę religijną i mitologiczną. Jego prace odznaczają się teatralną kompozycją, drobiazgowością szczegółów i głębokimi kontrastami świetlnymi. Widoczne są wpływy starych mistrzów holenderskich.

</doc>
<doc id="1504924" url="https://pl.wikipedia.org/wiki?curid=1504924" title="HD 20868 b">
HD 20868 b

HD 20868 b (Baiduri) – planeta pozasłoneczna typu gazowy olbrzym położona w gwiazdozbiorze Pieca, orbitująca wokół gwiazdy HD 20868, odkryta w 2008 w ramach programu HARPS.
Nazwa.
Planeta ma nazwę własną Baiduri, co oznacza opal w języku malajskim. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Malezji mogli wybrać nazwę dla tej planety. Spośród nadesłanych propozycji zwyciężyła nazwa Baiduri dla planety i Intan dla gwiazdy.

</doc>
<doc id="1504927" url="https://pl.wikipedia.org/wiki?curid=1504927" title="William Lester Armstrong">
William Lester Armstrong

William Lester Armstrong (ur. 16 marca 1937 we Fremont w Nebrasce, zm. 5 lipca 2016 w Denver w Kolorado) – amerykański polityk związany z Partią Republikańską.
W latach 1973–1979 przez trzy dwuletnie kadencje Kongresu Stanów Zjednoczonych był przedstawicielem piątego okręgu wyborczego w stanie Kolorado w Izbie Reprezentantów Stanów Zjednoczonych.
Następnie w latach 1979–1991 reprezentował ten stan w Senacie Stanów Zjednoczonych.

</doc>
<doc id="1504934" url="https://pl.wikipedia.org/wiki?curid=1504934" title="Mikołaj Pacassi">
Mikołaj Pacassi



</doc>
<doc id="1504935" url="https://pl.wikipedia.org/wiki?curid=1504935" title="Michel Drolling">
Michel Drolling



</doc>
<doc id="1504936" url="https://pl.wikipedia.org/wiki?curid=1504936" title="Janówek (gmina)">
Janówek (gmina)

Janówek (do 1952 "Góra") – dawna gmina wiejska istniejąca w latach 1952–1954 w woj. warszawskim (obecnie woj. mazowieckie). Siedzibą gminy był Janówek.
Gmina została utworzona w dniu 1 lipca 1952 w woj. warszawskim, w nowo powstałym powiecie nowodworskim, po przeniesieniu siedziby "gminy Góra" z Góry do Janówka i zmianie nazwy jednostki na "gmina Janówek". W dniu powołania gmina składała się z 13 gromad.
Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 po reaktywowaniu gmin.

</doc>
<doc id="1504937" url="https://pl.wikipedia.org/wiki?curid=1504937" title="Modlin (gmina)">
Modlin (gmina)

Modlin – dawna gmina wiejska istniejąca w latach 1952-1954 w woj. warszawskim (dzisiejsze woj. mazowieckie). Siedzibą gminy był Modlin (obecnie część Nowego Dworu Mazowieckiego).
Gmina została utworzona w dniu 1 lipca 1952 roku w woj. warszawskim, w nowo powstałym powiecie nowodworskim, z części gminy Pomiechowo. W dniu powołania gmina składała się z 8 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. W 1961 roku została włączona w granice Nowego Dworu Mazowieckiego.

</doc>
<doc id="1504938" url="https://pl.wikipedia.org/wiki?curid=1504938" title="Kazuń (gmina)">
Kazuń (gmina)

Kazuń – dawna gmina wiejska istniejąca w latach 1952-1954 w woj. warszawskim (dzisiejsze woj. mazowieckie). Siedzibą gminy był Kazuń.
Gmina została utworzona 1 lipca 1952 roku w woj. warszawskim, w nowo powstałym powiecie nowodworskim, z części gminy Cząstków; jednocześnie do nowej gminy przyłączono część obszaru gmin Głusk i Kampinos. W dniu powołania gmina składała się z 25 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504939" url="https://pl.wikipedia.org/wiki?curid=1504939" title="Instytut Muzykologii Uniwersytetu Warszawskiego">
Instytut Muzykologii Uniwersytetu Warszawskiego

Instytut Muzykologii Uniwersytetu Warszawskiego – jednostka Wydział Nauk o Kulturze i Sztuce Uniwersytetu Warszawskiego.
Instytut wraz z biblioteką zajmuje północne skrzydło zabytkowego pałacu Tyszkiewiczów-Potockich przy ul. Krakowskie Przedmieście 32, znajdującego się w obrębie kampusu głównego UW.
Historia.
Zakład Muzykologii na Uniwersytecie Warszawskim istnieje od 1948. Inicjatorką założenia była Zofia Lissa. Pierwotnie działał w Sekcji Historii Wydziału Humanistycznego UW. W pierwszych latach na Muzykologii wykładali Józef M. Chomiński i ks. Hieronim Feicht.
Studia w nowym Zakładzie zaczęło 12 studentów a zakończyło w 1953 roku 3 absolwentów: Michał Bristiger, Józef Kański i Józef Patkowski. W roku akademickim 1958/59, muzykologię studiowało 80 studentów.
Zakład został przekształcony w Katedrę Muzykologii, następnie w roku 1958 w Instytut.
W latach 50. funkcjonowały 3 zakłady:
W 1995 w Instytucie utworzono 5 zakładów:
Od 1 września 2020 r. na mocy zarządzenia rektora UW z 15 czerwca 2020 roku Instytut Muzykologii jest częścią Wydziału Nauk o Kulturze i Sztuce, kontynuującego tradycje dawnego Wydziału Historycznego Uniwersytetu Warszawskiego.

</doc>
<doc id="1504940" url="https://pl.wikipedia.org/wiki?curid=1504940" title="Głosków (gmina)">
Głosków (gmina)

Głosków – dawna gmina wiejska istniejąca w latach 1952-1954 w woj. warszawskim (dzisiejsze woj. mazowieckie). Siedzibą gminy był Głosków.
Gmina została utworzona w dniu 1 lipca 1952 roku w woj. warszawskim, w nowo powstałym powiecie piaseczyńskim, z części gmin Jazgarzew, Komorniki i Wągrodno. W dniu powołania gmina składała się z 17 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504942" url="https://pl.wikipedia.org/wiki?curid=1504942" title="IMUZ UW">
IMUZ UW



</doc>
<doc id="1504943" url="https://pl.wikipedia.org/wiki?curid=1504943" title="HD 131664">
HD 131664

HD 131664 – gwiazda typu widmowego G położona w gwiazdozbiorze Ptaka Rajskiego w odległości około 180 lat świetlnych. Krąży wokół niej jedna znana planeta lub brązowy karzeł HD 131664 b.

</doc>
<doc id="1504946" url="https://pl.wikipedia.org/wiki?curid=1504946" title="Mroków (gmina)">
Mroków (gmina)

Mroków – dawna gmina wiejska istniejąca w latach 1952-1954 w woj. warszawskim (dzisiejsze woj. mazowieckie). Siedzibą gminy był Mroków.
Gmina została utworzona w dniu 1 lipca 1952 roku w woj. warszawskim, w nowo powstałym powiecie piaseczyńskim, z części gminy Młochów. W dniu powołania gmina składała się z 15 gromad: Garbatka, Jabłonowo, Kossów, Krakowiany, Marysin, Mroków, Parole, Stachowo, Stefanowo, Szamoty, Warszawianka, Warszawska Kolonia, Wola Krakowiańska, Wola Mrokowska i Wólka Kossowska.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1504947" url="https://pl.wikipedia.org/wiki?curid=1504947" title="Sobików (gmina)">
Sobików (gmina)

Sobików – dawna gmina wiejska istniejąca w latach 1952-1954 w woj. warszawskim (dzisiejsze woj. mazowieckie). Siedzibą gminy był Sobików.
Gmina została utworzona w dniu 1 lipca 1952 roku w woj. warszawskim, w nowo powstałym powiecie piaseczyńskim, z części gmin Kąty i Wągrodno. W dniu powołania gmina składała się z 14 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
