<doc id="1504949" url="https://pl.wikipedia.org/wiki?curid=1504949" title="Ulica Chełmska w Warszawie">
Ulica Chełmska w Warszawie

Ulica Chełmska – jedna z ulic warszawskiego Mokotowa biegnąca od ul. Czerniakowskiej do zbiegu ulic: Jana III Sobieskiego, Dolnej i Belwederskiej.
Historia.
Podobnie jak ul. Dolna, ulica Chełmska pierwotnie była drogą wiodącą ze wsi i folwarku Sielce do wsi Mokotów. Do 1916 roku ulica nazywana była "Drogą Książęcą".
Dawną drogę uregulowano w drugiej połowie XVIII wieku, zaś istniejący tam Folwark Sielce przeszedł w roku 1820 na własność wielkiego księcia Konstantego, który najprawdopodobniej wybudował w nim pałac będący jego letnią rezydencją, otoczoną parkiem w stylu angielskim.
Majątek księcia włączono do Belwederu; zarządzał nim zarząd księstwa łowickiego należącego do żony Konstantego Pawłowicza - Joanny Grudzińskiej.
Po zachodniej stronie pałacu księcia rozciągał się park o powierzchni blisko 11 hektarów; naprzeciwko wiodącej do niego bramy od roku 1853 stał krzyż ufundowany przez mieszkańców okolicy, a będący wotum dziękczynnym za ocalenie podczas epidemii cholery.
W zbliżonym czasie na terenie, gdzie mieści się dziś Wytwórnia Filmów Dokumentalnych i Fabularnych, powstała hodowla jedwabników; towarzyszył jej budynek przędzalni, zaś ów epizod upamiętnia nazwa pobliskiej ulicy Jedwabniczej.
Po roku 1864 rozparcelowano resztówkę dawnego folwarku Sielce, tworząc kolonie ciągnące się wzdłuż ówczesnej "Drogi Królewskiej" – dzisiejszej ul. Jana Sobieskiego i Chełmskiej; w XX wieku z owych kolonii powstały osiedla – "Grochalówka", "Modzelin", "Marianówka" oraz "Kurnatówka Duża". Wraz z parcelacją gruntów wytyczono nowe ulice, takie jak Sielecka, Iwicka czy Czerska.
16 maja 1891 oddano do użytku biegnący wzdłuż ulicy odcinek Kolei Konnej Wilanowskiej. Od 1894 roku pociągi ciągnięte były przez lokomotywy parowe. Mieszkańcom przeszkadzał jednak hałas i dym parowozów przejeżdżających blisko zabudowy mieszkalnej. W wyniku ich protestów w 1913 wytyczono nowy przebieg torów kolejowych wzdłuż Bernardyńskiej Wody. 15 maja 1914 ruch pociągów parowych wzdłuż Drogi Książęcej zamknięto. W 1914 roku, przez krótki okres, po torach kolejowych przebiegających wzdłuż ulicy kursował tramwaj konny, ale ze względu na małe zainteresowanie przewozami ruch szybko zamknięto, zaś tory rozebrano.
W roku 1900 na terenie dzisiejszej WFDiF rozpoczęto budowę "Przytułku Maryjnego" i "cerkwi Narodzenia Chrystusa Pana" według projektu Władimira Pokrowskiego. Sierociniec ów pełnił rolę rusyfikacyjną; po roku 1915 został zastąpiony "Zakładem Opatrzności Bożej" – sierocińcem katolickim, a większość gmachu zajęła szkoła dla 1000 uczniów. Budynek został zniszczony podczas powstania warszawskiego, a w jego miejscu po wojnie wzniesiono kompleksu budynków Wytwórni Filmów Dokumentalnych i Fabularnych.
Na początku XX wieku Chełmska została wybrukowana kamieniem polnym, około roku 1935 – wyasfaltowana. Aż do roku 1939 ulica miała luźną, nieco chaotyczną zabudowę, otoczoną warzywnymi ogrodami. W roku 1916, po przyłączeniu okolicy do Warszawy, powstały nowe przecznice. Wtedy też zmieniono nazwę ulicy z Książęcej na Chełmską. Wybudowano nowy gmach szkolny oraz Kościół św. Kazimierza wzniesiony w okresie 1933–1939 dla Księży Zmartwychwstańców.
Krótko przed rokiem 1939 przy ulicy powstało kilka utylitarnych kamienic czynszowych oraz dom "Spółdzielni Mieszkaniowej „Osiedle Belwederskie”".
W roku 1944 zniszczeniu uległy gmachy szkolne oraz kaplica, pozostała zabudowa została wypalona; po roku 1946 rozebrano mury przędzalni jedwabiu.
Najciekawszymi przy ulicy obiektami są pałac wchodzący w skład dawnego folwarku Sielce oraz otaczający go park Sielecki, rozparcelowany i zdewastowany w okresie powojennym.
Ważniejsze obiekty.
Numery nieparzyste:

</doc>
<doc id="1504950" url="https://pl.wikipedia.org/wiki?curid=1504950" title="Wola Wągrodzka (gmina)">
Wola Wągrodzka (gmina)

Wola Wągrodzka (do 1952 "Wągrodno"; od 1973 "Prażmów") – dawna gmina wiejska istniejąca w latach 1952-1954 w woj. warszawskim (dzisiejsze woj. mazowieckie). Siedzibą gminy była Wola Wągrodzka.
Gmina została utworzona 1 lipca 1952 roku w woj. warszawskim, w nowo powstałym powiecie piaseczyńskim, po przemianowaniu gminy Wągrodno na "gmina Wola Wągrodzka"; jednocześnie z gminy odłączono część obszaru (gromady Gościńczyce i Wilcza Wólka), który przyłączono do gminy Kobylin. W dniu powołania gmina składała się z 23 gromad: Biały Ług, Błonie, Chosna, Dobrzenica, Jaroszowa Wola, Jeziórko, Kamionka, Kędzierówka, Koryta, Krępa, Krupia Wólka, Ludwików, Piskórka, Prażmowska Wola, Prażmowska Wola Nowa, Prażmów Nowy, Ustanów, Uwieliny, Wągrodno, Wągrodno Nowe, Wola Wągrodzka i Zawodne.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostka została przywrócona 1 stycznia 1973 roku po reaktywowaniu gmin w miejsce gromad, lecz pod nazwą "gmina Prażmów", z siedzibą w Woli Prażmowskiej.

</doc>
<doc id="1504952" url="https://pl.wikipedia.org/wiki?curid=1504952" title="Pustelnik (gmina)">
Pustelnik (gmina)

Pustelnik – dawna gmina wiejska istniejąca w latach 1952–1954 w woj. warszawskim (dzisiejsze woj. mazowieckie). Siedzibą gminy był Pustelnik (obecnie dzielnica Marek).
Gmina została utworzona w dniu 1 lipca 1952 roku w woj. warszawskim, w nowo przemianowanym powiecie wołomińskim, z części gmin Marki (Pustelnik i Struga) i Nieporęt (Augustów, Augustówek, Kąty Grodziskie, Kobiałka, Olesin i Wojdy-Mańki) z powiatu warszawskiego oraz z części gminy Radzymin (Nadma) w powiecie radzymińskim. W dniu powołania gmina składała się z 9 gromad: Augustów, Augustówek, Kąty Grodziskie, Kobiałka, Nadma, Olesin, Pustelnik, Struga i Wojdy-Mańki.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Nie mylić z gminą Dębe Wielkie, której siedziba znajdowała się dawniej we wsi Pustelnik (innej).

</doc>
<doc id="1504953" url="https://pl.wikipedia.org/wiki?curid=1504953" title="Andrzej Chodkowski">
Andrzej Chodkowski

Andrzej Chodkowski (ur. 25 lutego 1932 w Warszawie) – polski muzykolog, pedagog, publicysta.
Życiorys.
W 1958 ukończył studia z zakresu muzykologii u Zofii Lissy i Józefa Michała Chomińskiego na Uniwersytecie Warszawskim. W 1964 uzyskał stopień doktora na podstawie pracy "Klasyczna forma sonatowa w twórczości kameralnej Ludwiga van Beethovena".
Od 1951 do 1986 wykładał w Instytucie Muzykologii Uniwersytetu Warszawskiego, w latach 1976–1988 kierował jego Zakładem Powszechnej Historii Muzyki, obecnie ma status docenta emerytowanego. W latach 1986–1988 był profesorem w Hochschule für Musik und darstellende Kunst w Grazu, a w latach 1994–2000 profesorem Akademii Muzycznej w Warszawie. Wykształcił 6 doktorantów i ponad 40 magistrów. W latach 1956–1959 pracował także w Instytucie Sztuki Polskiej Akademii Nauk jako asystent i sekretarz redakcji kwartalnika „Muzyka”.
Był prezesem Związku Kompozytorów Polskich (1989–1993) i dwukrotnie jego wiceprezesem (1969–1971 i 1981–1985). Był także we władzach Warszawskiego Towarzystwa Muzycznego, Towarzystwa Muzycznego im. Karola Szymanowskiego, rady naukowej Towarzystwa im. Fryderyka Chopina, Komitetu Nauk o Sztuce PAN, a w 1960 – sekretarzem naukowym Międzynarodowego Kongresu Chopinowskiego w Warszawie.
W swojej pracy dydaktycznej i naukowej Andrzej Chodkowski koncentrował się na historii muzyki XVIII i XIX wieku ze szczególnym uwzględnieniem związków między muzyką polską i włoską. Duże znaczenie mają jego prace z zakresu teorii formy sonatowej. Współpracował z redakcją wydawnictw muzykologicznych PWN, pisał artykuły publicystyczne i eseje w czasopismach (m.in. w „Ruchu Muzycznym”, „Studiu”, „Przeglądzie Katolickim”). Opracował ponad 500 audycji dla Polskiego Radia, m.in. w latach 1977–1980 zrealizował cykl 114 audycji radiowych "Ludwiga van Beethovena opera omnia", a w latach 1991–1998 cykl 293 audycji " Wolfganga Amadeusza Mozarta dzieła wszystkie". Jest twórcą "Encyklopedii muzyki" (1995, ), która powstała w oparciu o jego wieloletnie doświadczenia redakcyjne nad "Małą encyklopedią muzyki" (1981).

</doc>
<doc id="1504954" url="https://pl.wikipedia.org/wiki?curid=1504954" title="Ząbki (gmina)">
Ząbki (gmina)

Ząbki – dawna gmina wiejska istniejąca w latach 1952-1954 w woj. warszawskim (dzisiejsze woj. mazowieckie). Siedzibą gminy były Ząbki.
Gmina została utworzona w dniu 1 lipca 1952 roku w woj. warszawskim, w nowo przemianowanym powiecie wołomińskim, z części gminy Marki. W dniu powołania gmina składała się z 2 gromad: Drewnica i Ząbki.
Gmina została zniesiona 29 września 1954 roku wraz z reformą wprowadzającą gromady w miejsce gmin i przekształcona w "gromadę Ząbki".
1 stycznia 1956 roku gromada Ząbki otrzymała prawa osiedla a 1 stycznia 1967 roku prawa miejskie.

</doc>
<doc id="1504955" url="https://pl.wikipedia.org/wiki?curid=1504955" title="Tadeusz A. Zieliński">
Tadeusz A. Zieliński

Tadeusz Andrzej Zieliński (ur. 22 maja 1931 w Warszawie, zm. 25 lutego 2012 tamże) – polski muzykolog, krytyk muzyczny, autor książek o muzyce XIX i XX wieku.
Życiorys.
Studia muzykologiczne na Uniwersytecie Warszawskim ukończył w 1957 roku. W latach 1957–1960 pracował w redakcji muzycznej Polskiego Radia. Przez ponad trzy dekady był członkiem redakcji „Ruchu Muzycznego”.
Autor szeregu studiów i monografii o muzyce i kompozytorach XIX i XX wieku, m.in. o Fryderyku Chopinie, Piotrze Czajkowskim, Beli Bartóku, Karolu Szymanowskim, Sergiuszu Prokofiewie, Aleksandrze Tansmanie, Witoldzie Lutosławskim, Romanie Maciejewskim, Kazimierzu Serockim, Tadeuszu Bairdzie, Krzysztofie Pendereckim.
Cieszył się opinią jednego z najbardziej popularnych autorów piszących o muzyce. Jego książki tłumaczono na język niemiecki i francuski, były wydawane w Niemczech, Szwajcarii, Francji. W 1996 roku w Paryżu za książkę o Chopinie otrzymał Nagrodę „Le Prix des Muses” przyznawaną przez francuskich krytyków muzycznych.
W 2002 roku został laureatem Dorocznej Nagrody Związku Kompozytorów Polskich. W 2006 roku otrzymał Doroczną Nagrodę Ministra Kultury i Dziedzictwa Narodowego.

</doc>
<doc id="1504960" url="https://pl.wikipedia.org/wiki?curid=1504960" title="Ostrowiec (gmina)">
Ostrowiec (gmina)

Ostrowiec (od 1 VII 1952 "dzielnica Ostrowiec") – dawna, "de facto nie utworzona", gmina wiejska w woj. warszawskim (dzisiejsze woj. mazowieckie). Siedzibą gminy był Ostrowiec (obecna nazwa to "Ostrówiec").
Gmina Ostrowiec powstała – "de iure" – 1 lipca 1952 w powiecie warszawskim w woj. warszawskim z następujących obszarów:
"De facto", gmina Ostrowiec nie powstała, ponieważ w następstwie likwidacji powiatu warszawskiego, przeniesiono ją tego samego dnia do nowo utworzonego powiatu miejsko-uzdrowiskowego Otwock, gdzie została przekształcona w jedną z jego ośmiu jednostek składowych – dzielnicę Ostrowiec.
Uwaga: Formalna nazwa gminy i dzielnicy to "Ostrowiec" (przez „o”), a gromady – "Ostrówiec" (przez „ó”).

</doc>
<doc id="1504962" url="https://pl.wikipedia.org/wiki?curid=1504962" title="Gmina Ostrówiec">
Gmina Ostrówiec



</doc>
<doc id="1504963" url="https://pl.wikipedia.org/wiki?curid=1504963" title="Gmina Wesoła">
Gmina Wesoła



</doc>
<doc id="1504964" url="https://pl.wikipedia.org/wiki?curid=1504964" title="Wesoła (gmina w województwie warszawskim)">
Wesoła (gmina w województwie warszawskim)

Wesoła (od 1 VII 1952 "dzielnica Wesoła") – dawna, "de facto" nieutworzona, gmina wiejska w woj. warszawskim (dzisiejsze woj. mazowieckie). Siedzibą gminy była Wesoła (obecnie dzielnica Warszawy).
Gmina Wesoła powstała – "de iure" – 1 lipca 1952 w powiecie warszawskim w woj. warszawskim z następujących obszarów:
"De facto" gmina Wesoła nie powstała, ponieważ w następstwie likwidacji powiatu warszawskiego przeniesiono ją tego samego dnia do nowo utworzonego powiatu miejsko-uzdrowiskowego Otwock, gdzie została przekształcona w jedną z jego ośmiu jednostek składowych – dzielnicę Wesoła.

</doc>
<doc id="1504965" url="https://pl.wikipedia.org/wiki?curid=1504965" title="Jerzy Skoczylas">
Jerzy Skoczylas



</doc>
<doc id="1504966" url="https://pl.wikipedia.org/wiki?curid=1504966" title="Skoczylas">
Skoczylas

Skoczylas – polskie nazwisko, w Polsce nosi je ponad 11 tys. osób
Osoby noszące to nazwisko:

</doc>
<doc id="1504967" url="https://pl.wikipedia.org/wiki?curid=1504967" title="Ulica Chocimska w Warszawie">
Ulica Chocimska w Warszawie

Ulica Chocimska – ulica w warszawskiej dzielnicy Mokotów.
Historia.
Ulica, biegnąca pierwotnie od placu Unii Lubelskiej, powstała około 1820 jako droga podwalna, związana z przebiegającymi w jej pobliżu okopami Lubomirskiego. Około 1875 wał ziemny został rozrzucony, zaś dawną uliczkę podwalną wytyczono na nowo jako ulicę zwaną "Langerowską", od nazwiska jednego z okolicznych właścicieli ziemskich – kolonii "Langerówka".
Większość parceli po nieparzystej stronie ulicy należała do osiedla "Murowanka", zaś sama ulica "Langerowska" nie dochodziła do placu Unii Lubelskiej – odgradzał ją od niego pawilon rogatki Mokotowskiej, wzniesiony w 1816.
Od 1892 przy ulicy znajdował się dworzec, a jej fragmentem biegły tory kolejki wilanowskiej; w tym okresie powstały też pierwsze zabudowania przy ulicy. Były nimi zakłady przemysłowe: fabryka broni Zeiglera oraz odlewnia metali Gwiździńskiego działająca przed 1914.
Około 1908 przy okazji poszerzania granic Warszawy ulica została wydłużona aż do ul. Humańskiej; spowodowało to ożywienie ruchu budowlanego na podmiejskim odcinku ulicy, gdzie parcele były znacznie tańsze niż w mieście.
Od 1911 przy Langnerowskiej powstało kilka utylitarnych kamienic czynszowych dochodzących wysokością do sześciu kondygnacji; po 1916 cała ulica została włączona do Warszawy. W 1921 nazwę ulicy zmieniono na "Chocimską".
Kolejne ożywienie ruchu budowlanego przypadło na lata dwudzieste XX wieku. Ok. 1925 Chocimską wydłużono do ul. Willowej. W tym okresie powstało kilka budynków zaprojektowanych przez znanych architektów. Nieistniejącą dziś kamienicę pod nr 25 zaprojektowali Zygmunt Zyberk-Plater i Juliusz Żórawski, Fabrykę Kakao, Czekolady i Cukierków Jana Fruzińskiego wzniósł Czesław Przybylski, zaś kamienicę Z. Nissona pod nr. 31 – Henryk Stifelman. W 1925 powstał dom Stowarzyszenia Filistrów Welecja pod nr. 4 autorstwa Karola Jankowskiego i Franciszka Lilpopa, zaś nieco wcześniej, bo w 1922 pod nr. 24 powstało kolejne dzieło Czesława Przybylskiego – gmach mieszczący Państwowy Zakład Higieny.
W kamienicy pod nr 35 mieszkali m.in. Witold Rowicki, Witold Gombrowicz oraz Władysław Tatarkiewicz, o czym przypominają umieszczone na budynku tablice pamiątkowe.
W czasie okupacji ulica znalazła się w tzw. dzielnicy niemieckiej i była w znacznym stopniu zamieszkana przez Niemców. 26 kwietnia 1944 oddział specjalny Kedywu Komendy Głównej AK „Pegaz” pod dowództwem Jerzego Zapadki ps. "Mirski" dokonał tam udanego zamachu na pułkownika Schutzpolizei Erwina Gressera.
Podczas wojny zabudowa w znacznej części ocalała. Zniszczeniu uległa zabudowa pomiędzy ul. Olszewską a ul. Skolimowską. Od 1945 roku w kamienicy przy ul. Chocimskiej 33 mieściło się Biuro Odbudowy Stolicy. 
W okresie powojennym rozebrano kilka budynków, mimo nierzadko niezłego stanu zachowania. Przekształcono również końcowy odcinek ulicy, odginając go od placu Unii Lubelskiej do ul. Klonowej, zaś po 1955 przeprowadzono nową ul. Goworka. Po tym okresie dokonano licznych zmian w wyglądzie zabudowań Chocimskiej, częściowo przez wyburzenia, częściowo – przebudowy.

</doc>
<doc id="1504968" url="https://pl.wikipedia.org/wiki?curid=1504968" title="Karaś (nazwisko)">
Karaś (nazwisko)



</doc>
<doc id="1504969" url="https://pl.wikipedia.org/wiki?curid=1504969" title="Galaktyka Barnarda">
Galaktyka Barnarda



</doc>
<doc id="1504970" url="https://pl.wikipedia.org/wiki?curid=1504970" title="Słonecznica wąskolistna">
Słonecznica wąskolistna

Słonecznica wąskolistna, słonecznica czterodzielna ("Heliosperma pusillum" ) – gatunek rośliny z rodziny goździkowatych. Występuje w górach południowej i środkowej Europy – na północy sięgając po Tatrach, na zachodzie po Góry Kantabryjskie, na południu po Sycylię, na wschodzie po Karpaty. Jest jedynym rodzimym przedstawicielem rodzaju słonecznica w Polsce, znanym tylko z Tatr. 
Biologia i ekologia.
Bylina, hemikryptofit. Kwitnie od czerwca do sierpnia. Siedlisko: nad potokami, w źródliskach, na wilgotnych skałach i żwirkach. Występuje zarówno na podłożu wapiennym, jak i granitowym. W klasyfikacji zbiorowisk roślinnych gatunek charakterystyczny dla Ass. "Cratoneuretum falcati".
Taksonomia.
Gatunek w wielu publikacjach określany jest nazwą "Silene quadridentata" lub "Heliosperma quadridentatum" (w zależności od ujęcia systematycznego), jednak typifikacja tej nazwy wykazała, że odnosiła się ona pierwotnie do rosnącej w Alpach słonecznicy alpejskiej "H. alpestre". Już w 1939 nazwa ta w efekcie została uznana za "nomen ambiguum" (nazwę wątpliwą). W 2009 nazwa ta została ostatecznie odrzucona. Mimo to użyta została jeszcze np. w 2020 w liście flory polskiej.

</doc>
<doc id="1504971" url="https://pl.wikipedia.org/wiki?curid=1504971" title="Heliosperma quadridentatum">
Heliosperma quadridentatum



</doc>
<doc id="1504973" url="https://pl.wikipedia.org/wiki?curid=1504973" title="Andrzej Słowakiewicz">
Andrzej Słowakiewicz

Andrzej Słowakiewicz (ur. 22 stycznia 1951 w Nowym Targu) – polski hokeista, olimpijczyk, trener.
Grał na pozycji obrońcy. Był zawodnikiem Podhala Nowy Targ od 1969 do 1982 (z roczną przerwą na służbę wojskową, kiedy reprezentował Legię Warszawa). Zdobył z Podhalem siedem tytułów mistrza Polski (1973-1979) oraz trzy wicemistrza (1980-1982). Rozegrał w 1 lidze 476 meczów ligowych zdobywając 91 bramek. Od 1982 do 1986 występował w klubach niemieckich.
W trakcie sezonu 1971/1972 decyzją klubu WKS Legia, podtrzymaną przez PZHL 15 stycznia 1972, został dyscyplinarnie zawieszony jako zawodnik za czyny niegodne sportowca oraz również zawieszony w prawa członka kadry olimpijskiej na turniej podczas ZIO 1972 (prócz niego także Mieczysław Jaskierski, Bogdan Migacz, Czesław Ruchała).
W reprezentacji Polski rozegrał w latach 1969-1979 120 meczów strzelając 6 goli. Wystąpił na Igrzyskach Olimpijskich w 1976 w Innsbrucku, gdzie drużyna polska zajęła 6. miejsce. Osiem razy brał udział w mistrzostwach świata: w Sztokholmie 1970 (grupa A - 6. miejsce); w Bernie 1971 (grupa B - 2. miejsce); w Moskwie 1973 (grupa A - 5. miejsce); w Helsinkach 1975 (grupa A - 5. miejsce); w RFN 1975 (grupa A - 5. miejsce); w Tokio 1977 (grupa B - 2. miejsce); w Moskwie 1978 (grupa B - 1. miejsce; wybrany do składu gwiazd turnieju) i w Moskwie 1979 (grupa A - 8. miejsce)
W reprezentacji grał w obronie ze Stanisławem Fryźlewiczem, Andrzejem Iskrzyckim i Henrykiem Janiszewskim.
Był trenerem drużyn Podhala Nowy Targ, KH Sanok (sezon 2007/08), Stoczniowca Gdańsk (sezon 2009/10).
Współpracował także przy reprezentacji Polski. W latach 2004-2005 był asystentem selekcjonera Andreja Sidorenki. 23 marca 2010 został asystentem selekcjonera reprezentacji Polski, Wiktora Pysza.
W trakcie kariery określany pseudonimem "Mąka".

</doc>
<doc id="1504975" url="https://pl.wikipedia.org/wiki?curid=1504975" title="Ulica Cicha w Warszawie">
Ulica Cicha w Warszawie

Ulica Cicha – ulica w warszawskiej dzielnicy Powiśle, biegnąca od ul. Tamka do ul. Zajęczej.
Historia.
Ulica powstała w XVIII wieku jako droga dojazdowa od Tamki do spichlerza, wybudowanego w miejscu obecnego skrzyżowania z ul. Zajęczą przed rokiem 1701. Inicjatorem jego budowy był zapewne Józef Karol Lubomirski, właściciel jurydyki Aleksandria, obejmującej swym zasięgiem okoliczne tereny. W miarę odsuwania się koryta Wisły dawny spichlerz zmienił swą funkcję: przed rokiem 1740 mieścił szpital, pod koniec XVIII był mieszkalną kamienicą, zaś po roku 1837 działała w nim "fabryka gumy elastycznej Józefa Wimera".
Uliczkę uregulowano przed rokiem 1817, obecna nazwa weszła do obiegu w latach sześćdziesiątych XIX wieku. 
Wschodnia pierzeja ulicy posiadała długo wyłącznie drewnianą zabudowę, która dotrwała do lat 30. XX wieku. Pierwszą nowoczesna kamienicę wzniósł tu dla siebie znany architekt Artur Spitzbarth; od roku 1916 po sąsiedzku pod nr. 4 działała znana "Fabryka Czekolady i Cukierków Jana Domańskiego", zatrudniająca w roku 1931 ok. 350 pracowników. Właścicielem przeciwnej strony ulicy Cichej od roku 1845 był hrabia Seweryn Uruski, właściciel ruin dawnego pałacu Gozdzkich-de Nassau przy ul. Sewerynów i terenów w rejonie ul. Dynasy, znanych od XVIII w. jako Dynasy. Od roku 1891 właścicielką Dynasów była córka Seweryna Uruskiego księżna Maria Światopełk-Czetwertyńska; po roku 1929 zainicjowała ona parcelację terenów pod Skarpą oraz wytyczenie al. Pod Skarpą – przedłużenia Cichej, i zarazem położonego nieco niżej odpowiednika nigdy nie ukończonej al. Na Skarpie, obecnie noszącej na tym odcinku nazwę ul. Bartoszewicza. 
W ramach przygotowań do uporządkowania terenu rozebrano dawny spichlerz u zbiegu z ul. Zajęczą, oraz po roku 1935 zabudowano nieparzystą stronę Cichej.
Podczas II wojny światowej zniszczeniu uległa drewniana zabudowa w parzystej pierzei ulicy; relikty zabudowań fabrycznych dotrwały do lat siedemdziesiątych XX wieku.

</doc>
<doc id="1504976" url="https://pl.wikipedia.org/wiki?curid=1504976" title="Słowakiewicz">
Słowakiewicz

Słowakiewicz – polskie nazwisko, w Polsce nosi je około 250 osób.
Osoby noszące to nazwisko:

</doc>
<doc id="1504978" url="https://pl.wikipedia.org/wiki?curid=1504978" title="Ulica Canaletta w Warszawie">
Ulica Canaletta w Warszawie



</doc>
<doc id="1504979" url="https://pl.wikipedia.org/wiki?curid=1504979" title="Puszcza (leśnictwo)">
Puszcza (leśnictwo)



</doc>
<doc id="1504980" url="https://pl.wikipedia.org/wiki?curid=1504980" title="Sharpless 2-140">
Sharpless 2-140

Sharpless 2-140 – obszar H II (również mgławica emisyjna) znajdujący się w konstelacji Cefeusza. Znajduje się w odległości około 3000 lat świetlnych od Ziemi.
W obszarze tym powstają trzy młode, masywne gwiazdy. Ich obecność została zauważona na zdjęciach wykonanych w podczerwieni przez Kosmiczny Teleskop Spitzera. Na zdjęciach wykonywanych w świetle widzialnym gwiazdy te są zasłonięte przez swoje pyłowe otoczenie. Łukowate struktury Sharpless 2-140, wyrzeźbione przez wiatr i promieniowanie gorących gwiazd znajdujących się w tym obszarze, mają rozmiary dziesiątek lat świetlnych. Zawierają one zdumiewająco złożone cząsteczki, wielopierścieniowe węglowodory aromatyczne świecące w podczerwieni. Sharpless 2-140 jest wyjątkowo szczegółowym zapisem kosmicznych objawów formowania się nowych gwiazd widocznych w podczerwieni.

</doc>
<doc id="1504983" url="https://pl.wikipedia.org/wiki?curid=1504983" title="Florecista">
Florecista



</doc>
<doc id="1504984" url="https://pl.wikipedia.org/wiki?curid=1504984" title="HD 145377">
HD 145377

HD 145377 – gwiazda typu widmowego G położona w gwiazdozbiorze Skorpiona w odległości około 188 lat świetlnych. Ma jedną znaną planetę HD 145377 b, która krąży wokół niej w średniej odległości 0,45 ± 0,004 j.a.

</doc>
<doc id="1504986" url="https://pl.wikipedia.org/wiki?curid=1504986" title="Lotnik">
Lotnik



</doc>
<doc id="1504989" url="https://pl.wikipedia.org/wiki?curid=1504989" title="Krykiecista">
Krykiecista



</doc>
<doc id="1504992" url="https://pl.wikipedia.org/wiki?curid=1504992" title="Jan Paweł Pełech">
Jan Paweł Pełech

Jan Paweł Pełech (ur. 29 maja 1962 we Wrocławiu) – polski operator filmowy, pedagog.
Absolwent Wydziału Operatorskiego PWSFTviT w Łodzi. Autor i współautor zdjęć do ponad 60 filmów dokumentalnych, kilku seriali dokumentalnych i bardzo wielu reportaży. Członek Stowarzyszenia Filmowców Polskich. Od grudnia 2009 do sierpnia 2012 nauczyciel realizacji filmowej w Państwowym Policealnym Studium Animatorów Kultury i Bibliotekarzy „SKIBA” we Wrocławiu, od października 2010 do maja 2012 wykładowca realizacji filmowej w Akademii Filmu i Telewizji w Warszawie. Mąż montażystki Haliny Usielskiej Pełech.

</doc>
<doc id="1504993" url="https://pl.wikipedia.org/wiki?curid=1504993" title="Reżyser teatralny">
Reżyser teatralny



</doc>
<doc id="1504997" url="https://pl.wikipedia.org/wiki?curid=1504997" title="Högdalen (stacja metra)">
Högdalen (stacja metra)

Högdalen – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Högdalen. Leży na zielonej linii T19, między Bandhagen a Rågsved. Dziennie korzysta z niej około 6 800 osób.
Stacja znajduje się między Sjösavägen i Harpsundsvägen. Posiada jedno wyjście zlokalizowane przy Högdalsgången. Pierwszą prowizoryczną stację otworzono 22 listopada 1954, nową oddaną do użytku 3 listopada 1957. Do 14 listopada 1959 była to stacja końcowa linii, wówczas otworzono odcinek do Rågsved. Posiada dwa perony z czterema krawędziami, spowodowane jest to położeniem za Högdalen stacji techniczno-postojowej Högdalsdepån.
Otoczenie.
W najbliższym otoczeniu stacji znajdują się:

</doc>
<doc id="1505004" url="https://pl.wikipedia.org/wiki?curid=1505004" title="Egoboo">
Egoboo

Egoboo – potocznie używany termin opisujący przyjemność z otrzymania sławy i publicznego uznania w nagrodę za pracę społeczną.
Termin ten powstał w środowisku fandomu sf i jest zlepkiem słów ego i boost (doładowanie, wzmocnienie).
Później termin ten został przejęty przez ruch open source oraz inicjatywy społeczne, gdzie taka niezwiązana z pieniędzmi gratyfikacja jest podstawową motywacją wielu uczestników,
Termin ten jest często przypisywany Ericowi S. Raymondowi.
Jednak jest to termin używany w fandomie sf od lat pięćdziesiątych w encyklopedii opisującej żargon fanowski "Fancyclopedii II". Nie był ten termin obecny w poprzednim wydaniu w "Fancyclopedii I".

</doc>
<doc id="1505007" url="https://pl.wikipedia.org/wiki?curid=1505007" title="Bandhagen (stacja metra)">
Bandhagen (stacja metra)

Bandhagen – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Bandhagen. Leży na zielonej linii T19, między Stureby a Högdalen. Dziennie korzysta z niej około 3200 osób.
Stacja znajduje się na wiadukcie nad Trollesundsvägen. Posiada jedno wyjście zlokalizowane przy Bandhagsplan. Stację otworzono 22 listopada 1954, oddano do użytku wówczas odcinek Stureby-Högdalen. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1505010" url="https://pl.wikipedia.org/wiki?curid=1505010" title="Ensanche">
Ensanche



</doc>
<doc id="1505011" url="https://pl.wikipedia.org/wiki?curid=1505011" title="Jerzy Wroczyński">
Jerzy Wroczyński

Jerzy Wroczyński (ur. 15 sierpnia 1893 we wsi Oczki, w pow. siedleckim, zm. 25 lipca 1965 we Wronkach) – pułkownik piechoty Wojska Polskiego, uczestnik walk o niepodległość Polski w wojnie z bolszewikami i II wojny światowej.
Życiorys.
W czasie I wojny światowej, od 1 czerwca 1915 roku, służył w armii rosyjskiej. Po ukończeniu wileńskiej szkoły wojskowej mianowany został 1 października 1915 roku chorążym piechoty i przydzielony do 1 kompanii 242 pułku piechoty. W 1916 roku został dwukrotnie ranny. 31 grudnia 1916 roku został mianowany podporucznikiem i przeniesiony do I Korpusu Wschodniego na stanowisko dowódcy kompanii przy sztabie korpusu. Do stopnia porucznika awansowany został w czerwcu 1918 roku. 1 lipca 1918 r. został zdemobilizowany.
14 listopada 1918 roku przyjęty został do Wojska Polskiego i przydzielony do 34 pułku piechoty w Białej Podlaskiej. Od 31 grudnia 1918 roku do 14 sierpnia dowodził 12 kompanią tego pułku, następnie objął dowództwo III batalionu w tym samym oddziale. Funkcję tę pełnił do 5 lutego 1921 roku. 2 września 1920 r. awansowany został do stopnia kapitana. W 1924 roku objął dowództwo I batalionu 34 pułku piechoty. Do lata 1929 roku był rejonowym komendantem przysposobienia wojskowego 9 Dywizji Piechoty w Siedlcach. 23 sierpnia 1929 roku został przeniesiony do 34 pułku piechoty na stanowisko zastępcy dowódcy pułku. Wroczyński jest autorem „"Zarys historji wojennej 34-go Pułku Piechoty”," napisanego z polecenia Wojskowego Biura Historycznego. W kwietniu 1934 roku objął dowództwo 23 pułku piechoty we Włodzimierzu Wołyńskim. 19 marca 1937 roku awansowany do stopnia pułkownika. Na czele 23 pułku piechoty, w ramach 27 Dywizji Piechoty, walczył w kampanii wrześniowej 1939 roku. Po walkach w Borach Tucholskich dowodził resztkami tego oddziału jeszcze 6 września. 10 września dowództwo pułku zdał płk. dypl. Tadeuszowi Majewskiemu, a sam będąc zmęczony i chory odszedł do taborów na wypoczynek. W latach 1939–1945 prawdopodobnie przebywał w obozie jenieckim.
Pochowany na Cmentarzu Parafialnym we Wronkach.

</doc>
<doc id="1505012" url="https://pl.wikipedia.org/wiki?curid=1505012" title="Simeis 147">
Simeis 147

Simeis 147 (również Sharpless 2-240) – pozostałość po supernowej znajdująca się w konstelacji Byka. Została skatalogowana przez Stewarta Sharplessa w drugim wydaniu jego katalogu pod numerem 240. Na ziemskim niebie zajmuje obszar o średnicy około 3 stopni.
Wiek Simeis 147 oceniano na 100 000 lat, jednak nowsze badania określiły jej wiek na około 30 000 lat. Pozostałość rozciąga się na 100 lat świetlnych, rozszerzając się z prędkością 1000 km/s. W centrum Simeis 147 znajduje się pulsar obracający się około 7 razy na sekundę.

</doc>
<doc id="1505013" url="https://pl.wikipedia.org/wiki?curid=1505013" title="Klasztor Santa María de Jonqueres w Barcelonie">
Klasztor Santa María de Jonqueres w Barcelonie

Klasztor Santa María de Jonqueres – średniowieczny klasztor w Barcelonie, w dzielnicy Eixample. 
Historia.
Klasztor przy ulicy Jonqueres istnieje od 1273, kiedy przeniosła się do niego kongregacja zakonna z parafii św. Wincentego położonej między miejscowościami Sabadell i Terrasa. Zakonnicy zostali zmuszeni do opuszczenia klasztoru w 1810 przez wojska napoleońskie, które zaadaptowały budynek na szpital wojskowy. Po wyjściu Francuzów z Hiszpanii obiekt nie został zwrócony pierwotnym właścicielom, lecz zamieniony na koszary. 
W 1867 kościół klasztorny został przywrócony do pierwotnych funkcji i otrzymał status parafialnego. W dwa lata później władze miasta zdecydowały o rozbiórce zabudowań, które miały przeszkadzać w rozwoju urbanistycznym miasta. Obiekt został jednak uratowany dzięki działaniom mieszkańców dzielnicy, których w staraniach o konserwację klasztoru wsparła Akademia Sztuk Pięknych.
Architektura.
Kompleks wzniesiony jest z cegły, na planie czworoboku z wysuniętym kościołem, w stylu gotyckim. Jego fasady i ściany zewnętrzne są dekorowane w stopniu minimalnym: fasada kościoła nie posiada portalu, w jej centrum znajduje się jedynie rozeta oraz fryz poniżej poziomu dachu. Okna świątyni mają kształt ostrych łuków z maswerkiem. Całość wspiera się na przyporach, wewnętrzny dziedziniec klasztorny otacza dodatkowo kolumnada. Kościół klasztorny jest jednonawowy, z rzędem bocznych kaplic i pojedynczą wieżą zwieńczoną iglicą. Wnętrze obiektu zawiera głównie ołtarze z XIX wieku – oryginalne wyposażenie nie zachowało się do naszych czasów. 

</doc>
<doc id="1505016" url="https://pl.wikipedia.org/wiki?curid=1505016" title="Odsetki podatkowe">
Odsetki podatkowe



</doc>
<doc id="1505017" url="https://pl.wikipedia.org/wiki?curid=1505017" title="SS Germanic">
SS Germanic

SS Germanic – transatlantycki liniowiec wybudowany przez stocznię Harland and Wolff w 1875 roku i należący do armatora White Star Line z siedzibą w Southampton. Późniejsze nazwy: Ottawa, Gulcemal i Gul Djemal.
Historia.
Wodowanie statku przypadło na 15 lipca 1874 roku,a w ruch wszedł w maju 1875. W lutym 1876 roku zdobył Błękitną Wstęgę Atlantyku za pokonanie trasy Southampton-Nowy Jork w ciągu 7 dni, 11 godzin i 17 minut przy średniej prędkości 15,76 węzła. 23 lutego 1876 roku Henryk Sienkiewicz wyruszył na SS Germanic z Liverpoolu w podróż do Ameryki. Podróż udokumentował w swej korespondencji do Gazety Polskiej. W 1904 roku statek został sprzedany armatorowi American Line i podróżował po tej samej trasie. 5 stycznia 1905 roku został przemianowany na "Ottawa" i przez następne cztery lata odbywał trasę Quebec-Montreal. W 1910 roku rząd Turcji wykupił "Ottawę" i przemianował na "Gul Djemal".
Podczas I wojny światowej przewoził żołnierzy na wojnę w Jemenie. Podczas przewożenia ponad 4000 żołnierzy dnia 3 maja 1915 roku zderzył się z okrętem podwodnym E-14. Postanowiono go odbudować, wyremontować i naprawić. W 1928 roku został zakupiony przez Turkiye Seyrisefain Idaresi i stał się "Gulcemalem". W 1950 roku przemianowany na pływający hotel, a 29 października tego roku został zezłomowany w Mesynie.

</doc>
<doc id="1505025" url="https://pl.wikipedia.org/wiki?curid=1505025" title="Buksztel">
Buksztel

Buksztel – dawna osada śródleśna obecnie w obrębie Czarnej Białostockiej (województwo podlaskie). Położona przy drodze krajowej numer 19 (ulica Białostocka). 
Historia.
W końcu XVIII wieku znajdowała się w Buksztelu królewska stacja pocztowa na trasie Warszawa – Sokołów – Białystok – Grodno.
W 1921 roku Buksztel liczył 44 domy i 241 mieszkańców, w tym 178 katolików, 48 prawosławnych i 15 starozakonnych.
Do 1927 roku miejscowość należała do gminy Czarna Wieś w powiecie sokólskim, w województwie białostockim a w latach 1927-1954 do gminy Czarna Wieś w powiecie białostockim (od 1944 w województwie białostockim). 16 października 1933 utworzono gromadę Buksztel w gminie Czarna Wieś, składającą się ze wsi Buksztel, kolonii Buksztel i gajówki Puszkowo Stojło. 
Jesienią 1954 wszedł w skład gromady Czarna Wieś w związku z reformą administracyjną państwa.
Gromadę Czarna Wieś zniesiono 1 stycznia 1956 w związku z nadaniem jej statusu osiedla, przez co Buksztel stał się integralną częścią Czarnej Wsi. 18 lipca 1962 osiedle Czarna Wieś otrzymało status miasto o nazwie "Czarna Białostocka", w związku z czy Buksztel stał się obszarem miejskim.

</doc>
<doc id="1505036" url="https://pl.wikipedia.org/wiki?curid=1505036" title="Słonecznica (roślina)">
Słonecznica (roślina)

Słonecznica ("Heliosperma" ) – rodzaj roślin z rodziny goździkowatych. Obejmuje ok. 10 gatunków diploidalnych (2n = 24) występujących w górach południowo-wschodniej i środkowej Europy. Większość gatunków ma drobne zasięgi w górach Półwyspu Bałkańskiego. Dwa gatunki występują w Alpach. Jedynie słonecznica wąskolistna "H. pusillum" jest szerzej rozprzestrzeniona, sięgając po Tatry na północy, Góry Kantabryjskie na zachodzie i Sycylię na południu. Gatunek ten jest jedynym przedstawicielem rodzaju w Polsce (wymienianym zwykle pod nazwą "H. quadridentatum").
Rośliny z tego rodzaju są roślinami wysokogórskimi (oreofitami). Bywają uprawiane, choć zwykle rzadko. W Polsce spotykana bywa w uprawie słonecznica alpejska "H. alpestre".
Systematyka i taksonomia.
Rodzaj wyodrębniony i opisany został po raz pierwszy w 1840 roku pod nazwą "Ixoca", a w 1841 roku pod nazwą "Heliosperma". Starsza nazwa z powodów błędu we wskazaniu typu nomenklatorycznego oraz braku szerszej akceptacji uznawana jest za synonim. W XIX wieku rodzaj był konsekwentnie wyróżniany jako odrębny. W 1924 zaproponowano jego włączenie do rodzaju lepnica "Silene" i w drugiej połowie XX wieku w niektórych publikacjach był on ujmowany w jego obrębie jako sect. "Heliosperma" . Analizy filogenetyczne oparte na badaniach molekularnych potwierdziły wyraźną odrębność i monofiletyzm tego rodzaju w obrębie plemienia "Sileneae". Rodzaj wyewoluuował w środkowym lub późnym miocenie. Najbliższymi krewnymi są rodzaje smółka "Viscaria" i "Atocion", a nieco dalszymi petrokoptis "Petrocoptis" i "Eudianthe", wraz z którymi tworzy klad siostrzany względem kladu obejmującego lepnicę "Silene".
Rodzaj składa się z trzech wyraźnych kladów zwanych kompleksami gatunków "H. alpestre", "H. macranthum" oraz "H. pusillum". Liczba gatunków wyróżnianych w jego obrębie jest różna w zależności od ujęcia – od trzech do 18. Najszerzej rozprzestrzeniony gatunek – słonecznica wąskolistna "H. pusillum" – bywał często określany nazwą "Silene quadridentata" lub "Heliosperma quadridentatum" (w zależności od ujęcia), jednak typifikacja tej nazwy wykazała, że odnosiła się ona do rosnącego w Alpach "H. alpestre". Już w 1939 nazwa ta w efekcie została uznana za "nomen ambiguum" (nazwę wątpliwą). W 2009 nazwa ta została ostatecznie odrzucona, aczkolwiek jeszcze np. w 2020 użyta została w liście flory polskiej.

</doc>
<doc id="1505037" url="https://pl.wikipedia.org/wiki?curid=1505037" title="Heliosperma">
Heliosperma



</doc>
<doc id="1505038" url="https://pl.wikipedia.org/wiki?curid=1505038" title="Chwieralski">
Chwieralski



</doc>
<doc id="1505040" url="https://pl.wikipedia.org/wiki?curid=1505040" title="Głogówko (przystanek kolejowy)">
Głogówko (przystanek kolejowy)

Głogówko – przystanek kolejowy, posterunek odgałęźny i ładownia publiczna w Głogówku, w woj. dolnośląskim, w Polsce.

</doc>
<doc id="1505046" url="https://pl.wikipedia.org/wiki?curid=1505046" title="Antoni Laub">
Antoni Laub

Antoni Laub, także Laube, de Laube (ur. 1792 w Winnikach, zm. 7 lutego 1843 we Lwowie) – polski malarz miniaturzysta, litograf.
Życie.
Pochodził z rodziny węgierskiej. Po osiedleniu się we Lwowie był tam uczniem malarzy Karla Schweikarta, Józefa Buisseta i Józefa Klimesa. Zapewne kontaktował się też z malarzami wiedeńskimi, ale przede wszystkim był aktywną postacią lwowskiego środowiska artystycznego, w którym zajmował czołowe miejsce jako portrecista. Pozostawał też w bliskich związkach z ziemiaństwem galicyjskim, szczególnie z Józefem Gwalbertem Pawlikowskim, u którego w Medyce bywał wielokrotnie razem z Antonim Langem. W Medyce poznał Franciszka Ksawerego Preka, głuchoniemego malarza oraz pamiętnikarza; w swoich wspomnieniach Prek charakteryzował Lauba jako twórcę wdzięcznych portretów, jednak niezbyt utalentowanego w oddawaniu podobieństwa.
Od 1833 Laub był członkiem Towarzystwa Naukowego przy Zakładzie Narodowym imienia Ossolińskich.
Był głównie twórcą miniatur i litografowanych portretów, prace wykonywał w stylu biedermeieru. Litografie Laub wykonywał w lwowskim zakładzie Piotra Pillera. Próbował także swoich sił w malarstwie olejnym oraz rytował akwaforty.
Poza pracą twórczą zajmował się kolekcjonowaniem i handlem sztuką oraz udzielał prywatnych lekcji malarstwa i rysunku. 
Zmarł we Lwowie po ataku apoplektycznym i został pochowany na Cmentarzu Łyczakowskim. Miał żonę Polkę, która po jego śmierci wyprzedawała kolekcję obrazów, a jej pozostałość wywiozła do Pragi.
Antoni Laub w 1837 prezentował w lwowskim ratuszu wystawę obrazów z własnej kolekcji – 105 prac, z czego część była zapewne jego autorstwa.
Kilkakrotnie wystawiano prace Lauba już po jego śmierci: we Lwowie w 1847, 1894, 1924 i 1937, w Warszawie w 1898 i 1912, w Wiedniu w 1905 oraz w Krakowie w 1910 i 1939. Wystawy z przełomu XIX i XX wieku ujawniły dużą liczbę prac, szczególnie miniatur, pozostających w zbiorach prywatnych. Dzieła trafiały również do instytucji, m. in. obraz "Młoda kobieta w białej sukni" (1834) znalazła się w Bibliotece Jagiellońskiej, a kilkanaście litografii portretowych wybitnych polskich osobistości w Muzeum Narodowym w Krakowie; ponadto prace Lauba przechowują Muzeum Wnętrz Zabytkowych na zamku w Pszczynie, muzea okręgowe w Tarnowie, Toruniu i Rzeszowie, Biblioteka Narodowa w Warszawie, Muzeum Historyczne Miasta Lwowa i Lwowska Galeria Sztuki, Muzeum na zamku w Łańcucie, Biblioteka Ossolineum we Wrocławiu.
Ocena.
Michał Domański ("Słownik artystów polskich") zarzuca miniaturom portretowym Lauba, szczególnie przedstawiającym kobiety, sentymentalną i idealizującą typizację, ale zarazem docenia biegłość wykonania i umiejętne posługiwanie się kolorem. 
Portrety Lauba, zarówno miniatury, jak i litografie, przedstawiały przede wszystkim osobistości z arystokracji i szlachty galicyjskiej, wysokich urzędników, artystów, literatów. Wśród sportretowanych byli m. in. książę Adam Czartoryski, arcybiskup Kajetan Augustyn Warteresiewicz, gubernator Galicji Ferdynand d’Este, Aleksander Fredro, Jan Nepomucen Kamiński, Piotr Piller, Leontyna Halpertowa, kanonik Jan Ławrowski, aptekarz lwowski Wincenty Ziętkiewicz, Wincenty Hausner, Józefa i Teodor Jaworscy. W „Czasopiśmie Naukowym Księgozbioru Publicznego im. Ossolińskich” zamieścił w 1830 portret Marceliny z Bielskich Worcellowej. Na potrzeby Ossolineum wykonał też "Castrum Doloris" na cześć zmarłego cesarza Franciszka I.

</doc>
<doc id="1505051" url="https://pl.wikipedia.org/wiki?curid=1505051" title="Grodziec Mały (przystanek kolejowy)">
Grodziec Mały (przystanek kolejowy)

Grodziec Mały – przystanek kolejowy w miejscowości Grodziec Mały, w woj. dolnośląskim, w Polsce.

</doc>
<doc id="1505054" url="https://pl.wikipedia.org/wiki?curid=1505054" title="Ulica Świętych Cyryla i Metodego w Warszawie">
Ulica Świętych Cyryla i Metodego w Warszawie

Ulica Świętych Cyryla i Metodego – ulica w dzielnicy Praga-Północ w Warszawie.
Historia.
Ulica powstała około 1868 wraz z budową soboru metropolitalnego Świętej Równej Apostołom Marii Magdaleny przy ówczesnej ulicy "Zygmuntowskiej" (obecnie aleja „Solidarności” 52). Zieleniec otaczający świątynię od północy miała ograniczać ulica upamiętniająca świętych Cyryla i Metodego − pochodzących z Salonik misjonarzy wschodniego chrześcijaństwa z IX wieku. W 1871 cerkiew została rozbudowana o plebanię stojąca frontem do ul. Zygmuntowskiej, której tylne zabudowania długo stanowiły jedyną zabudowę ulicy. Przeciwną stronę ulicy zajmowały tereny należące do armii rosyjskiej, m.in. na wysokości cerkwi wytyczono plac apelowy otoczony drewnianymi barakami koszar.
W latach 1927–1930 pod nr 4 wzniesiono budynek z przeznaczeniem na internat studentów Studium Teologii Prawosławnej Uniwersytetu Warszawskiego. Jesienią 1944 został zajęty przez Ministerstwo Bezpieczeństwa Publicznego i stał się miejscem przesłuchań i tortur żołnierzy Polski Podziemnej, co upamiętnia tablica umieszczona na fasadzie budynku. Z tego okresu pochodzi także popularne powiedzenie: "Cyryl jak Cyryl, ale te metody..." Później w budynku mieściła się Komenda MO Dzielnicy Praga-Północ, a następnie VI Komenda Rejonowa Policji. Budynek zwrócono Cerkwi w lutym 2010. Stał się siedzibą Centrum Kultury Prawosławnej, w którym powstała m.in. kaplica akademicka świętych Cyryla i Metodego oraz ekspozycja stała Muzeum Warszawskiej Metropolii Prawosławnej.
Pierwszego dnia powstania warszawskiego, 1 sierpnia 1944, Niemcy zamordowali na ulicy 17 cywilów, co upamiętnia tablica pamiątkowa Tchorka umieszczona na murze pod nr 4.
Po 1945 roku ulicę skrócono w związku z poszerzeniem północnego odcinka ul. Targowej. Przy nieparzystej (północnej) stronie ulicy w latach 1948−1952 na dawnych terenach wojskowych powstało osiedle Praga I, zaprojektowane przez Szymona Syrkusa i jego żonę Helenę Syrkus. Było to pierwsze osiedle mieszkaniowe wybudowane na prawym brzegu Wisły po roku 1945. Niskie budynki otrzymały staranne opracowanie oraz wysoki poziom estetyczny. W latach 1960−1966 zabudowę osiedla dogęszczono wysokimi budynkami, psując efekt wizualny założenia.

</doc>
<doc id="1505058" url="https://pl.wikipedia.org/wiki?curid=1505058" title="Bajkobus">
Bajkobus



</doc>
<doc id="1505060" url="https://pl.wikipedia.org/wiki?curid=1505060" title="Microsoft Project Server">
Microsoft Project Server

Microsoft Project Server – oprogramowanie firmy Microsoft pozwalające na zarządzanie projektami w organizacji.
Microsoft Project Server wspierany jest przez technologię SharePoint, przez co jest obsługiwany głównie przez przeglądarkę internetową.
Project Server 2007.
Project Server 2007 wspiera:
PS 2007 jest zintegrowany z pakietem Microsoft Office, w szczególności z Microsoft Office Project Professional 2007. Całość rozwiązania jest wspierana przez technologię SharePoint.
Zdecydowaną zaletą PS 2007 jest możliwość wykonania większości zadań za pomocą przeglądarki internetowej. Jedynie zaawansowane operacje jak edycja projektu odbywają się z użyciem aplikacji MS Project Pro 2007.
Program umożliwia między innymi:

</doc>
<doc id="1505066" url="https://pl.wikipedia.org/wiki?curid=1505066" title="Mistrzostwa Europy w Pływaniu na krótkim basenie 1996">
Mistrzostwa Europy w Pływaniu na krótkim basenie 1996

Piąte Mistrzostwa Europy w pływaniu na krótkim basenie odbyły się w Rostocku (Niemcy), w dniach 13 grudnia – 15 grudnia 1996 roku.

</doc>
<doc id="1505067" url="https://pl.wikipedia.org/wiki?curid=1505067" title="Ciemiernik biały">
Ciemiernik biały

Ciemiernik biały ("Helleborus niger") – gatunek wieloletniej rośliny z rodziny jaskrowatych. W naturze występuje na śródleśnych łąkach i skrajach lasów w środkowej i południowej części Europy (Austria, Niemcy, Szwajcaria, Słowenia, Bośnia i Hercegowina, Chorwacja, Czechy). W Polsce jest rośliną uprawianą. Polską nazwę zwyczajową zawdzięcza białym kwiatom, podczas gdy nazwa łacińska oznacza czarny ("niger") – od ciemnobrunatnego, z czasem ciemniejącego do czarnego koloru korzeni rośliny.
Uprawa.
Najlepiej rośnie na częściowo zacienionych stanowiskach, na przepuszczalnej, próchnicznej i stale wilgotnej ziemi. Rozmnaża się go przez nasiona wysiewane wkrótce po ich zbiorze, gdyż szybko tracą one zdolność kiełkowania. Można też rozmnażać go przez podział silnie rozrośniętych kęp; najlepiej robić to również zaraz po przekwitnieniu. Po przekwitnieniu wskazane jest usuwanie kwiatostanów oraz ściółkowanie gleby kompostem. Rośliny bywają atakowane przez mszyce, zwalcza się je preparatami chemicznymi.

</doc>
<doc id="1505068" url="https://pl.wikipedia.org/wiki?curid=1505068" title="Herb Podola">
Herb Podola

Herb województwa podolskiego – przedstawia w polu białym słońce złote z promieniami. W 1434 "Władysław III, Król Polski na sejmie koronacyi swojej, szlachtę Polską z innemi Polskiemi we wszystkich przywilejach i swobodach porównał, od którego też czasu Podolskie województwo razem z Ruskiem w senacie Polskiem zasiadło. Herb jego słońce złote, w białem polu". Herb ten nawiązywał godłem do herbu Zyndrama z Maszkowic, a tynkturą do tynktury herbu zakonu krzyżackiego.
W 1796 w miejsce w/w herbu wprowadzono "herb guberni podolskiej". Herb ten był wspólnym dla guberni podolskiej oraz jej stolicy – Kamieńca Podolskiego.
Herb guberni podolskiej przedstawiał w polu lazurowym złote słońce z 16 promieniami, a nad nim krzyż złoty.
W 1937 w miejsce guberni podolskiej utworzono Obwód kamieniecki przemianowany w 1954 r. na chmielnicki.
Historia.
Herb ustanowił w 1434 r. "Władysław III. Król Polski na sejmie koronacyi swojej, szlachtę Polską z innemi Polskiemi we wszystkich przywilejach i swobodach porównał, od którego też czasu Podolskie województwo razem z Ruskiem w senacie Polskiem zasiadło. Herb jego słońce złote, w białem polu".

</doc>
<doc id="1505069" url="https://pl.wikipedia.org/wiki?curid=1505069" title="Herb województwa podolskiego">
Herb województwa podolskiego



</doc>
<doc id="1505070" url="https://pl.wikipedia.org/wiki?curid=1505070" title="Helleborus niger">
Helleborus niger



</doc>
<doc id="1505071" url="https://pl.wikipedia.org/wiki?curid=1505071" title="Mikroceratops">
Mikroceratops



</doc>
<doc id="1505072" url="https://pl.wikipedia.org/wiki?curid=1505072" title="Róża Bożego Narodzenia">
Róża Bożego Narodzenia



</doc>
<doc id="1505073" url="https://pl.wikipedia.org/wiki?curid=1505073" title="Żukowice (przystanek kolejowy)">
Żukowice (przystanek kolejowy)

Żukowice – przystanek kolejowy w Żukowicach, w woj. dolnośląskim, w Polsce.

</doc>
<doc id="1505074" url="https://pl.wikipedia.org/wiki?curid=1505074" title="The Big Four">
The Big Four

The Big Four (wielka czwórka) – potoczna nazwa nadana głównym przedsiębiorcom budującym Centralną Kolej Pacyficzną oraz zachodnią część Pierwszej Kolei Transkontynentalnej w Stanach Zjednoczonych. Sami przedsiębiorcy woleli, by była wobec nich używana nazwa „wspólnicy” ("The Associates").
W skład wielkiej czwórki wchodzili:
W kulturze.
Ambrose Bierce opisał postacie z wielkiej czwórki w swojej pracy "Black Beetles in Amber", gdzie wystąpiły jako Sootymug (Hopkins), Happy Hunty (Huntington), Cowboy Charley (Crocker) i Leland The Kid (Stanford).

</doc>
<doc id="1505075" url="https://pl.wikipedia.org/wiki?curid=1505075" title="Microceratus">
Microceratus



</doc>
<doc id="1505077" url="https://pl.wikipedia.org/wiki?curid=1505077" title="Nielubia (przystanek kolejowy)">
Nielubia (przystanek kolejowy)

Nielubia – przystanek kolejowy w miejscowości Nielubia, w woj. dolnośląskim, w Polsce.

</doc>
<doc id="1505079" url="https://pl.wikipedia.org/wiki?curid=1505079" title="Skwierzyna Gaj">
Skwierzyna Gaj

Skwierzyna Gaj () – nieczynny przystanek kolejowy w Skwierzynie, w województwie lubuskim, w Polsce.

</doc>
<doc id="1505081" url="https://pl.wikipedia.org/wiki?curid=1505081" title="The Promise (film)">
The Promise (film)

The Promise – amerykański melodramat z 1979 roku.
Fabuła.
Nancy i Michael – dwoje studentów college’u, którzy zakochali się w sobie i chcą się pobrać. Ale matka Michaela, wdowa Marion nie akceptuje jego planów. Chce, żeby Michael zajmował się rodzinnymi interesami i jest przekonana, że po ślubie Nancy wywierałaby zły wpływ na syna. Nancy i Michael stają się ofiarami wypadku samochodowego. On zapada w głęboką śpiączkę, ona w wyniku odniesionych obrażeń ma trwale okaleczoną twarz. Ani Nancy, ani jej rodzina nie mają pieniędzy na operację plastyczną. Marion zgadza się na opłacenie zabiegu rekonstrukcji twarzy Nancy, pod warunkiem, że ta zmieni tożsamość i nigdy więcej nie zobaczy się z Michaelem. Nancy przystaje na ten układ. Zmienia imię na Marie. Po pewnym czasie Michael wychodzi ze śpiączki i spotyka Nancy/Marie. Zakochuje się znowu w niej...
Nagrody i nominacje.
Oscary za rok 1979

</doc>
<doc id="1505084" url="https://pl.wikipedia.org/wiki?curid=1505084" title="Ohrana">
Ohrana

Ohrana (bułg. Охрана) – formacja zbrojna Wewnętrznej Macedońskiej Organizacji Rewolucyjnej złożona z macedońskich Bułgarów podczas II wojny światowej.
Po upadku Grecji pod koniec kwietnia 1941 r., grecka Macedonia była okupowana przez wojska niemieckie, włoskie i bułgarskie. Wkrótce w Salonikach został otworzony – za zgodą Niemców – bułgarski klub wojskowy, za pomocą którego Bułgarzy organizowali dostawę żywności i innych materiałów dla słowiańskich mniejszości narodowych. W 1942 r. z jego inicjatywy rozpoczęto formować spośród przedstawicieli tych mniejszości uzbrojone oddziały milicji. Otrzymały one nazwę Ohrana. Podlegały one politycznie Wewnętrznej Macedońskiej Organizacji Rewolucyjnej (VMRO). Organizowali je oficerowie bułgarskiej armii pochodzenia macedońskiego. W 1943 w Kastorii – z pomocą Włochów – powstał Kastoryjski Komitet Włosko-Bułgarski. Odpowiadał on za tworzenie oddziałów Ohrany w rejonie Kastorii, gdzie coraz częściej dochodziło do ataków lewicowej partyzantki ELAS, a także komunistów macedońskich. Głównym działaczem na tym obszarze był Andon Kalczew. Miał on poparcie dowódcy włoskich wojsk okupacyjnych w Kastorii, płk. Ravalli. Po pewnym czasie A. Kalczew został przeniesiony do niemieckiej strefy okupacyjnej, gdzie w rejonie Edessy i Floriny zaczął tworzyć kolejne oddziały Ohrany. Liczebność całej formacji latem 1944 r. osiągnęła ogółem ok. 12 tys. ludzi. Współdziałały one z Ochotniczymi Batalionami VMRO, które powstały na pocz. 1944 r. w Kastorii, Edessie i Florinie (częściowo spośród członków miejscowych oddziałów Ohrany). Przywódca VMRO, Iwan Michajłow, w czerwcu 1944 r. chciał na bazie batalionów VMRO i oddziałów Ohrany sformować ochotniczy korpus wojskowy, mający być zaczątkiem sił zbrojnych niezależnej Macedonii, ale nie zgodzili się na to Niemcy. Bataliony VMRO i oddziały Ohrany (zreorganizowane i dozbrojone przez Niemców) toczyły coraz cięższe i krwawe walki z lewicową partyzantką grecką i macedońską. Wiele z nich zostało zniszczonych (m.in. dwie kompanie podczas ataku oddziałów ELAS na Edessę), część zmuszonych do wycofania się. Ponadto brały udział w niemieckich operacjach antypartyzanckich, w wyniku których poniosły dalsze straty. Po przejściu Bułgarii na stronę aliantów, a następnie opuszczeniu Grecji przez niemieckie wojska okupacyjne Ohrana straciła swoich protektorów. Ostatnie oddziały Ohrany zostały rozbite do końca 1944 r. Andon Kalczew próbował przedostać się do Niemiec, ale został schwytany w miejscowości Bitola przez partyzantów, po czym po procesie w Salonikach skazany na karę śmierci. Tak postąpiono z wieloma członkami Ohrany. Niektórym udało się zbiec do Niemiec. Działalność VMRO w Bułgarii, Jugosławii i Grecji została kompletnie zniszczona, przenosząc się na emigrację.

</doc>
<doc id="1505086" url="https://pl.wikipedia.org/wiki?curid=1505086" title="Chaoyangsaurus">
Chaoyangsaurus



</doc>
<doc id="1505087" url="https://pl.wikipedia.org/wiki?curid=1505087" title="Murzynowo (przystanek kolejowy)">
Murzynowo (przystanek kolejowy)

Murzynowo – przystanek kolejowy w Murzynowie, w województwie lubuskim, w Polsce.

</doc>
<doc id="1505089" url="https://pl.wikipedia.org/wiki?curid=1505089" title="Kłobuczyn (przystanek kolejowy)">
Kłobuczyn (przystanek kolejowy)

Kłobuczyn – przystanek kolejowy i posterunek odgałęźny w Kłobuczynie, w woj. dolnośląskim, w Polsce.

</doc>
<doc id="1505090" url="https://pl.wikipedia.org/wiki?curid=1505090" title="Kazimierz Kociełł">
Kazimierz Kociełł

Kazimierz Michał Kociełł herbu Pelikan (ur. 1767, zm. 1813) – generał major, generał wojsk Wielkiego Księstwa Litewskiego. 
Syn gen. Tadeusza Kociełła i Anny Tyszkiewicz, córki pisarza wielkiego litewskiego Józefa Benedykta i kasztelanki smoleńskiej Teresy z Niemirowiczów-Szczyttów (córki Krzysztofa Benedykta Niemirowicza-Szczytta). 
Ziemianin z okolic Oszmiany. Dziedzic Bienicy, Jazna i Dubnik, a po śmierci w 1810 brata Józefa także Horodziłłowa i Józefpola. Oficer kawalerii narodowej litewskiej. Od 1786 szambelan króla. Komisarz Komisji Porządkowej Cywilno-Wojskowej województwa wileńskiego powiatu oszmiańskiego repartycji oszmiańskiej w Oszmianie w 1790 roku. Brał udział w wojnie polsko-rosyjskiej w 1792 jako rotmistrz 28 chorągwi w brygadzie II kawalerii narodowej, petyhorskiej (pińskiej). Przewodniczył Komisji Cywilno Wojskowej powiatu oszmiańskiego. W powstaniu kościuszkowskim 1794 powołany na generała - organizatora powstania w pow. oszmiańskim. Brak informacji o jego działalności w tym czasie. Wiadomo tylko, że w 1794 wileńska Deputacja Tajna strofowała go za opieszałość i brak gorliwości, ale bezskutecznie wobec niepowodzeń powstania na Litwie. Jego dalsze losy nie są bliżej znane. 
Zmarł bezpotomnie 22 marca 1813 r. w Józefpolu. Pochowany został w Bienicy. 

</doc>
<doc id="1505092" url="https://pl.wikipedia.org/wiki?curid=1505092" title="Meteor (film)">
Meteor (film)

Meteor – amerykański film katastroficzny z 1979 roku.
Fabuła.
Ku Ziemi zbliża się meteoryt, który powstał wskutek zderzenia komety z pasem asteroidów Orfeusz. Meteor zniszczył amerykański statek kosmiczny. Amerykanie posiadają stację kosmiczną „Herkules” uzbrojoną w rakiety z głowicami nuklearnymi skierowanymi ku Ziemi. Astrofizyk Dr Paul Bradley żądał kierowania rakiet w kosmos, ale to zignorowano więc z tego powodu odszedł z NASA. Szef NASA - Harry Sherwood, przywraca go na stanowisko. Zaczyna się poszukiwanie sposobu na zniszczenie Orfeusza. Okazuje się, że siła ognia Herkulesa jest za mała do zniszczenia meteorytu oraz że Związek Radziecki ma odpowiednik Herkulesa. Zaczynają się rozmowy a zostało tylko 7 dni do katastrofy.
Obsada.
i inni
Nagrody i nominacje.
Oscary za rok 1979

</doc>
<doc id="1505095" url="https://pl.wikipedia.org/wiki?curid=1505095" title="Gaworzyce (przystanek kolejowy)">
Gaworzyce (przystanek kolejowy)

Gaworzyce – przystanek kolejowy w Gaworzycach, w woj. dolnośląskim, w Polsce.

</doc>
<doc id="1505097" url="https://pl.wikipedia.org/wiki?curid=1505097" title="Elektryczny jeździec">
Elektryczny jeździec

Elektryczny jeździec - amerykańska tragikomedia z 1979 roku w reżyserii Sydneya Pollacka.
Opis fabuły.
Sonny Steele był gwiazdą rodeo. Pięć razy został "kowbojem roku". Po ukończeniu 30 lat, przeszedł na emeryturę. Teraz reklamuje płatki śniadaniowe. Pewnego wieczoru Sonny ma reklamować płatki na ogierze, który jest wart 12 mln dolarów. Kiedy zauważa, że koń jest pod wpływem narkotyków, spina go ostrogami i jedzie na pustynię. W ślad za nim rusza dziennikarka Hallie...
Obsada.
i inni
Nagrody i nominacje.
Oscary za rok 1979

</doc>
<doc id="1505099" url="https://pl.wikipedia.org/wiki?curid=1505099" title="Paul Janet">
Paul Janet

Paul Alexandre René Janet (ur. 30 kwietnia 1823 w Paryżu, zm. 4 października 1899 tamże) – francuski filozof.
Życiorys.
Był profesorem filozofii moralnej w Bourges (1845–1848) i Strasburgu (1848–1857). Następnie uczył logiki w Lycée Louis-le-Grand w Paryżu (1857–1864). W 1864 objął katedrę filozofii na Uniwersytecie Paryskim oraz wybrany na członka Akademii Nauk Moralnych i Politycznych. Był zwolennikiem filozofii Victora Cousina, jego interpretacji filozofii Hegla i spirytualizmu.
Jego imieniem nazwano wysepkę na Antarktydzie.

</doc>
<doc id="1505101" url="https://pl.wikipedia.org/wiki?curid=1505101" title="Katalog galaktyk karłowatych">
Katalog galaktyk karłowatych

Katalog galaktyk karłowatych (ang. "A Catalogue of Dwarf Galaxies" oraz "David Dunlap Observatory Catalogue", skrót DDO) – katalog astronomiczny galaktyk karłowatych opublikowany w 1959 roku oraz uzupełniony w 1966 przez kanadyjskiego astronoma Sidneya van den Bergha. Pierwotna wersja katalogu zawierała 222 obiekty, wersja z 1966 roku – 243 obiekty.

</doc>
<doc id="1505102" url="https://pl.wikipedia.org/wiki?curid=1505102" title="Tymczasowy Robotniczo-Chłopski Rząd Ukrainy">
Tymczasowy Robotniczo-Chłopski Rząd Ukrainy

Tymczasowy Robotniczo-Chłopski Rząd Ukrainy – drugi w kolejności radziecki rząd (pierwszym była Ukraińska Ludowa Republika Rad), utworzony 28 listopada 1918 w Kursku. Utworzony został w celu zamaskowania agresji Rosji Radzieckiej na Ukraińską Republikę Ludową.
3 stycznia 1919 r. Armia Czerwona zajęła Charków, który stał się pierwszą siedzibą rządu i stolicą USRR. 25 stycznia 1919 Rząd Tymczasowy uchwalił połączenie Ukrainy z Rosją na zasadach "radzieckiej federacji", a 29 stycznia został przemianowany na Radę Komisarzy Ludowych USRR.
Rządowi przewodniczył Jurij Piatakow, a jego członkami byli m.in.: Chrystian Rakowski, Wasilij Awerin, Emanuel Kwiring, Jurij Kociubynśki, Walerij Mieżłauk, Nikołaj Podwojski, Fiodor Siergiejew (Artiom), Mykoła Skrypnyk, Aleksandr Chmielnicki, Aleksandr Szlichter, Wołodymyr Zatonski.

</doc>
<doc id="1505103" url="https://pl.wikipedia.org/wiki?curid=1505103" title="Przecław Szprotawski">
Przecław Szprotawski

Przecław Szprotawski – przystanek kolejowy w Przecławiu, w woj. lubuskim, w Polsce.

</doc>
<doc id="1505105" url="https://pl.wikipedia.org/wiki?curid=1505105" title="María Fernanda Malo">
María Fernanda Malo

Fuzz, a właściwie María Fernanda Malo (ur. 19 listopada 1985 w Cancún) – meksykańska aktorka, znana głównie z roli Sol de la Riva z telenoweli "Zbuntowani" ("Rebelde").
Urodziła się w Cancún, następnie przeprowadziła do miasta Meksyk, gdzie zaczęła swoją karierę. Grała różne role w meksykańskich operach mydlanych, w 2005 roku zagrała też w filmie "Efectos Secundarios".
Obecnie jest w meksykańskim zespole Poro's, którego kierownikiem jest Rodrigo Gallegos.

</doc>
<doc id="1505111" url="https://pl.wikipedia.org/wiki?curid=1505111" title="Niebiosa mogą zaczekać (film 1978)">
Niebiosa mogą zaczekać (film 1978)

Niebiosa mogą zaczekać – amerykański film komediowy z 1978 roku na podstawie sztuki Harry’ego Segalla. Remake filmu "Awantura w zaświatach" z 1941 roku.
Fabuła.
Joe Pendleton jest czołowym graczem drużyny futbolowej Los Angeles Rams. Pewnej chwili Joe ginie w wypadku. Trafia do nieba, wskutek działań nadgorliwego anioła stróża - pana Jordana. Okazuje się bowiem, że Joe nie miał zginąć. Może wrócić na Ziemię, ale w ciele przemysłowego potentata. Kiedy udaje mu się jeszcze raz wejść na boisko, jego życiu zagraża niebezpieczeństwo. Musi uciekać przed żoną - morderczynią, która romansuje z jego sekretarzem.
Obsada.
i inni.
Nagrody.
Oscary za rok 1978
Złote Globy 1978

</doc>
<doc id="1505112" url="https://pl.wikipedia.org/wiki?curid=1505112" title="Grzegorz Basiak">
Grzegorz Basiak

Grzegorz Basiak (ur. 22 czerwca 1962, zm. 27 października 2008 w Stargardzie Szczecińskim) – polski lekkoatleta, były halowy rekordzista kraju w biegu na 1500 metrów.
Od początku kariery bronił barw LKS Pomorze Stargard, z wyjątkiem lat 1982-1983, gdy w trakcie służby wojskowej został przydzielony do Zawiszy Bydgoszczy. Basiak często reprezentował Polskę na międzynarodowych imprezach, największy sukces odniósł podczas Halowych Mistrzostw Europy, gdzie zajął 5. miejsce w biegu na 1500 metrów (Göteborg 1984). 4-krotnie zdobywał medale Mistrzostw Polski : brąz na stadionie w 1986, dwa srebra w hali (1984 i 1986) oraz złoto podczas Halowych Mistrzostw Polski seniorów w lekkiej atletyce 1983 rozgrywanych w Zabrzu. 23 lutego 1985 w Budapeszcie przebiegł dystans 1500 metrów w czasie 3:40.03 poprawiając halowy rekord Polski. Rekord Basiaka przetrwał aż 17 lat, poprawił go dopiero Paweł Czapiewski w 2002 (3:38.96 w Stuttgarcie).
6 października 2008 podczas prac domowych Basiak spadł z drabiny i doznał m.in. urazu czaszki. Konieczna była trepanacja, która się udała. Jednak po trzech dniach stan się pogorszył. Po dwóch tygodniach w stanie śpiączki farmakologicznej zmarł.

</doc>
<doc id="1505113" url="https://pl.wikipedia.org/wiki?curid=1505113" title="DDO">
DDO



</doc>
<doc id="1505114" url="https://pl.wikipedia.org/wiki?curid=1505114" title="Michał Marszalik">
Michał Marszalik

Michał Marszalik, pseud. "Puszkin" (ur. 4 grudnia 1976 w Warszawie) – polski autor gier fabularnych, redaktor, publicysta.
Współautor podręcznika gry fabularnej "". Współwłaściciel agencji interaktywnej VisualTeam s.c. w latach 2002-2012.
Były redaktor magazynu "Magia i miecz" i współpracownik magazynu "Gwiezdny Pirat".
Założyciel serwisu internetowego „Informator Konwentowy”. Założyciel serwisu internetowego „dobrycoach.pl”.
Autor i wieloletni organizator turnieju na najlepszego Mistrza Gry gier RPG w Polsce "Puchar Mistrza Mistrzów". Organizator i współorganizator wielu konwentów i konferencji, m.in.: fantastyki "Polcon", "Magicon", Konkret, "ConQuest", "Konferencja horroru". Członek założyciel Polskiego Towarzystwa Badania Gier.

</doc>
<doc id="1505116" url="https://pl.wikipedia.org/wiki?curid=1505116" title="Rada Komisarzy Ludowych USRR">
Rada Komisarzy Ludowych USRR

Rada Komisarzy Ludowych USRR (radnarkom, sownarkom), ukr. "Рада Народних Комісарів УРСР" – najwyższy organ władzy wykonawczej w Ukraińskiej Socjalistycznej Republice Radzieckiej, działający w latach 1919-1946.
Utworzony został 29 stycznia 1919, w miejsce Tymczasowego Robotniczo-Chłopskiego Rządu Ukrainy. Następczynią Rady Komisarzy Ludowych USRR była Rada Ministrów USRR.
Przewodniczący Rady:

</doc>
<doc id="1505117" url="https://pl.wikipedia.org/wiki?curid=1505117" title="Niegosławice (stacja kolejowa)">
Niegosławice (stacja kolejowa)

Niegosławice – stacja kolejowa w Niegosławicach, w woj. lubuskim, w Polsce. Obecnie nie odbywa się na niej ruch pasażerski.

</doc>
<doc id="1505118" url="https://pl.wikipedia.org/wiki?curid=1505118" title="Federació Andorrana d’Atletisme">
Federació Andorrana d’Atletisme

Federació Andorrana d'Atletisme – narodowa federacja lekkoatletyczna z Andory. Siedziba znajduje się w Andorra la Vella.

</doc>
<doc id="1505125" url="https://pl.wikipedia.org/wiki?curid=1505125" title="Hajastani Atletikaji Federacia">
Hajastani Atletikaji Federacia

Hajastani Atletikaji Federacia () – armeńska narodowa federacja lekkoatletyczna. Siedziba znajduje się w stolicy kraju – Erywaniu. Prezesem jest Robert Emmijan. Federacja jest członkiem European Athletics.

</doc>
<doc id="1505127" url="https://pl.wikipedia.org/wiki?curid=1505127" title="Rada Ministrów USRR">
Rada Ministrów USRR

Rada Ministrów USRR () – najwyższy organ władzy wykonawczej w Ukraińskiej Socjalistycznej Republice Radzieckiej, działająca od 1946 roku, w którym zastąpiła Radę Komisarzy Ludowych USRR. Rada Ministrów działała do odzyskania niepodległości przez Ukrainę w 1991.

</doc>
<doc id="1505128" url="https://pl.wikipedia.org/wiki?curid=1505128" title="Valhund">
Valhund



</doc>
<doc id="1505129" url="https://pl.wikipedia.org/wiki?curid=1505129" title="Österreichischer Leichtathletik-Verband">
Österreichischer Leichtathletik-Verband

Österreichischer Leichtathletik-Verband – austriacka narodowa federacja lekkoatletyczna. Siedziba znajduje się w Wiedniu. Od marca 2011 prezesem jest Ralph Vallon. Federacja jest członkiem European Athletics. W 2002 federacja organizowała w Wiedniu halowe mistrzostwa Europy.

</doc>
<doc id="1505132" url="https://pl.wikipedia.org/wiki?curid=1505132" title="Midnight Express (film)">
Midnight Express (film)

Midnight Express – oparty na faktach amerykańsko-brytyjski film kryminalny z roku 1978, powstały na podstawie książki Billy’ego Hayesa i Williama Hoffera pod tym samym tytułem. "Midnight Express" oznacza w slangu ucieczkę.
Fabuła.
Billy Hayes jest amerykańskim studentem, który spędza wakacje w Turcji. Zostaje zatrzymany na lotnisku, ponieważ znaleziono przy nim dwa kilogramy haszyszu. Zostaje skazany na cztery lata pozbawienia wolności. Przed końcem wyroku ponownie staje przed sądem i zostaje skazany na kolejnych trzydzieści lat. Pobyt w więzieniu staje się piekłem: z jednej strony brutalni strażnicy, z drugiej zwyrodniali współwięźniowie. Tylko dzięki wsparciu Maksa, Billy nie ulega presji prześladowców. W końcu decyduje się na ucieczkę...
Książka a film.
Pomiędzy fabułą filmu a faktami zawartymi w autobiografii Hayesa istnieją różnice – najważniejsze poniżej:
Nagrody i nominacje.
Oscary za rok 1978
Złote Globy 1978

</doc>
<doc id="1505137" url="https://pl.wikipedia.org/wiki?curid=1505137" title="Dzikowice (przystanek kolejowy)">
Dzikowice (przystanek kolejowy)

Dzikowice – przystanek kolejowy w Dzikowicach, w woj. lubuskim, w Polsce.

</doc>
<doc id="1505138" url="https://pl.wikipedia.org/wiki?curid=1505138" title="Federacio Andorrana d'Atletisme">
Federacio Andorrana d'Atletisme



</doc>
<doc id="1505140" url="https://pl.wikipedia.org/wiki?curid=1505140" title="Mistrzostwa Świata Strongman 1981">
Mistrzostwa Świata Strongman 1981

Mistrzostwa Świata Strongman 1981 – doroczne, indywidualne zawody siłaczy.
WYNIKI ZAWODÓW:
Data: 1981 r.
Miejsce: Six Flags Magic Mountain (stan Kalifornia) 

</doc>
<doc id="1505142" url="https://pl.wikipedia.org/wiki?curid=1505142" title="AIM-9X Sidewinder">
AIM-9X Sidewinder

AIM-9X Sidewinder – amerykański rakietowy pocisk krótkiego zasięgu klasy powietrze-powietrze, stanowiący najnowszą generacją pocisków AIM-9 Sidewinder. Pocisk zapewnia możliwość operacji zarówno dziennych jak i nocnych, odpalenia bez namierzenia celu, zwiększony zasięg wykrywania i automatycznego namierzania celów, oraz wysoką odporność na środki przeciwdziałania przeciwnika. Dzięki wyposażeniu AIM-9X w dysze o zmiennym wektorze ciągu i odpowiedni do tego celu korpus, pocisk charakteryzuje się bardzo dużą zwrotnością, umożliwiając między innymi odpalenie go do celu znajdującego się pod kątem 180°. "AIM-9X Sidewinder" posiada architekturę cyfrową oraz zapalnik kontaktowy, naprowadzany zaś na cel jest za pomocą nowej generacji czujnika podczerwieni, umożliwiającego samodzielne namierzenie celu i wielokrotne podchodzenie do ataku, w tym wykonywanie ataków pozorowanych. Pierwszego odpalenia pocisku w powietrzu do latającego celu dokonano 25 maja 1999 roku. Nosicielem był samolot F/A-18C z dywizjonu VX-9 a zniszczonym celem bezzałogowy QF-4.
Wideo.
AIM-9X Sidewinder trial. Testowe przechwycenie celu pod kątem 180°

</doc>
<doc id="1505149" url="https://pl.wikipedia.org/wiki?curid=1505149" title="JDAM">
JDAM



</doc>
<doc id="1505150" url="https://pl.wikipedia.org/wiki?curid=1505150" title="Niezamężna kobieta">
Niezamężna kobieta

Niezamężna kobieta – amerykańska tragikomedia z 1978 roku.
Obsada.
i inni
Fabuła.
Erica mieszka na Manhattanie. Mąż makler po 16 latach małżeństwa porzuca ją dla młodszej kobiety, którą poznał w sklepie na Bloommingsdale. Po początkowym szoku Erica odkrywa uroki życia w stanie wolnym. W końcu poznaje Saula – brytyjskiego artystę-abstrakcjonistę.
Nagrody i nominacje.
MFF w Cannes 1978
Oscary za rok 1978
Złote Globy 1978
Nagrody BAFTA 1978

</doc>
<doc id="1505154" url="https://pl.wikipedia.org/wiki?curid=1505154" title="Bukowina Bobrzańska (przystanek kolejowy)">
Bukowina Bobrzańska (przystanek kolejowy)

Bukowina Bobrzańska – przystanek kolejowy w Bukowinie Bobrzańskiej, w woj. lubuskim, w Polsce.
Obecnie nie zatrzymują się na niej pociągu osobowe i towarowe.

</doc>
<doc id="1505159" url="https://pl.wikipedia.org/wiki?curid=1505159" title="The Buddy Holly Story">
The Buddy Holly Story

The Buddy Holly Story () – amerykański film biograficzny z 1978 roku przedstawiający życie Buddy Holly’ego – muzyka rock’n’rollowego. Scenariusz oparty jest na książce "Buddy Holly His Life and Music" Johna Goldrosena.
Obsada.
i inni
Nagrody i nominacje.
Oscary za rok 1978
Złote Globy 1978
Nagrody BAFTA 1979

</doc>
<doc id="1505160" url="https://pl.wikipedia.org/wiki?curid=1505160" title="Antypartyjna grupa Malenkowa, Kaganowicza, Mołotowa, Bułganina i Szepiłowa">
Antypartyjna grupa Malenkowa, Kaganowicza, Mołotowa, Bułganina i Szepiłowa

Antypartyjna grupa Malenkowa, Kaganowicza, Mołotowa, Bułganina i Szepiłowa – określenie, funkcjonujące w prasie radzieckiej, dla określenia grupy komunistycznych działaczy partyjnych, którzy w czerwcu 1957 podjęli próbę usunięcia Nikity Chruszczowa ze stanowiska I sekretarza KPZR.
Była to grupa starych współpracowników Stalina. W jej skład wchodzili: Gieorgij Malenkow, Łazar Kaganowicz, Wiaczesław Mołotow, Nikołaj Bułganin, Dmitrij Szepiłow, Klimient Woroszyłow, Michaił Pierwuchin, Maksim Saburow.
Na Plenum Centralnego Komitetu KPZR zostali oni usunięci ze składu Prezydium KC, jak i z samego Komitetu Centralnego, oraz zdjęci z kierowniczych stanowisk, a w 1962 usunięci z KPZR.

</doc>
<doc id="1505162" url="https://pl.wikipedia.org/wiki?curid=1505162" title="Aleksandra Pielużek">
Aleksandra Pielużek

Aleksandra Pielużek (ur. 4 kwietnia 1979) – polska lekkoatletka, sprinterka i płotkarka, specjalizująca się w biegu na 400 metrów Polski, mistrzyni i reprezentantka Polski, dwukrotna młodzieżowa wicemistrzyni Europy (2001).
Kariera sportowa.
Była zawodniczką Skry Warszawa 
Starty międzynarodowe.
Jej największym sukcesem w karierze międzynarodowej były dwa srebrne medale młodzieżowych mistrzostw Europy w 2001 - w biegu na 400 metrów ppł, z wynikiem 56,51 i w sztafecie 4 x 400 metrów, z wynikiem 3:32,38 (z Anetą Lemiesz, Moniką Bejnar i Justyną Karolkiewicz).
Reprezentowała także Polskę na mistrzostwach Europy juniorów w 1997 (6. miejsce w biegu na 400 metrów, z wynikiem 53,51, 5. miejsce w sztafecie 4 x 400 metrów, z wynikiem 3:36,56 (z Anetą Kaczmarek, Aleksandrą Dereń i Justyną Karolkiewicz), mistrzostwach świata juniorów w 1998 (odpadła w eliminacjach biegu na 400 metrów, z wynikiem 54,69), młodzieżowych mistrzostw Europy w 1999 (7. miejsce w biegu na 400 metrów ppł, z wynikiem 59,16, 4. miejsce w sztafecie 4 x 400 metrów, z wynikiem 3:33,28 (z Aleksandrą Dereń, Anną Jesień i Grażyną Prokopek) oraz mistrzostwach Świata seniorów w 2001 (7. miejsce w sztafecie 4 x 400 metrów, z wynikiem 3:27,28 (z Grażyną Prokopek, Anetą Lemiesz i Małgorzatą Pskit).
Czterokrotnie wystąpiła w zawodach Pucharu Europy: w zawodach I ligi w 1997 (6. miejsce w biegu na 400 metrów, z wynikiem 54,25, 3. miejsce w sztafecie 4 x 400 metrów), zawodach I ligi w 1998 (4. miejsce w biegu na 400 metrów, z wynikiem 54,32, 3. miejsce w sztafecie 4 x 400 metrów), Superlidze w 1999 (8. miejsce w sztafecie 4 x 400 metrów) i zawodach I ligi 
w 2001 (1. miejsce w sztafecie 4 x 400 metrów).
Starty krajowe.
Na mistrzostwach Polski seniorów na otwartym stadionie zdobyła 13 medali, w tym cztery złote w sztafecie sztafecie 4 x 400 metrów (1998, 1999, 2000, 2001, jeden złoty w sztafecie 4 x 100 metrów w 2001, jeden srebrny w sztafecie 4 x 100 metrów w 1995, dwa brązowe w biegu na 400 metrów (1997, 1998), trzy brązowe w biegu na 400 metrów ppł (1999, 2000, 2001) oraz po jednym brązowym medalu w sztafecie 4 x 100 metrów (1996) i sztafecie 4 x 400 metrów (1997
Rekordy życiowe:

</doc>
<doc id="1505163" url="https://pl.wikipedia.org/wiki?curid=1505163" title="Czerezwyczajka">
Czerezwyczajka



</doc>
<doc id="1505164" url="https://pl.wikipedia.org/wiki?curid=1505164" title="Dywizja Ułanów">
Dywizja Ułanów

Dywizja Ułanów – wielka jednostka kawalerii Wojska Polskiego na Wschodzie.
Dywizja została sformowana wiosną 1918 roku, w twierdzy Bobrujsk, w czasie reorganizacji I Korpusu Polskiego.

</doc>
<doc id="1505167" url="https://pl.wikipedia.org/wiki?curid=1505167" title="Tadeusz Jasionowski">
Tadeusz Jasionowski

Tadeusz Jasionowski (ur. 1871, zm. 12 października 1923 w Warszawie) – polski inżynier mechanik, minister robót publicznych w 1919.
Absolwent Petersburskiego Instytutu Technologicznego. Pracował w różnych zakładach przemysłowych m.in. w Warszawie, z której w 1915 został ewakuowany przez władze carskie w głąb Rosji. Po powrocie do rodzinnego miasta, zajął się odbudową przemysłu metalowego w Warszawie.
Od 31 lipca 1919 do 9 grudnia 1919 był ministrem robót publicznych w rządzie Ignacego Jana Paderewskiego.
12 października 1923 zmarł w Warszawie śmiercią samobójczą. Pochowany na cmentarzu Powązkowskim w Warszawie (kwatera 239, rząd 1, grób 27).

</doc>
<doc id="1505173" url="https://pl.wikipedia.org/wiki?curid=1505173" title="Przemilczane ludobójstwo na Kresach">
Przemilczane ludobójstwo na Kresach

Przemilczane ludobójstwo na Kresach – książka historyczna autorstwa ks. Tadeusza Isakowicza-Zaleskiego, wydana w 2008 roku. Porusza m.in. tematykę stosunków polsko-ukraińskich na Kresach w czasie II wojny światowej.
Publikacja dzieli się na została na trzy części:
Pierwsza część składa się ze zbioru felietonów zamieszczonych od stycznia do sierpnia 2008 w „Gazecie Polskiej”. oraz siedmiu nowych, dotąd niepublikowanych felietonów.
Druga część to opracowanie historycznego dotyczące zagłady wsi Korościatyn k. Monasterzysk, rodzinnej miejscowości dziadków autora.
Trzecia i najobszerniejsza cześć składa się z całkiem nowego opracowania historycznego, opisującego mordy dokonane przez nacjonalistów ukraińskich na Ormianach i Polakach w Kutach.
Książka została sfinansowana z honorarium otrzymanego za książkę „Moje życie nielegalne” oraz z Nagrody Literackiej im. Józefa Mackiewicza za książkę „Księża wobec bezpieki”.
Publikacja książki wzbudziła ostre dyskusje, m.in. protest greckokatolickiego metropolity przemysko-warszawskiego, arcybiskupa Jana Martyniaka, który wystosował list protestacyjny do władz Kościoła rzymskokatolickiego.

</doc>
<doc id="1505177" url="https://pl.wikipedia.org/wiki?curid=1505177" title="Ignacy Szczeniowski">
Ignacy Szczeniowski

Ignacy Szczeniowski (ur. 1853 w majątku Kapuściany, gubernia podolska, Imperium Rosyjskie, zm. 29 października 1932 w Warszawie) – polski inżynier, minister przemysłu i handlu w 1919.
Życiorys.
Urodził się w rodzinie ziemiańskiej. Przez wiele lat był związany z przemysłem cukrowniczym na kresach. Był założycielem i wieloletnim prezesem Towarzystwa Wzajemnych Ubezpieczeń Cukrowni w Polsce.
Od stycznia 1919 był doradcą ekonomicznym delegacji polskiej na konferencję pokojową w Paryżu.
Od 12 sierpnia 1919 do 9 grudnia 1919 był ministrem przemysłu i handlu w rządzie Ignacego Jana Paderewskiego, następnie zarządcą cukrowni w Horodence i Przeworsku.
Pochowany na cmentarzu Powązkowskim w Warszawie (kwatera 205, rząd 3, miejsce 4).
W 2022 roku z inicjatywy Premiera RP Mateusza Morawieckiego grób Szczeniowskiego został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="1505179" url="https://pl.wikipedia.org/wiki?curid=1505179" title="Mistrzostwa Świata Strongman 1980">
Mistrzostwa Świata Strongman 1980

Mistrzostwa Świata Strongman 1980 – doroczne indywidualne zawody siłaczy.
WYNIKI ZAWODÓW:
Data: 1980 r.
Miejsce: Playboy Resort (stan New Jersey) 

</doc>
<doc id="1505180" url="https://pl.wikipedia.org/wiki?curid=1505180" title="Bylica cytwarowa">
Bylica cytwarowa

Bylica cytwarowa, bylica glistnik, cytwar ("Artemisia cina") – gatunek roślin z rodziny astrowatych (złożonych). Pochodzi z półpustynnych stepów azjatyckich obszarów Azji Środkowej (Turkiestan), Kazachstan oraz z Chin. W Europie znany od czasów starożytnych, sprowadzony przez Rzymian.
Zastosowanie.
Roślina lecznicza. Nierozwinięte jeszcze koszyczki kwiatowe zawierają substancję z grupy terpenów zwaną santoniną, stosowaną przeciwko robakom, szczególnie glistom.

</doc>
<doc id="1505181" url="https://pl.wikipedia.org/wiki?curid=1505181" title="Artemisia cina">
Artemisia cina



</doc>
<doc id="1505183" url="https://pl.wikipedia.org/wiki?curid=1505183" title="Bylica glistnik">
Bylica glistnik



</doc>
<doc id="1505184" url="https://pl.wikipedia.org/wiki?curid=1505184" title="Cytwar">
Cytwar



</doc>
<doc id="1505186" url="https://pl.wikipedia.org/wiki?curid=1505186" title="Teodor Sobański">
Teodor Sobański

Teodor Oskar Sobański (ur. 16 września 1877 we Fluntern, zm. 8 października 1933 w Warszawie) – polski działacz gospodarczy i społeczny, kierownik resortu aprowizacji w 1919.
Ukończył Studium Rolnicze na Uniwersytecie Jagiellońskim i rozpoczął zarządzanie swoim majątkiem w Zwedenówce koło Jampola nad Dniestrem. Przez wiele lat był związany z przemysłem cukrowniczym na kresach, m.in. był właścicielem cukrowni w Sitkowcach. Podczas I wojny światowej aktywny członek zarządu Polskiego Komitetu Pomocy Ofiarom Wojny w Kijowie, powołał również Kijowską Radę Ziemian.
Od lipca 1919 do stycznia 1920 był podsekretarzem stanu w ministerstwie aprowizacji, a w okresie od 30 września 1919 do 5 listopada 1919 był kierownikiem tegoż resortu w rządzie Ignacego Jana Paderewskiego.
Pochowany na cmentarzu Powązkowskim w Warszawie (Jako Oskar) (Kwatera 167 rząd 3, miejsce 26,27).
W 2022 roku z inicjatywy Premiera RP Mateusza Morawieckiego grób Sobańskiego został odnowiony. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów. 

</doc>
<doc id="1505188" url="https://pl.wikipedia.org/wiki?curid=1505188" title="Brygada Rezerwowa">
Brygada Rezerwowa

Brygada Rezerwowa – brygada Wojska Polskiego na Wschodzie.
Formowanie i zmiany organizacyjne.
Brygada Rezerwowa została sformowana jesienią 1917 roku w Dorohobużu, w składzie I Korpusu Polskiego w Rosji. Według etatu brygada miała liczyć 75 oficerów, 9 lekarzy, 18 urzędników i 1819 żołnierzy frontowych oraz około 380 koni, natomiast w grudniu 1917 roku stan ewidencyjny liczył 216 oficerów, 4 lekarzy, 10 urzędników i 670 żołnierzy frontowych oraz około 85 koni.

</doc>
<doc id="1505191" url="https://pl.wikipedia.org/wiki?curid=1505191" title="AFF-Era Filmowa">
AFF-Era Filmowa

AFF-Era Filmowa – organizowany przez Pałac Młodzieży w Bydgoszczy przegląd filmowy o charakterze edukacyjnym, odbywający w pierwszym tygodniu ferii zimowych w województwie kujawsko-pomorskim. Pierwsza edycja festiwalu odbyła się w 1984 roku. Honorowym patronem przeglądu jest przewodniczący Polskiego Komitetu ds UNESCO oraz prezydent Bydgoszczy.
Każda odsłona imprezy podporządkowana jest zmieniającemu się kluczowi tematycznemu. Repertuar filmów odnosi się do omawianego obszaru historii kina.

</doc>
<doc id="1505193" url="https://pl.wikipedia.org/wiki?curid=1505193" title="Rafał Snochowski">
Rafał Snochowski

Rafał Snochowski (ur. 31 października 1983) – polski lekkoatleta, średniodystansowiec.
Zawodnik Omegi Kleszczów największe sukcesy odnosi w biegu na 1500 metrów, jest na tym dystansie 2-krotnym halowym mistrzem Polski (2005 oraz 2007). Reprezentował Polskę podczas Halowych Mistrzostw Europy (Madryt 2005), gdzie odpadł w eliminacjach.

</doc>
<doc id="1505202" url="https://pl.wikipedia.org/wiki?curid=1505202" title="Iwan Połtaweć-Ostrianycia">
Iwan Połtaweć-Ostrianycia

Iwan Połtaweć-Ostrianycia, ukr. Іван Полтавець-Остряниця (ur. we wsi Bałakłeja koło Smiły w guberni kijowskiej (według części źródeł we wsi Subotiw w guberni czernihowskiej Imperium Rosyjskiego), zm. 17 stycznia 1957 w Monachium) – ukraiński wojskowy (pułkownik), ataman Wolnego Kozactwa, emigracyjny publicysta i działacz polityczny, przywódca Ukraińskiego Wolnego Kozactwa.
Życiorys.
Pochodził ze starego rodu Kozaków kubańskich. Ukończył szkołę wojskową w Jelizawetgradzie. Służył w jednym z pułków piechoty Kozaków kubańskich. Brał udział w I wojnie światowej jako oficer armii rosyjskiej. Na początku 1917 rozpoczął szkolenie wojskowe w szkole lotniczej w Piotrogradzie. Zaangażował się wówczas w działalność ukraińskiego ruchu wyzwoleńczego. Miał poglądy monarchistyczne.
Został dokooptowany do składu Ukraińskiego Generalnego Komitetu Wojskowego, powołanego przez Symona Petlurę. Uważał, że nowo tworzona ukraińska armia powinna oprzeć się na nieregularnych oddziałach Wolnego Kozactwa, formowanych samoistnie we wsiach i miastach Ukrainy do obrony przed bandami rabunkowymi i maruderami. Na początku października 1917 r. w Czehryniu uczestniczył w zjeździe przedstawicieli Wolnych Kozaków z całej Ukrainy, na którym wybrano go nakaźnym atamanem Wolnego Kozactwa w składzie Rady Generalnej Wolnego Kozactwa. W połowie października po raz pierwszy spotkał się z atamanem Wolnego Kozactwa gen. Pawłem Skoropadskim, stając się odtąd jednym z jego najbliższych współpracowników. Ponieważ gen. Skoropadski był zajęty sprawami związanymi z dowodzeniem I Korpusem Ukraińskim, faktyczne kierownictwo Wolnego Kozactwa przeszło w ręce Połtawcia-Ostrianyci. Dążył on do rozbudowy oddziałów Wolnych Kozaków. Na początku grudnia 1917 r. wziął udział w przewrocie wojskowym gen. Skoropadskiego. W styczniu 1918 r. na czele niewielkiego oddziału Wolnych Kozaków bronił Białej Cerkwi przed atakiem wojsk bolszewickich. Z rozkazu gen. Skoropadskiego prowadził na Kubaniu rozmowy z miejscowymi przywódcami kozackimi. 29 kwietnia 1918 r. w Kijowie uczestniczył we wszechukraińskim zjeździe, na którym gen. Skoropadski został wybrany hetmanem Ukrainy. W rezultacie na Ukrainie ukształtował się system rządów hetmanatu. Pułkownik Połtaweć-Ostrianycia otrzymał funkcje generalnego pisarza kancelarii hetmana i adiutanta gen. Skoropadskiego.
Po zrzeczeniu się przez gen. Skoropadskiego tytułu hetmana w grudniu 1918 r., wyjechał do Niemiec. Na emigracji pozostał bliskim współpracownikiem gen. Skoropadskiego. 4 września 1920 r. w Berlinie utworzył i stanął na czele Ukraińskiego Narodowego Towarzystwa Kozackiego (UNAKOTO). W kwietniu 1921 r. przeniósł jego siedzibę do Monachium. Nawiązał tam znajomość z Alfredem Rosenbergiem, a także innymi działaczami rodzącego się ruchu nazistowskiego. Utrzymywał też kontakty z emigracyjnymi rosyjskimi kołami monarchistycznymi. W latach 1923-1924 redagował w Monachium organ prasowy UNAKOTO „Ukrajinśkyj Kozak”. W II połowie lat 20. utworzył komórki UNAKOTO na obszarze Wołynia znajdującego się w granicach Polski. Powołał oddziały organizacji w Rumunii, Czechosłowacji, Niemczech, Wielkiej Brytanii, Francji, Estonii, Finlandii, Bułgarii i francuskim Maroku.
Po zabiciu w Paryżu Symona Petlury przez sowieckiego agenta 25 kwietnia 1926 r., Połtaweć-Ostrianycia wydał uniwersał do narodu ukraińskiego, w którym ogłosił się legalnym następcą głównego atamana, hetmanem i wodzem całej Ukrainy. Doprowadziło to jednak do kryzysu w UNAKOTO, który w szybkim tempie zaczął tracić działaczy. W tej sytuacji na początku lat 30. przekształcił go w Ukraiński Narodowy Ruch Kozacki (UNAKOR). 23 kwietnia 1935 r. wysłał list do Adolfa Hitlera, proponując podporządkowanie swojej organizacji władzom niemieckim w zamian za uznanie prawa Ukrainy do niezawisłości. Miał też pomysł utworzenia oddziałów Wolnych Kozaków w ramach Wehrmachtu. Po ataku wojsk niemieckich na ZSRR zaproponował Niemcom poparcie w zamian za autonomię dla Ukrainy, ale zostało to odrzucone. Poparł formowanie kozackich oddziałów wojskowych w służbie niemieckiej armii. W 1942 r. całkowicie wycofał się z działalności politycznej.

</doc>
<doc id="1505207" url="https://pl.wikipedia.org/wiki?curid=1505207" title="Sieniawa Żarska (przystanek kolejowy)">
Sieniawa Żarska (przystanek kolejowy)

Sieniawa Żarska – przystanek kolejowy i posterunek odgałęźny w Sieniawie Żarskiej, w woj. lubuskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1505208" url="https://pl.wikipedia.org/wiki?curid=1505208" title="Fagetalia sylvaticeae">
Fagetalia sylvaticeae



</doc>
<doc id="1505209" url="https://pl.wikipedia.org/wiki?curid=1505209" title="Galio-Carpinetum">
Galio-Carpinetum



</doc>
<doc id="1505210" url="https://pl.wikipedia.org/wiki?curid=1505210" title="Galio sylvatici-Carpinetum betuli">
Galio sylvatici-Carpinetum betuli



</doc>
<doc id="1505211" url="https://pl.wikipedia.org/wiki?curid=1505211" title="Galio sylvatici-Carpinetum">
Galio sylvatici-Carpinetum



</doc>
<doc id="1505215" url="https://pl.wikipedia.org/wiki?curid=1505215" title="Dekanat Blachownia">
Dekanat Blachownia

Dekanat Blachownia – jeden z 36 dekanatów archidiecezji częstochowskiej. Znajduje się w regionie częstochowskim. Składa się z 7 parafii.

</doc>
<doc id="1505217" url="https://pl.wikipedia.org/wiki?curid=1505217" title="Ten in the swear jar">
Ten in the swear jar

Ten in the Swear Jar, TITSJ lub XITSJ to zespół rockowy z Kalifornii, zaliczany do nurtu muzyki eksperymentalnej. Utworzyli go w 1999 roku muzycy występujący wcześniej w zespole IBOPA ("Indestructible Beat of Palo Alto") – Jamie Stewart i Cory McCulloch. Po rozpadzie zespół zmienił nazwę na Xiu-Xiu. Część piosenek TITSJ zyskała nowe aranżacje i weszła w skład repertuaru Xiu-Xiu.
Muzyka wykonywana przez zespół TITSJ była płynna i melodyjna. Muzycy chętnie eksperymentowali z instrumentami na ogół nie kojarzonymi z muzyką rokową – jak akordeon, saksofon czy mandolina.
Zespół uważany jest za etap rozwoju muzycznego głównego wokalisty Xiu-Xiu – Jamiego Stewarta. Sam Jamie ma opinię skandalisty, zasłynął m.in. z bulwersującego zachowania na koncercie w Los Angeles, kiedy to doszło do publicznego seksu oralnego między nim a pewną drag queen.
Wszystkie nagrania zespołu zostały zrealizowane przez Asian Man Records i Accordion Solo!.

</doc>
<doc id="1505223" url="https://pl.wikipedia.org/wiki?curid=1505223" title="Tomasz Konstanty Ossoliński">
Tomasz Konstanty Ossoliński

Tomasz Konstanty Ossoliński herbu Topór (1716-1782) – kanonik krakowski (1730), starosta nurski (1739), miecznik podlaski (1778), łowczy podlaski (1783), cześnik drohiczyński (1785). 
Życiorys.
Był posłem z ziemi nurskiej na sejm 1752 roku. Konsyliarz konfederacji Czartoryskich w 1764 roku, poseł na sejm konwokacyjny (1764) z ziemi nurskiej. 
Był współfundatorem barokowego kościoła w Ciechanowcu ukończonego w 1739 roku oraz jego wyposażenia. Tam też został pochowany.

</doc>
<doc id="1505225" url="https://pl.wikipedia.org/wiki?curid=1505225" title="Szczeć sukiennicza">
Szczeć sukiennicza

Szczeć sukiennicza, szczeć barwierska ("Dipsacus sativus" (L.) Honck.) – gatunek rośliny z rodziny przewiertniowatych. Rodzimy obszar jego występowania to południowa i środkowa Europa, Ameryka Północna i Ameryka Południowa.

</doc>
<doc id="1505226" url="https://pl.wikipedia.org/wiki?curid=1505226" title="Dipsacus fullonum">
Dipsacus fullonum



</doc>
<doc id="1505227" url="https://pl.wikipedia.org/wiki?curid=1505227" title="Lipinki Łużyckie (przystanek kolejowy)">
Lipinki Łużyckie (przystanek kolejowy)

Lipinki Łużyckie – przystanek kolejowy w Lipinkach Łużyckich, w woj. lubuskim, w Polsce. Znajduje się na linii kolejowej nr 14, biegnącej ze stacji Łódź Kaliska do stacji Forst (Lausitz).
W roku 2017 przystanek obsługiwał 0–9 pasażerów na dobę.
Połączenia kolejowe.
Od dnia 14.03.2021 r. przystanek Lipinki Łużyckie obsługują następujące pociągi:

</doc>
<doc id="1505228" url="https://pl.wikipedia.org/wiki?curid=1505228" title="Dekanat Kłobuck">
Dekanat Kłobuck

Dekanat Kłobuck – jeden z 36 dekanatów archidiecezji częstochowskiej. Znajduje się w regionie częstochowskim. Składa się z 9 parafii.

</doc>
<doc id="1505231" url="https://pl.wikipedia.org/wiki?curid=1505231" title="Pies Gotów">
Pies Gotów



</doc>
<doc id="1505232" url="https://pl.wikipedia.org/wiki?curid=1505232" title="Klan (EP)">
Klan (EP)

Klan – debiutancka EP-ka polskiego zespołu rockowego Klan, wydana w 1970 roku. Materiał został kilkakrotnie wydany na CD wraz z reedycjami albumu "Mrowisko".
Lista utworów.
Strona A:
Strona B:

</doc>
<doc id="1505233" url="https://pl.wikipedia.org/wiki?curid=1505233" title="Gerard Damiano">
Gerard Damiano

Gerardo Rocco „Gerard” Damiano (ur. 4 sierpnia 1928 w Nowym Jorku, zm. 25 października 2008 w Fort Myers) – amerykański reżyser, producent filmowy i scenarzysta, znany przede wszystkim z filmu pornograficznego "Głębokie gardło" (1972) z Lindą Lovelace i Harry Reemsem. Film ten był skandalem obyczajowym, a jednocześnie jednym z najbardziej dochodowych filmów w historii kina (koszt 25 tysięcy dolarów, przychód 600 milionów dolarów). Wyreżyserował także przebój "Diabeł w pannie Jones" ("The Devil in Miss Jones", 1973), który zajął 7 miejsce na liście najbardziej dochodowych zdjęć magazynu „Variety” z 1973 roku (Głębokie gardło zajęło 11 miejsce w tym roku, drugi rok z rzędu na liście). Damiano jest jednym z przełomowych reżyserów tak zwanego "Złotego Wieku Porno" (1969–1984).
Życiorys.
Wczesne lata.
Urodził się w nowojorskim Bronx w rodzinie katolickiej włoskich imigrantów. Gdy miał sześć lat, zmarł jego ojciec. W młodości pracował na Times Square jako chłopiec do czyszczenia obuwia, a także na Manhattan Automat jako boy hotelowy. W wieku 17 lat wstąpił do United States Navy SEALs, służąc przez cztery lata. Po opuszczeniu marynarki, Damiano pracował 12 lat jako technik RTG w szpitalu Jamaica Hospital w Queens. Następnie otworzył salon fryzjerski z przyjacielem i przez wiele lat pracował jako fryzjer w małym zakładzie fryzjerskim na Manhattanie. Jako zapalony fotograf amator, obsługiwał wesela i wykonywał zdjęcia dzieciom.
Kariera.
W latach 60. na sugestię swojego księgowego Damiano rozpoczął karierę filmową. Początkowo jako asystent. W wieku czterdziestu lat debiutował dramatem "We All Go Down" (1969). Był reżyserem takich filmów 16 mm i Super 16 mm pod pseudonimem Jerry Gerard. Były to m.in.: "Diabeł w pannie Jones" ("The Devil in Miss Jones", 1973) czy "Memories Within Miss Aggie" (1974). Inne jego realizacje to: "Teenie Tulip" (1970), "The Story of Joanna" (1975), "For Richer, For Poorer" (1979), "Consenting Adults" (1982), "Future Sodom" (1987), "Young Girls in Tight Jeans" (1989), "Dirty Movies" (1989) i "Naked Goddess 2" (1994). Był podziwiany przez innych profesjonalistów filmowców, takich jak Sergio Leone czy John Cassavetes.
W styczniu 2009 Jaime Noguera, dyrektor Międzynarodowego Festiwalu Filmów Krótkometrażowych i Alternatywnych w Benalmádenie (Festival Internacional de Cortos y Cine Alternativo de Benalmádena FICCAB), zlecił napisanie książki Paco Gisbertowi "Gerard Damiano: niezależny pornograf" ("Gerard Damiano: el pornógrafo indie"), która ukazała się 1 listopada 2009.
W dramacie biograficznym "Królowa XXX" ("Lovelace", 2013) w reżyserii Jeffreya Friedmana i Roba Epsteina jego rolę jako reżysera filmu "Głębokie gardło" zagrał Hank Azaria.
Życie prywatne.
Jego trzy małżeństwa zakończyły się rozwodem. Z drugiego małżeństwa z Barbarą Walton miał dwoje dzieci: syna Gerarda Jr. i córkę Christar. W 1972 był związany z Annie Sprinkle W 1975 poślubił Paulę Morton.
Śmierć.
Zmarł 25 października 2008 we Fort Myers na Florydzie w wieku 80. lat. Przyczyną śmierci był udar mózgu, którego doznał we wrześniu.

</doc>
<doc id="1505234" url="https://pl.wikipedia.org/wiki?curid=1505234" title="Seidō-kaikan">
Seidō-kaikan

 − styl karate (także nazwa miejsca spotkań, treningu) wywodzący się z kyokushin, kładący nacisk na walkę w pełnym kontakcie.
Historia.
Pierwsza szkoła Seidō-kaikan (pod nazwą Seidokan Karate) została założona w 1980 roku w Osace przez Kazuyoshiego Ishii. Ishii rok wcześniej odszedł z Kyokushin-kaikan po tym, jak organizację tę opuścił jego mentor i nauczyciel Hideyuki Ashihara. Wkrótce powstały kolejne ośrodki i dojo na terenie całego regionu Kansai.
W 1982 roku został rozegrany pierwszy oficjalny turniej Seidō-kaikan pod nazwą All Japan Karate-Do Tournament. W tym samym roku powołano do życia organizację Seidō-kaikan, jako główne ciało zarządzające. W 1985 roku organizacja otworzyła swój pierwszy oddział zagraniczny w Stanach Zjednoczonych.
W 1993 roku Ishii założył organizację K-1. Odtąd wielu karateków Seidō-kaikan będzie brało udział w jej turniejach, odnosząc liczne sukcesy (np. Andy Hug, Masaaki Satake, Musashi).
Obecnie Seidō-kaikan posiada kilkadziesiąt oddziałów i filii (głównie na terenie Japonii), m.in. w Tokio, Saitamie, Jokohamie, Kobe czy Sapporo.
Charakterystyka.
Seidō-kaikan kładzie szczególny nacisk na walkę w pełnym kontakcie i rywalizację sportową. Cały reżim treningowy jest podporządkowany przygotowaniu zawodnika do walk turniejowych. Kata są ograniczone do absolutnego minimum (są tylko 2), natomiast nadrzędną rolę pełni kumite, podczas którego głównym celem walczących jest doprowadzenie do nokdaunu rywala.
Pojedynek turniejowy zazwyczaj składa się z 2-minutowego kumite (zasady walki jak w kyokushin) oraz ewentualnie, gdy nie dojdzie do rozstrzygnięcia, z dwóch dogrywkowych 2-minutowych kumite. Charakterystyczne dla Seidō-kaikan jest to, że w niektórych turniejach w dogrywce zawodnicy zakładają rękawice bokserskie i walczą na zasadach zbliżonych do kick-boxingu (dozwolone są ciosy pięścią w głowę). W przypadku, gdy dogrywka również nie przyniesie rozstrzygnięcia o zwycięstwie decyduje różnica wagi (gdy jest większa niż 10 kg), a w ostateczności test tameshi-wari.
Władze.
Nominalnym przewodniczącym Seidō-kaikan pozostaje Kazuyoshi Ishii, aczkolwiek po jego aresztowaniu w 2002 roku i późniejszym skazaniu za malwersacje podatkowe, organizacją kierują Naoki Nakamoto i Nobuaki Kakuda. Główna siedziba znajduje się w Osace.

</doc>
<doc id="1505236" url="https://pl.wikipedia.org/wiki?curid=1505236" title="Seido-kaikan">
Seido-kaikan



</doc>
<doc id="1505237" url="https://pl.wikipedia.org/wiki?curid=1505237" title="Flemming Rasmussen (strongman)">
Flemming Rasmussen (strongman)

Flemming Rasmussen, pseudonim "Guffi" (ur. 12 marca 1968) – duński trójboista siłowy i strongman.
Jeden z najlepszych duńskich strongmanów w historii tego sportu. Wielokrotny . Wicemistrz Świata Strongman 1997.
Życiorys.
Flemming Rasmussen wziął udział pięciokrotnie w indywidualnych Mistrzostwach Świata Strongman, w latach 1995, 1996, 1997, 1998 i 2001. W Mistrzostwach Świata Strongman 1998 nie zakwalifikował się do finału. W Mistrzostwach Świata Strongman 2001 nie zakwalifikował się do finału w wyniku kontuzji. Flemming Rasmussen oraz Henning Thorsen są tymi duńskimi siłaczami, którzy zajęli najwyższe lokaty (2. miejsce) w Mistrzostwach Świata Strongman, dla Danii.
W 2002 zakończył karierę siłacza.
Wymiary:
Rekordy życiowe:

</doc>
<doc id="1505241" url="https://pl.wikipedia.org/wiki?curid=1505241" title="Zygmunt Chmielewski (polityk)">
Zygmunt Chmielewski (polityk)

Zygmunt Chmielewski (ur. 5 marca 1873 w Warszawie, zm. 24 kwietnia 1939 tamże) – polski inżynier chemik, działacz spółdzielczy, encyklopedysta, dyrektor Departamentu Rolnictwa i Dóbr Koronnych (1917), kierownik resortu rolnictwa i dóbr państwowych w 1919, przywódca Ligi Państwowości Polskiej.
Życiorys.
Syn Konrada i Oktawii z Medunieckich. Urodził się w rodzinie inteligenckiej. Studiował na politechnikach w Zurychu i Berlinie. Od 1896 przez kilkanaście lat działał w PPS.
W 1908 powrócił do Warszawy i podjął współpracę z Centralnym Towarzystwem Rolniczym w Warszawie i Warszawskim Ziemiańskim Towarzystwem Mleczarskim. Od 1916 do 1918 był wiceburmistrzem Warszawy.
W 1917 Rada Regencyjna mianowała go dyrektorem Departamentu Rolnictwa i Dóbr Koronnych. W latach 1919 – 1921 był podsekretarzem stanu w ministerstwie rolnictwa i dóbr państwowych, a w okresie od 30 września 1919 do 9 grudnia 1919 był kierownikiem tegoż resortu w rządzie Ignacego Jana Paderewskiego.
Zygmunt Chmielewski prowadził wykłady z zakresu spółdzielczości na kilku uczelniach m.in. SGGW.
Zmarł 24 kwietnia 1939 w Warszawie. Spoczywa na cmentarzu Powązkowskim w Warszawie (kwatera 215, rząd 6, grób 4).
Był również encyklopedystą, edytorem Praktycznej encyklopedii gospodarstwa wiejskiego. Napisał w ramach tego cyklu encyklopedycznego tom nr 14-16 pt. "Zarys techniki mleczarskiej".
Upamiętnienie.
W 1988 na domu przy ulicy Hożej 66/68 w Warszawie została ustanowiona tablica upamiętniająca Zygmunta Chmielewskiego.

</doc>
<doc id="1505242" url="https://pl.wikipedia.org/wiki?curid=1505242" title="Tuplice Dębinka">
Tuplice Dębinka

Tuplice Dębinka – przystanek kolejowy w pobliżu Dębinki, w woj. lubuskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1505243" url="https://pl.wikipedia.org/wiki?curid=1505243" title="Seidokan">
Seidokan



</doc>
<doc id="1505248" url="https://pl.wikipedia.org/wiki?curid=1505248" title="Sandra Glover">
Sandra Glover

Sandra Glover (ur. 30 grudnia 1968 w Palestine, Teksas) – amerykańska lekkoatletka, płotkarka.
Wszystkie międzynarodowe sukcesy odnosi na dystansie 400 metrów przez płotki:

</doc>
<doc id="1505249" url="https://pl.wikipedia.org/wiki?curid=1505249" title="Tuplice (stacja kolejowa)">
Tuplice (stacja kolejowa)

Tuplice – stacja kolejowa w Tuplicach, w woj. lubuskim, w Polsce.
W roku 2017 stacja obsługiwała 10–19 pasażerów na dobę.

</doc>
<doc id="1505251" url="https://pl.wikipedia.org/wiki?curid=1505251" title="Kwintet Stephana">
Kwintet Stephana

Kwintet Stephana (również Hickson 92, Arp 319) – zwarta grupa galaktyk powiązanych ze sobą grawitacyjnie. Została odkryta w 1877 roku przez Édouarda Stephana z Uniwersytetu w Marsylii. Była to pierwsza odkryta grupa tego typu. Znajduje się w konstelacji Pegaza.
Grupa ta stanowi mieszankę galaktyk spiralnych, spiralnych z poprzeczką i eliptycznych zniekształconych wzajemnymi oddziaływaniami. Wizualnie do Kwintetu Stephana należy pięć galaktyk, jednak powiązane wzajemnymi oddziaływaniami są cztery z nich. Galaktyki NGC 7317, NGC 7318A, NGC 7318B oraz NGC 7319 są powiązane ze sobą, natomiast NGC 7320 jest galaktyką intruzem, widoczną na pierwszym planie. Przeprowadzone w 1961 roku badania przesunięcia ku czerwieni wykazały, że największa galaktyka z grupy NGC 7320 w rzeczywistości oddala się od nas z mniejszą prędkością niż pozostałe. NGC 7320 znajduje się w odległości 40 milionów lat świetlnych, a pozostałe leżą w odległości około 290 milionów lat świetlnych.
Jednak zdaniem niektórych astronomów smugi materii łączą galaktykę NGC 7320 z galaktykami grupy. Oznaczałoby to, że przesunięcie ku czerwieni tej galaktyki wskazuje na jej bardzo dużą prędkość względem sąsiadek. Wskazywałoby to również na to, że porusza się ona w kierunku Ziemi, przez co zmniejsza się jej całkowita prędkość oddalania się oraz przesunięcie w widmie. Możliwe jest również, że przesunięcie ku czerwieni nie jest pochodną od tego ruchu. Kwintet Stephana jest więc szczególnie ważny dla małej grupy astronomów uważających, że nie każde przesunięcie ku czerwieni wynika z rozszerzania się Wszechświata, a prawo Hubble'a nie jest prawem uniwersalnym.
Na zdjęciu gromady wykonanym przez Kosmiczny Teleskop Spitzera zaobserwowano jedną z najrozleglejszych fal uderzeniowych. Fala ta (zielony łuk na zdjęciu) powstaje w wyniku uderzenia jednej z galaktyk w drugą z prędkością ponad miliona km/h. Źródłem fali jest galaktyka NGC 7318B. Ogromna fala uderzeniowa, zbudowana z gorącego wodoru, jest większa niż Droga Mleczna. Została wykryta przez Calar Alto Observatory w Hiszpanii w zakresie widzialnym. NGC 7318B, uderzając w gaz wypełniający grupę, podgrzewa atomy wodoru poprzez falę uderzeniową i pobudza je do świecenia.

</doc>
<doc id="1505252" url="https://pl.wikipedia.org/wiki?curid=1505252" title="Enshin karate">
Enshin karate



</doc>
<doc id="1505257" url="https://pl.wikipedia.org/wiki?curid=1505257" title="Historia Sanoka">
Historia Sanoka

Ten artykuł przedstawia historię miasta Sanoka.
Wczesne średniowiecze.
Sanok został założony około X/XI wieku, w najstarszej kronice kronikarza ruskiego Nestora z roku 981 znajduje się pierwsza wzmianka o terenach, na których położony był Sanok "poszedł Włodzimierz na Lachów i zajął im grody ich Przemyśl, Czerwień i inne grody mnogie, które i do dziś są pod Rusią". Prawdopodobnym jest że wcześniej tereny te należały do Państwa Polskiego Mieszka I. Już w połowie XII wieku był to gród obronny i ważny ośrodek administracyjny. W czasie wyprawy wojennej w 1018 r. odbił te tereny Bolesław I Chrobry. Polska ponownie utraciła je w roku 1031. Z powrotem przyłączył je Bolesław II Szczodry w 1069 r. Znów utracił te ziemie Władysław I Herman, gdy weszły one w skład Rusi Kijowskiej.
Jak podaje latopis Ipatijewski, przez ziemie położone niedaleko Sanoka, przeszły wiosną 1099 wojska węgierskie króla Kalomona uderzając na Księstwo halickie, gdzie w bitwie nad Wiarem doznały spektakularnej klęski. Według Jana Długosza w bitwie tej miało zginąć ponad 8000 Węgrów.
Najstarsza pisemna wzmianka o Sanoku pochodzi z czasów, gdy ziemia ta należała do książąt ruskich. Zapis w kronikach ruskich – "Latopisie Hipackim" z roku 1150, mówiący, że król węgierski Gejza II „przeszedł góry i wziął gród Sanok i rządzącego w nim posadnika Jasza i wiosek w Przemyskiem wiele zajął.” W roku 1202 dochodzi w Sanoku do spotkania króla węgierskiego Emeryka z księżniczką ruską Anną (tamże s. 480). W 1205 spotyka się ona w Sanoku z królem Węgier Andrzejem II węgierskim. W roku 1231 książę ruski Włodzimierz Jurewicz, walcząc z Aleksandrem, udaje się do Sanoka "worot uhorskich"- bramy węgierskiej (tamże s. 509) i stąd uciekł na Węgry.
Ślady osadnictwa węgierskiego z tego okresu, widoczne są również obecnie w nazwach terenowych. W 1340 r. prawem spadkobierstwa posiadł te ziemie polski król Kazimierz III Wielki i włączył do swego Królestwa. Potem na krótko zostały zdobyte przez Węgrów w 1370 r., ale już w 1387 r. Jadwiga Andegaweńska przywróciła Sanocczyznę Polsce i od tej pory Sanok z okolicami znajdowały się w Polsce aż do I rozbioru w 1772 roku.
Archeologia.
Okolice Sanoka zostały zasiedlone już od czasów starożytnych – wykopaliska archeologiczne potwierdzają ślady kultury przeworskiej z II wieku n.e oraz poprzedzającą ją kulturę lateńską, której przedstawicielami na tym terenie byli Celtowie. Na terenie wsi Prusiek graniczącej z Sanokiem odkryto pierwsze w południowo-wschodnich Karpatach polskich cmentarzysko ciałopalne kultury przeworskiej, datowane na drugą połowę II wieku n.e. Prace wykopaliskowe prowadzone od 2000 roku ujawniły, że ludność do której należało owo cmentarzysko posiadała powiązania z tzw. wschodnią strefą kultury przeworskiej. Chronologicznie znaleziska te są zgodne z przekazem Ptolemeusza, mówiącym o przenikaniu pewnych grup Wandalów – Lakringów, Hasdingów i Wiktofalów na południe w tereny dorzecza Cisy i Dacji. .
Jednak najstarsze początki starożytnego osadnictwa związane są z okresem lateńskim i osiadłymi tu plemionami celtyckimi, których obecność na terenie dorzecza Sanu sięga IV wieku p.n.e. Celtowie osiedlili się w południowej części dorzecza, nad górnym i środkowym Sanem, w okolicach dzisiejszego Sanoka. Na terenie tym do chwili obecnej zlokalizowano 26 stanowiska archeologiczne z materiałami, które należy przypisać kulturze celtyckiej,
Do najlepiej przebadanych należą osady w miejscowościach Pakoszówka, Sanok-Biała Góra oraz Trepcza. Na stanowisku w m. Trepcza jeszcze w latach 60. ubiegłego wieku znaleziono m.in. złotego statera celtyckiego. Jest to najstarsza moneta celtycka odnaleziona na ziemiach polskich.
Ślady bytności Celtów datowane są na stanowisku Trepcza-Horodyszcze na 250 r. p.n.e. – do II wieku n.e., było to prawdopodobnie górskie plemię "Anartfracti" (sprzymierzeńcy Anartów), którzy przywędrowali tutaj znad rzeki Cisy. Poza ceramiką charakterystyczną dla tej kultury, Celtowie zbudowali tu również osadę obronną. Zdaniem archeologów powodem przesiedlenia się Celtów na te tereny były liczne złoża solankowe będące cennym surowcem handlowym i gospodarczym występujące w Górach Słonnych, a których obszar już w starożytności określany był mianem Korneliusza Tacyta w postaci Saltus Carpathians.
1339-1772.
W 20 stycznia 1339 książę "Małej Rusi" Jerzy II z rodu Piastów zezwolił na organizację wójtostwa w mieście Sanoku i nadał przywilej lokacyjny na prawie magdeburskim (zob. Głuchoniemcy). Według historyka Marcina Bielskiego (1551) osiedlanie niemieckich kolonistów przypisywano już Bolesławowi Chrobremu. "A dlatego je (Niemców) Bolesław tam osadzał, aby bronili granic od Węgier i Rusi; ale że był lud gruby, niewaleczny, obrócono je do roli i do krów, bo sery dobrze czynią, zwłacza w Spiżu i na Pogórzu, drudzy też kądziel dobrze przędą i przetoż płócien z Pogórza u nas bywa najwięcej". Ponad trzydzieści lat później w roku 1582 kronikarz Maciej Stryjkowski napisał, "„ Roku zaś 1355, Kazimierz król widząc Podgórskiej Rusi krainy dla częstych najazdów Litewskich zburzone i puste, Niemieckiego narodu ludzi w krainach tych osadził, którzy jeszcze i dziś po wsiach mieszkają ..., niemieccy chłopi osadzeni pod Przeworskiem, Przemyślem, Sanokiem, i Jarosławiem są dobrymi rolnikami”". W roku 1632 podobną opinię wyraził Szymon Starowolski w dziele Polonia: "Następnie idzie Łańcut (...) i Rzeszów (...) ; mleka tu i płócien lnianych wielka jest zwykle obfitość, ponieważ wioski na całym tym obszarze zamieszkują potomkowie niemieckiego plemienia, wzięci na jakiejś wojnie przez Kazimierza Wielkiego, króla Polski, lub sprowadzeni z Saksonii, z dziećmi i żonami, aż w te okolice. Ci przeto o bydło i uprawę lnu troszczą się wielce i w porze jarmarków tak do innych okolicznych miast wymieniane towary zwożą na sprzedaż, jak przede wszystkim do Rzeszowa i Jarosławia". Po przyłączeniu ponownie tych ziem do Polski, król Kazimierz III Wielki przebywający w Sanoku w latach 1352, 1366 i 1368 doceniając strategiczne znaczenia grodu rozkazał ok. roku 1370 – jak podaje Janko z Czarnkowa – obwarować Sanok wraz z zamkiem i potwierdził prawa miejskie Sanoka w roku 1366. W tym okresie powstał w mieście gotycki zamek, obecnie całkowicie przebudowany. Sanok został stolicą ziemi sanockiej w Koronie Królestwa Polskiego. Na zamku do poł. XVI wieku mieścił się również Sąd Wyższy Prawa Niemieckiego dla całej ziemi sanockiej. W zamku gościł dwukrotnie książę Władysław Opolczyk 27 lutego 1377 przywilejem księcia Władysława Opolczyka darowano franciszkanom lwowskim drewniany kościół Matki Bożej poza murami miasta i dworek na klasztor. Wizyty księcia w Sanoku jako Namiestnika Rusi odnotowano jeszcze 14 grudnia 1372, 24 – 31 maja 1373, 23 listopada 1374, 15 marca 1376, 23 listopada 1376, 14 października 1377, oraz w roku 1378.
Organizację kościoła łacińskiego na ziemi przemyskiej i sanockiej, podporządkowanego poprzednio bezpośrednio papieżowi, przeprowadza następnie franciszkanin Eryk z Winsen.
2 maja 1417 w Sanoku odbył się wcześniej w kościele franciszkańskim ślub polskiego króla Jagiełły z jego trzecią żoną Elżbietą Granowską.
Na sanockim zamku, po śmierci Władysława Jagiełły, wiele lat zamieszkiwała jego czwarta żona, królowa Zofia Holszańska, zwana Sońką. W latach 1555–1556 w zamku w Sanoku mieszkała królowa węgierska Izabela. Otrzymała ona Sanok od swojego brata – króla Zygmunta Augusta. Zamek wiąże się z legendami o pobycie królowej Bony w Sanoku. O zasługach królowej Bony dla miasta świadczy włączenie herbu Sforza (wąż połykający Saracena) do herbu miasta. Okres od połowy XIV do połowy XVI wieku uchodzi za najpomyślniejszy w dziejach miasta.
1 maja 1617 pod Sanokiem odbywa się przegląd pospolitego ruszenia właścicieli ziemi sanockiej. W 1624 r. w czerwcu Tatarzy napadają na Sanok. We wrześniu 1672 r., na skutek ponownego najazdu Tatarów na teren Bieszczadów, zniszczeniu uległ również Sanok – ocalało w nim 6 domów.
Od końca XVI wieku rozpoczął się powolny upadek Sanoka. Wpłynęły na to liczne pożary, z których największy zniszczył miasto niemal doszczętnie – ocalał tylko kościół franciszkanów, 5 domów i górne przedmieście.
Sanoccy ziemianie buntują się przeciw kontrybucji na rzecz wojsk rosyjskich, o czym świadczy uchwała z 25 stycznia 1768 r. W dniu 29 czerwca 1768 roku Jakub Ignacy Bronicki marszałek sanocki dla potrzeb Konfederacji Barskiej, uzyskał w Lesku od Kantego Ossolińskiego milicję nadworną, amunicję, dziewięć armat, pełne oporządzenie dla 50 ludzi i tysiąc czerwonych złotych. 7 lipca 1768 roku odbył się na polach między Sieniawą a Rymanowem generalny zjazd szlachty sanockiej, który zgromadził około 6000 ludzi. Ogłoszono akt konfederacji ziemi sanockiej, a na marszałka wybrano Jakuba Ignacego Bronickiego, herbu Korwin, dziedzica Nowotańca. Spod Sieniawy ruszył nowo wybrany marszałek przez Krosno na pomoc do Krakowa. 17 lipca 1768 r. mieszczanie sanoccy składają przysięgę Konfederacji Barskiej w obecności Stanisława Cieleckiego – Wójta Sanoka.
Po śmierci Jakuba Bronickiego, 17 kwietnia w Muszynie wybrano Ignacego Potockiego – starostę kaniowskiego Marszałkiem Konfederacji Ziemi Sanockiej. Po przejściu jego z marszałkostwa sanockiego na marszałka lwowskiego, na sejmiku w Sanoku 13 listopada 1769 r., Marszałkiem Konfederacji Ziemi Sanockiej wybrano Filipa Radzimińskiego – (ur. ok. 1745) późniejszego komendanta twierdzy Jasnogórskiej; starostę terleszyńskiego; cześnika wołyńskiego starostę dmitrowskiego (Akta grodzkie i ziemskie, T. 23, s. 598)
1772-1918.
W roku 1772 Sanok oraz ziemia sanocka weszły po I rozbiorze Polski w skład Królestwa Galicji i Lodomerii. Ponieważ miasto było zniszczone, a sanocki ratusz spalony, władze administracyjne przeniosły siedzibę powiatu do zamku w Lesku. Od tego też roku miasto należało do cyrkułu leskiego, a następnie sanockiego. Dopiero w 1812 r. cyrkuł został przeniesiony do wyremontowanego budynku zamku.
W czasie wojny polsko-austriackiej w czerwcu 1809 r. ostatnią obronę zamku sanockiego przed wojskami austriackimi przeprowadzono pod dowództwem gen. Ksawerego Krasickiego-byłego oficera kościuszkowskiego, dziedzica zamku w Lesku. Bronił się tam i Tadeusz Prek. Usłyszawszy wieść o przybywającym do Sanoka ks. Józefie Poniatowskim, Austriacy zajęli Sanok. Gdy widomym było, że odsiecz nie nadjedzie, Krasicki podstępem wydostał się z murów oblężonego zamku. Wydarzenie to upamiętnia wmurowany we wzgórze kamień z napisem.
Około 1845 r. powstał w Sanoku kotlarski warsztat rzemieślniczy założony przez Walentego Lipińskiego i Mateusza Beksińskiego. W roku 1886 został on przemianowany na zakład przemysłowy. Kazimierz Lipiński (syn Walentego) założył w kilka lat później Pierwsze Galicyjskie Towarzystwo Budowy Maszyn i Wagonów w Sanoku i w latach 1894–1895 przystąpił do budowy fabryki na terenie dzielnicy Posada Olchowska. Tradycje tej fabryki kultywuje obecnie Sanocka Fabryka Autobusów „Autosan”. Ogromne znaczenie dla rozwoju oświaty i kultury w XIX w. miało założenie w 1848 r. drukarni przez Karola Pollaka. W roku 1855 wydrukowano pierwszy zeszyt „Biblioteki Polskiej” redagowany przez Kazimierza Józefa Turowskiego. W roku 1861 Pollak założył księgarnię i wypożyczalnię książek.
W 1846 w czasie powstania krakowskiego 18 lutego 1846 r. do punktu zbornego w Cisnej przybył z inicjatywy Juliana Goslara mjr Jerzy Bułharyn jako Wojenny Naczelnik Obwodu Sanockiego. Sformował on z pracowników huty w Cisnej oddział, który poprowadził na Sanok rozbrajając po drodze placówki straży skarbowej i łącząc się z innymi grupami powstańczymi. Od Przełęczy Łupkowskiej, z okolic Kalnicy i Leska, miał atakować Sanok dowodzący siłami miejscowymi i słowackimi. 21 lutego 1846 r. powstańcy z południowej części obwodu sanockiego szli na północ w celu opanowania Sanoka trzema szlakami: z Cisnej przez Baligród, z Lutowisk oraz z Ustrzyk Dolnych i z Ustianowej. 180 uczestników spotkało się w Uhercach, gdzie zaczęto formować w oddziały i odebrano od wszystkich przysięgę. Nękani po drodze przez chłopów ze Stefkowej, dotarli do wsi Zahutyń pod Sanokiem. Po kilku potyczkach m.in. pod Leskiem, przy dojściu do Zahutynia, 180 powstańców, nie mając wsparcia, od północy, nie zaatakowało Sanoka, ponieważ nie dotarły inne umówione oddziały, z powodu wystąpień zbuntowanych chłopów. Bułharyn, z grupką 20 zbrojnych wrócił 22 lutego do Cisnej i przekroczył granicę węgierską w Roztokach.
Teofil Wojciech Ostaszewski w 1848 w czasie Wiosny Ludów inicjuje organizację Gwardia Narodowa Ziemi Sanockiej i został wybrany jej komendantem. Powołuje też w Sanoku miejscową Rada Narodowa Obwodu Sanockiego na wzór Rady Narodowej we Lwowie.
W powstaniu styczniowym brało udział przynajmniej kilkunastu znanych z nazwiska uczestników pochodzących z Sanoka.
Po reformie administracyjnej w roku 1864 miasto było siedzibą starostwa i powiatu sądowego w kraju Galicja. W roku 1883 miasto liczyło 5181 mieszkańców. W roku 1898 miasto liczyło już 5559 osób (w tym wyznania rzymskokatolickiego było 2148 osób, a mojżeszowego 2536 osób), ogółem było 360 domów. W roku 1900 w powiecie sanockim mieszkało 85 698 osób, starostwo dzieliło się na 130 gmin politycznych oraz 120 gmin katastralnych.
9 maja 1872 miał miejsce dewastujący pożar miasta, który strawił 72 domy, kościół i klasztor Franciszkanów (wybuchł na Podgórzu, wywołali go robotnicy włoscy w karczmie).
Duże znaczenie dla rozwoju miasta miało wybudowanie w 1872 r. linii kolejowej z Chyrowa przez Zagórz i Łupków na Węgry oraz w 1884 r. wykonanie odcinka z Zagórza przez Sanok, do Jasła.
20 listopada 1888 roku powstało polskie Towarzystwo Gimnastyczne Sokół w Sanoku.
W 1853 miasto odwiedził cesarz Franciszek Józef I, a w roku 1915 następca tronu i przyszły cesarz austriacki Karol I. Koszary sanockie były siedzibą dowództwa 45 Galicyjskiego Regimentu Piechoty oraz rejonem rekrutacji 13 regimentu ułanów. Z Sanoka pochodził jeden z najbardziej zaufanych marszałków cesarza Franciszka Józefa Adam Dembicki. W 1905 Józefa Rylska posiadała w mieście obszar 157,7 ha. Na początku kwietnia 1907 nastąpił wylew Sanoku na obszar Podgórza oraz Wójtostwa. W dniu 3 sierpnia 1911, powołane zostały na terenie Sanoka Drużyny Bartoszowe, którymi kierował, jako rolnik, późniejszy generał Bronisław Prugar-Ketling rodem z Trześniowa. Pierwszym przykazaniem Drużyn było "Przez całe życie służ sprawie oswobodzenia Polski". W roku 1913 następuje zakup Fabryki Maszyn księcia Lubomirskiego we Lwowie oraz fuzja z Pierwszym Galicyjskim Towarzystwem Akcyjnym dla Budowy Wagonów i Maszyn w Sanoku. Zakład S. A. L. Zieleniewski staje się pierwszym w zaborze austriackim przedsiębiorstwem wielozakładowym typu koncernowego.
W 1911 w Sanoku obszar posiadali: Aleksander Mniszek-Tchorznicki 150 ha, gmina 302 ha, włościanie 588 ha.
Po wybuchu I wojny światowej 29 września 1914 Sanok oraz Lesko zostały zajęte przez Rosjan. Pod koniec wojny 20 października 1918 został utworzony Komitetu Samoobrony Narodowej (na jego czele stanął jako przewodniczący Wojciech Ślączka, którego wspierał Adam Pytel, a ponadto funkcjonowały w nim osobistości miejskie, m.in. Feliks Giela, Jan Rajchel, Karol Zaleski, Marian Szajna oraz byłymi oficerami c.k. armii kpt. Antoni Kurka i kpt. Franciszek Stok; ten ostatni już od 1912 kierował wyszkoleniem „Drużyn Strzeleckich”, „Drużyn Bartoszowych”), który przy udziale 3 Batalionu Strzelców Sanockich 31 października/1 listopada 1918 dokonał bez walki przejęcia władzy w Sanoku. Delegacja tychże osób 1 listopada 1918 podjęła rozmowy z komendantem wojskowej załogi c. i k. w Sanoku płk. Maksymowiczem i mimo jego oporu dokonano rozbrojenia stacjonującego wówczas w miejscowych koszarach – pochodzącego z ziemi czeskiej – 54 Pułku Piechoty, po czym ok. 1000 żołnierzy jednostki (ok. 600 narodowości czeskiej i 300 narodowości niemieckiej) opuściło miasto. Jednocześnie z budynku Towarzystwa Gimnastycznego „Sokół” na ulice wyszły uzbrojone patrole, zajmując strategiczne budynki, w tym koszary.
1918 – 1939.
W listopadzie 1918 powstał w fabryce Zieleniewskiego w Sanoku pociąg pancerny Kozak użyty następnie w wojnie polsko-ukraińskiej. 2 listopada 1918 powołano 3 Batalion Strzelców Sanockich – polska obywatelska formacja wojskowa, poczta polowa nr 20. Żołnierze tej formacji walczyli z Ukraińską Armią Halicką, w tym z oddziałami Strzelców Siczowych, oraz z ochotnikami ukraińskimi, broniącymi Republiki Komańczańskiej do stycznia 1919 roku.
W 1931 do miasta została przyłączona Posada Olchowska.
Aż do lat 30. Żydzi stanowili ok. 40% mieszkańców Sanoka, ale w latach 30. ich odsetek spadł do 30%, zaś Polacy wówczas stanowili ponad 60% mieszkańców miasta (nie spadła liczba Żydów, tylko wzrost Polaków był dużo większy niż Żydów, stąd procent ludności polskiej rósł). Żydzi zajmowali się nie tylko handlem (na 100 kupców, 74 było narodowości żydowskiej), ale również działalnością przemysłową (na 100 przemysłowców różnych branż, 90 to Żydzi). Na 30 kancelarii adwokackich 18 było żydowskich. Na 43 praktykujących lekarzy 22 było również Żydami.
W 1929 w Sanoku powstał oddział Polskiego Towarzystwa Tatrzańskiego. Do 25 marca 1930 w Sanoku znajdowała się siedziba Małopolskiego Inspektoratu Okręgowego Straży Granicznej, któremu podlegały komisariaty i placówki nadzorujące południową granicę Rzeczypospolitej w woj. krakowskim, lwowskim i stanisławowskim.
W latach 1938–1944 Sanok był siedzibą apostolskiego administratora Łemkowszczyzny Ołeksandera Małynowśkiego.
W garnizonie Sanok stacjonował 2 Pułk Strzelców Podhalańskich wchodzący w skład 22 Dywizji Piechoty Górskiej. Rozkazem Komendanta Straży Granicznej z 16 stycznia 1939 w Sanoku utworzono Komendę Obwodu Straży Granicznej wchodzącej w skład Wschodnio-Małopolskiego Okręgu Straży Granicznej we Lwowie, której podlegały Komisariaty w Dwerniku, Cisnej, Komańczy i Posadzie Jaśliskiej.
II wojna światowa.
Pod Sanokiem walki obronne z nacierającymi wojskami hitlerowskimi toczyła 3 Brygada Górska dowodzona przez płk. Jana Kotowicza wchodząca w skład grupy operacyjnej gen. bryg. Kazimierza Orlika-Łukoskiego. W dniu 9 września 1939 r. przez Lesko do Ustrzyk wycofywali się żołnierze batalionu Obrony Narodowej „Sanok” (dowódca batalionu kpt. Tadeusz Kuniewski) i toczyli walki w celu opóźnienia marszu Niemców na wschód.
We wrześniu 1939 roku, dyrekcja Fabryki Wagonów powierzyła Julianowi Gorgoniowi przygotowanie i kierowanie transportem ewakuacyjnym fabryki. 11 września 1939 przy stacji kolejowej Rychcice-Chatki, transport został zbombardowany przez niemieckie samoloty i ginie Julian Gorgoń i pan Dutkiewicz, stolarz z Fabryki Wagonów. Czesław, syn Juliana, raniony odłamkiem bomby, został przewieziony do szpitala powszechnego w Drohobyczu.
12 września 1939 Sanok oraz okolice zostały zajęte przez jednostki niemieckie oraz słowackie, były to; Gebirgs-Jäger-Regiment 138, Gebirgs-Jäger-Regiment 139 oraz "grupa szybka" armii polowej Bernolak w składzie 3 Dywizja Górska. Jednostka słowacka została wycofana z Sanoka 1 października 1939 roku.
Od 26 października 1939, dystrykt krakowski, powiat sanocki (Landkreis), któremu podlegały komisariaty wiejskie w Sanoku, Brzozowie i Baligrodzie, starostą był dr. Albert Schaar (Landrat-Reg. Rat). Całkowita pow. powiatu wynosiła 2585,6 km² i liczyła 245 704 mieszkańców. Powiat był najbardziej wysuniętym na południowy wschód obszarem GG. 15 listopada 1941 do powiatu sanockiego włączono 9 gmin położonych na wschód od Sanu m.in. Lesko i Ustrzyki Dolne, natomiast wyłączono gminę Rymanów, Jaśliska oraz komisariat brzozowski razem z gminami, które przyłączono do nowo powstałego powiatu krośnieńskiego. Powiat sanocki graniczył z dwoma państwami: Słowacją oraz Węgrami. Do 1944 należał do krakowskiego później tarnowskiego okręgu wojskowego z nadkomendanturą polową nr 226 (Oberfeldkommandantur 226), Komendantura polowa w Sanoku oraz siedziba oddziałów Einsatzgroupp I (Einsatzkommandos I) oraz siedziba oddziału operacyjnego gestapo pod dowództwem dr. Ludwika Hahna.
Przez Sanok na rzece San ustalona została do czerwca 1941 granica międzypaństwowa niemiecko-sowiecka. Prawobrzeżna strona Sanoka oraz część powiatu sanockiego dostały się w okresie 1939–1941 pod okupację sowiecką. Mieszkańcy tej części powiatu oraz Sanoka zostali następnie deportowani do białoruskiej i ukraińskiej części ZSRR. W październiku 1939 władze niemieckie wysiedliły do ZSRR również mieszkających w Sanoku Żydów. Ci, którzy pozostali, zostali następnie zgładzeni w latach 1942–1943 w obozie koncentracyjnym w Zasławiu. Holocaust przeżyło 560 sanockich Żydów.
Prawobrzeżna strona Sanoka, chroniona na Sanie sowiecką Linią Mołotowa została zdobyta przez wojska słowackie i niemieckie 23 czerwca 1941.
Do lipca 1944 na terenie przyległym do fabryki wagonów mieściły się zakłady naprawcze sprzętu wojskowego dla amii niemieckiej pod nazwą Panzer-Instandsetzungs-Kraftfahr-Werken, Instandsetzungsgruppe „Süd” (w skrócie K-Werk) w których remontowano m.in. czołgi, wozy pancerne oraz działa. Na terenie miasta naziści utworzyli również dwie szkoły Hitlerjugend przy ulicy Sobieskiego i Fryderyka Szopena, które wizytował Hans Frank w marcu 1943 oraz szkołę policji dla Ukraińców.
W okresie II wojny światowej w Sanoku mieściła się Komenda Obwodu AK o kryptonimie OP-23, podzielona na 10 placówek. W Placówce Sanockiej dowodzili Placówki: od II 1943 – IX 1943 Władysław Pruchniak ps. „Sęp”, Ireneusz”, „Felek”, IX 1943 – 1944 Paweł Dziuban ps. „Dziedzic”.
Komendantem Obwodu został w grudniu 1939 do połowy stycznia 1940; kpt. Władysław Romańczyk „Czarny”, „Kula”, „Rosa”, „Wir” od połowy stycznia do połowy kwietnia 1940 r. por. Władysław Biegański „Janusz”, VI 1940 – 29 I 1942 Rudolf Ryba vel Schmidt „Rudek”, „Kulawy”, „Korczyński”, II 1943 – koniec IV 1944 kpt. Adam Winogrodzki ps. „Korwin”. Siedzibą komendy był zamek Baronów Gubrynowiczów w Porażu. Powołano również Kierownictwo Dywersji (Kedyw). Zgrupowanie zostało rozwiązane w sierpniu 1944. Jednak w dalszym ciągu dowodził od maja 1944 do 1945 por. Jan Łoziński „Babinicz”, „Andrzej”.
Armia Czerwona wkroczyła do Sanoka w sierpniu 1944. Mimo tego na wzgórzu cmentarnym w dzielnicy Posada Niemcy utrzymywali się jeszcze ok. 7 tygodni. Po zdobyciu Sanoka przez Armię Czerwoną, z rejonu na zachód od miasta ruszyła na Słowację ofensywa wojsk sowieckich zwana operacją dukielsko-preszowską. Opuszczony przez Niemców obszar przechodził pod wojskowe zarządy Armii Czerwonej tzw. „wojennyje komanda”. Uczestniczący w walkach z Niemcami żołnierze Armii Krajowej byli natychmiast rozbrajani oraz aresztowani przez NKWD.
1944 – 2000.
W połowie 1945 roku nasilił się terror władzy komunistycznej wobec miejscowej ludności. Odpowiedzią na niego było pojawienie się partyzantki antykomunistycznej reprezentowanej przez Samodzielny Batalion Operacyjny NSZ „Zuch” mjr Antoniego Żubryda. Partyzanci podjęli walkę z komunistycznym aparatem bezpieczeństwa tj. z NKWD, UB, KBW oraz z Milicją Obywatelską. Komuniści zastosowali praktykowane niedawno przez hitlerowców metody represji: egzekucje publiczne. 24 maja 1946 roku na stadionie miejskim w Sanoku w obecności spędzonej tam dziatwy szkolnej powieszeni zostali: szer. Władysław Kudlik oraz szer. Władysław Skwarc. 4 lipca powieszono na sanockim rynku chor. Henryka Książka (wszyscy trzej z batalionu majora Żubryda). Egzekucja ta przeszła do historii miasta pod nazwą "Trzech straconych" (w nawiązaniu do zabitych przez rosyjskie wojsko demonstrantów w Warszawie w 1861 znanych jako Pięciu poległych).
Miasto i okolice do operacji Wisła (do 1947) leżało na obszarze, gdzie obok siebie mieszkała ludność polska i rusińska ludność łemkowska (w 1931 roku Polacy stanowili ok. 60% ludności powiatu sanockiego, a Łemkowie/Rusini ok. 33%). Po wysiedleniu mniejszości rusińskiej (tak jak ludności polskiej z Kresów Wschodnich) w 1947 Sanok i okolice są zamieszkałe w prawie 100% przez ludność polską aż po dzień dzisiejszy.
Lata powojenne to równocześnie okres odbudowy ze zniszczeń, a następnie rozbudowy zakładów przemysłowych w ramach budowy gospodarki socjalistycznej. Sanoccy potentaci: Sanocka Fabryka Autobusów „Autosan” i Zakłady Przemysłu Gumowego „Stomil” zatrudniający tysiące pracowników wpłynęli w ostatnich dziesięcioleciach na znaczny rozwój miasta. Wokół starej części Sanoka powstały nowe osiedla mieszkaniowe, liczba mieszkańców wzrosła do ponad 22 tys. na początku lat 70. XX w.
W 1972 r. doszło do poszerzenia granic administracyjnych Sanoka – włączono w granice miasta miejscowości: Zahutyń, Olchowce, Zagórz, Dolina, Zasław oraz Wielopole. Miasto uzyskało jednocześnie status miasta na prawach powiatu, a jego obszar wzrósł do 72 km². Liczba mieszkańców wzrosła w drugiej połowie lat 70. XX w do 32 tys.
W 1977 r. doszło do kolejnej zmiany granic miasta – wyłączono z jego granic miejscowości przyłączone w 1972 r. Dotychczasowa dzielnica Zagórz uzyskała prawa miejskie oraz utworzono jednostkę administracyjną miasto i gmina Zagórz.
W sierpniu 1980 Sanok nie pozostał na uboczu wydarzeń politycznych – 29 września powstał w SFA Komitet Założycielski Niezależnych Związków Zawodowych, a 18 października Międzyzakładowy Komitet Założycielski Niezależny Samorządny Związek Zawodowy „Solidarność”. Rozpoczęta wtedy działalność niepodległościowa, choć przytłumiona stanem wojennym przetrwała do przełomowych wyborów w 1989 r.
W 1990 r. mieszkańcy miasta po raz pierwszy po II wojnie światowej wybrali demokratycznie Radę Miejską.
Od 1983 Sanok jest siedzibą władyki prawosławnej eparchii przemysko-nowosądeckiej.

</doc>
<doc id="1505258" url="https://pl.wikipedia.org/wiki?curid=1505258" title="Jabłoń niska">
Jabłoń niska

Jabłoń niska, rajska jabłoń ("Malus pumila" Mill.) – gatunek drzewa z rodziny różowatych. Występuje w klimacie umiarkowanym w południowej Europie, na Kaukazie. 
Morfologia.
Jest gatunkiem niezwykle zmiennym, polimorficznym, często dzielonym na wiele podgatunków i odmian.
Zastosowanie.
Sadzona jako roślina ozdobna. Rozmnażana jest wegetatywnie z odrostów korzeniowych lub sadzonek. Szlachetne odmiany jabłoni szczepione na jabłoni niskiej odznaczają się niskimi wymiarami oraz wczesnym i obfitym owocowaniem. 
Z odmian botanicznych "M. pumila" wyselekcjonowano cały szereg podkładek charakteryzujących się małą siłą wzrostu, które są podstawą współczesnego, intensywnego sadownictwa. Należą do nich m.in. wyselekcjonowane w angielskiej stacji badawczej East Malling - M9 (najpopularniejsza obecnie podkładka dla jabłoni na świecie), M4 czy M7 a także wyselekcjonowane w Merton Malling MM106, M26 i M27. Takie samo pochodzenie mają wyselekcjonowane w Instytucie Sadownictwa i Kwiaciarstwa w Skierniewicach polskie podkładki o symbolach P2 i P22.

</doc>
<doc id="1505259" url="https://pl.wikipedia.org/wiki?curid=1505259" title="Malus pumila">
Malus pumila



</doc>
<doc id="1505265" url="https://pl.wikipedia.org/wiki?curid=1505265" title="HMS Invincible">
HMS Invincible

HMS „Invincible” – nazwa noszona przez siedem okrętów brytyjskiej Royal Navy, pochodząca od angielskiego słowa "invincible" – "niezwyciężony":

</doc>
<doc id="1505268" url="https://pl.wikipedia.org/wiki?curid=1505268" title="Paul Arndt (duchowny ewangelicko-reformowany)">
Paul Arndt (duchowny ewangelicko-reformowany)

Paul Rudolf Otto Arndt (ur. 13 lipca 1868 w Gdańsku, zm. 23 marca 1955 w Wittenberdze) – niemiecki duchowny ewangelicko-reformowany, historyk Kościoła.
Życiorys.
Urodził się w rodzinie kupca Ottona Arndta z reformowanej parafii św. Piotra. Ukończył gimnazjum realne św. Piotra w 1889, a w 1890 zdał maturę uzupełniająca w Królewskim Gimnazjum w Gdańsku. Studia teologiczne odbył na uniwersytetach w Berlinie, Marburgu i w Gryfii. W 1895 zdał przed gdańskim konsystorzem I egzamin, a w 1896. II egzamin teologiczny, po czym do jesieni 1897 pracował jako nauczyciel domowy, a następnie jako wikariusz superintendenta Boehmera w Kwidzynie. Ordynowany na duchownego 6 listopada 1898 przez superintendenta Platha w Kartuzach. W latach 1898-1899 był administratorem w Szymbarku pow. Kartuzy. Wybrany 23 maja 1899 i wprowadzony w urząd 27 sierpnia, był pierwszym po 100 latach przerwy stałym pastorem parafii reformowanej w Toruniu. Przyczynił się do konsolidacji parafii i wraz z kolegium kościelnym wzniósł nowy kościół w centrum miasta (1902-1904). Od 27 lipca 1919 był pastorem zboru reformowanego w Tylży. Jako emeryt 1 października 1936 zamieszkał w Elblągu. W 1945 osiadł w Wittenberdze. Opublikował prace dotyczące historii kalwinizmu w Toruniu, których ustalenia wciąż pozostają aktualne.

</doc>
<doc id="1505269" url="https://pl.wikipedia.org/wiki?curid=1505269" title="Bitwa pod Solami">
Bitwa pod Solami



</doc>
<doc id="1505270" url="https://pl.wikipedia.org/wiki?curid=1505270" title="Zasieki (przystanek kolejowy)">
Zasieki (przystanek kolejowy)

Zasieki – przystanek kolejowy w Zasiekach, w woj. lubuskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1505280" url="https://pl.wikipedia.org/wiki?curid=1505280" title="Moonlight (technologia internetowa)">
Moonlight (technologia internetowa)

Moonlight – implementacja Silverlight o otwartym kodzie źródłowym, pierwotnie dla Linuksa i innych systemów bazujących na Unix/X11. We wrześniu 2007 roku, firmy Microsoft i Novell ogłosiły porozumienie o współpracy technicznej, zakładające dostęp do zestawów testowych Silverlight i dostępność dla użytkowników Linuksa „Media Pack”, zawierającego opatentowane kodeki audio i wideo.
W maju 2012 roku Miguel de Icaza poinformował o porzuceniu projektu i zakończeniu jego rozwijania

</doc>
<doc id="1505281" url="https://pl.wikipedia.org/wiki?curid=1505281" title="Andrzej Rżany">
Andrzej Rżany

Andrzej Rżany (ur. 26 września 1973 w Mielcu) – polski bokser, trzykrotny uczestnik igrzysk olimpijskich.
Kariera.
Zawodnik klubów Igloopol Dębica, Hetman Zamość i Gwardia Wrocław.
Przez zdecydowaną większość kariery walczył w wadze muszej. Olimpijczyk z Barcelony, Sydney oraz Aten. W Barcelonie przegrał już w pierwszej rundzie, w dwóch następnych startach doszedł do ćwierćfinału. W ćwierćfinałowej walce z Aten rywalem Rżanego był Azer Fuad Aslanov; zwycięzca tego pojedynku miał już zapewniony olimpijski medal. Polak był przekonany, że prowadzi na punkty, w związku z czym unikał walki. Okazało się jednak, że to rywal prowadził na punkty i Rżany przegrał. 

</doc>
<doc id="1505284" url="https://pl.wikipedia.org/wiki?curid=1505284" title="Stalking">
Stalking

Stalking – termin pochodzący z języka angielskiego, który oznacza „podchody” lub „skradanie się”. Pod koniec lat 80. XX wieku "stalking" zyskał dodatkowe negatywne znaczenie na skutek nowego zjawiska społecznego, jakim było obsesyjne podążanie fanów za gwiazdami filmowymi Hollywood. Obecnie "stalking" jest definiowany jako „złośliwe i powtarzające się nagabywanie, naprzykrzanie się czy prześladowanie zagrażające czyjemuś bezpieczeństwu”.
"Stalking" jest często powiązany z czynami karalnymi, tj. obrazą i zniewagą, zniszczeniem mienia, przemocą domową. Przykładowe zachowania definiowane jako "stalking" to śledzenie ofiary, osaczanie jej (np. poprzez ciągłe wizyty, telefony, smsy, pocztę elektroniczną, podarunki) i ciągłe, powtarzające się nagabywanie. Działania te są szczególnie niebezpieczne, gdy mogą przybrać formę przemocy fizycznej, zagrażającej życiu ofiary. Ofiarami stalkingu w dużej mierze są kobiety, a najczęściej stalkerami zostają mężczyźni, którzy się rozstali ze swoją partnerką.
Konwencja o zapobieganiu i zwalczaniu przemocy wobec kobiet i przemocy domowej w art. 34 określa stalking jako "umyślne powtarzające się zastraszające działania wymierzone w daną osobę, powodujące, że obawia się ona o swoje bezpieczeństwo."
W polskim kodeksie karnym "stalking" (zdefiniowany jako "uporczywe nękanie powodujące uzasadnione okolicznościami poczucie zagrożenia lub istotne naruszenie prywatności") od 6 czerwca 2011 r. stanowi przestępstwo, zagrożone karą pozbawienia wolności od 6 miesięcy do 8 lat (art. 190a § 1 k.k.) lub – w przypadku doprowadzenia ofiary do próby samobójczej – od 2 do 12 lat. Osoba dopuszczająca się stalkingu nazywana jest "stalkerem".
Zjawisko nękania istniało już w starożytności. Prawo rzymskie znało wykroczenie zwane "adtemptata pudicitia" (łac. "naruszenie skromności") polegające na natrętnym chodzeniu za osobą dobrych obyczajów lub/oraz zaczepianiu jej.

</doc>
<doc id="1505286" url="https://pl.wikipedia.org/wiki?curid=1505286" title="Shorin-ryu">
Shorin-ryu



</doc>
<doc id="1505294" url="https://pl.wikipedia.org/wiki?curid=1505294" title="Przejście graniczne Zasieki-Forst (kolejowe)">
Przejście graniczne Zasieki-Forst (kolejowe)

Przejście graniczne Zasieki-Forst (kolejowe) – istniejące do 2007 roku polsko-niemieckie kolejowe przejście graniczne, położone w województwie lubuskim, w powiecie żarskim, w gminie Brody, w miejscowości Zasieki.
Opis.
Przejście graniczne Zasieki-Forst z miejscem odprawy granicznej po stronie polskiej w miejscowości Tuplice (stacja kolejowa) i po stronie niemieckiej w miejscowości Forst (stacja kolejowa) oraz na trasie przejazdu pociągu Tuplice–Forst, czynne całą dobę. Dopuszczone było przekraczanie granicy dla ruchu osobowego i towarowego oraz mały ruch graniczny. Obie miejscowości łączył most na Nysie Łużyckiej. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Olszynie, Placówka Straży Granicznej w Olszynie.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Niemieckiej Republiki Demokratycznej funkcjonowało w tym miejscu polsko-niemieckie kolejowe przejście graniczne Zasieki. Czynne było codziennie przez całą dobę. Dopuszczone było przekraczanie granicy dla ruchu towarowego, następnie rozszerzono o ruch osobowy. Kontrolę graniczną osób, towarów i środków transportu wykonywała kolejno: Graniczna Placówka Kontrolna Zasieki, Strażnica WOP Zasieki, Graniczna Placówka Kontrolna Olszyna.

</doc>
<doc id="1505303" url="https://pl.wikipedia.org/wiki?curid=1505303" title="John Phillips">
John Phillips

John Lynch Phillips (ur. 15 kwietnia 1951 w Fort Belvoir, stan Wirginia USA) – fizyk, były pilot lotnictwa morskiego, amerykański astronauta.
Wykształcenie, służba wojskowa i praca naukowa.
Łącznie, pilotując samoloty różnych typów, spędził w powietrzu ponad 4500 godzin. 250 razy lądował na lotniskowcach. Jest autorem 156 prac naukowych dotyczących badań plazmy w otoczeniu Słońca, Ziemi, innych planet oraz komet.
Loty kosmiczne.
John Phillips w swoją pierwsza misję kosmiczną wyruszył 19 kwietnia 2001, będąc specjalistą misji na pokładzie wahadłowca Endeavour. Załogą STS-100 dowodził Kent Rominger, a pilotem wahadłowca był Jeffrey Ashby. Funkcję specjalisty misji pełnili: Chris Hadfield (Kanada), Jurij Łonczakow, Scott Parazynski oraz Umberto Guidoni (Włochy). Po dwóch dniach, 21 kwietnia, prom przycumował do Międzynarodowej Stacji Kosmicznej. W ładowni wahadłowca znajdował się kontener Raffaello, w którym przywieziono na stację ponad trzy tony ładunku. Na orbitę dostarczono również manipulator Canadarm-2 (Space Station Remote Manipulator System), który astronauci zamontowali podczas dwóch spacerów kosmicznych. Pobyt załogi STS-100 na stacji został przedłużony o 48 godzin. Było to spowodowane awarią komputerów. 29 kwietnia 2001 Endeavour odłączył się od stacji i rozpoczął powrót na Ziemię. Lądowanie nastąpiło w kalifornijskiej bazie lotniczej Edwards 1 maja.
Start Sojuza TMA-6 nastąpił 15 kwietnia 2005. Załogę tworzyło trzech astronautów. Dowódcą był Siergiej Krikalow. Phillips pełnił funkcję drugiego inżyniera pokładowego. Trzecim członkiem załogi był włoski astronauta Roberto Vittori, który był również inżynierem pokładowym statku Sojuz. 17 kwietnia Sojuz połączył się z Międzynarodową Stacją Kosmiczną. Krikalow i Phillips (jedenasta stała załoga stacji) przejęli ISS od swoich poprzedników Saliżana Szaripowa i Leroya Chiao, którzy wraz z Roberto Vittori 24 kwietnia w kapsule Sojuza TMA-5 powrócili na Ziemię. Jednym z zadań podczas półrocznej misji astronautów był 5-godzinny pobyt poza stacją (18 sierpnia) i demontaż próbki eksperymentów biotechnologicznych, które zainstalowała poprzednia załoga. W dniach od 28 lipca do 6 sierpnia realizowali wspólne zadania razem z załogą wahadłowca Discovery (misja STS-114). Poza tym przyjęli dwa statki towarowe typu Progress (19 czerwca i 10 września) i kilkakrotnie podnieśli wysokość orbity stacji. Na początku października do ISS przycumował statek Sojuz TMA-7 z kolejną stałą załogą oraz kosmicznym turystą Gregorym Olsenem. 11 października Olsen powrócił na Ziemię na pokładzie Sojuza TMA-6 razem z Krikalowem i Phillipsem. Kapsuła osiadła na terenie Kazachstanu około 70 km na północny wschód od Arkałyku.

</doc>
<doc id="1505313" url="https://pl.wikipedia.org/wiki?curid=1505313" title="Beneath the Surface (album)">
Beneath the Surface (album)

Beneath the Surface – trzeci studyjny album amerykańskiego rapera GZA (członka Wu-Tang Clan) wydany 29 czerwca 1999 roku nakładem wytwórni MCA. Album zadebiutował na 9. miejscu notowania Billboard 200 oraz na 1. pozycji Top R&amp;B/Hip-Hop Albums.
Wydawnictwo zostało wyprodukowane przez członków Wu-Tang Clanu (RZA, Inspectah Deck) oraz osoby powiązane z grupą (Mathematics, Arabian Knight, John the Baptist). Gościnnie na płycie pojawili się m.in. Killah Priest, Masta Killa, Ol' Dirty Bastard, Method Man oraz członkowie Sunz of Man.
Według Recording Industry Association of America status złotej płyty album uzyskał 5 sierpnia 1999 roku.

</doc>
<doc id="1505314" url="https://pl.wikipedia.org/wiki?curid=1505314" title="Renaud Dutreil">
Renaud Dutreil

Renaud Dutreil (ur. 12 czerwca 1960 w Chambéry) – francuski menedżer i polityk, były minister i parlamentarzysta.
Życiorys.
W 1981 ukończył studia filozoficzne na "École normale supérieure", w 1989 został absolwentem socjologii na "École nationale d’administration".
W 1994 po raz pierwszy został posłem do Zgromadzenia Narodowego, obejmując mandat jako zastępca zmarłego deputowanego André Rossiego. W 1997 i w 2002 skutecznie ubiegał się o reelekcję.
Od 1994 do 2006 zasiadał w radzie departamentu Aisne, od 1995 do 2008 był radnym miejskim w Charly-sur-Marne. Należał do Unii na rzecz Demokracji Francuskiej, z której przeszedł do Unii na rzecz Ruchu Ludowego. W 2006 został sekretarzem generalnym Partii Radykalnej, afiliowanej przy UMP.
Po utworzeniu w 2002 rządu Jean-Pierre’a Raffarina powołano go na stanowisko sekretarza stanu ds. małego biznesu. W 2004 wszedł w skład rządu jako minister służb publicznych i reform. Po utworzeniu gabinetu Dominique’a de Villepin powierzono mu kierowanie ministerstwem handlu. Urząd ten sprawował do 2007, kiedy to nowym premierem został François Fillon.
W wyborach parlamentarnych w tym samym roku ponownie wybrano go na posła z Reims. Zrezygnował z działalności politycznej (składając mandat w Zgromadzeniu Narodowym) we wrześniu 2008, kiedy to został dyrektorem filii koncernu LVMH (największego światowego producenta dóbr luksusowych) w Nowym Jorku i jego przedstawicielem na Amerykę Północną.

</doc>
<doc id="1505315" url="https://pl.wikipedia.org/wiki?curid=1505315" title="Idiacanthus antrostomus">
Idiacanthus antrostomus

Idiacanthus antrostomus – gatunek głębinowej ryby z rodziny wężorowatych (Stomiidae). Występuje we wschodniej części Oceanu Spokojnego. Samce tego gatunku osiągają 7,6 cm długości, samice do 38 cm.

</doc>
<doc id="1505316" url="https://pl.wikipedia.org/wiki?curid=1505316" title="Ludwik von Baldersheim">
Ludwik von Baldersheim

Ludwik von Baldersheim, także Ludevicus de Baldensheim, Baldenstein (urodz. ?, zm. po 1272) – mistrz krajowy Prus w latach 1264-1265 oraz 1267-1270
Życiorys.
Ludwik pochodził z rodziny ministeriałów osiadłej w Frankoni. Nie znamy daty jego wstąpienia do zakonu. Wiadomo, że od roku 1241 piastował funkcję komtura krajowego Czech. Do Prus przybył wraz z wielkim mistrzem Anno von Sangerhausenem w roku 1263. Powrócił w roku następnym zastępując na stanowisku mistrza krajowego Jana von Wegelebena. Pełnił wówczas równolegle funkcje mistrza krajowego oraz komtura krajowego co wskazuje na politykę zakonu podporządkowującą baliwat czeski bezpośrednio prowincji pruskiej. W roku 1266 Ludwik von Baldersheim utracił stanowisko mistrza krajowego na rzecz Jana. Na stanowisko powrócił w marcu 1267 i piastował je do roku 1270. W czasie swej powtórnej kadencji najprawdopodobniej nie piastował już funkcji komtura baliwatu czeskiego. Po ustąpieniu ze stanowiska na rzecz Dytryka von Gaterslebena powrócił jednak do Czech, gdzie w źródłach występuje jako komtur krajowy Czech i Moraw do roku 1272.

</doc>
<doc id="1505317" url="https://pl.wikipedia.org/wiki?curid=1505317" title="Stomias longibarbatus">
Stomias longibarbatus

Stomias longibarbatus – gatunek głębinowej ryby z rodziny wężorowatych (Stomiidae).

</doc>
<doc id="1505319" url="https://pl.wikipedia.org/wiki?curid=1505319" title="Wiktor Komliakow">
Wiktor Komliakow

Wiktor Komliakow, ros. Виктор Комляков (ur. 25 kwietnia 1960) – mołdawski szachista i trener szachowy ("FIDE Trainer" od 2012), arcymistrz od 1995 roku.
Kariera szachowa.
W 1990 r. podzielił II m. w kołowym turnieju w Moskwie. Do 1992 r. występował w turniejach organizowanych w Związku Radzieckim, klasyfikowany był również jako zawodnik tego kraju. Po powstaniu Mołdawii od razu znalazł się w ścisłej czołówce szachistów tego kraju. Wielokrotnie reprezentował barwy Mołdawii w rozgrywkach drużynowych, m.in.: oraz .
Wielokrotnie startował w turniejach indywidualnych, sukcesy odnosząc m.in. w:
Najwyższy ranking w karierze osiągnął 1 stycznia 1995 r., z wynikiem 2535 punktów zajmował wówczas 2. miejsce (za Wiktorem Bołoganem) wśród mołdawskich szachistów.

</doc>
<doc id="1505322" url="https://pl.wikipedia.org/wiki?curid=1505322" title="Stomias lampropeltis">
Stomias lampropeltis

Stomias lampropeltis – gatunek głębinowej ryby z rodziny wężorowatych (Stomiidae).

</doc>
<doc id="1505324" url="https://pl.wikipedia.org/wiki?curid=1505324" title="Paul Arndt">
Paul Arndt



</doc>
<doc id="1505325" url="https://pl.wikipedia.org/wiki?curid=1505325" title="Towarzystwo Wegańskie">
Towarzystwo Wegańskie

Towarzystwo Wegańskie (ang. The "Vegan Society") – organizacja zarejestrowana w Wielkiej Brytanii w celu promowania weganizmu.
Utworzone 1 listopada 1944 przez Donalda Watsona Towarzystwo było pierwszą organizacją skupiającą wegan i rozpowszechniło używanie słowa "weganizm" dla „bezmlecznego wegetarianizmu”. W 50. rocznicę utworzenia Towarzystwa, w 1994, data 1 listopada została ustanowiona Światowym Dniem Wegan. 
Słowo 'vegan' (ang.) zostało stworzone przez Donald Watsona z pierwszych trzech i ostatnich dwóch liter od słowa "vegetarian" (ang.). 
Dziedziny działania Towarzystwa Wegańskiego:

</doc>
<doc id="1505326" url="https://pl.wikipedia.org/wiki?curid=1505326" title="Avia Solutions Group Arena">
Avia Solutions Group Arena

Avia Solutions Group Arena (do listopada 2020 pod nazwą Siemens Arena) – hala widowiskowo-sportowa w Wilnie na Werkach, otwarta w 2004 roku.
Avia Solutions Group Arena jest jednym z największych i najważniejszych tego typu obiektów w kraju. Powstała według projektu Jungtinės Architektų Dirbtuvės oraz Stadium Consultants International, a jej budowa kosztowała 65 mln litów - została wykonana przez litewski koncern Rubicon Group. Do użytku została oddana 30 października 2004 roku. Do celów reklamowych hala przyjęła nazwę niemieckiego koncernu Siemens.
Budynek wykorzystywany jest na potrzeby rozgrywek sportowych: głównie koszykarskich (swoje spotkania rozgrywa w niej drużyna Lietuvos Rytas Wilno) oraz hokejowych (mecze ma tam rozgrywać nowy klub wileński Vėtra Wilno). W czasie takich rozgrywek wnętrze hali mieści odpowiednio 11 000 i 8 750 widzów. W 2011 roku odbyły się tu Mistrzostwa Europy w koszykówce mężczyzn. W hali odbywają się również mecze piłki ręcznej.
W hali organizowano turnieje mistrzostw świata w hokeju na lodzie: w kwietniu 2009 Mistrzostwa Świata I Dywizji Grupy A, w kwietniu 2014 Mistrzostwa Świata I Dywizji Grupy B. 
Poza tym Avia Solutions Group Arena jest miejscem organizacji licznych koncertów. Podczas koncertu hala jest w stanie pomieścić 12.500 osób. Na arenie występowały następujące gwiazdy światowego formatu: Anastacia, Aerosmith, Avril Lavigne, Backstreet Boys, Bad Boys Blue, Chris Rea, David Guetta, Dima Bilan, Def Leppard, Deep Purple, Depeche Mode, Dream Theater, Ed Sheeran, Enrique Iglesias, Hurts, James Blunt, Kylie Minogue, Lana Del Rey, Linkin Park, Lenny Kravitz, Nazareth, Ozzy Osbourne, Patricia Kaas. Phil Collins, R.E.M., Scorpions, Simple Minds, Simply Red, Snoop Dogg, Sting, Thomas Anders, Toto Cutugno.

</doc>
<doc id="1505329" url="https://pl.wikipedia.org/wiki?curid=1505329" title="Gigantura chuni">
Gigantura chuni

Gigantura chuni – gatunek ryby głębinowej z rodziny Giganturidae, jeden z dwóch przedstawicieli tej rodziny. Gatunek batypelagiczny, spotykany w Oceanie Alantyckim, Pacyfiku i Oceanie Indyjskim. Osiąga maksymalnie 15,6 cm długości.

</doc>
<doc id="1505330" url="https://pl.wikipedia.org/wiki?curid=1505330" title="Brat i siostra">
Brat i siostra

Brat i siostra (ang. "My Brother and Me", 1994-1995) – amerykański serial telewizyjny nadawany niegdyś przez kanał telewizyjny ZigZap.

</doc>
<doc id="1505336" url="https://pl.wikipedia.org/wiki?curid=1505336" title="Charles Nègre">
Charles Nègre

Charles Nègre (ur. 9 maja 1820 w Grasse, zm. 16 stycznia 1880 tamże) – francuski malarz i pionier fotografii.
W wieku 19 lat przybył do Paryża z zamiarem kształcenia się na artystę. Studiował malarstwo u Paula Delaroche’a, Jeana Ingres’a i Michela Martina Drollinga. Delaroche zachęcił go do korzystania z fotografii jako techniki wspomagającej malarstwo. Początkowo wykonywał dagerotypy, później zajął się kalotypią i heliografią. Swoje prace publikował w albumach, nigdy jednak nie zrezygnował z malowania. Pod koniec życia przeniósł się do Nicei, gdzie malował pejzaże i portrety wypoczywających tam decydentów. Zmarł zapomniany w 1880.
Nègre znany jest głównie z fotografii architektury Paryża i Chartres oraz krajobrazów południowej Francji. Wykonywał również zdjęcia zabytków i dzieł sztuki. Portretował spotkanych na ulicy żebraków, biedaków; dokumentował życie miejskie np. na targowiskach. Dzięki fotografiom wykonanym przed 1850 rokiem uważany jest za prekursora francuskiej fotografii. Swój stosunek do malarstwa i fotografii opisał we wstępie do niewydanego albumu w 1854, stwierdzając: "sztuka jest poetycką interpretacją natury, natomiast fotografia jest dokładnym jej oddaniem".

</doc>
<doc id="1505339" url="https://pl.wikipedia.org/wiki?curid=1505339" title="Jan (mistrz krajowy w Prusach)">
Jan (mistrz krajowy w Prusach)

Jan, także Johannes – mistrz krajowy Prus w roku 1266
Nieznany brat zakonny wymieniany w dokumentach z roku 1266 jak mistrz krajowy w Prusach. 
Historycy przypuszczają, że wzmiankowany w dokumentach zakonnych Jan, to Jan von Wegeleben, o którym wiadomo, że przebywał w tym czasie w prowincji pruskiej.

</doc>
<doc id="1505340" url="https://pl.wikipedia.org/wiki?curid=1505340" title="Nissan Versa">
Nissan Versa



</doc>
<doc id="1505343" url="https://pl.wikipedia.org/wiki?curid=1505343" title="Nissan Latio">
Nissan Latio



</doc>
<doc id="1505344" url="https://pl.wikipedia.org/wiki?curid=1505344" title="Viničky">
Viničky

Viničky (węg. Szőlőske) – wieś gminna (obec) w południowo-wschodniej Słowacji, w powiecie Trebišov. Obecna liczba mieszkańców to ok. 516 osób.
Miejscowość jest jedną z czterech w kraju położoną w regionie winiarskim Tokaj.
Pierwsza wzmianka pochodzi z 1273 pod nazwą "Zeleus". Nazwa świadczy, że już wówczas znajdowały się w tych okolicach uprawy winogron.
W 1399 dokumenty wspominają istniejący w tym miejscu bród na rzece Bodrog.
Od XIX wieku należała do rodu Andrássy.
Do XX wieku leżała w granicach Węgier, w wyniku traktatu w Trianon przyłączona do Czechosłowacji, mimo iż w zdecydowanej większości mieszkali w niej Węgrzy (395 osób według spisu w 1910). Na krótko powróciła do Węgier w latach 1938–1945.
Obecnie Węgrzy nadal stanowią 63% mieszkańców.

</doc>
<doc id="1505346" url="https://pl.wikipedia.org/wiki?curid=1505346" title="Łukasz Parszczyński">
Łukasz Parszczyński

Łukasz Parszczyński (ur. 4 maja 1985) – polski lekkoatleta, średniodystansowiec.
Osiągnięcia.
Do największych międzynarodowych sukcesów Parszczyńskiego zaliczyć należy: srebro w drużynie młodzieżowców podczas Mistrzostw Europy w biegach przełajowych (Toro w Hiszpanii 2007) (rok wcześniej we włoskim San Giorgio su Legnano Parszczyński z drużyną sięgnęli po brąz) oraz 5. miejsce na Halowym Pucharze Europy (3000 metrów, Moskwa 2008). W 2012 był piąty w biegu na 3000 metrów z przeszkodami podczas mistrzostw Europy, a na igrzyskach olimpijskich w Londynie odpadł w eliminacjach na tym dystansie. 7 marca 2015 roku podczas Halowych mistrzostw Europy w Pradze zajął siódme miejsce w biegu na 3000 metrów. 
Reprezentował Polskę na Młodzieżowych Mistrzostwach Europy w Lekkoatletyce (Debreczyn 2007) gdzie awansował do finałowego biegu na 3000 metrów z przeszkodami, gdzie został zdyskwalifikowany w finale. 
Pięciokrotny halowy mistrz kraju w biegu na 3000 metrów (2007, 2011, 2012, 2013 i 2014). Mistrz kraju w biegu na 10 000 metrów (2012) oraz w biegu na 3000 metrów z przeszkodami (2012).

</doc>
<doc id="1505347" url="https://pl.wikipedia.org/wiki?curid=1505347" title="Lipno (stacja kolejowa)">
Lipno (stacja kolejowa)

Lipno – stacja kolejowa w Lipnie, w województwie kujawsko-pomorskim, w Polsce. Znajdują się tu 2 perony.
W roku 2017 stacja obsługiwała 20–49 pasażerów na dobę.

</doc>
<doc id="1505353" url="https://pl.wikipedia.org/wiki?curid=1505353" title="L'Orfeo">
L'Orfeo



</doc>
<doc id="1505355" url="https://pl.wikipedia.org/wiki?curid=1505355" title="Kacza Przełęcz">
Kacza Przełęcz

Kacza Przełęcz (słow. "Nižné kačacie sedlo", "Nižné Kačie sedlo", niem. "Ententalscharte", "Wildententalscharte", węg. "Kacsa-völgyi-csorba") – przełęcz w głównej grani Tatr (w jej fragmencie zwanym Batyżowiecką Granią) położona pomiędzy Kaczym Szczytem ("Kačací štít", 2401 m n.p.m.) a Batyżowieckim Szczytem ("Batizovský štít", 2448 m). Na północ od przełęczy znajduje się górne piętro Doliny Kaczej, a na południe – Doliny Batyżowieckiej.
Postrzępiony odcinek grani na zachód od Kaczej Przełęczy to Kacze Czuby, od wierzchołka Kaczego Szczytu oddzielone Kaczymi Wrótkami. Z kolei pomiędzy Kaczą Przełęczą a głównym wierzchołkiem Batyżowieckiego Szczytu położone są kolejno:
Na Kaczą Przełęcz nie prowadzi żaden szlak turystyczny. Umożliwia ona jednak taternikom łatwy dostęp do Batyżowieckiej Grani od południa (wejście od strony Doliny Kaczej jest dość trudne). Nazwa przełęczy pochodzi od położonej pod nią Doliny Kaczej.
Pierwsze wejście: Ferenc Kienast, Johann Breuer i Paul Spitzkopf-Urban, 8 sierpnia 1907 r. Dziesięć minut później na przełęcz weszli od drugiej strony grani Zygmunt Klemensiewicz, Roman Kordys i Aleksander Znamięcki. Brak informacji na temat pierwszego wejścia zimowego na przełęcz.

</doc>
<doc id="1505359" url="https://pl.wikipedia.org/wiki?curid=1505359" title="Jacek Oleksyn">
Jacek Oleksyn

Jacek Oleksyn (ur. 26 kwietnia 1953 w Legnicy) – polski biolog specjalizujący się w biologii drzew i leśnictwie, profesor nauk biologicznych, dyrektor Instytutu Dendrologii PAN w Kórniku, członek korespondent Polskiej Akademii Nauk.
Życiorys.
Studia ukończył na Akademii Leśno-Technicznej w Leningradzie. W 1982 roku na Uniwersytecie Śląskim w Katowicach uzyskał stopień doktora nauk biologicznych. Stopień doktora habilitowanego nauk leśnych uzyskał na Akademii Rolnicznej w Poznaniu w 1994 roku, na podstawie rozprawy "Wewnątrzgatunkowa zmienność produktywności populacji sosny zwyczajnej i jej wrażliwość na działanie czynników abiotycznych". Tytuł profesora nauk biologicznych otrzymał 20 sierpnia 2002.
Jego badania obejmują zagadnienia ekologii, ekofizjologii roślin lądowych i ekosystemów, lokalnych i globalnych zmian środowiska, a ostatnio również zagadnienia transkontynentalnej i globalnej zmienności kluczowych chemicznych, strukturalnych i fizjologicznych cech roślin. Jest autorem ponad 100 publikacji w znaczących czasopismach (w tym 3 prac w "Nature"). Jego prace były cytowane ponad 4000 razy. Wypromował 5 doktorów nauk.
Od 1976 roku pracuje w Instytucie Dendrologii PAN w Kórniku, gdzie zajmuje się ekofizjologią roślin. Od 2011 jest dyrektorem Instytutu oraz kierownikiem Pracowni Ekofizjologii (od 1999 roku). Wcześniej pełnił funkcje kierownika: Pracowni Chorób Abiotycznych (1982–1988) oraz Zakładu Ekologii (1996–1999).
W latach 1988–2012 łączył pracę w Instytucie Dendrologii PAN z pracą naukową na uniwersytetach w Stanach Zjednoczonych, University of Arizona (1988–1989), University of Wisconsin-Madison (1989–1991) oraz University of Minnesota (1991–2012).
Od 2007 jest członkiem korespondentem Polskiej Akademii Nauk, członkiem Rady Kuratorów II Wydziału PAN oraz członkiem Oddziału PAN w Poznaniu. Od 2012 jest też członkiem Komitetu Botaniki PAN oraz Komitetu Nauk Leśnych PAN.
W 2008 roku otrzymał Nagrodę Fundacji na rzecz Nauki Polskiej w dziedzinie nauk przyrodniczych i medycznych za badania w zakresie ekofizjologii roślin.
W 2021 otrzymał Krzyż Wolności i Solidarności oraz Krzyż Oficerski Orderu Odrodzenia Polski (2021).

</doc>
<doc id="1505364" url="https://pl.wikipedia.org/wiki?curid=1505364" title="Epidexipteryx hui">
Epidexipteryx hui



</doc>
<doc id="1505365" url="https://pl.wikipedia.org/wiki?curid=1505365" title="Port lotniczy Maduraj">
Port lotniczy Maduraj

Port lotniczy Maduraj (IATA: IXM, ICAO: VOMD) – port lotniczy położony 13 km od Maduraju, w stanie Tamil Nadu, w Indiach.

</doc>
<doc id="1505366" url="https://pl.wikipedia.org/wiki?curid=1505366" title="Vilniaus prekyba">
Vilniaus prekyba

VP Grupė – litewski koncern posiadający sieć supermarketów na Litwie, Łotwie i w Estonii. Działa od 1992.
Struktura VP Grupė.
Handel detaliczny produktami spożywczo-przemysłowymi:
"'Inne usługi":

</doc>
<doc id="1505371" url="https://pl.wikipedia.org/wiki?curid=1505371" title="Mutyzm wybiórczy">
Mutyzm wybiórczy

Mutyzm wybiórczy – zaburzenie lękowe, polegające na wybiórczości mówienia, przez co rozumie się to, że dziecko lub osoba dorosła mówi w pewnych sytuacjach, a milczy w innych. Milczenie nie wynika z niechęci do używania danego języka lub jego nieznajomości, lecz często z odczuwanego silnego lęku społecznego. Zaburzenie rozwija się zwykle we wczesnym dzieciństwie – między 2. a 5. rokiem życia, choć może również dotyczyć dorosłych.
Zalecane formy leczenia korzystają z technik psychoterapii behawioralnej (lub poznawczo-behawioralnej, jeśli wiek rozwojowy dziecka na to pozwala). Zaleca się, by w terapii pomagali rodzice, nauczyciele i inne ważne dla dziecka osoby. Z leków proponowane są selektywne inhibitory zwrotnego wychwytu serotoniny, choć nie ma wielu badań na temat ich efektywności.
W 2017 roku ukazał się podręcznik dla rodziców, nauczycieli i specjalistów autorstwa Marii Bystrzanowskiej opisujący to zaburzenie oraz metody terapeutyczne.
Epidemiologia i etiologia.
Mutyzm wybiórczy uważa się za dość rzadkie zaburzenie, a częstotliwość jego występowania nie była weryfikowana w badaniach epidemiologicznych. Szacuje się, że współczynnik chorobowości wynosi, w zależności od badanej populacji (np. klinicznej, szkolnej lub ogólnej), od 0,03% do 1%, a nawet 0,11–2,2%. Nie wygląda na to, by zaburzenie rozwijało się częściej u dziewczynek niż u chłopców. Zazwyczaj ma początek pomiędzy 2. a 5. rokiem życia, jednak diagnoza stawiana jest często dopiero w późniejszym wieku dziecka, kiedy zaburzenie mocniej się uwidacznia (np. podczas zajęć szkolnych).
Przyczyny mutyzmu wybiórczego nie są dobrze poznane. Wskazuje się, że niektóre cechy temperamentu i osobowości (jak zahamowanie behawioralne, wysoka neurotyczność czy nieśmiałość) mogą mieć związek z rozwojem zaburzenia. Ponadto, dziecko, obserwując, może przejąć zachowania rodziców, którzy sami wykazują się zahamowaniem społecznym. Rodziców takich opisuje się też jako nadopiekuńczych lub nazbyt kontrolujących. 
Zakłada się istnienie wspólnego podłoża genetycznego mutyzmu i fobii społecznej. W niedużych badaniach wykazano, że rodzice dzieci z mutyzmem wybiórczym, sami częściej cierpieli z powodu tego zaburzenia lub fobii społecznej. Część dzieci z mutyzmem wybiórczych może również częściej cierpieć z powodu opóźnień w rozwoju, zaburzeń rozwojowych lub mowy.
Obraz zaburzenia i diagnoza.
Dzieci dotknięte mutyzmem wybiórczym, nie inicjują mowy, ani nie odpowiadają, gdy mówią do nich osoby, przy których nie czują się wystarczająco komfortowo. Prowadzenie rozmów może być ograniczone jedynie do najbliższych członków rodziny. Dzieci mogą się nie odzywać nawet przy bliskich przyjaciołach lub krewnych drugiego stopnia, takich jak dziadkowie lub kuzyni. Niemniej jednak, zaburzenie to u różnych pacjentów może dotyczyć funkcjonowania w różnych sytuacjach. 
Mutyzm wybiórczy jest rozpoznawany, gdy dziecko lub osoba dorosła dysponuje prawidłowym lub zbliżonym do prawidłowego poziomem rozumienia mowy i posługiwania się mową. Wymaga to jednoznacznego potwierdzenia, że w niektórych sytuacjach dziecko lub osoba dorosła posługuje się mową w stopniu odpowiednim dla jego wieku, zaś w innych, specyficznych sytuacjach, kiedy mówienie jest oczekiwane, milczy. Głównym znakiem ostrzegawczym jest wyraźny kontrast w zdolności dziecka do interakcji z różnymi osobami, charakteryzujący się nagłym bezruchem i spiętym wyrazem twarzy, gdy oczekuje się, że będzie rozmawiać z kimś, kto znajduje się poza jego strefą komfortu. Dzieci mogą unikać wtedy kontaktu wzrokowego oraz:
Dzieci z tym zaburzeniem używają czasem niewerbalnych środków komunikacji (np. chrząkanie, gesty, pisanie) i mogą chętnie angażować się w sytuacje społeczne, w których mowa nie jest wymagana (np. role w przedstawieniach szkolnych, które nie wymagają wypowiadania się). Niektóre dzieci mogą odpowiedzieć kilkoma słowami lub mogą mówić zmienionym głosem, na przykład szeptem.
Zaburzenie często charakteryzuje się wysokim poziomem lęku społecznego. Z czasem osoba dotknięta mutyzmem, nauczy się przewidywać sytuacje, które wywołują lęk i może zacząć ich unikać. Konsekwencją tego mogą być gorsze wyniki szkolne, ponieważ nauczycielom często trudno będzie ocenić umiejętności dziecka, takie jak czytanie.
Cechy towarzyszące mutyzmowi selektywnemu mogą obejmować nadmierną nieśmiałość, strach przed społecznym zawstydzeniem, izolację społeczną, wycofanie, kurczowe trzymanie się dorosłych, cechy kompulsywne, negatywizm, napady złości lub łagodne zachowania opozycyjne. Dzieci z tym zaburzeniem mają na ogół normalne umiejętności językowe, choć czasami mogą występować towarzyszące zaburzenia komunikacji. W praktyce klinicznej mutyzmowi wybiórczemu towarzyszyć może diagnoza dodatkowego zaburzenia lękowego (najczęściej fobii społecznej).
DSM-5.
W piątym wydaniu DSM, mutyzm wybiórczy (kod 313.23) został umieszczony w grupie zaburzeń lękowych.
Kryteria diagnostyczne:
ICD-11.
W ICD-11 mutyzm wybiórczy (kod 6B06) opisywany jest jako zaburzenie charakteryzujące się:
Podobnie jak w DSM-5, mutyzm znajduje się w rozdziale opisującym zaburzenia lękowe.
Leczenie.
Zdarza się, że wraz z wiekiem zaburzenie przemija samoistnie, choć nie jest jasne czy w takich przypadkach możliwe są nawroty. U osób, które dodatkowo cierpią z powodu fobii społecznej, nawet po zaniku mutyzmu, mogą nadal manifestować się objawy lęku społecznego. Nieleczony mutyzm może również przetrwać do dorosłości.Niektórzy autorzy zalecają leczenie, nawet wówczas, gdy diagnoza nie została jeszcze w pełni potwierdzona.
Psychoterapia.
Zalecane są podejścia behawioralne/poznawczo-behawioralne, których celem jest ustalenie funkcji nieprzystosowawczych zachowań i stopniowa zmiana ich na inne. Techniki z terapii poznawczej wprowadzane są, gdy wiek rozwojowy dziecka na to pozwala. Rodzice, nauczyciele i inne ważne dla dziecka osoby powinni dodatkowo skorzystać z psychoedukacji i konsultacji psychologicznych na temat zaburzenia oraz współpracy podczas terapii. Czasami wykorzystywane są podejścia też psychodynamiczne i terapia rodzinna, ale prawie nie ma badań na temat ich skuteczności.
Farmakoterapia.
Dzieciom, szczególnie z objawami lęku lub fobii społecznej i które nie zareagowały pozytywnie na psychoterapię, proponuje się selektywne inhibitory zwrotnego wychwytu serotoniny (np. fluoksetyna), choć zaznacza się, że istnieje niewiele badań, które skupiają się na pacjentach z mutyzmem wybiórczym. Inną grupą leków, które testowane były w (bardzo małych) badaniach są inhibitory monoaminooksydazy.

</doc>
<doc id="1505376" url="https://pl.wikipedia.org/wiki?curid=1505376" title="Sunwing Airlines">
Sunwing Airlines

Sunwing Airlines – kanadyjskie tanie linie lotnicze z siedzibą w Toronto.
Agencja ratingowa Skytrax przyznała liniom trzy gwiazdki.

</doc>
<doc id="1505379" url="https://pl.wikipedia.org/wiki?curid=1505379" title="Korytyba (Starogard Gdański)">
Korytyba (Starogard Gdański)

Korytyba – część miasta Starogard Gdański, położona na południowy zachód od jego centrum. Dzielnica charakteryzuje się dużymi osiedlami domków jednorodzinnych położonych w zwartej zabudowie – okolice ulic H. Lange, Kociewskiej. Dzielnica ta graniczy z Osiedlem Przylesie na południu miasta oraz z Hermanowem na wschodzie. Przez dzielnice przejeżdża autobus linii 12, który obsługuje mieszkańców Przylesia, Koteż i Korytyby udających się w kierunku Rynku i dworca PKP.
W 1923 funkcjonowało tutaj gospodarstwo rolne należące do miasta.

</doc>
<doc id="1505380" url="https://pl.wikipedia.org/wiki?curid=1505380" title="Samsung I900">
Samsung I900



</doc>
<doc id="1505381" url="https://pl.wikipedia.org/wiki?curid=1505381" title="Maria Fernanda Malo">
Maria Fernanda Malo



</doc>
<doc id="1505385" url="https://pl.wikipedia.org/wiki?curid=1505385" title="Zachodnia Batyżowiecka Przełęcz">
Zachodnia Batyżowiecka Przełęcz

Zachodnia Batyżowiecka Przełęcz (słow. "Zapadné Batizovské sedlo") – przełęcz w głównej grani Tatr, będąca wyższym z dwóch siodeł na odcinku położona pomiędzy Batyżowieckim Szczytem ("Batizovský štít", 2448 m n.p.m.) a Zadnim Gerlachem ("Zadný Gerlach", 2616 m). Drugie siodło, położone dalej na wschód, to Wschodnia Batyżowiecka Przełęcz ("Východné Batizovské sedlo"). Pomiędzy Zachodnią a Wschodnią Batyżowiecką Przełęczą znajdują się Batyżowieckie Czuby. Na północ od przełęczy znajduje się górne piętro Doliny Kaczej, a na południe – Doliny Batyżowieckiej.
Dawniej oba siodła traktowano jako całość i nazywano Batyżowiecką Przełęczą ("Batizovské sedlo").
Na przełęcz nie prowadzi żaden szlak turystyczny. Dla taterników przez Zachodnią Batyżowiecką Przełęcz prowadzi najłatwiejsza droga nieznakowana na Batyżowiecki Szczyt. Nazwa przełęczy pochodzi od położonej pod nią Doliny Batyżowieckiej.
Pierwsze wejście:

</doc>
<doc id="1505388" url="https://pl.wikipedia.org/wiki?curid=1505388" title="Tot′ma">
Tot′ma

Tot′ma (ros. То́тьма) – miasto w Rosji, nad Suchoną, w obwodzie wołogodzkim, siedziba rejonu totiemskiego; ok. 10 500 mieszk. (2006).&lt;br&gt;
W Tot′mie urodził się German Sołowiecki i Antoni Wiwulski (1877).

</doc>
<doc id="1505402" url="https://pl.wikipedia.org/wiki?curid=1505402" title="Delphinium elatum">
Delphinium elatum



</doc>
<doc id="1505403" url="https://pl.wikipedia.org/wiki?curid=1505403" title="Magiczny klucz">
Magiczny klucz

Magiczny klucz (ang. "The Magic Key", 2003-2005) – brytyjski serial telewizyjny nadawany przez kanał telewizyjny JimJam.
Fabuła.
Serial opowiada o niezwykłych przygodach czwórki dzieci: Biffa, Kippera, Chipa oraz Wilmy, którzy mieszkają w domu razem z rodzicami, babcią i psem Floppy'm. Zamiast obroży nosi specjalny złoty klucz pozwalający przenosić dzieci do świata pełnego niezwykłych zdarzeń.
Wersja polska.
Opracowanie i udźwiękowienie: MediaVox
Wystąpili:
i inni

</doc>
<doc id="1505407" url="https://pl.wikipedia.org/wiki?curid=1505407" title="Dytryk von Gatersleben">
Dytryk von Gatersleben

Dytryk von Gatersleben, także Theodoricus de Gatirslebe, Gatersleue – mistrz krajowy Prus w latach 1270-1273. 
Życiorys.
Dyrtyk pochodził z bogatej rodziny ministeriałów osiadłej w Saksonii, której rodową siedzibą była wieś Gatersleben, (obecna nazwa: Neugattersleben) położona na wschód od Stassfurtu. Rodzinę Dytryka von Gaterslebena widać w służbie arcybiskupów magdeburskich, książąt Saksonii oraz hrabiów Anhaltu. O ile wiadomo skąd wywodził się Dytryk von Gatersleben, to trudno coś powiedzieć o dacie jego urodzin i śmierci. 
Z dostępnych źródeł wiadomo, ze jako mistrz krajowy brał czynny udział w walkach mających na celu stłumienie powstania pruskiego. Na polu dyplomatycznym kontaktował się z książętami polskimi, między innymi z księciem wielkopolskim Bolesławem Pobożnym. Wiadomo też, że prowadził politykę nadań ziemskich dla ludności pruskiej, w celu uzależnienia mieszkańców podbitych terenów od Zakonu krzyżackiego.

</doc>
<doc id="1505409" url="https://pl.wikipedia.org/wiki?curid=1505409" title="Stanisław Jan Skarżyński">
Stanisław Jan Skarżyński

Stanisław Jan Skarżyński (ur. 23 kwietnia 1897 w Aleksandrowie, zm. 15 lipca 1920 w okolicach wsi Zwierowce) – podporucznik pilot Wojska Polskiego, kawaler Orderu Virtuti Militari.
Życiorys.
Urodził się w rodzinie Jana i Joanny z Walewskich. Kształcił się w Szkole Realnej w Sosnowcu i Szkole Realnej w Rostowie nad Donem, w której uzyskał świadectwo dojrzałości. Potem rozpoczął studia na Politechnice w Niżnym Nowogrodzie. 26 czerwca 1916 został wcielony do armii carskiej i przydzielony do szkoły lotniczej. 31 lipca 1917, po ukończeniu szkoły, mianowany został chorążym i skierowany do 31 pułku piechoty. Służył w nim do 3 lutego 1918, po czym udał się do Odessy, gdzie przyjęty został do Polskiego Oddziału Awiacyjnego, w charakterze obserwatora. Zasłynął tam z niezwykłego fortelu. Razem z chorążym Karpińskim przekradł się przez posterunki austriackie na teren składu lotniczego i zanotował numery samolotów i silników. Nazajutrz, przedstawiwszy odpowiedni wykaz, zażądał zwrotu samolotów i silników, jako mienia należącego do władz polskich. Dzięki tej inicjatywie oddział zdobył kilka samolotów. 19 kwietnia 1918, po rozbrojeniu oddziału przez Austriaków, udał się do I Korpusu gen. Dowbor-Muśnickiego. Po przybyciu wcielony został do Legii Rycerskiej. W czerwcu tego roku, po kapitulacji korpusu, powrócił do Polski.
12 listopada 1918 został skierowany na kurs pilotażu w Warszawie. 15 stycznia 1919 został formalnie przyjęty do Wojska Polskiego z warunkowym zatwierdzeniem posiadanego stopnia podporucznika i przydzielony z dniem 12 listopada 1918 do Lotniska wojskowego w Warszawie. Po ukończeniu Wojskowej Szkoły Lotniczej przydzielony został do 21 eskadry niszczycielskiej. W jej składzie wziął udział w wielu akcjach bojowych. W czasie jednej z nich, 15 maja, zmuszony został do lądowania na terytorium nieprzyjaciela. W ciągu miesiąca przedarł się przez linię frontu i powrócił do macierzystego pododdziału.
15 lipca 1920 wystartował razem z obserwatorem, kpt. Arturem Kelly z 7 eskadry myśliwskiej, do kolejnego lotu bojowego. Tym razem, z rozkazu szefa lotnictwa 6. Armii, pułkownika Faunt-le-Roya przeprowadził atak lotniczy na oddziały bolszewickiej 1 Armii Konnej Budionnego, przemieszczającej się przez wieś Zwierowce. Wykonując to zadanie, lotem koszącym, trafiony został śmiertelnie pociskiem wystrzelonym przez bolszewików. Obaj lotnicy zginęli w wyniku zderzenia samolotu z ziemią. Po zakończeniu działań wojennych, z rozkazu płk. Cedrika Faunt-le-Roya, ich szczątki zostały ekshumowane i z honorami złożone na cmentarzu wojskowym we Lwowie.
19 stycznia 1921 został zatwierdzony z dniem 1 kwietnia 1920 roku w stopniu porucznika, w Wojskach Lotniczych, w grupie oficerów byłych Korpusów Wschodnich i byłej armii rosyjskiej.

</doc>
<doc id="1505411" url="https://pl.wikipedia.org/wiki?curid=1505411" title="Gràcia">
Gràcia

Gràcia – stacja metra w Barcelonie na linii 6 i 7. Stacja została otwarta w 1929.

</doc>
<doc id="1505412" url="https://pl.wikipedia.org/wiki?curid=1505412" title="Ryszard Horodecki">
Ryszard Horodecki

Ryszard Horodecki (ur. 30 września 1943 w Kowlu) – polski fizyk teoretyczny i poeta, profesor nauk fizycznych, profesor zwyczajny na Uniwersytecie Gdańskim i dyrektor Krajowego Centrum Informatyki Kwantowej (KCIK) na tej uczelni, członek rzeczywisty Polskiej Akademii Nauk. Zajmował się głównie informatyką kwantową.
Życiorys.
Ukończył studia na Wydziale Elektroniki Politechniki Gdańskiej, doktoryzował się na Uniwersytecie Gdańskim. Stopień doktora habilitowanego nauk fizycznych uzyskał 26 maja 1997 na Wydziale Fizyki, Astronomii i Informatyki Stosowanej Uniwersytetu Mikołaja Kopernika na podstawie rozprawy "Correlation and information-theoretic aspects of quantum nonseparability of mixed states". Tytuł profesora nauk fizycznych otrzymał 18 stycznia 2005.
Zawodowo związany z Uniwersytetem Gdańskim, od 2007 na stanowisku profesora zwyczajnego w Instytucie Fizyki Teoretycznej i Astrofizyki. Został też dyrektorem Krajowego Centrum Informatyki Kwantowej UG. Zajmuje się informatyką kwantową, m.in. własnościami kwantowych stanów splątanych oraz ich zastosowaniem do przetwarzania informacji kwantowej. W 1997 w pracy opublikowanej wspólnie z synami Michałem i Pawłem wykazał istnienie związanych stanów splątanych ("bound entangled states"), których nie da się przekształcić w stany maksymalnie splątane.
W 2010 został członkiem korespondentem Polskiej Akademii Nauk, w 2019 otrzymał status członka rzeczywistego PAN.
Ryszard Horodecki tworzył też utwory poetyckie, publikowane w „Tygodniku Powszechnym” i miesięczniku „W Drodze”. Zostały one wydane w formie tomiku zatytułowanego "Sum ergo cogito".
Odznaczenia i wyróżnienia.
W 2008 otrzymał Nagrodę Fundacji na rzecz Nauki Polskiej w dziedzinie nauk ścisłych, a w 2011 grant europejski ERC Advanced Grant na dalsze badania w dziedzinie informatyki kwantowej. Odznaczony Krzyżem Oficerskim Orderu Odrodzenia Polski (2013) i Medalem Komisji Edukacji Narodowej.

</doc>
<doc id="1505413" url="https://pl.wikipedia.org/wiki?curid=1505413" title="Sant Gervasi">
Sant Gervasi

Sant Gervasi – stacja metra w Barcelonie, na linii 6. Stacja została otwarta w 1929.

</doc>
<doc id="1505417" url="https://pl.wikipedia.org/wiki?curid=1505417" title="Moria (psychiatria)">
Moria (psychiatria)

Moria (wiłość, nastrój moriatyczny, także wesołkowatość oraz z niem. "Witzelsucht") – w psychiatrii, wesołkowaty nastrój; podwyższenie nastroju, któremu towarzyszy beztroska, pusta wesołkowatość, głupkowate żarty. Wyraz pochodzący z gr. "mōría" „głupota; prostactwo”. Pacjenci w tym stanie wydają się być pozbawieni ograniczeń i hamulców, cechują ich gwałtowne reakcje na bodźce, inne osoby czy zdarzenia czasami na bardzo dużym poziomie szczegółowości, jak reakcja na niuanse tonu głosu czy słowa. Pacjenci są także skłonni do żartów, kalamburów i innych dowcipów słownych. Wydają się także bardzo wrażliwi, ale jest to wrażliwość bierna i nieselektywna. Reagują podobnie na każdy rodzaj bodźców niezależnie od ich wagi i charakteru, co według niektórych neurologów, jak np. Aleksandra Łurii, jest zasadniczą cechą tego objawu.
Objaw charakterystyczny dla guzów płata czołowego i innych organicznych uszkodzeń tej części mózgu (zespół czołowy). Termin wprowadził do medycyny niemiecki neurolog Moritz Jastrowitz w 1888 roku.

</doc>
<doc id="1505419" url="https://pl.wikipedia.org/wiki?curid=1505419" title="Piekło pocztowe">
Piekło pocztowe

Piekło pocztowe (ang. "Going Postal") – powieść Terry’ego Pratchetta z serii "Świat Dysku", wydana w Wielkiej Brytanii 25 września 2004, a w Polsce jesienią 2008 roku. "Piekło pocztowe" jest pierwszą powieścią Pratchetta nominowaną do nagrody Nebula (w 2005 roku).
Utwór – odmiennie niż poprzednie części cyklu – jest podzielony na rozdziały. Każdy z nich jest, na wzór XIX-wiecznych powieści, poprzedzony kilkuhasłową zapowiedzią mających w nim nastąpić zdarzeń.
Oryginalny tytuł „going postal” w amerykańskim slangu oznacza bycie wściekłym, zestresowanym z powodu swojej pracy aż do posunięcia się do przemocy; w przypadku tej książki jest to także gra słów: „going postal” może być zinterpretowane jako wyrażenie oznaczające, zgodnie z treścią powieści, „powstawanie poczty”.
Fabuła utworu to perypetie Moista von Lipwiga, oszusta i złodzieja, zmuszonego przez Vetinariego, patrycjusza Ankh-Morpork, do zajęcia się będącym w stanie całkowitego upadku urzędem pocztowym. Von Lipwig stara się sprostać temu zadaniu, przy okazji wynajdując filatelistykę, choć na drodze stanie mu groźny konkurent. Głównym tematem satyry jest funkcjonowanie korporacji, dążących wszelkimi środkami do eliminacji konkurencji. Pojawiają się też aluzje do idei wolnego oprogramowania.
Adaptacja filmowa.
30 maja 2010 roku w Sky1 odbyła się telewizyjna premiera ekranizacji "Piekła pocztowego". Moista von Lipwiga zagrał Richard Coyle, Adorę Bellę Dearheart Claire Foy, Reachera Gilta David Suchet, natomiast Havelocka Vetinari – Charles Dance.

</doc>
<doc id="1505421" url="https://pl.wikipedia.org/wiki?curid=1505421" title="Kaliningrad Passachirski">
Kaliningrad Passachirski



</doc>
<doc id="1505429" url="https://pl.wikipedia.org/wiki?curid=1505429" title="Andrzej Jajszczyk">
Andrzej Jajszczyk

Andrzej Bogdan Jajszczyk (ur. 23 stycznia 1952 w Dęblinie) – polski naukowiec, profesor nauk technicznych, specjalizujący się w sieciach i węzłach telekomunikacyjnych, członek rzeczywisty Polskiej Akademii Nauk, dyrektor Narodowego Centrum Nauki w latach 2011–2015, wiceprzewodniczący Europejskiej Rady ds. Badań Naukowych.
Życiorys.
Studia wyższe ukończył w 1974 na Politechnice Poznańskiej. Na tej samej uczelni uzyskiwał stopnie doktora (1979) i doktora habilitowanego (1986). Tytuł profesora nauk technicznych otrzymał 28 listopada 1994. Był pracownikiem naukowym Politechniki Poznańskiej, a także Francusko-Polskiej Wyższej Szkoły Nowych Technik Informatyczno-Komunikacyjnych w Poznaniu. Na tej uczelni pełnił obowiązki prorektora ds. nauki. Wykładał także w University of Adelaide w Australii, Queen’s University w Kanadzie oraz École Nationale Supérieure des Télécommunications de Bretagne we Francji. Został zatrudniony w Katedrze Telekomunikacji na Akademii Górniczo-Hutniczej im. Stanisława Staszica w Krakowie. Na AGH objął stanowisko profesora.
Jego główne osiągnięcia w teorii pól komutacyjnych obejmują znaczące przeformułowanie teorii przestrajalnych pól komutacyjnych Beneša, wprowadzenie nowej klasy przepakowywalnych pól komutacyjnych (z Grzegorzem Jekelem) oraz udowodnienie nieblokowalności klasy pół wielopołaczeniowych (z Frankiem K. Hwangiem). Zaproponował także nowe struktury optycznych pól komutacyjnych oraz pól zbudowanych ze scalonych komutatorów cyfrowych. Jego wkład do teorii niezawodności sieci telekomunikacyjnych obejmuje zaproponowanie nowych metryk oraz udowodnienie ważnych właściwości sieci odpornych na uszkodzenia (z Piotrem Chołdą). Zaproponował także nowe architektury i protokoły sieci zorientowanych na przepływy (wraz z Jerzym Domżałem i Robertem Wójcikiem).
Jest autorem bądź współautorem m.in. kilku książek, ponad 300 artykułów naukowych, a także autorem licznych artykułów publicystycznych, poruszających m.in. sprawy szkolnictwa wyższego i nauki. Jest też autorem około 20 patentów. Był organizatorem licznych konferencji naukowych, m.in. był przewodniczącym jednej z najważniejszych światowych konferencji telekomunikacyjnych – IEEE International Conference on Communications ICC'2018, która odbyła się w Kansas City w maju 2018.
W 1994 założył czasopismo „IEEE Global Communications Newsletter” i był jego pierwszym redaktorem. W latach 1993–1997 był redaktorem amerykańskiego czasopisma „IEEE Transactions on Communications”, a w latach 1998–2000, pierwszym spoza Ameryki Północnej, redaktorem naczelnym czasopisma „IEEE Communications Magazine”. W okresie tym periodyk osiągnął pierwsze miejsce w kategorii wysokości współczynnika wpływu ("impact factor") wśród wszystkich czasopism telekomunikacyjnych. W latach 2004–2005 oraz 2010–2011 był dyrektorem ds. czasopism stowarzyszenia IEEE Communications Society, a w latach 2006–2007 był dyrektorem obszaru Europa, Afryka i Bliski Wschód tego samego stowarzyszenia. Ponownie funkcję tę objął w 2016. W kadencji 2008–2009 pełnił funkcję wiceprezesa stowarzyszenia.
W 2011 powierzono mu stanowisko dyrektora Narodowego Centrum Nauki w Krakowie. Funkcję tę sprawował do 3 marca 2015, kiedy to zastąpił go Zbigniew Błocki. W 2016 powołany w skład Komitetu Polityki Naukowej.
Został wiceprezesem zarządu Fundacji Kyoto-Kraków, wiceprzewodniczącym rady programowej Kongresu Obywatelskiego, członkiem rady Muzeum Narodowego w Krakowie, komitetu naukowego Collegium Artium oraz IEEE i rady zarządzającej organizacji naukowej Science Europe. Od 2013 członek korespondent Polskiej Akademii Nauk, a od 2022 członek rzeczywisty PAN. W październiku 2015 wybrany na prezesa oddziału Polskiej Akademii Nauk w Krakowie. W 2017 został wybrany na członka Academia Europaea, a w 2020 wybrano go na członka korespondenta Polskiej Akademii Umiejętności. W 2022 powołano go w skład Rady Muzeum przy Muzeum Sztuki i Techniki Japońskiej „Manggha” w Krakowie, następnie wybrano go na przewodniczącego tego gremium.
W 2017 Komisja Europejska powołała go na członka Rady Naukowej Europejskiej Rady ds. Badań Naukowych. W 2020 wybrano go na stanowisko wiceprzewodniczącego tej instytucji (z kadencją od 2021).
W 2005 bez powodzenia kandydował do Sejmu z listy Platformy Obywatelskiej. Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Odznaczenia i wyróżnienia.
W 2017 został odznaczony Krzyżem Kawalerskim Orderu Odrodzenia Polski.
W 2004 otrzymał Medal Komisji Edukacji Narodowej, a w 2008 Nagrodę Fundacji na rzecz Nauki Polskiej w dziedzinie nauk technicznych. W tym samym roku otrzymał międzynarodową nagrodę IEEE Communications Society Joseph LoCicero Award za zasługi w wydawaniu czasopism naukowych.

</doc>
<doc id="1505434" url="https://pl.wikipedia.org/wiki?curid=1505434" title="Saanen">
Saanen

Saanen (fr. "Gessenay") − gmina (niem. "Einwohnergemeinde") w Szwajcarii, w kantonie Berno, w regionie administracyjnym Oberland, siedziba okręgu Obersimmental-Saanen. 
Miniaturę kościoła z Saanen oglądać można w parku tematycznym Swiss Vapeur Parc.
W pobliżu znajduje się była twierdza wojskowa, w której umieszczono kapsułę z Genomem Cyfrowym.
Demografia.
W Saanen mieszka 6 836 osób. W 2020 roku 29,2% populacji gminy stanowiły osoby urodzone poza Szwajcarią.
Współpraca.
Miejscowości partnerskie:
Transport.
Przez teren gminy przebiegają drogi główne nr 11 i nr 142.
Znajduje się tutaj lotnisko Saanen.

</doc>
<doc id="1505435" url="https://pl.wikipedia.org/wiki?curid=1505435" title="Ilmenau (rzeka)">
Ilmenau (rzeka)

Ilmenau (pol. hist. "Ilmenawa" ) – rzeka w Niemczech w północno-wschodniej Dolnej Saksonii, stanowiąca lewy dopływ Łaby.
Przebieg.
Rzeka powstaje na Pustaci Lüneburskiej z połączenia dwóch mniejszych rzek: Gerdau płynącej od północnego zachodu i Stederau płynącej od południowego zachodu. Ów zbieg ma miejsce na południe od Uelzen.
Od Uelzen Ilmenau płynie, wzbogacona przez wpływającą tu rzekę Wipperau, w kierunku północnym przez Bad Bevensen i Lüneburg do Winsen, gdzie jest zasilona prawym dopływem Neetze oraz tuż przed ujściem przejmuje również wody płynącej z południa rzeki Luhe. W północnej dzielnicy Winsen Hoopte uchodzi do płynącej od wschodu Łaby. U ujścia Ilmenau do Łaby wybudowano na początku lat siedemdziesiątych XX wieku wał przeciwpowodziowy.
Całkowita długość rzeki wynosi 107 kilometrów.
Żegluga.
Ilmenau jest żeglowna tylko na krótkim odcinku 28,84 km od Lüneburga w dół rzeki do ujścia w Hoopte. Jednak na tym odcinku trzeba pokonać trzy śluzy koło Bardowick, Wittorf i Fahrenholz. Obecnie Ilmenau straciło znaczenie dla żeglugi. Wcześniej fabryka przeróbki drewna była zaopatrywana drogą wodną. Obecnie (2008 rok) statki pasażerskie zaprzestały kursów na rzece.
Sporty wodne.
W górnym biegu od Uelzen do Lüneburga rzeka zapewnia wartki nurt i piękne krajobrazy z jednym tylko jazem. Dlatego jest odpowiednia dla wodnych wędrówek kajakarskich.
Miejscowości nad Ilmenau.
Nad Ilmenau leżą Uelzen, Bad Bevensen, Lüneburg, Bardowick i w pobliżu ujścia jedna z dzielnic Winsen – Hoopte. Nazwę "Ilmenau" przyjęła też jedna z gmin zbiorowych w powiecie Lüneburg na południe od Lüneburga z siedzibą w Melbeck.

</doc>
<doc id="1505437" url="https://pl.wikipedia.org/wiki?curid=1505437" title="Guðni Ágústsson">
Guðni Ágústsson

Guðni Ágústsson (ur. 9 kwietnia 1949 w miejscowości Brúnastaðir) – islandzki polityk, parlamentarzysta, minister rolnictwa w latach 1999–2007, przewodniczący Partii Postępu od 2007 do 2008.
Życiorys.
Syn polityka Ágústa Þorvaldssona. Zawodowo związany z branżą mleczarską. Działał w organizacjach i instytucjach rolniczych. Dołączył do Partii Postępu i jej organizacji młodzieżowej. W 1987 po raz pierwszy został wybrany do Althingu. Z powodzeniem ubiegał się o reelekcję w kolejnych wyborach do 2007 włącznie. Od 1995 do 1999 był przewodniczącym parlamentarnej komisji rolnictwa. 28 maja 1999 roku został ministrem rolnictwa w nowym rządzie premiera Davíða Oddssona, uformowanym po wyborach parlamentarnych. Stanowisko zajmował do 24 maja 2007 również w kolejnych rządach premierów Halldóra Ásgrímssona oraz Geira Haardego. W 2001 objął funkcję wiceprzewodniczącego Partii Postępu.
W maju 2007, po porażce Partii Postępu w wyborach parlamentarnych, jej lider Jón Sigurðsson zrezygnował ze stanowiska. W tym samym miesiącu nowym przewodniczącym ugrupowania został Guðni Ágústsson. Zrezygnował z tej funkcji oraz z mandatu parlamentarnego w listopadzie 2008. Pozostał jednocześnie aktywnym działaczem swojej partii. Po odejściu z parlamentu m.in. do 2015 przewodniczył organizacji zrzeszającej producentów mleka.

</doc>
<doc id="1505441" url="https://pl.wikipedia.org/wiki?curid=1505441" title="Bergedorf (dzielnica)">
Bergedorf (dzielnica)

Bergedorf, Hamburg-Bergedorf – część miasta (niem. "Stadtteil") Hamburg w Niemczech, w okręgu administracyjnym Bergedorf.
1 kwietnia 1938 na mocy ustawy o Wielkim Hamburgu włączony w granice miasta.
W Bergedorf urodził się królewsko-polski i elektorsko-saski kapelmistrz Johann Adolf Hasse.

</doc>
<doc id="1505443" url="https://pl.wikipedia.org/wiki?curid=1505443" title="Tadeusz Natanson (muzyk)">
Tadeusz Natanson (muzyk)

Tadeusz Natanson (ur. 26 stycznia 1927 w Warszawie, zm. 10 listopada 1990 we Wrocławiu) – polski kompozytor i pedagog.
Życiorys.
Edukacja.
Edukację muzyczną rozpoczął w okresie międzywojennym, w Szkole Muzycznej im. Mieczysława Karłowicza w Poznaniu. W latach 1939–1944 przebywał w Warszawie, gdzie pobierał lekcje fortepianu u Margerity Trombini-Kazuro i Jana Ekiera. W latach 1946–1956 studiował w Państwowej Wyższej Szkole Muzycznej we Wrocławiu, początkowo na Wydziale Pedagogicznym, a następnie na Wydziale Kompozycji pod kierunkiem profesorów: Kazimierza Wiłkomirskiego, Piotra Perkowskiego oraz Stefana Bolesława Poradowskiego.
W 1977 obronił w PWSM w Warszawie pracę doktorską nt. "Muzykoterapia jako jedna z funkcji muzyki".
Działalność pedagogiczna.
Od 1957 przez 26 lat był wykładowcą tej wrocławskiej uczelni – od 1965 jako docent, od 1977 jako profesor. Pełnił funkcje dziekana Wydziału Instrumentalnego (1969-73) oraz Wydziału Kompozycji, Dyrygentury i Teorii Muzyki (1973–1975), kierował Katedrą Kompozycji i Teorii Muzyki (1970–1981), był Prorektorem ds. Dydaktyki (1975–1981). W 1972 założył Zakład Muzykoterapii, przekształcony następnie w Instytut, na którego czele stanął jako dyrektor.
W latach 1983–1990 związany był także z filią Uniwersytetu Śląskiego w Cieszynie, gdzie kierował m.in. Międzykierunkowym Zakładem Muzykoterapii i Instytutem Wychowania Muzycznego. Od 1986 na stanowisku profesora zwyczajnego.
Działalność kompozytorska i publicystyczna.
Jego dorobek kompozytorski obejmuje około 100 dzieł, m.in. 7 symfonii, 3 koncerty fortepianowe, koncert na puzon, koncert na altówkę dedykowany Stefanowi Kamasie, opera "Tamango", balet pantomimiczny "Quo Vadis", utwory kameralne (np. "Trio" na saksofon altowy i 2 wiolonczele), wokalno-instrumentalne (m.in. "Modliłem się do Jehowy" na głos recytujący i orkiestrę, "Pytanie Kaina" na głos rec. chór i orkiestrę, kantata "Opamiętajcie się"), utwory chóralne i inne.
Jest autorem książek: "Wstęp do nauki o muzykoterapii" (Ossolineum 1979), "Programowanie muzyki terapeutycznej" (wyd. pośm. Akademii Muzycznej we Wrocławiu 1992) i dwutomowego skryptu "Współczesne techniki kompozytorskie" (1970, 1972) oraz wielu artykułów i prac zbiorowych publikowanych w Zeszytach Naukowych macierzystych uczelni, jak też periodykach polskich i zagranicznych.
Działalność społeczno-organizatorska.
Od 1954 był członkiem Związku Kompozytorów Polskich. Współtwórca i organizator Festiwalu Polskiej Muzyki Współczesnej we Wrocławiu. Członek Komitetu Organizacyjnego festiwalu „Warszawska Jesień”. Jako członek Towarzystwa im. Fryderyka Chopina aktywnie angażował się w organizację koncertów oraz kolejnych edycji Międzynarodowego Festiwalu Chopinowskiego w Dusznikach Zdroju. Należał do Polskiej Sekcji Towarzystwa Schweitzerowskiego oraz Towarzystwa Higieny Psychicznej. Brał udział w pracach Światowej Federacji Muzykoterapii będąc członkiem Międzynarodowej Grupy Roboczej Muzykoterapii ds.Badań Naukowych i Publikacji. Był aktywnym członkiem Towarzystwa Polsko-Szwedzkiego. W latach 1974–1982 był członkiem SD (m.in. wiceprzewodniczącym jego WK we Wrocławiu).
Pochowany na cmentarzu św. Wawrzyńca we Wrocławiu.

</doc>
<doc id="1505446" url="https://pl.wikipedia.org/wiki?curid=1505446" title="Gillis Grafström">
Gillis Grafström

Gillis Emanuel Grafström (ur. 7 czerwca 1893 w Sztokholmie, zm. 14 kwietnia 1938 w Poczdamie) – szwedzki łyżwiarz figurowy startujący w konkurencji solistów. Trzykrotny mistrz olimpijski z Antwerpii (1920), Chamonix (1924), Sankt Moritz (1928), wicemistrz olimpijski z Lake Placid (1932), trzykrotny mistrz świata (1922, 1924, 1929) oraz trzykrotny mistrz Szwecji. Po zakończeniu kariery amatorskiej był trenerem łyżwiarstwa w Poczdamie i pracował jako architekt.
Pierwszy i jedyny trzykrotny mistrz olimpijski wśród solistów. Najstarszy zdobywca złotego medalu olimpijskiego wśród solistów w wieku 34 lat i 253 dni. Pozostaje jedynym z niewielu sportowców, którzy występowali i zdobyli medale zarówno na letnich jak i zimowych igrzyskach olimpijskich.
Kariera.
W 1920 roku na pierwszych igrzyskach olimpijskich Grafströma w Antwerpii jedna z jego łyżew uległa zniszczeniu tuż przed konkursem. W mieście dostępne były jedynie starodawne łyżwy z zaokrąglonymi czubkami, ale nie przeszkodziło mu to w zdobyciu pierwszego złota olimpijskiego.
Podczas jego ostatniego występu olimpijskiego w 1932 r. w Lake Placid podczas występu Grafström zderzył się z fotografem, ale był w stanie zdobyć srebrny medal olimpijski.
Grafström był jednym z najlepszych łyżwiarzy w historii w figurach obowiązkowych (ang. "Compulsory figures"), czyli programie obowiązkowym polegającym na prezentacji technicznych elementów łyżwiarstwa figurowego. Oprócz tego był twórcą piruetu Grafströma (piruet na tylnej zewnętrznej części łyżwy) i piruetu siadanego. Jako pierwszy łyżwiarz wykonał stabilnie skok Axela-Paulsena. Był znany z eleganckiej jazdy na łyżwach i doskonałej interpretacji muzyki.
Po zakończeniu kariery.
Po zakończeniu kariery łyżwiarskiej studiował architekturę na Uniwersytecie Technicznym w Berlinie. Następnie pracował jako architekt. Kolekcjonował obrazy, grafikę i rzeźby o tematyce łyżwiarskiej. Po jego śmierci kolekcją zajmowała się żona Cecillie Mendelssohn-Bartholdy (1898-1995). Obecnie kolekcja znajduje się w muzeum łyżwiarstwa figurowego w Colorado Springs w Stanach Zjednoczonych. Gillis Grafström był również pisarzem i posługiwał się akwafortą.
Śmierć.
Gillis Grafström umarł w wieku 44 lat w Poczdamie, gdzie obecnie znajduje się ulica jego imienia. Przyczyną śmierci była sepsa.

</doc>
<doc id="1505448" url="https://pl.wikipedia.org/wiki?curid=1505448" title="Wieringermeer">
Wieringermeer

Wieringermeer – miasto w Holandii, w prowincji Holandia Północna. W 2007 r. miasto to na powierzchni 307,76 km² zamieszkiwało 12 676 osób.

</doc>
<doc id="1505450" url="https://pl.wikipedia.org/wiki?curid=1505450" title="K. 622">
K. 622



</doc>
<doc id="1505455" url="https://pl.wikipedia.org/wiki?curid=1505455" title="Harburg (dzielnica)">
Harburg (dzielnica)

Harburg, Hamburg-Harburg (dolnoniem. "Horborg") — dzielnica miasta Hamburg w Niemczech, w okręgu administracyjnym Harburg. 
1 kwietnia 1938 na mocy ustawy o Wielkim Hamburgu włączony w granice miasta.
W dzielnicy mieści się Uniwersytet Techniczny Hamburg-Harburg.

</doc>
<doc id="1505457" url="https://pl.wikipedia.org/wiki?curid=1505457" title="Listwa antyprzepięciowa">
Listwa antyprzepięciowa



</doc>
<doc id="1505458" url="https://pl.wikipedia.org/wiki?curid=1505458" title="Centralna Komisja Wojskowa">
Centralna Komisja Wojskowa

Centralna Komisja Wojskowa () – nazwa dwóch organów w Chińskiej Republice Ludowej, sprawujących zwierzchnictwo nad siłami zbrojnymi. Pierwszym z nich jest będąca organem państwowym Centralna Komisja Wojskowa Chińskiej Republiki Ludowej 
(中华人民共和国中央军事委员会), drugim Centralna Komisja Wojskowa KC Komunistycznej Partii Chin 
(中国共产党中央军事委员会).
Centralna Komisja Wojskowa KC KPCh.
Centralna Komisja Wojskowa KC KPCh została utworzona w październiku 1925. Kilkakrotnie zmieniała ona nazwę, obecną nazwę przyjęła w 1982. Na mocy artykułu 19 "ustawy o obronie narodowej" siły zbrojne ChRL podlegają przywództwu partii, realizowanemu poprzez jej odpowiednie organy. Organem tym zgodnie ze Statutem KPCh jest CKW.
Centralna Komisja Wojskowa ChRL.
Zgodnie z przyjętą 4 grudnia 1982 konstytucją ChRL utworzona została Centralna Komisja Wojskowa, jako organ państwa sprawujący kontrolę nad siłami zbrojnymi. Centralnej Komisji Wojskowej ChRL podlega Chińska Armia Ludowo-Wyzwoleńcza, Chińska Zbrojna Policja Ludowa oraz milicje ludowe.
Kadencja Centralnej Komisji Wojskowej trwa 5 lat (tyle co kadencja OZPL). Na początku każdej nowej kadencji OZPL wybiera przewodniczącego CKW, a następnie na jego wniosek pozostałych jej członków. Przewodniczący jest odpowiedzialny wobec OZPL, które ma prawo odwoływać członków CKW. Kadencja CKW upływa wraz z kadencją OZPL.
Zgodnie z "Ustawą o obronie narodowej" Centralna Komisja Wojskowa:
Centralna Komisja Wojskowa ma również prawo do zgłaszania parlamentowi projektów ustaw.
Wzajemne relacje.
Pomimo iż konstytucyjnie obie Centralne Komisje Wojskowe są odrębnymi organami, często (nawet w literaturze chińskiej) są one uważane za jeden organ. Obie Komisje posiadają jednakowy skład, który różni się jedynie okresowo w momencie zmian personalnych.
Siedziba.
Pierwsza siedziba Komisji mieściła się w budynku nazywanym „Trzy Bramy” (三座门) przy Jingshan Qianjie 20. Obecnie za główny obiekt uważa się budynek Bayi (八一大楼) z 1999 (proj. IV Instytutu Projektowo-Badawczego Personelu Inżynieryjnego Sztabu Generalnego) przy ulicy Fuxing 7. Szereg komórek organizacyjnych ulokowano w innych obiektach.

</doc>
<doc id="1505459" url="https://pl.wikipedia.org/wiki?curid=1505459" title="Łęg zastoiskowy">
Łęg zastoiskowy

Łęg zastoiskowy – rodzaj łąki zajmującej siedliska podmokłe. Występuje zwykle w peryferyjnych strefach dolin rzecznych lub zagłębień jeziornych, także w lokalnych obniżeniach terenu. 
Gleba mułowo-torfowa leżąca na podłożu mineralnym. Odczyn gleby kwaśny (pH=5÷6). Poziom wody zmienny – po roztopach na powierzchni, latem do 60 cm pod powierzchnią. Woda może stagnować ze względu na nieckowate ukształtowanie terenu utrudniające jej odpływ. Żyzność stosunkowo niewielka. Użytkowanie ekstensywne. Jako użytek zielony jest objęty przez program rolnośrodowiskowy – warianty 4.3 i 5.3 (szuwary wielkoturzycowe). Znaczenie gospodarskie niewielkie (siano nadające się na ściółkę).
Fitosocjologia.
W odróżnieniu od typowych łąk łęgowych łęg zastoiskowy porasta głównie roślinność szuwarowa z klasy "Phragmitetea", w szczególności turzycowiska ze związku "Magnocaricion". Dominantami są turzyce – turzyca sztywna ("Carex elata"), turzyca tunikowa ("Carex appropinquata") lub turzyca nitkowata ("Carex lasiocarpa"). Towarzyszą im takie gatunki jak: trzcina pospolita ("Phragmites australis"), trzcinnik prosty ("Calamagrostis stricta"), mietlica psia ("Agrostis canina"), turzyca dzióbkowata ("Carex rostrata"), bobrek trójlistkowy ("Menyanthes trifoliata"), siedmiopalecznik błotny ("Comarum palustre"), przytulia błotna ("Galium palustre"), skrzyp bagienny ("Equisetum palustre"), kosaciec żółty ("Iris pseudoacorus"), knieć błotna ("Caltha palustris").

</doc>
<doc id="1505460" url="https://pl.wikipedia.org/wiki?curid=1505460" title="Ekaterini Tanu">
Ekaterini Tanu

Ekaterini Tanu (gr. Αικατερίνη (Κατερίνα) Θάνου; ur. 1 lutego 1975 w Atenach) – grecka sprinterka, medalistka igrzysk olimpijskich, mistrzostw świata, mistrzyni Europy.
W swojej karierze odniosła liczne sukcesy w międzynarodowych imprezach, m.in. :
W 2004 została jeszcze mistrzynią kraju, ale formy nie było, a wielkimi krokami zbliżały się kolejne Igrzyska Olimpijskie tym razem w stolicy Grecji - Atenach, a Tanu jedna z niewielu greckich sportsmenek rozpoznawalnych na całym świecie miała bronić medalu sprzed 4 lat „na swoim terenie”.
Jednak dzień przed rozpoczęciem igrzysk wybuchł skandal - Tanu (razem z czołowym greckim sprinterem - Konstandinosem Kenderisem) nie stawili się na kontrolę antydopingową. Aby zatuszować sprawę sfingowali wypadek motocyklowy, jednak mistyfikacja się nie udała i IAAF zdyskwalifikował oboje lekkoatletów. Po dyskwalifikacji wróciła jeszcze na bieżnię, jednak nigdy nie na ten poziom sportowy jaki prezentowała wcześniej - największym osiągnięciem po powrocie jest 6. miejsce podczas Halowych Mistrzostw Europy (Birmingham 2007).
W 2011 została uznana przez grecki sąd winną składania fałszywych zeznań w sprawie domniemanego wypadku motocyklowego w 2004.

</doc>
<doc id="1505472" url="https://pl.wikipedia.org/wiki?curid=1505472" title="Þorgerður Katrín Gunnarsdóttir">
Þorgerður Katrín Gunnarsdóttir

Þorgerður Katrín Gunnarsdóttir (ur. 4 października 1965 w Reykjavíku) – islandzka polityk i prawniczka, posłanka do Althingu, minister edukacji, nauki i kultury od 2003 do 2009, minister rybołówstwa i rolnictwa w 2017.
Życiorys.
W 1993 ukończyła prawo na Uniwersytecie Islandzkim. Praktykowała następnie jako prawniczka. Dołączyła do Partii Niepodległości, pełniła różne funkcje w strukturze partii i jej organizacji młodzieżowej. W latach 1997–1999 była dyrektorem departamentu spraw społecznych w urzędzie transmisyjnym.
W 1999 została po raz pierwszy wybrana do Althingu. W wyborach parlamentarnych w 2003, 2007 i 2009 uzyskiwała reelekcję, zasiadając w islandzkim parlamencie do 2013. W 2003 objęła stanowisko ministra edukacji, nauki i kultury w rządzie premiera Davíða Oddssona. Zachowała je w kolejnych gabinetach premierów Halldóra Ásgrímssona oraz Geira Haardego. Ustąpiła z niego w lutym 2009 wraz z dymisją gabinetu ostatniego z nich. W międzyczasie w 2005 została wiceprzewodniczącą Partii Niepodległości, funkcję tę pełniła do 2010. W 2013 znalazła się poza parlamentem, zatrudniona została na dyrektorskim stanowisku w organizacji przedsiębiorców.
W 2016 dołączyła do nowo utworzonej partii Viðreisn, z jej ramienia w tym samym roku powróciła do Althingu. W styczniu 2017 została ministrem rybołówstwa i rolnictwa w rządzie Bjarniego Benediktssona. W październiku tego samego roku zastąpiła Benedikta Jóhannessona na stanowisku przewodniczącego swojego nowego ugrupowania. W tym samym miesiącu w wyniku przedterminowych wyborów ponownie uzyskała mandat deputowanej. W listopadzie zakończyła pełnienie funkcji rządowej. W 2021 po raz kolejny została wybrana do islandzkiego parlamentu.
Życie prywatne.
Zamężna z Kristjánem Arasonem, bankowcem i byłym członkiem reprezentacji Islandii w piłce ręcznej. Ma troje dzieci.

</doc>
<doc id="1505473" url="https://pl.wikipedia.org/wiki?curid=1505473" title="Ludwik Flaszen">
Ludwik Flaszen

Ludwik Flaszen (ur. 4 czerwca 1930 w Krakowie, zm. 24 października 2020 w Paryżu) – polski krytyk teatralny i literacki, pisarz, tłumacz, eseista, teatrolog i reżyser. Współpracownik Jerzego Grotowskiego, współzałożyciel i kierownik literacki Teatru 13 Rzędów (później Teatru Laboratorium), a w latach osiemdziesiątych – dyrektor.
Życiorys.
Urodził się w Krakowie w rodzinie żydowskiej, jako syn Feliksa (1893–1975) i Józefy z domu Frischer (1900–1992). Okres II wojny światowej spędził w Związku Sowieckim. Do Polski wrócił w 1946, ukończył gimnazjum, a następnie studiował polonistykę na Uniwersytecie Jagiellońskim. Studia ukończył w 1952. Debiutował na łamach „Przekroju” w 1948.
Pracował w redakcji „Życia Literackiego” (1951–1956), prowadził rubrykę „Z notatnika szalonego recenzenta”, pisał także do „Nowej Kultury”, „Przeglądu Kulturalnego” i „Współczesności”. Był kierownikiem literackim Teatru im. Juliusza Słowackiego w Krakowie. W 1957 zastąpił Sławomira Mrożka w fotelu recenzenckim krakowskiego dziennika „Echo Krakowa”. Zainicjował dyskusję o schematyzmie literatury socrealizmu ("Nowy Zoil, czyli o schematyzmie", tekst wygłoszony w 1951 na zebraniu Sekcji Prozy Związku Literatów Polskich, opublikowanego rok później w „Życiu Literackim”) oraz krytykował upraszczanie w rozliczaniu stalinowskiej przeszłości (po 1956). W 1953 podpisał rezolucję ZLP w sprawie procesu krakowskiego. Debiut literacki "Głowa i mur" (1958) zatrzymany przez cenzurę PRL, niektóre z tekstów ukazały się w drugim wydaniu "Cyrografu" w 1974 oraz w 1996, w wersji zmienionej i poszerzonej. Należał w tym okresie do tzw. krakowskiej szkoły krytyków (wraz z Janem Błońskim, Andrzejem Kijowskim, Konstantym Puzyną). W środowisku teatralnym w Krakowa nazywano Flaszena Robespierre’em.
W 1959 wspólnie z Jerzym Grotowskim założył w Opolu Teatr 13 Rzędów, późniejszy Teatr Laboratorium, który od 1965 działał we Wrocławiu. W latach 1980–1982 był jego dyrektorem. W Teatrze pełnił rolę wewnętrznego krytyka, pisywał regularnie krótkie komentarze do przedstawień, a także dłuższych tekstów o charakterze syntez. Był przede wszystkim współtwórcą doktryny teatralnej Teatru, autorem terminu „teatr ubogi”, którego użył w komentarzu do przedstawienia "Akropolis".
Od 1984 mieszkał w Paryżu. Prowadził staże teatralne i reżyserował (jako debiut w 1989 w Théâtre La Chamaille w Nantes zrealizował we współpracy z Claudine Hunault spektakl "Le Reveurs" ("Marzyciele"), do którego sam napisał scenariusz, i w którym również wystąpił; w Teatro Libero z Palermo, przygotował "Białe noce" ("Le notti bianche") według Fiodora Dostojewskiego (1995) oraz "Prometeusza" według Ajschylosa (1997); w Polsce wyreżyserował "Biesy albo Mały Plutarch żywotów nieudanych" według Fiodora Dostojewskiego, Teatr Stary, Kraków, 1995). Współpracował z Instytutem im. Jerzego Grotowskiego (prowadził cykl spotkań seminaryjnych) oraz miesięcznikiem „Odra”. W 2009 zasiadał w komitecie honorowym Roku Grotowskiego 2009.
Autor szkiców o teatrze, m.in.: "Cyrograf" (1971, 1974, 1996), "Cirographe", Paryż, 1989 (wyd. francuskie), "Teatr skazany na magię" (1983), a w 2001 roku wraz z Carlą Pollastrelli i Renatą Molinari zredagował antologię "Il Teatr Laboratorium di Jerzy Grotowski 1959–1969. Testi e materiali di Jerzy Grotowski e Ludwik Flaszen con uno scritto di Eugenio Barba" (wydaną również w 2007 w języku portugalskim).
Ludwik Flaszen był znany także jako tłumacz, przede wszystkim z języka rosyjskiego. Jako pierwszy w Polsce przetłumaczył: teksty Michała Bachtina, fragmenty "Problemów poetyki Dostojewskiego" zatytułowane "Karnawał i literatura", "O grotesce" oraz "Wesoła materia", które publikowano w „Odrze” (1966, 1967 i 1974); "Bajki rosyjskie" (1962), opowiadania dziewiętnastowiecznych pisarzy rosyjskich "Onager" (1967). Z francuskiego przełożył teksty Grotowskiego, m.in. "Wschód – Zachód" (1984, 1998) oraz "Tu es le fils de quelqu’un" (1985, 2000).
8 listopada 2020 został pochowany na nowym cmentarzu żydowskim w Krakowie.
Filmy dokumentalne.
Ludwik Flaszen jest bohaterem filmów dokumentalnych:
Czytelnia im. Ludwika Flaszena.
Od 12 października 2018 w Instytucie im. Jerzego Grotowskiego działa Czytelnia im. Ludwika Flaszena, w której znajduje się ponad 6 tys. woluminów. W tym wyjątkowym zbiorze znajdują się pierwsze druki "Akropolis", "Ferdydurke", "Narkotyków" i "Pożegnania jesieni" Witkacego, jak i tomiki poezji z dedykacjami, m.in. Czesława Miłosza, Wisławy Szymborskiej, Juliana Tuwima, Mieczysława Jastruna, Juliana Przybosia, Tadeusza Różewicza, Tadeusza Nowaka, Jerzego Harasymowicza czy Urszuli Kozioł. Do unikatów należą książki dziewiętnastowieczne – najstarsza z nich to wydanie dzieł Maurycego Mochnackiego "Powstanie narodu polskiego w r. 1830 i 1831" z 1850. Księgozbiór zawiera publikacje nie tylko w języku polskim, ale i rosyjskim, francuskim, włoskim, niemieckim, angielskim, węgierskim, hebrajskim, słoweńskim, uzbeckim czy łacińskim.

</doc>
<doc id="1505482" url="https://pl.wikipedia.org/wiki?curid=1505482" title="Marcelo Danubio Zalayeta">
Marcelo Danubio Zalayeta



</doc>
<doc id="1505487" url="https://pl.wikipedia.org/wiki?curid=1505487" title="Litworowa Przełęcz (Tatry Wysokie)">
Litworowa Przełęcz (Tatry Wysokie)

Litworowa Przełęcz, Litworowa Przełęcz Białowodzka (, , , 2378 m n.p.m.) – przełęcz w głównej grani Tatr, położona pomiędzy Zadnim Gerlachem ("Zadný Gerlach", 2617 m) a Litworowym Szczytem ("Litvorový štít", 2421 m). Na zachód od przełęczy znajduje się górne piętro Doliny Kaczej, a na wschód – Doliny Wielickiej.
W grani opadającej na Litworową Przełęcz z Zadniego Gerlacha znajduje się wiele drobniejszych turni i przełęczy (kolejno od szczytu na północ):
Na przełęcz nie prowadzi żaden szlak turystyczny. Dla taterników przejście przez Litworową Przełęcz stanowi dogodne połączenie Doliny Wielickiej z Doliną Kaczą. Nazwa przełęczy pochodzi od Doliny Litworowej, nad którą wznosi się Litworowy Szczyt. Dawniejsze pomiary określały jej wysokość na 2385 m.
Pierwsze znane wejścia:

</doc>
<doc id="1505503" url="https://pl.wikipedia.org/wiki?curid=1505503" title="Parafia Świętych Apostołów Piotra i Pawła w Rajsku">
Parafia Świętych Apostołów Piotra i Pawła w Rajsku

Parafia Świętych Apostołów Piotra i Pawła – parafia prawosławna w Rajsku, w dekanacie Bielsk Podlaski diecezji warszawsko-bielskiej.
Na terenie parafii funkcjonuje 1 cerkiew i 2 kaplice:
Historia.
Wzniesienie pierwszej cerkwi w Rajsku związane było z objawieniami maryjnymi, które miały miejsce w znajdującym się w pobliżu wsi Chraboły uroczysku "Hołowkowo", przy otoczonym kultem źródełku, zwanym "Turową Krynicą". Inicjatorem budowy drewnianej świątyni był ziemianin Gołdak, właściciel pobliskiego folwarku Stołowacze. Cerkwi nadano wezwanie Matki Bożej Cierpiącej "(Strażduszczej)".
Dokładna data erygowania parafii nie jest znana. Pierwsze wzmianki o jej istnieniu znajdujemy w lustracji województwa podlaskiego z 1570, a w księdze poborowej z 1578 jest wymieniony duchowny "cerkwi Rajenskiej". Nie jest też znany rok przyjęcia unii przez parafię.
Do czasów I wojny światowej zachował się dokument króla Augusta II z 1731 o nadaniu „"...dwóch włók pustych we wsi Rayskie nazwaney do starostwa bielskiego należącey wielebnemu Symenowi Mackiewiczowi prezbiterowi cerkwi dla cudownego obrazu Matki Bożej."”. Według XIX-wiecznych dokumentów, cerkiew w Rajsku posiadała cenne wyposażenie – znajdowały się w niej m.in.: srebrny krzyż z 1618, srebrny kielich z 1666 z wizerunkiem aniołów i napisem ofiarodawcy, a także uważana za cudowną ikona Matki Bożej.
W 1804 parafia liczyła 998 osób, mieszkających w 264 domach. W tym czasie cerkiew była w bardzo złym stanie technicznym. W 1827, ze względu na bezpieczeństwo wiernych, zaprzestano w niej odprawiania nabożeństw. Od tego czasu parafianie korzystali z cerkwi w Ploskach.
W 1839, w związku z likwidacją unii na Białostocczyźnie, parafia w Rajsku powróciła do prawosławia. W 1855 założono nowy cmentarz, na którym w 1863 wzniesiono cerkiew pod wezwaniem Opieki Matki Bożej (w późniejszym czasie dobudowano do niej dzwonnicę). Wyposażenie wnętrza świątyni pochodziło z rozebranej cerkwi parafialnej.
W 1863 w skład parafii oprócz Rajska wchodziły wsie: Chraboły, Deniski, Haćki, Husaki, Jacewicze, Łyse, Nałogi, Plutycze i Stacewicze. W latach 1869–1875 wzniesiono murowaną cerkiew parafialną pod wezwaniem św. Męczennicy Paraskiewy, konsekrowaną 23 marca 1875.
Na początku XX wieku w parafii działa szkoła cerkiewno-parafialna z 42 uczniami, 3 szkoły gramoty i szkoła ludowa. Wybuch I wojny światowej, w wyniku której ludność prawosławna udała się na bieżeństwo, przerwał działalność parafii na okres 10 lat. Wyposażenie cerkwi (parafialnej i cmentarnej) wywieziono w głąb Rosji, skąd już nie powróciło, natomiast cerkiew św. Paraskiewy uległa w wyniku działań wojennych znacznemu uszkodzeniu.
W 1925 w Rajsku otwarto filię parafii Narodzenia Przenajświętszej Bogarodzicy w Bielsku Podlaskim, a dopiero w 1929 reaktywowano własną. Odbudowa cerkwi parafialnej, wskutek utrudnień czynionych przez władze państwowe (w Rajsku w okresie międzywojennym miały miejsce liczne wystąpienia antyrządowe) trwała 9 lat (zakończona została dopiero w 1937). We wrześniu 1939, w wyniku działań wojennych, spłonęła kaplica w uroczysku "Hołowkowo". 16 czerwca 1942 Rajsk został spacyfikowany przez okupacyjne wojsko niemieckie. Rozstrzelano 149 mieszkańców, wieś doszczętnie spalono, pozostałą ludność przesiedlono na tereny gmin Brańsk i Boćki. Los wsi podzieliły też obydwie rajskie cerkwie. Tuż po wojnie w parafii odnotowano 1974 parafian zamieszkałych w 457 domach.
W okresie powojennym parafianie z Rajska początkowo korzystali z cerkwi Przemienienia Pańskiego w Ploskach, a po zaadaptowaniu baraku na cerkiew rozpoczęto odprawianie nabożeństw na miejscu. Obecnie istniejącą drewnianą cerkiew parafialną pod wezwaniem Świętych Apostołów Piotra i Pawła wybudowano w 1912 w odległej o 300 km wsi Poturzyn; przewieziono ją do Rajska w 1962 po wyludnieniu prawosławnych z Poturzyna w trakcie Akcji „Wisła”. Po zrekonstruowaniu, wyremontowaniu i wyposażeniu, cerkiew została konsekrowana 18 lipca 1971 przez metropolitę Bazylego. W pobliżu świątyni wzniesiono też budynki parafialne.
W 1984 w uroczysku "Hołowkowo" koło Chraboł wzniesiono drewnianą czasownię pod wezwaniem św. Jana Teologa, w miejscu kaplicy spalonej w 1939. W 1987 oddano do użytku nowy dom parafialny. W latach 1993–1997 na cmentarzu w Rajsku zbudowano murowaną kaplicę pod wewaniem św. Paraskiewy, konsekrowaną 4 lipca 1997; znajduje się ona w miejscu poprzedniej, spalonej w 1942.
22 czerwca 2001 parafię wizytował metropolita Warszawy i całej Polski Sawa, a 16 czerwca 2002 – w 60. rocznicę pacyfikacji Rajska – biskup bielski Grzegorz.
Obecnie w składzie parafii są wsie: Rajsk, Chraboły, Haćki, Husaki, Stołowacz, Rzepniewo, Jacewicze, Łyse, Nałogi, Plutycze, Stacewicze i Strabla. W 2002 parafia liczyła ponad 700 wiernych. Na jej terenie funkcjonują dwa czynne cmentarze grzebalne: w Rajsku z kaplicą św. Paraskiewy i Plutyczach. Przy parafii działa koło Bractwa Młodzieży Prawosławnej, które wydaje lokalne czasopismo „Listok” oraz prowadzi działalność charytatywną.
Główne święta parafialne obchodzone są:

</doc>
<doc id="1505505" url="https://pl.wikipedia.org/wiki?curid=1505505" title="Jaska Raatikainen">
Jaska Raatikainen

Jaska Ilmari Raatikainen lub Jaska W. Raatikainen (ur. 18 lipca 1979) – perkusista fińskiego zespołu melodic death metalowego - Children of Bodom.
Życiorys.
Jaska Raatikainen urodził się w miejscowości Lappeenranta, na południu Finlandii. Pierwszym jego instrumentem było pianino. Jako dziecko grał również na waltorni w orkiestrze. W wieku 12 lat, zainspirowany grą takich perkusistów jak Scott Travis (Judas Priest), Mikkey Dee (Motörhead), czy Dave Weckl, Jaska podejmuje naukę gry na perkusji.
Z Alexim Laiho Jaska poznał się w szkole w 1993 roku. Szybko zorientowali się, że ich gusta muzyczne są podobne i założyli zespół o nazwie Inearthed, którego nazwę zmieniono później na Children of Bodom.

</doc>
<doc id="1505507" url="https://pl.wikipedia.org/wiki?curid=1505507" title="Przestrzeń zerowa">
Przestrzeń zerowa



</doc>
<doc id="1505508" url="https://pl.wikipedia.org/wiki?curid=1505508" title="Thriller">
Thriller



</doc>
<doc id="1505510" url="https://pl.wikipedia.org/wiki?curid=1505510" title="Eavan Boland">
Eavan Boland

Eavan Boland (ur. 24 września 1944 w Dublinie, zm. 27 kwietnia 2020) – irlandzka poetka, autorka, profesor. Jej dzieła nawiązują do irlandzkiej tożsamości narodowej i roli kobiet w historii Irlandii. Od 1995 wykładowczyni na Stanford University.
Publikacje.
"23 Poems". Dublin: Gallagher, 1962.
"Autumn Essay". Dublin: Gallagher, 1963.
"Eavan Boland Poetry/Prose Joseph O’Malley". Dublin: Gallagher, 1963.
"New Territory". Dublin: Allen Figgis, 1967.
"W.B. Yeats and His World". With Micheál Mac Liammóir. London: Thames, 1971; New York: Thames &amp; Hudson, 1998.
"The War Horse". London: Victor Gollancz, 1975.
"In Her Own Image". Dublin: Arlen House, 1980.
"Introducing Eavan Boland". Princeton, NJ: Ontario Review P, 1981.
"Night Feed". Dublin: Arlen House, 1982. Reissue: Manchester: Carcanet Press, 1994.
"The Journey and Other Poems". Dublin: Arlen House, 1986; Manchester: Carcanet Press, 1987.
"Selected Poems". Manchester: Carcanet Press, 1989.
"Outside History". Manchester: Carcanet Press, 1990.
"Outside History: Selected Poems 1980–1990". New York: Norton, 1990.
"In a Time of Violence". New York: Norton, 1994; Manchester: Carcanet, 1994.
"Collected Poems". Manchester: Carcanet Press, 1995.
"Object Lessons: The Life of the Woman and the Poet in Our Time". New York: Norton, 1995; Manchester: Carcanet Press, 1995.
"Penguin Modern Poets: Carol Ann Duffy, Vicki Feaver, Eavan Boland". London: Penguin, 1995.
"An Origin Like Water: Collected Poems 1967–1987". New York: Norton, 1996. "The Lost Land". Manchester: Carcanet Press, 1998.
"The Lost Land: Poems". New York: Norton, 1998.
"The Making of a Poem: A Norton Anthology of Poetic Forms". Ed. Eavan Boland and Mark Strand. New York: Norton, 2000.
"Against Love Poetry". New York: Norton, 2001.
"Code". Manchester: Carcanet Press, 2001.
"Three Irish Poets: An Anthology: Eavan Boland, Paula Meehan, Mary O’Malley". Ed. Eavan Boland. Manchester: Carcanet Press, 2003.
"After Every War: Twentieth-Century Women Poets". Trans. Eavan Boland.
Princeton, NJ: Princeton UP, 2004.
"New Collected Poems". Manchester: Carcanet Press, 2005.
"Domestic Violence". Manchester: Carcanet Press, 2007; New York: Norton, 2007.
"Irish Writers on Writing" (The Writer’s World). San Antonio: Trinity, 2007."Selected Poems by Charlotte Mew." Ed. Manchester: Carcanet Press, 2008.
"New Collected Poems". New York: Norton, 2008.
"The Making of a Sonnet: A Norton Anthology". Ed. with Edward Hirsch. New York: Norton, 2008.
Eavan Boland: Selected Bibliography. "Eavan Boland: A Critical Companion". New York: W.W. Norton, 2008.

</doc>
<doc id="1505511" url="https://pl.wikipedia.org/wiki?curid=1505511" title="Wielicka Przełęcz">
Wielicka Przełęcz

Wielicka Przełęcz (słow. "Velické sedlo", niem. "Felker Joch", węg. "Felkai-hágó", 2284 m n.p.m.) – przełęcz w głównej grani Tatr, położona pomiędzy Litworowym Szczytem ("Litvorový štít", 2421 m) a Wielickim Szczytem ("Velický štít", 2320 m). Na północny zachód od przełęczy znajduje się Dolina Litworowa, a na południowy wschód – Dolina Wielicka. W grani pomiędzy Litworowym Szczytem a Wielicką Przełęczą wznosi się jeszcze Litworowy Zwornik.
Na przełęcz nie prowadzi żaden szlak turystyczny. Dla taterników stanowi dogodny dostęp do otaczających ją szczytów, natomiast jako połączenie dolin leżących po obu jej stronach nie ma żadnego praktycznego znaczenia (najłatwiejsza droga od strony Doliny Litworowej jest skomplikowana i nieco trudna). Nazwa przełęczy pochodzi od leżącej poniżej Doliny Wielickiej. Dawniejsze pomiary określały wysokość Wielickiej Przełęczy na 2295 m.
Pierwsze znane wejścia:

</doc>
<doc id="1505515" url="https://pl.wikipedia.org/wiki?curid=1505515" title="Jean Duvieusart">
Jean Duvieusart

Jean Duvieusart (ur. 10 kwietnia 1900 w Frasnes-lez-Gosselies, zm. 10 października 1977 w Couillet) - belgijski polityk, premier.
W 1944 został członkiem Izby Reprezentantów, a w 1949 senatorem. Dwukrotnie był ministrem gospodarki i klasy średniej (1947-1950, 1952-1954). W 1950 przez dwa miesiące pełnił funkcję premiera Belgii. W latach 1964-1965 zajmował stanowisko przewodniczącego Parlamentu Europejskiego.

</doc>
<doc id="1505517" url="https://pl.wikipedia.org/wiki?curid=1505517" title="Felipe Beltrán">
Felipe Beltrán

Felipe Beltrán Serrano (ur. 20 października 1704 – zm. 30 listopada 1783) — hiszpański duchowny katolicki. Biskup Salamanki od 1763. Generalny Inkwizytor Hiszpanii od 1775 roku; w okresie jego urzędowania doszło do wykonania ostatniego wyroku śmierci wydanego przez Hiszpańską Inkwizycję (w 1781 roku w Sewilli).

</doc>
<doc id="1505518" url="https://pl.wikipedia.org/wiki?curid=1505518" title="Wektor zerowy">
Wektor zerowy

Wektor zerowy – wektor przestrzeni liniowej pełniący rolę elementu neutralnego dodawania wektorów; zapisywany zwykle symbolem zera, formula_1 często dodatkowo wyróżnionym, np. wytłuszczeniem formula_2 czy strzałką formula_3 Przestrzeń zerowa (trywialna) to najmniejsza w sensie zawierania przestrzeń liniowa – zawiera ona wyłącznie wektor zerowy, którego istnienie w dowolnej przestrzeni liniowej postulowane jest w jej aksjomatach. Przeciwobraz wektora zerowego (przestrzeni zerowej) w przekształceniu liniowym nazywa się "jądrem" tego przekształcenia.
Własności.
Przestrzeń liniową można scharakteryzować jako grupę abelową (tzn. grupę z działaniem przemiennym) ze zgodnym z nim działaniem mnożenia przez skalar; element neutralny działania definiuje się jako taki wektor formula_2 który dla każdego elementu formula_5 tej przestrzeni spełnia
przy czym w grupie element ten jest wyznaczony jednoznacznie i służy zdefiniowaniu "wektora przeciwnego" do danego (jako wektora, który w sumie z danym daje wektor zerowy). Zgodnie z aksjomatami przestrzeni liniowej dla dowolnego wektora formula_5 oraz skalara (elementu z ciała) formula_8 zachodzą tożsamości:
oraz
Z pierwszej z nich na mocy zasady indukcji dla dowolnego układu wektorów formula_11 można uzyskać, iż
o ile tylko formula_13 z drugiej jednak strony, jeśli jest to jedyny układ skalarów o tej własności, to układ formula_11 nazywa się "niezależnym" (w przeciwnym przypadku mówi się, że jest "zależny"). Druga tożsamość mówi więc, że układ złożony z wektora zerowego jest zależny. Ponieważ dowolny układ zawierający podukład zależny jest zależny, to wynika stąd, że każdy układ zawierający wektor zerowy jest zależny.
Dodatkowe struktury.
W przestrzeniach współrzędnych (przestrzenie liniowe z wybraną bazą uporządkowaną) wektor zerowy to wektor o wszystkich składowych równych zeru, czyli formula_15 W przestrzeniach afinicznych wektor zerowy wyznaczany jest przez dowolny punkt formula_16 tej przestrzeni jako formula_17 W przestrzeni liniowej z normą jedynym wektorem o normie równej zero jest wektor zerowy. W przestrzeniach liniowych z półnormą wektorem zerowym nazywa się dowolny wektor o zerowej półnormie; w przestrzeni Minkowskiego dla odróżnienia od jedynego wektora o wszystkich współrzędnych zerowych wektor o zerowej normie Minkowskiego nazywa się też "wektorem światłopodobnym". W przestrzeniach unitarnych (tzn. przestrzeniach liniowych z iloczynem skalarnym) zachodzi formula_18 skąd również formula_19 dla dowolnych wektorów formula_20

</doc>
<doc id="1505522" url="https://pl.wikipedia.org/wiki?curid=1505522" title="Deuterosaurinae">
Deuterosaurinae



</doc>
<doc id="1505523" url="https://pl.wikipedia.org/wiki?curid=1505523" title="Deuterosauridae">
Deuterosauridae



</doc>
<doc id="1505527" url="https://pl.wikipedia.org/wiki?curid=1505527" title="Ampelosaurus">
Ampelosaurus



</doc>
<doc id="1505528" url="https://pl.wikipedia.org/wiki?curid=1505528" title="Amazonsaurus">
Amazonsaurus



</doc>
<doc id="1505533" url="https://pl.wikipedia.org/wiki?curid=1505533" title="Andrzej Benedykt Kłągiewicz">
Andrzej Benedykt Kłągiewicz

Andrzej Benedykt Kłągiewicz (lub Jędrzej) (ur. przed 1 stycznia 1767 w pobliżu Iłukszty w Inflantach, zm. 27 grudnia 1841) – duchowny katolicki, biskup tytularny chryzopolitański i pomocniczy brzeski (1830-1840), biskup wileński (od 1840).
Otrzymał doktorat teologji 27 maja 1815. Jako carski cenzor nie dopuścił do druku "Ody do młodości" w pierwszym tomie poezji Adama Mickiewicza. Przeciwnik powstania listopadowego w czasie którego był administratorem diecezji wileńskiej. Po rzezi ludności cywilnej w Oszmianie wystosował do cesarza list protestacyjny, za co został zesłany na 14 miesięcy.

</doc>
<doc id="1505535" url="https://pl.wikipedia.org/wiki?curid=1505535" title="Spanking">
Spanking

Spanking − zachowanie polegające na zadawaniu uderzeń bądź klapsów, najczęściej w pośladki, mające na celu podniecenie seksualne obojga partnerów. Klapsy mogą być zadawane zarówno dłonią, jak i specjalnymi paletkami lub dowolnymi przedmiotami, takimi jak pasek czy szczotka do włosów. Spanking wiązany jest z grupą zachowań typu BDSM, może mieć również formę poniżenia seksualnego.
Pierwsze wzmianki o spankingu miały już miejsce w pornografii wiktoriańskiej oraz w nowelach erotycznych okresu np. "Lady Bumtickler's Revels", "The Whippingham Papers", "Wezzellian Behaviors", "Yerbouti Ermine" czy "An Exhibition of Female Flagellants".

</doc>
<doc id="1505536" url="https://pl.wikipedia.org/wiki?curid=1505536" title="Jan Rostowski">
Jan Rostowski



</doc>
<doc id="1505538" url="https://pl.wikipedia.org/wiki?curid=1505538" title="Athletic Federation of Republic of Armenia">
Athletic Federation of Republic of Armenia



</doc>
<doc id="1505541" url="https://pl.wikipedia.org/wiki?curid=1505541" title="Annegret Irrgang">
Annegret Irrgang



</doc>
<doc id="1505546" url="https://pl.wikipedia.org/wiki?curid=1505546" title="Annegret Richter">
Annegret Richter

Annegret Richter (panieńskie nazwisko Irrgang, ur. 13 października 1950 w Dortmundzie) – niemiecka (RFN) lekkoatletka, sprinterka, wielokrotna medalistka olimpijska.
Richter była czołową sprinterką lat 70. XX wieku. Największe sukcesy odniosła na igrzyskach w Montrealu, kiedy to zwyciężyła na prestiżowym dystansie 100 metrów oraz była druga na 200 m oraz w sztafecie. Cztery lata wcześniej znalazła się wśród zwyciężczyń biegu sztafetowego. Była medalistką mistrzostw Europy (1971 i 1974).
25 lipca 1976 pobiła rekord świata pokonując dystans 100 metrów w czasie 11.01 s.

</doc>
<doc id="1505548" url="https://pl.wikipedia.org/wiki?curid=1505548" title="Jaworowa Przełęcz">
Jaworowa Przełęcz

Jaworowa Przełęcz (słow. "Javorové sedlo", niem. "Hintere Rote Bank", węg. "Vörös-pad", 2219 m n.p.m.) – głęboka i szeroka przełęcz w głównej grani Tatr, położona pomiędzy Jaworowym Szczytem ("Javorový štít", 2418 m) a Ostrym Szczytem ("Ostrý štít", 2365 m), dokładniej zaś Małym Ostrym Szczytem, zachodnim wierzchołkiem masywu. We wschodniej grani Jaworowego Szczytu opadającej na przełęcz położone są niewielkie Siwe Czuby ("Sivé zuby"). Na północ od przełęczy znajduje się Dolina Zadnia Jaworowa, a na południe – Siwa Kotlina (jedno z odgałęzień Doliny Staroleśnej).
Na przełęcz nie prowadzi żaden szlak turystyczny. Dla taterników stanowi natomiast dogodne połączenie dolin leżących po obu jej stronach; było ono już od dawna używane przez myśliwych z Jurgowa. Nazwa przełęczy pochodzi od leżącej poniżej Doliny Jaworowej. W literaturze najczęściej podawane są wysokości 2250 m lub 2210 m, będące wynikiem wcześniejszych, przybliżonych pomiarów przełęczy.
Pierwsze znane wejścia:

</doc>
<doc id="1505550" url="https://pl.wikipedia.org/wiki?curid=1505550" title="Ultramylonit">
Ultramylonit

Ultramylonit – skała metamorficzna, kataklastyczna utworzona w warunkach bardzo silnego metamorfizmu dyslokacyjnego poprzez proces mylonityzacji. Powstała wskutek prawie całkowitego zmielenia skały pierwotnej. Zazwyczaj ma barwę szarą, jasnoszarą, żółtawą, brunatnawą i czerwonobrunatną. Odznacza się wybitnie kierunkowa teksturą, oraz strukturą afanitową. Często występuje w obrębie fyllonitów i pseudotachylitów. Należy do skał rzadkich, bywa spotykany u podstaw płaszczowin w Alpach. Ładnie wykształcony gnejs ołówkowy można spotkać w Czechach - Doubravčany, k. Kutnéj Hory.

</doc>
<doc id="1505553" url="https://pl.wikipedia.org/wiki?curid=1505553" title="Gnejs ołówkowy">
Gnejs ołówkowy



</doc>
<doc id="1505554" url="https://pl.wikipedia.org/wiki?curid=1505554" title="Phạm Gia Khiêm">
Phạm Gia Khiêm

Phạm Gia Khiêm (ur. 6 sierpnia 1944 w Hanoi), wietnamski polityk, wicepremier Wietnamu od 1997, minister spraw zagranicznych od 28 czerwca 2006.
Życiorys.
Phạm Gia Khiêm w latach 1963-1967 studiował na Uniwersytecie Hanoi. Od 1967 do 1970 pracował jako wykładowca inżynierii mechanicznej na Uniwersytecie Bac Thai. Od 1971 do 1975 studiował metalurgię w Czechosłowacji, gdzie uzyskał tytuł doktora.
W 1976 rozpoczął pracę jako urzędnik w Ministerstwie Inwestycji i Planowania. W ciągu 20 lat pracy w tym ministerstwie, Phạm Gia Khiêm był dyrektorem Departamentu Nauki, a na koniec wiceministrem całego resortu. Od listopada 1996 do września 1997 zajmował stanowisko ministra nauki, technologii i środowiska.
W październiku Phạm Gia Khiêm został wicepremierem Wietnamu. 28 czerwca 2006 objął funkcję ministra spraw zagranicznych w gabinecie premiera Nguyễna Tấn Dũnga. W marcu 2007 odbył podróż zagraniczną do Stanów Zjednoczonych, w czasie której spotkał się z sekretarz stanu USA Condoleezzą Rice.
Phạm Gia Khiêm jest żonaty, ma dwie córki.

</doc>
<doc id="1505558" url="https://pl.wikipedia.org/wiki?curid=1505558" title="Altannik">
Altannik



</doc>
<doc id="1505560" url="https://pl.wikipedia.org/wiki?curid=1505560" title="Hami Mandıralı">
Hami Mandıralı

Hami Mandıralı (ur. 20 lipca 1968 w Trabzonie) – piłkarz turecki grający na pozycji napastnika. Trener piłkarski.
Kariera klubowa.
Karierę piłkarską Hami rozpoczął w rodzinnym Trabzonie, w tamtejszym klubie Trabzonspor. Już w wieku 10 lat podjął treningi w tym klubie, a mając lat 17 został członkiem pierwszego składu. W sezonie 1987/1988 udanie wprowadził się zespołu i zdobył w nim 17 goli. Także w kolejnych sezonach był jednym z najskuteczniejszych strzelców nie tylko Trabzonsporu, ale i tureckiej pierwszej ligi. Swój pierwszy sukces osiągnął w 1990 roku, gdy dotarł do finału Pucharu Turcji, a w 1992 roku zdobył go. W sezonie 1994/1995 został zarówno wicemistrzem Turcji, jak i sięgnął po swój drugi w karierze krajowy puchar. Wicemistrzostwo turckiej ligi wywalczył także rok później, a w 1997 roku wystąpił w finale tureckiego pucharu.
Latem 1998 roku Hami przeszedł do niemieckiego FC Schalke 04 z Gelsenkirchen, prowadzonego przez trenera Huuba Stevensa. W Bundeslidze zadebiutował 15 sierpnia w przegranym 0:3 wyjazdowym spotkaniu z Borussią Mönchengladbach. W Schalke był jednak rezerwowym dla pary napastników Martin Max - Youri Mulder. Zdobył łącznie trzy gole w lidze, we dwóch ostatnich kolejkach: z Eintrachtem Frankfurt (2:3) oraz z TSV 1860 Monachium (5:4), a po sezonie wrócił do Turcji.
W 1999 roku Hami ponownie został piłkarzem Trabzonsporu. Grał tam przez trzy sezony, ale nie osiągnął większych sukcesów. W sezonie 2002/2003 występował w MKE Ankaragücü, a po jego zakończeniu udał się na piłkarską emeryturę. Z 213 golami jest obecnie trzecim najskuteczniejszym graczem w historii tureckiej ligi.
Kariera reprezentacyjna.
W reprezentacji Turcji Hami zadebiutował 11 listopada 1987 roku w przegranym 0:1 spotkaniu eliminacji do Euro 88 z Irlandią Północną. W 1996 roku został powołany przez selekcjonera Fatiha Terima do kadry na Euro 96. Tam był rozegrał dwa grupowe spotkania: z Chorwacją (0:1) i z Danią (0:3). Ostatni mecz w kadrze narodowej rozegrał w marcu 1999 roku przeciwko Mołdawii (2:0). Łącznie wystąpił w niej 40 razy i strzelił 8 goli.

</doc>
<doc id="1505561" url="https://pl.wikipedia.org/wiki?curid=1505561" title="Hami Mandirali">
Hami Mandirali



</doc>
<doc id="1505562" url="https://pl.wikipedia.org/wiki?curid=1505562" title="Strona domowa">
Strona domowa

Strona domowa – termin wieloznaczny. Początkowo „stronę domową” definiowano jako stronę internetową, która otwiera się jako pierwsza, gdy tylko uruchomi się daną przeglądarkę internetową. Samo pojęcie strona domowa funkcjonuje sukcesywnie również jako strona startowa czy portal startowy, ale również strona korporacyjna oraz strona indywidualna.

</doc>
<doc id="1505566" url="https://pl.wikipedia.org/wiki?curid=1505566" title="Charles Joshua Chaplin">
Charles Joshua Chaplin

Charles Joshua Chaplin (ur. 8 czerwca 1825 w Les Andelys, zm. 30 stycznia 1891 w Paryżu) – francuski malarz i grafik, reprezentant akademizmu. Początkowo malował pejzaże, później zainteresował się portretem. Jego prace były inspirowane twórczością malarzy rokokowych, Jean’a Chardin’a i Jean’a-Étienne’a Liotard’a.
Życiorys.
Urodził się w Normandii, jego ojciec był Anglikiem, a matka Francuzką. Pomimo że nie posiadał francuskiego obywatelstwa, to całe życie mieszkał we Francji. Studiował w "École nationale supérieure des beaux-arts" w Paryżu pod kierunkiem Michela Martina Drollinga. Sławę przyniosły mu prowokacyjne przedstawienia młodych, pięknych kobiet, utrzymane w ciepłych, pastelowych kolorach. Wiele obrazów artysty uchodziło za przesycone erotyzmem i wręcz obsceniczne. W 1859 jury paryskiego Salonu odmówiło mu z tego względu wystawienia obrazu "Aurora".
Chaplin wystawiał z powodzeniem w Salonie i Royal Academy w latach 1845–1868, był jednym z najpopularniejszych malarzy Drugiego Cesarstwa. Cesarzowa Eugenia zamówiła u niego kilka obrazów na wyposażenie Pałacu Elizejskiego, Opery Garnier i Pałacu Tuilerie. Prowadził samodzielną pracownię, w której nauczał wyłącznie kobiety, jego uczennicami były m.in. Marie Helene Aarestrup (ur. 1826), Louise Abbéma (1858–1927) i Mary Cassatt (1855–1926). Był Kawalerem i Oficerem Legii Honorowej (1878 i 1881). Pięć lat przed śmiercią został naturalizowanym Francuzem.

</doc>
<doc id="1505567" url="https://pl.wikipedia.org/wiki?curid=1505567" title="George Ogden Abell">
George Ogden Abell

George Ogden Abell (ur. 1 marca 1927 w Los Angeles, zm. 7 października 1983 tamże) – amerykański zawodowy astronom i popularyzator nauki.
Życiorys.
Urodził się w Los Angeles (Kalifornia), jako syn Theodore'a Curtisa Abella, ministra unitariańskiego i Annamarie Ogden. Jego małżeństwo z Lois Everson zawarte w 1951 r., które dało 2 synów, zakończyło się rozwodem w 1970 r. Dwa lata później (1972) ożenił się ponownie, tym razem z Phyllis Fox.
Osiągnięcia.
Wykształcony w California Institute of Technology, Abell ukończył doktorat z zakresu astronomii w 1957 r. Podczas studiów magisterskich prowadził obserwacje dla National Geographic Society-Palomar Observatory Sky Survey, dwukolorowego fotograficznego źródła odniesienia dla gwiazd i obiektów niegwiazdowych. Z tego materiału Abell skompilował listę 2712 znaczących gromad galaktyk. Wcześniej znanych było ich tylko kilkadziesiąt. Katalog gromad galaktyk Abell stał się standardowym punktem odniesienia; na przykład konkretna gromada galaktyk znana jest jako „Abell 370”. W chwili śmierci Abell rewidował i rozszerzał swój katalog o gromady widoczne z półkuli południowej.
Zestawił dwa katalogi astronomiczne: mgławic planetarnych oraz gromad galaktyk. W latach 40. i 50. XX wieku zajmował się katalogowaniem gromad galaktyk oraz analizą zebranych danych. Opracował również metody odróżniania galaktyk należących do gromad od pojedynczych obiektów, a także metody klasyfikacji samych gromad.
Odkrycia.
Abell jest również współodkrywcą komety okresowej 52P/Harrington-Abell. W uznaniu jego zasług jedną z planetoid nazwano (3449) Abell.

</doc>
<doc id="1505570" url="https://pl.wikipedia.org/wiki?curid=1505570" title="Tomasz Janiszewski">
Tomasz Janiszewski

Tomasz Wiktor Janiszewski (ur. 21 maja 1867 w Warszawie, zm. 23 lipca 1939 w Broku) – polski lekarz, docent higieny społecznej Uniwersytetu Jagiellońskiego, profesor zwyczajny Uniwersytetu Warszawskiego. Od 16 stycznia 1919 do 9 grudnia 1919 był ministrem zdrowia publicznego w rządzie Ignacego Jana Paderewskiego. Naczelny lekarz miejski w Krakowie, zwolennik eugeniki.
Okres nauki.
Syn Tomasza i Marii z Rostafińskich. W 1886 rozpoczął studia na Wydziale Lekarskim Cesarskiego Uniwersytetu Warszawskiego. Po trzech latach przeniósł się na Uniwersytet Moskiewski, a po roku studiów został aresztowany, gdyż w czasie rewizji znaleziono w jego mieszkaniu nielegalne broszury i osadzony w więzieniu na Butyrkach. Po kilku tygodniach zwolniony, pozbawiony jednak został prawa studiowania w jakimkolwiek uniwersytecie w Rosji.
W 1890 wyjechał za granicę i studiował dalej medycynę na uniwersytetach w Bernie, Fryburgu, Zurychu i Wiedniu. W Bernie specjalizował się w chemii fizjologicznej. W 1892 wyjechał na pół roku do Fryburgu, aby kształcić się w bakteriologii. Tam wykonał pod kierunkiem Maxa Schotteliusa swoją pierwszą pracę naukową „Uebertragung des Typhus auf den Fötus”, wydrukowaną w 1893 w „Münchener Medicinische Wochenschrift”. Z Fryburga przeniósł się do Zurychu, gdzie jeszcze jako student otrzymał w 1892 rządową posadę chemika w szpitalu kantonalnym i asystenta chemika w uniwersyteckiej klinice chorób wewnętrznych. Po pół roku wyjechał na studia do Francji, Anglii, Irlandii i Austrii. W Wiedniu specjalizował się w anatomii i embriologii.
W 1894 przybył do Krakowa, został asystentem w Zakładzie Anatomii Patologicznej Uniwersytetu Jagiellońskiego, a w 1896 otrzymał w Uniwersytecie Jagiellońskim dyplom doktora wszech nauk lekarskich.
Praca naukowa i zawodowa (Zakopane, Lwów).
W 1896 przeniósł się ze względu na zły stan zdrowia do Zakopanego, gdzie objął stanowisko lekarza klimatycznego i gminnego oraz był specjalistą chorób płuc. Na tym stanowisku energicznie współdziałał przy planowaniu i wykonywaniu urządzeń kanalizacyjnych i wodociągowych projektowanych jego kosztem przez inżynierów z Wiednia. Zorganizował w Zakopanem służbę dezynfekcyjną, opracował przepisy dotyczące zwalczania gruźlicy w uzdrowiskach. Przedmiotem jego starań było zbudowanie szpitala w Zakopanem. Urządził na własny koszt prowizoryczny szpitalik o 12 łóżkach, którego był kierownikiem w latach 1899–1904.
Z jego inicjatywy powstało w Zakopanem Towarzystwo Lekarskie pod nazwą Sekcja Zakopiańska Towarzystwa Lekarzy Galicyjskich oraz Polskie Towarzystwo Przeciwgruźlicze. Był współzałożycielem i przeważnie finansował czasopismo „Przegląd Zakopiański”.
W Zakopanem poznał Stefana Żeromskiego, który – według Jana Majdy – uczynił go prototypem głównego bohatera powieści "Ludzie bezdomni" – Tomasza Judyma.
Działalność Janiszewskiego zwalczała część górali, członków rady gminnej, wójt Zakopanego Andrzej Chramiec, a także miejscowa inteligencja. W jego obronie stanął wówczas Stanisław Witkiewicz w broszurze pt. "Bagno".
W 1908 przeniósł się do Lwowa i założył na jego terenie pierwszą poradnię przeciwgruźliczą i jedną z pierwszych na ziemiach polskich.
Praca naukowa i zawodowa (Kraków).
W kwietniu 1909 został mianowany naczelnym lekarzem miejskim w Krakowie. W ciągu 17 lat swego urzędowania zreorganizował miejski urząd zdrowia, powiększył liczbę lekarzy miejskich, opracował ogólne przepisy zwalczania chorób zakaźnych, założył miejską pracownię bakteriologiczną, udoskonalił prowadzenie statystyki lekarskiej, zorganizował pierwsze w Polsce ambulatorium dentystyczne dla dzieci szkół powszechnych. Urządził zakład dezynfekcyjny i dezynsekcyjny. Z jego inicjatywy powstały w Krakowie nowe zakłady sanitarne na Prądniku Białym, m.in. barakowe sanatorium dla chorych gruźliczych na 120 łóżek. Zorganizował ogrody robotnicze, które w czasie pierwszej wojny światowej służyły jako półkolonie letnie dla dzieci. Założył też Krakowskie Towarzystwo Przeciwgruźlicze i był dwukrotnie prezesem Krakowskiego Towarzystwa Lekarskiego. W 1915 został mianowany docentem higieny społecznej w UJ. W tym samym roku był wiceprezesem Krakowskiego Towarzystwa Ratunkowego. 
Działalność polityczna.
Członek Komitetu Obywatelskiego Polskiego Skarbu Wojskowego w sierpniu 1914 roku. Zastępca przewodniczącego Oddziału Sanitarnego Departamentu Wojskowego Sekcji Zachodniej Naczelnego Komitetu Narodowego w 1914 roku.
Od stycznia 1919 był z ramienia PSL „Piast” ministrem zdrowia publicznego w gabinecie Paderewskiego aż do jego upadku. Założył kilka państwowych zakładów badawczych na zakupionym z jego inicjatywy gruncie w Warszawie przy ulicy Chocimskiej. Były to zakłady: epidemiologiczny, farmaceutyczny, badania wody, wyrobu surowic i szczepionek, badania środków spożywczych. Później, po dobudowaniu Szkoły Higieny, zakłady te otrzymały wspólną nazwę Państwowego Zakładu Higieny. Zorganizował masowe dożywianie dzieci w Polsce, a akcja ta objęła 1 300 000 młodzieży.
Odgrywał kluczową rolę w propagowaniu działań i metod eugenicznych, a także badał zagadnienia ludnościowe. Oceniał, że zadania administracji sanitarnej z obszaru policyjno-sanitarnego przechodziły na teren higieny społecznej, higieny ras i polityki ludnościowej. Domagał się również prowadzenia na szeroką skalę polityki populacyjnej i przeciwstawiał się podejmowaniu działań, które mogły mieć skutki dysgeniczne.
Innymi osobami, które należąc do ruchu eugenicznego, pełnili funkcje ministerialne, byli: Witold Chodźko, Leon Wernic, Stefan Kramsztyk, Edward Loth.
W wyborach samorządowych z maja 1939 uzyskał mandat radnego Rady Miasta Lwowa startując z Listy Katolicko-Narodowej.
Praca naukowa i zawodowa (Kraków).
Po złożeniu urzędu ministra wrócił na stanowisko naczelnego lekarza miejskiego w Krakowie i docenta higieny społecznej. Wykładał także higienę w Akademii Górniczo-Hutniczej i higienę szkolną na Studium Pedagogicznym UJ oraz w Wyższym Studium Handlowym. Jako naczelny lekarz miejski przebudował gruntownie, przy pomocy funduszu Rockefellera, poradnię przeciwgruźliczą i urządził poradnię dla osesków i matek ciężarnych. Podjął na nowo dożywianie dzieci i uruchomił łaźnie miejskie. Założył w Krakowie Towarzystwo Higieniczne. W 1925 przeszedł na emeryturę.
Praca naukowa i zawodowa (Warszawa).
W 1930 objął katedrę higieny na Uniwersytecie Warszawskim jako profesor zwyczajny. W 1933 został jako delegat Wydziału Lekarskiego Uniwersytetu Warszawskiego członkiem Najwyższej Rady Zdrowia.
Zmarł w Broku i został pochowany na tamtejszym cmentarzu.
Wybrane publikacje.
Ogłosił drukiem przeszło sto publikacji naukowych, m.in.:

</doc>
<doc id="1505581" url="https://pl.wikipedia.org/wiki?curid=1505581" title="Mitsubishi G3M">
Mitsubishi G3M

 – dwusilnikowy średni samolot bombowy dalekiego zasięgu, używany również jako samolot torpedowy, produkowany od 1936 roku i stosowany w działaniach bojowych w Chinach i podczas II wojny światowej. Ogółem zbudowano 1048 egzemplarzy tej maszyny.
Służba.
Najsłynniejszym przykładem użycia G3M była bitwa pod Kuantanem, podczas której samoloty tego typu, wspólnie z samolotami G4M zatopiły krążownik liniowy HMS „Repulse” i pancernik HMS „Prince of Wales”.
G3M został pierwszym japońskim samolotem zestrzelonym podczas wojny chińsko-japońskiej. 14 sierpnia 1937 roku osiemnaście samolotów z Kanoya Kokutai wystartowało z lotniska Matsuyama w Tajpej na Formozie. Połowa samolotów dowodzona przez kmdr ppor Nitta miała zaatakować lotnisko Schien Chiao koło Hangzhou a kolejne dziewięć pod dowództwem kmdr ppor Asano lotnisko Kweng-teh. Obydwa lotniska zlokalizowane były w rejonie Szanghaju. Na lotnisku Schien Chiao w momencie ataku Japończyków znajdowały się chińskie myśliwce 4. Grupy (myśliwskiej), ich dowódca, pułkownik Kao Chi-Hang (Gao Zhihang, Kao Chih-hang) wraz z resztą chińskich pilotów poderwali maszyny w powietrze w celu przechwycenia Japończyków. Zaatakowali klucz japońskich samolotów, Kao Chi-Hang zestrzelił jednego z napastników i było to pierwsze, oficjalne zestrzelenie Chińskiego Lotnictwa Wojskowego podczas wojny. Sam Kao, musiał lądować awaryjnie po ataku na kolejny G3M, podczas którego jego maszyna została trafiona w silnik przez strzelca pokładowego oraz kończyło mu się paliwo. Zdołał jednak uszkodzić japoński bombowiec. G3M atakujące lotnisko Kweng-teh również napotkały chińskie myśliwce, ostatecznie w wyniku starcia obydwu grup bombowców, chińscy piloci zestrzelili trzy z nich a jeden został spisany ze stanu po doznanych uszkodzeniach.

</doc>
<doc id="1505583" url="https://pl.wikipedia.org/wiki?curid=1505583" title="Pistolet Walther GSP">
Pistolet Walther GSP

Walther GSP – wyczynowy pistolet sportowy do strzelań dokładnych na 25 metrów w konkurencjach ISSF. Skonstruowany w 1968 roku. Pistolet strzela amunicją bocznego zapłonu .22 LR, możliwe jest jednak również używanie adaptera umożliwiającego strzelanie amunicją centralnego zapłonu .32 S&amp;W Long. Przez wielu strzelców wyczynowych na świecie uważany jest za jedną z najlepszych tego typu konstrukcji wszech czasów. Do jego głównych zalet zaliczyć należy celność oraz wyjątkową trwałość i bezawaryjność. W 2001 roku na rynku broni sportowej pojawiła się jego unowocześniona wersja - Walther GSP Expert. 

</doc>
<doc id="1505584" url="https://pl.wikipedia.org/wiki?curid=1505584" title="Sarata">
Sarata

Osoby o tym nazwisku:
Inne:

</doc>
<doc id="1505591" url="https://pl.wikipedia.org/wiki?curid=1505591" title="Ulica Czerwonego Krzyża w Warszawie">
Ulica Czerwonego Krzyża w Warszawie

Ulica Czerwonego Krzyża – ulica na warszawskim Powiślu, biegnąca od ul. Kruczkowskiego do ul. Solec i ul. Dobrej.
Historia.
Ulica powstała w latach 1897–1898 jako przedłużenie ul. Rozbrat i droga dojazdowa do niewielkiego szpitala Rosyjskiego Czerwonego Krzyża (stąd jej nazwa), znajdującego się w górnym biegu ulicy, przy krawędzi skarpy. Początkiem szpitala było kilka pawilonów wybudowanych przed 1885 pomiędzy skarpą a ul. Smolną. Główny gmach szpitalny powstał w latach 1896–1897. Mieścił administrację placówki, płatną lecznicę i bezpłatne ambulatorium. Przed budynkiem znajdował się klomb z fontanną. W 1914 jako ostatni w zespole powstał budynek administracyjny, przed 1939 nadbudowany według projektu Józefa Szanajcy.
Ulicę poszerzono w 1900; równolegle powstały wielkomiejskie kamienice będące pierwszą mieszkaniową zabudową ulicy. Pierwszą z wybudowanych kamienic wzniósł dla siebie architekt Jan Hinz, kolejną wyróżniała bogata secesyjna ornamentyka fasady.
Dalsze kamienice wznoszone przy ulicy Czerwonego Krzyża powstały po 1912; jedna z nich powstała dla budowniczego wielu warszawskich obiektów – Leona Drewsa, na miejscu kolejnych, dziś nie zachowanych przebiega jezdnia.
Za linią wiaduktu kolei średnicowej długo wznosiły się jedynie zabudowania szpitala, przejęte w 1915 przez Polski Komitet Pomocy Społecznej i mieszczące w późniejszym okresie Szpital Główny Polskiego Czerwonego Krzyża.
Wcześniej, w latach 1904-1914 powstał most Poniatowskiego, zwany ówcześnie "mostem Mikołajewskim" lub "III Mostem". Wraz z nim powstał długi na około 700 metrów wiadukt, stanowiący połączenie mostu z Al. Jerozolimskimi.
W latach dwudziestych przy ul. Czerwonego Krzyża powstały kolejne domy, w 1933 tunelem i nasypem kolei średnicowej pojechały pierwsze pociągi. Powstała stacja PKP Warszawa Powiśle.
Nad ulicą powstała wtedy arkada wiodąca do mostu średnicowego; do wybuchu wojny kolejne domy wypełniły zabudowę ulicy.
W 1939 uszkodzeniu uległa tylko jedna kamienica; większe zniszczenia przyniósł 1944 – kilka domów legło wtedy w gruzach, szpital spłonął, zaś sam wiadukt został wysadzony w powietrze przez Niemców.
Po 1945 rozebrano część dawnych zabudowań; odbudowano zgodnie z pierwowzorem wiadukt średnicowy oraz dostawiono doń drugi, również kolejowy. 
Przed 1955 wschodni odcinek ulicy przemianowano na ul. Stefana Jaracza, zaś przed 1968 powstała nowa ul. Kruczkowskiego, która wchłonęła początkowy fragment dawnej ulicy Czerwonego Krzyża.
Z zabudowań szpitala rozebranych ostatecznie w latach 70. ocalał tylko dawny pawilon chorób wewnętrznych im. cesarzowej Marii Aleksandrowny pod adresem Smolna 6. Na pozostałym terenie urządzono skwer.
W kamienicy Spółdzielni Domostwo przy ul. Czerwonego Krzyża 6 od 2002 do wyprowadzki do Pałacu Prezydenckiego w 2006 mieszkali przyszły prezydent RP Lech Kaczyński wraz z żoną Marią.

</doc>
<doc id="1505594" url="https://pl.wikipedia.org/wiki?curid=1505594" title="Pham Gia Khiem">
Pham Gia Khiem



</doc>
<doc id="1505599" url="https://pl.wikipedia.org/wiki?curid=1505599" title="Thorgerdur Katrin Gunnarsdottir">
Thorgerdur Katrin Gunnarsdottir



</doc>
<doc id="1505600" url="https://pl.wikipedia.org/wiki?curid=1505600" title="Robin Clark">
Robin Clark

Robin Clark (ur. 6 kwietnia 1982 r. w Oldenburgu; właściwie "Tobias Hartmann") − niemiecki DJ hardstylowy i producent muzyczny. Jest związany kontraktem z wytwórnią płytową Sama Punka "Steel Records". Występował również pod pseudonimami "Coakz", "Bazzface" oraz "RC Project".
Życiorys.
Hartmann już w dzieciństwie grał na perkusji i keyboardzie. Swój pierwszy gramofon kupił w 2001 roku, w 2002 roku miał swoje pierwsze większe występy. Od 2004 roku gości w radiu internetowym Techno4ever.net ze swoim programem "Hardbeats". Swoje własne nagrania produkuje od 2004 roku. Jego pierwszy singel został wydany w 2005 roku pod pseudonimem "Bazzface". W roku 2006 wydał swój pierwszy singel jako Robin Clark. W 2007 roku wydał razem z Samem Punksem sampler "Hardbeatz Vol. 9", na którym znaleźć można nagrania Hartmanna pod jego różnymi pseudonimami. Od 2009 roku Hartmann pracuje wraz z Samem Punkiem nad powstaniem nowego digital labelu (Hardbeats Digital Records).
We wrześniu 2010 Hartmann znalazł się pośród jedenastu najlepszych uczestników Defqon.1 Producers Competition.
Hartmann jest wyuczonym elektrykiem. We wrześniu 2010 ukończył studia na kierunku "Social Work in Humanistic Ressources" (BA SA) na uniwersytecie w Vechcie.

</doc>
<doc id="1505601" url="https://pl.wikipedia.org/wiki?curid=1505601" title="Karl Seyfert">
Karl Seyfert



</doc>
<doc id="1505602" url="https://pl.wikipedia.org/wiki?curid=1505602" title="Felipe Beltran">
Felipe Beltran



</doc>
<doc id="1505604" url="https://pl.wikipedia.org/wiki?curid=1505604" title="Leonardo Fibonacci">
Leonardo Fibonacci



</doc>
<doc id="1505606" url="https://pl.wikipedia.org/wiki?curid=1505606" title="Gudni Agastsson">
Gudni Agastsson



</doc>
<doc id="1505607" url="https://pl.wikipedia.org/wiki?curid=1505607" title="Leonard z Pizy">
Leonard z Pizy



</doc>
<doc id="1505615" url="https://pl.wikipedia.org/wiki?curid=1505615" title="Antoni Mińkiewicz">
Antoni Mińkiewicz

Antoni Mińkiewicz lub Minkiewicz (ur. 16 września 1881 w Łyczówce, zm. po 12 lipca 1920) – polski inżynier górnik, działacz społeczny, minister.
Urodził się w rodzinie ziemiańskiej. Absolwent I Gimnazjum w Żytomierzu. Wstąpił na studia na Uniwersytet Kijowski, z którego został usunięty za udział w polskich organizacjach młodzieżowych i udział w patriotycznej manifestacji. Następnie studiował w Akademii Górniczej w Leoben.
Pracował jako inżynier górniczy w Kopalni „Józef” na Starym Olkuszu. Jako prezes Komitetu Ratunkowego w Olkuszu przyczynił się m.in. do utworzenia w 1916 polskiego Gimnazjum im. Króla Kazimierza Wielkiego, oddziału Polskiego Towarzystwa Turystycznego i dwutygodnika Kronika Powiatu Olkuskiego.
W okresie od 23 października 1918 do 4 listopada 1918 i od 17 listopada 1918 do 30 września 1919 był ministrem aprowizacji w rządach Józefa Świeżyńskiego, Jędrzeja Moraczewskiego i Ignacego Jana Paderewskiego.
Od 17 stycznia 1920 był naczelnym komisarzem Zarządu Cywilnego Ziem Wołynia i Frontu Podolskiego. 12 lipca 1920 wracał pociągiem z Płoskirowa do Krzemieńca z rozmów z Symonem Petlurą dotyczących współpracy polsko-ukraińskiej. Pociąg został zaatakowany przez kawalerzystów Armii Konnej Budionnego pod Czarnym Ostrowem na trasie Płoskirów - Wołoczyska, a Mińkiewicz zaginął w czasie ataku – prawdopodobnie dostał się do niewoli lub zginął.
Dekretem Naczelnika Państwa z 29 grudnia 1921 został odznaczony Orderem Odrodzenia Polski klasy III – w uznaniu zasług położonych dla Rzeczypospolitej Polskiej w dziedzinie działalności społecznej i państwowej.
Od 1989 roku jest patronem Muzeum Regionalnego PTTK w Olkuszu.

</doc>
<doc id="1505617" url="https://pl.wikipedia.org/wiki?curid=1505617" title="VP Grupe">
VP Grupe



</doc>
<doc id="1505620" url="https://pl.wikipedia.org/wiki?curid=1505620" title="Vinicky">
Vinicky



</doc>
<doc id="1505621" url="https://pl.wikipedia.org/wiki?curid=1505621" title="Charles Negre">
Charles Negre



</doc>
<doc id="1505622" url="https://pl.wikipedia.org/wiki?curid=1505622" title="Witold Pograniczny">
Witold Pograniczny

Witold Pograniczny (ur. 10 października 1940 w Warszawie, zm. 28 października 2008 tamże) – polski dziennikarz muzyczny, jeden z pierwszych redaktorów Programu III Polskiego Radia.
Życiorys.
Zadebiutował na antenie Rozgłośni Harcerskiej w wieku 18 lat w programie pt. „30 minut rytmu”, którego współtwórcą był Marek Gaszyński.
Prowadził pierwsze festiwale w Opolu i Sopocie, a także Festiwal Młodych Talentów w Szczecinie.
Pracę w redakcji muzycznej Programu III Polskiego Radia rozpoczął w roku 1963. Prowadził m.in. audycje „Piosenki, jakich nie było”, „Mój magnetofon”, „Przebój za przebojem”, „Muzyczna poczta UKF”, „Nowe, nowsze i najnowsze”, „Dobre głosy, dobre piosenki” czy „Niedziela będzie dla Was”. Współtworzył też program „Magazyn Muzyki Młodzieżowej – Studio Rytm” w Programie I oraz „Głosy, instrumenty, nastroje” w Programie II.
W latach 1974–1978 pisał felietony muzyczne publikowane na łamach tygodnika „Perspektywy”. W ostatnich latach życia współpracował z Programem I Polskiego Radia, na którego antenie prowadził „Kalendarium Muzyczne” cytując książkę Zbigniewa Kowalczyka pt. „Kronika Muzyki Popularnej XX wieku" (wyd. Astrum, Wrocław 1995, ).
Został pochowany na cmentarzu Bródnowskim (kw. 10H-VI-10).

</doc>
<doc id="1505623" url="https://pl.wikipedia.org/wiki?curid=1505623" title="Biała Ławka">
Biała Ławka

Biała Ławka (słow. "Biela lávka", niem. "Weiße Bank", węg. "Fehér-pad", 2286 m n.p.m.) – przełęcz w głównej grani Tatr, położona pomiędzy Ostrym Szczytem ("Ostrý štít", 2360 m) a Zbójnickimi Turniami ("Zbojnícké veže") i Małym Lodowym Szczytem ("Široká veža", 2461 m). Dokładniej siodło położone jest pomiędzy dolnym krańcem grani Czarnych Chłopków w masywie Ostrego Szczytu a Zbójnickim Kopiniakiem ("Zbojnícka kopa") i Małą Zbójnicką Turnią ("Malá zbojnícka veža"). Na północ od przełęczy znajduje się Dolina Zadnia Jaworowa ("Zadná Javorová dolina"), a na południe – Dolina Staroleśna ("Veľká Studená dolina").
Na przełęcz nie prowadzi żaden szlak turystyczny. Dla taterników stanowi natomiast dość dogodne połączenie dolin leżących po obu jej stronach, chociaż trudniejsze niż przez pobliską Jaworową Przełęcz. Było ono od dawna znane i używane przez myśliwych z Jurgowa, a następnie zakopiańskich przewodników. Nazwa przełęczy pochodzi od jasnych skał na jej stokach.
Pierwsze znane wejścia turystyczne:
Przewodnicy (m.in. Klemens Bachleda i Jędrzej Obrochta) wchodzili na Białą Ławkę już wcześniej, ok. 1870 r.

</doc>
<doc id="1505624" url="https://pl.wikipedia.org/wiki?curid=1505624" title="Ichirō Ogimura">
Ichirō Ogimura

 – japoński tenisista stołowy, dwunastokrotny mistrz świata. 
Dwudziestokrotny medalista mistrzostw świata. Pięciokrotnie zdobywał złoto drużynowo, trzykrotnie w grze mieszanej oraz po dwa razy w singlu i w deblu. Ośmiokrotny mistrz Azji 1960. Podczas mistrzostw Azji 1960 w Bombaju zdobył wszystkie cztery możliwe tytuły: w grze pojedynczej, podwójnej, mieszanej i drużynowo.
Po zakończeniu kariery zawodniczej był trenerem, działaczem, autorem podręczników gry w tenisa stołowego. Od 1979 był wiceprezydentem, a w latach 1987–1994 prezydentem ITTF.

</doc>
<doc id="1505625" url="https://pl.wikipedia.org/wiki?curid=1505625" title="Ichiro Ogimura">
Ichiro Ogimura



</doc>
<doc id="1505627" url="https://pl.wikipedia.org/wiki?curid=1505627" title="Ashley (imię)">
Ashley (imię)

Ashley – żeńskie, jak i męskie imię pochodzenia staroangielskiego, używane co najmniej od XVI wieku, popularne w krajach anglojęzycznych.
Znane osoby noszące to imię:

</doc>
<doc id="1505629" url="https://pl.wikipedia.org/wiki?curid=1505629" title="Wysposorek">
Wysposorek

Wysposorek ("Nesiotites") – rodzaj wymarłego ssaka z podrodziny ryjówek (Soricinae) w rodzinie ryjówkowatych (Soricidae).
Występowanie.
Rodzaj obejmował gatunki występujące na Balearach, Korsyce i Sardynii.
Systematyka.
Etymologia.
"Nesiotites": "nēsiōtikos" „z wyspy”.
Podział systematyczny.
Do rodzaju należały następujące gatunki:

</doc>
<doc id="1505630" url="https://pl.wikipedia.org/wiki?curid=1505630" title="Frankford Slasher">
Frankford Slasher

Frankford Slasher – pseudonim niezidentyfikowanego seryjnego mordercy, który zgwałcił i zamordował 9 kobiet w latach 1985–1990 we Frankfordzie, dzielnicy Filadelfii. Wszystkie ofiary poniosły śmierć w ten sam sposób – zostały zadźgane nożem, ponadto część z nich była widziana przed śmiercią w towarzystwie białego mężczyzny w średnim wieku. Za jedno z morderstw skazano na dożywocie Leonarda Christophera, ale nie było podstaw, by oskarżyć go o zabicie pozostałych ośmiu kobiet.
Leonard Christopher.
Podczas śledztwa w sprawie zabójstwa Carol Dowd głównym podejrzanym został Leonard Christopher, pracownik targu rybnego znajdującego się nieopodal miejsca znalezienia zwłok Carol Dowd. Mimo że nie odpowiadał rysopisowi podanemu przez świadka i tego, że nic nie łączyło go z pozostałymi morderstwami, został skazany 12 grudnia 1990 roku za zabójstwo Carol Dowd na dożywotnie pozbawienie wolności.

</doc>
<doc id="1505632" url="https://pl.wikipedia.org/wiki?curid=1505632" title="Wincenty Woroniecki">
Wincenty Woroniecki

Wincenty Woroniecki, Korybut (ur. ok. 1780, zm. 11 maja 1826) – książę, pułkownik, szef sztabów pułków napoleońskich.
Kawaler Krzyża Złotego Orderu Virtuti Militari.
Rodzina.
Pochodził z rodziny książąt Woronieckich, będący gałęzią kniaziów Nieświckich.
Ożenił się z Zuzanną Jaworską, ok. 1800 r. 
Miał córkę Annę Woroniecką, która wyszła za mąż w 1825 r. za Zygmunta Piotra Łosia, i Ignację Woroniecką, poślubioną przez Piotra Stadnickiego ze Żmigrodu.
Kariera wojskowa.
23 czerwca 1809 r. został, obok Adama Biedrzyńskiego, szefem sztabu 10 pułku piechoty napoleońskiej.
22 lipca 1809 r. mianowano go szefem szwadronu 11. pułku Księstwa Warszawskiego. Zwolniony 11 stycznia 1812 r., przeszedł jako szef szwadronu 11 sierpnia 1812 r. do 3 pułku szwoleżerów Gwardii, a 11 kwietnia 1813 r. do 1. pułku szwoleżerów Gwardii. Skierowano go 1 sierpnia 1813 r. jako szefa szwadronu do 7. p. szwoleżerów. 
Walczył, m.in.; w obronie Drezna. Po kapitulacji Drezna; 11 listopada 1813 wzięty do niewoli austriackiej. Zwolniony z niewoli, wrócił do kraju.

</doc>
<doc id="1505633" url="https://pl.wikipedia.org/wiki?curid=1505633" title="Toshiaki Tanaka">
Toshiaki Tanaka

Dziewięciokrotny medalista mistrzostw świata. Trzykrotnie zdobywał złoto drużynowo i dwa razy indywidualnie. Był dwukrotnym wicemistrzem Igrzysk Azjatyckich 1958 w Tokio (w grze mieszanej i drużynowo).

</doc>
<doc id="1505637" url="https://pl.wikipedia.org/wiki?curid=1505637" title="Ratusz w Czarnkowie">
Ratusz w Czarnkowie

Ratusz w Czarnkowie – mieści się przy Placu Wolności (Rynku). Jest to budowla eklektyczna wybudowana w połowie XIX wieku. Obecnie siedziba Urzędu Miasta. Na ścianie budynku jest umieszczona tablica ku czci czarnkowian poległych i pomordowanych w drugiej wojnie światowej. Budowla została wpisana do rejestru zabytków 3 kwietnia 1963 roku.

</doc>
<doc id="1505638" url="https://pl.wikipedia.org/wiki?curid=1505638" title="Kolonia Bujniczki">
Kolonia Bujniczki

Kolonia Bujniczki (do 31 grudnia 2016 Bujniczki-Kolonia – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 wieś administracyjnie należała do województwa piotrkowskiego.

</doc>
<doc id="1505641" url="https://pl.wikipedia.org/wiki?curid=1505641" title="Sarata (obwód czerniowiecki)">
Sarata (obwód czerniowiecki)

Sarata (ukr. "Сарата") – wieś w obwodzie czerniowieckim na Ukrainie, na południowym skraju rejonu putylskiego, przy granicy ukraińsko-rumuńskiej. Miejscowość liczy 93 mieszkańców.

</doc>
<doc id="1505642" url="https://pl.wikipedia.org/wiki?curid=1505642" title="Maciej Stęczyński">
Maciej Stęczyński



</doc>
<doc id="1505644" url="https://pl.wikipedia.org/wiki?curid=1505644" title="Józef Pruchnik">
Józef Pruchnik

Józef Pruchnik (ur. 11 czerwca 1873 w Błażkowej, zm. 20 listopada 1951 w Warszawie) – polski inżynier melioracji, minister robót publicznych w gabinetach: Jędrzeja Moraczewskiego i Ignacego Jana Paderewskiego.
Życiorys.
Syn Wojciecha i Katarzyny z domu Kieca, rolników. W 1894 ukończył gimnazjum klasyczne w Jaśle, następnie studiował na Politechnice Lwowskiej, którą ukończył w 1901 z dyplomem inżyniera melioracji. Pracował w Krajowym Biurze Melioracyjnym. Prowadził prace regulacyjne na Krzemienicy, Wisłoku i innych rzekach Galicji, kierował pracami nad obwałowaniem Wisły.
Członek Polskiego Stronnictwa Ludowego, od 1913 członek Rady Naczelnej PSL. W czasie rozłamu w PSL opowiedział się po stronie Jana Stapińskiego i PSL Lewicy, w 1914 został członkiem Wydziału Rady Naczelnej tej partii. Po wybuchu I wojny światowej jako oficer armii austro-węgierskiej, zwolniony w 1918 wrócił do pracy przy melioracjach. W 1922 został wiceprezesem Wydziału Wykonawczego Naczelnej Rady Chłopskiej PSL Lewicy.
Od 29 grudnia 1918 do 31 lipca 1919 był ministrem robot publicznych w rządach Jędrzeja Moraczewskiego i Ignacego Jana Paderewskiego, w pierwszym reprezentując PSL Lewicę, w drugim jako fachowiec. Jako minister energicznie organizował roboty publiczne dla bezrobotnych, które dały pracę ok. 75 000 ludzi. Podkreślał znaczenie budowy dróg wodnych i regulacji Wisły. Ustąpił po przegłosowanym w Sejmie wotum nieufności. Pracował następnie przy melioracjach w województwach wołyńskim i poleskim. W Łucku, z jego inicjatywy powstało Wołyńskie Stowarzyszenie Techników, którego był wieloletnim prezesem. W lutym 1928 został dyrektorem Biura Melioracji Polesia w Brześciu nad Bugiem, które organizował już w 1927. Był inicjatorem kompleksowych interdyscyplinarnych badań nad zagadnieniem odwodnienia Polesia. Badając zagadnienia melioracyjne w latach 1929–1932, odbył podróże naukowe do Estonii, Finlandii, Szwecji, Holandii, Niemiec, ZSRR i Palestyny. Uczestniczył w międzynarodowych kongresach melioracyjnych, w tym w 1930 w II Międzynarodowym Zjeździe Gleboznawczym w Moskwie i Leningradzie. W 1932 przedstawił stan melioracji Polesia na Międzynarodowym Zjeździe Melioracyjnym w Holandii, od 1931 był prezesem Międzynarodowej Komisji Glebowo-Taryfowej.
W latach trzydziestych zbliżył się do KPP. Po powrocie z ZSRR wygłosił szereg odczytów sowietofilskich. W kwietniu 1933 został aresztowany pod zarzutem działalności komunistycznej i zdrady tajemnicy państwowej, jakiś czas był w areszcie w więzieniu wileńskim. Po kilku rozprawach wyrokiem Sądu Apelacyjnego w Warszawie w 1939 uniewinniony od zarzutu zdrady tajemnicy państwowej z braku dowodów winy. Do II wojny światowej pracował w Ministerstwie Rolnictwa i Reform Rolnych jako dyrektor melioracji. 
Od października 1939 w jego mieszkaniu przy ul. Krasińskiego 18 na Żoliborzu regularnie zbierała się grupa komunistów, w tym Teodor Duracz i Juliusz Rydygier. Od 1940 działał w komunistycznej organizacji Stowarzyszenie Przyjaciół ZSRR. Od 1942 należał do PPR, a następnie do PZPR. Po wojnie pracował w resorcie rolnictwa.
Pochowany na cmentarzu Powązki Wojskowe w Warszawie (kwatera A4-5-15). 
Jego żoną była Herminia z Nowaków (1888–1952), działaczka Koła Kooperatystek Warszawskiej Spółdzielni Mieszkaniowej i stowarzyszenia "Szklane Domy", członek okupacyjnej PPR, po wojnie inspektor gospodarczy w biurze Krajowej Rady Narodowej.

</doc>
<doc id="1505645" url="https://pl.wikipedia.org/wiki?curid=1505645" title="Ratusz w Kępnie">
Ratusz w Kępnie

Ratusz w Kępnie – kępiński ratusz został wybudowany w stylu klasycystycznym w 1835 roku. Był siedzibą magistratu i sądu. Jest to budowla dwukondygnacyjna z frontem wysuniętym przed fasadę, dwuspadowym dachem pokrytym dachówką, na którego szczycie, na osi głównej została wybudowana niska, krępa wieżyczka z zegarem. W 1866 roku został rozbudowany. Do wydłużonej na rzucie prostokąta budowli zostały dołączone dwa prostokątne ryzality boczne, wysunięte przed elewację główną (zachodnią). Wieżyczka na dachu również została przebudowana. Została zachowana murowana, kwadratowa podstawa, do której dobudowano ośmiokątny, drewniany trzon z arkadowymi przezroczami, pokryty stożkowatym hełmem z chorągiewką na iglicy. Budowla mieści się przy Rynku. Została wpisana do rejestru zabytków w dniu 6 czerwca 1970 roku. Obecnie budynek został wyremontowany i jest siedzibą władz miejskich.

</doc>
<doc id="1505649" url="https://pl.wikipedia.org/wiki?curid=1505649" title="Volkheimeria">
Volkheimeria



</doc>
<doc id="1505652" url="https://pl.wikipedia.org/wiki?curid=1505652" title="Rayososaurus">
Rayososaurus



</doc>
<doc id="1505653" url="https://pl.wikipedia.org/wiki?curid=1505653" title="Grod">
Grod

Grod lub Gordas – książę Hunów lub Protobułgarów zamieszkujących Półwysep Krymski w I połowie VI wieku do 528 roku.
Informacje dotyczące księcia Groda przekazują historycy bizantyńscy: Sokrates Scholastyk, Teofanes i Jan Malalas. Zainteresowanie Bizancjum Krymem wiąże się z napływem na półwysep na początku VI wieku nowych osadników głównie Hunów i Protobułgarów. Ich pojawienie się doprowadziło do odrodzenia greckich miast we wschodniej Taurydzie i na Półwyspie Tamańskim, niegdyś centrum królestwa Bosporańskiego, które ucierpiały w czasie najazdu Hunów. Umocnienie wpływów bizantyńskich w tym rejonie przyniosło w następstwie misje chrześcijańskie przedsiębrane w celu nawracania Bułgarów i Hunów osiadłych na północy Kaukazu, o których wspomina Sokrates Scholastyk. W 528 roku pod wpływem misjonarzy bizantyńskich książę Grod zdecydował się przyjąć chrzest i w tym celu udał się do Konstantynopola. Na Krym powrócił już jako przedstawiciel cesarza (Justyniana I) na czele oddziału bizantyńskiego, który stanął w Kerczu (bizant. "Bosporos"). Jako sojusznik cesarza był obowiązany do przekazywania Bizancjum daniny, którą sciągał ze swych pooddanych i oddawał w bydle. Po powrocie do siebie na Krym stopił też pogańskie idole ze srebra i elektronu i przetopił je na sztabki, których użył jako pieniędzy. Jego współplemieńcy oburzeni takim świętokradztwem powstali przeciw niemu, zamordowali go, a na jego miejsce obrali wodzem jego brata Mugela. Wycięli też bizantyński garnizon w Kerczu. Przyniosło to w rezultacie bizantyńską interwencję na Krymie.
Przekaz z kroniki bizantyjskiej Teofanesa z IX w..
""W tym samym roku" (527-528) "Gordas, król Hunów mieszkających niedaleko miasta Bosporos" (obecnie Kercz) "zwrócił się do cesarza" (Justyniana I Wielkiego). "Przyjął chrzest i nawrócił się. Cesarz uznał go za chrzestnego syna i obdarowawszy podarunkami, pozwolił mu wrócić do swoich, żeby bronił spraw Rzymian" (Bizantyjczyków) "i miasta Bosporos, które, ponieważ zamiast pieniędzmi płaciło Rzymianom roczną daninę bydłem, zwane było "Boon phoros"" (przynoszące bydło)." Stacjonował tam oddział wojsk rzymskich oraz trybun ku obronie miasta przed Hunami i by dopilnować składania danin. W mieście tym kwitł handel wymienny między Rzymianami i Hunami. Ochrzczony król Hunów wróciwszy do swoich, spotkał się z bratem, opowiedział mu o przyjaźni i hojności cesarza oraz o tym, że i sam się ochrzcił. Kazał pozbierać bałwany, które czcili Hunowie, a ponieważ były ze srebra i złota, przetopił je i wymienił w Bosporos na bizantyjskie pieniądze. Rozgniewani kapłani Hunów zmówili się z jego bratem i zabiwszy go, jego brata, zwanego Muageris, obrali królem, a ponieważ Rzymianie mieli do niego pretensje, ruszyli na Bosporos i wymordowali wojsko oraz trybuna Dalmatiosa. Dowiedziawszy się o tym, cesarz wysłał przeciwko nim wielkie wojska. Usłyszawszy to, Hunowie wynieśli się i ślad po nich zaginął. W Bosporos zapanował pokój i Rzymianie panowali nadal"".

</doc>
<doc id="1505654" url="https://pl.wikipedia.org/wiki?curid=1505654" title="Guaibasaurus">
Guaibasaurus



</doc>
<doc id="1505657" url="https://pl.wikipedia.org/wiki?curid=1505657" title="Mussaurus">
Mussaurus



</doc>
<doc id="1505658" url="https://pl.wikipedia.org/wiki?curid=1505658" title="Argyrosaurus">
Argyrosaurus



</doc>
<doc id="1505659" url="https://pl.wikipedia.org/wiki?curid=1505659" title="Velocisaurus">
Velocisaurus



</doc>
<doc id="1505660" url="https://pl.wikipedia.org/wiki?curid=1505660" title="Claosaurus">
Claosaurus



</doc>
<doc id="1505662" url="https://pl.wikipedia.org/wiki?curid=1505662" title="Gryposaurus">
Gryposaurus



</doc>
<doc id="1505665" url="https://pl.wikipedia.org/wiki?curid=1505665" title="Ferganasaurus">
Ferganasaurus



</doc>
<doc id="1505666" url="https://pl.wikipedia.org/wiki?curid=1505666" title="Tudor Vladimirescu">
Tudor Vladimirescu

Tudor Vladimirescu (ur. ok. 1780, zm. 27 maja 1821) – przywódca powstania na Wołoszczyźnie w 1821, rumuński bohater narodowy.
Był synem wolnego chłopa, pochodził ze wsi Vladimiri (stąd jego nazwisko) w Oltenii. Wychowywał się na dworze lokalnego bojara Jana Glogoveanu, z czasem stając się administratorem w jego włościach. Piastując to stanowisko, zdobył sobie duży autorytet wśród lokalnej ludności, powiększał też swój majątek, handlując bydłem z Siedmiogrodem. Był także pandurem i odznaczył się w wojnie rosyjsko tureckiej 1806–1812, sięgając po rosyjski stopień oficerski. W 1814 nawiązał kontakt z greckim stowarzyszeniem niepodległościowym Filiki Eteria.
Gdy w drugim dziesięcioleciu XIX wieku nasilił się wśród bojarów ruch antyturecki, jego uczestnicy zauważyli Vladimirescu – jako człowieka pochodzącego z ludu i posiadającego spory autorytet. Jego udział w spisku mógł pociągnąć za sobą licznych chłopów olteńskich i odwrócić ich uwagę od problemów przysparzanych przez posiadaczy ziemskich. Jednak Vladimirescu po wciągnięciu do spisku poróżnił się ze swoim protektorem Glogoveanu i jego stosunki z bojarami zaczęły się powoli psuć.
Kiedy władzę na Wołoszczyźnie przejął trzyosobowy komitet bojarski, spodziewano się rychłego wkroczenia z Rosji sił greckiej Filiki Eteria, a Vladimirescu miał wezwać chłopów do wystąpienia zbrojnego. Jego słowa znalazły w Oltenii szeroki i natychmiastowy odzew. Jednak chłopi zwrócili się nie tylko przeciwko panowaniu tureckiemu na Wołoszczyźnie, ale też przeciwko uciskowi bojarskiemu. Sam Vladimirescu po tym, jak zebrani pod jego sztandarami chłopi zaczęli gromić miejscowych bojarów wysłał pismo do sułtana, w którym zapewniał, że nie chce obalić panowania tureckiego, a jedynie występuje przeciwko uciskowi fanariotów i bojarów.
Taki obrót sprawy spowodował rozwiązanie komitetu bojarskiego, od którego działań odżegnała się Rosja, zaniepokojona działaniami Vladimirescu. Hospodarem wołoskim w lutym został fanariota Scarlat Callimachi, a jednocześnie oddziały Filiki Eteria pod dowództwem Aleksandra Ipsilantiego wkroczyły do Mołdawii (pozbawione jednak poparcia Rosji). Od tej pory zarówno Vladimirescu, jak i Ipsilanti dążyli do zajęcia Bukaresztu.
Pozostając pod Bukaresztem, Vladimirescu ogłosił się 23 marca hospodarem wołoskim, próbował wprowadzić reformy, które zyskałyby poparcie nie tylko chłopów i wojska, ale także bojarów, kupców i kleru prawosławnego. Jednak jego rządy silnej ręki powodowały narastanie niechęci wobec niego, nawet w oddanych mu oddziałach pandurów. Jednocześnie próbował porozumieć się z Turcją, zdając sobie sprawę z braku szans w bezpośrednim starciu. Odrzucił jednak lojalnie turecką propozycję uznania go za hospodara w zamian za wspólną akcję przeciw Filiki Eteria. Paradoksalnie decyzja ta nie pomogła Vladimirescu, bowiem korespondencja w tej sprawie wpadła w ręce Ipsilantiego, przekreślając szanse na współpracę z Grekami. Wkrótce na Wołoszczyznę dotarły wojska tureckie, które opanowały Bukareszt bez walki (wskutek zdrady). Vladimirescu postanowił wycofać się do Oltenii, został jednak uwięziony przez oficerów, którzy zawiązali przeciw niemu spisek; wydany Ipsilantiemu został poddany torturom i zamordowany.
Walki w Oltenii kontynuował po śmierci Vladimirescu jeszcze jego brat Popa Vladimirescu, jednak szybko został pokonany. Podobny los spotkał oddziały greckiej Filiki Eteria. Jedynym widocznym skutkiem powstania był kres rządów fanariotów w księstwach naddunajskich – odtąd Turcy powierzali trony hospodarskie lokalnym bojarom. Postać Tudora Vladimirescu stała się symbolem rumuńskiego ruchu narodowowyzwoleńczego. Antyfeudalny wydźwięk jego ruchu spowodował, że chętnie do jego osoby odwoływali się rumuńscy komuniści, m.in. jego imieniem została nazwana rumuńska dywizja utworzona w 1943 w Związku Radzieckim.

</doc>
<doc id="1505667" url="https://pl.wikipedia.org/wiki?curid=1505667" title="Lapparentosaurus">
Lapparentosaurus



</doc>
<doc id="1505669" url="https://pl.wikipedia.org/wiki?curid=1505669" title="Balamber">
Balamber

Balamber – chan Hunów ok. 375 roku.
Zniszczył nadczarnomorskie państwo Ostrogotów (ich król Hermanaryk nie mogąc się obronić popełnił samobójstwo) zapoczątkowując tym samym okres Wędrówek Ludów (375–567).
Wspomniany jedynie przez Jordanesa. Miał zapoczątkować wojnę z Ostrogotami. Nie wiadomo nic pewnego poza jego imieniem. Według jednego z historyków: „Wydaje się czymś rozsądnym założyć, że Balamber nigdy nie istniał; Goci wymyślili go, by wyjaśnić, kto ich podbił”. Denis Sinor uważa, że w najlepszym wypadku Balamber był przywódcą plemienia lub "ad hoc" utworzonej grupy wojowników.

</doc>
<doc id="1505671" url="https://pl.wikipedia.org/wiki?curid=1505671" title="Lanasaurus">
Lanasaurus



</doc>
<doc id="1505672" url="https://pl.wikipedia.org/wiki?curid=1505672" title="Nobuhiko Hasegawa">
Nobuhiko Hasegawa

Dziesięciokrotny medalista mistrzostw świata. Dwukrotnie zdobywał złoto drużynowo, dwa razy w grze mieszanej i jeden raz indywidualnie. Największym sukcesem zakończył się start w mistrzostwach świata w Sztokholmie w 1967 roku. Zdobył tam cztery medale, w tym trzykrotnie mistrzowskie tytuły (w singlu, mikście i drużynowo). 
Był trzynastokrotnym mistrzem Azji (czterokrotnie indywidualnie i drużynowo oraz trzykrotnie w grze podwójnej i mieszanej). Dwukrotnie zdobył mistrzostwo Igrzysk Azjatyckich: w grze podwójnej (1974) i drużynowo (1966).

</doc>
<doc id="1505674" url="https://pl.wikipedia.org/wiki?curid=1505674" title="Othnielosaurus">
Othnielosaurus



</doc>
<doc id="1505676" url="https://pl.wikipedia.org/wiki?curid=1505676" title="Othnielia">
Othnielia



</doc>
<doc id="1505679" url="https://pl.wikipedia.org/wiki?curid=1505679" title="Powiat bobrujski">
Powiat bobrujski

Powiat bobrujski – powiat dawnej guberni mińskiej Imperium Rosyjskiego, utworzony w 1795 roku z ziem powiatu rzeczyckiego przedrozbiorowego województwa mińskiego Wielkiego Księstwa Litewskiego z siedzibą w Bobrujsku. W latach 1919–1920 powiat w składzie okręgu mińskiego Zarządu Cywilnego Ziem Wschodnich (ZCZW) – tymczasowej jednostki terytorialnej pod polską administracją.
Odpowiadają mu dzisiejsze rejony: bobrujski, hłuski, kirowski, kliczewski, osipowicki w obwodzie mohylewskim i rejony oktiabrski oraz swietłahorski w obwodzie homelskim na białoruskim Polesiu.
Demografia.
Według spisu ludności w grudniu 1919 roku powiat bobrujski okręgu mińskiego ZCZW zamieszkiwało 188 967 osób, z których 74,4% zadeklarowało się jako Białorusini, 14,3% – Żydzi, 4,9% – Polacy, 2,5% – „tutejsi”, 0,3% – Litwini, 3,6% – przedstawiciele innych narodowości (w znacznej części Rosjanie). Na terytorium powiatu znajdowało się 1030 miejscowości, z których 6 miało 1–5 tys. mieszkańców i jedna powyżej 5 tys. mieszkańców. Był nią Bobrujsk z 29 704 mieszkańcami.
Oświata.
W powiecie bobrujskim okręgu mińskiego ZCZW, w roku szkolnym 1919/1920 działało 150 szkół powszechnych i 5 szkół średnich. Ogółem uczyło się w nich 12 028 dzieci i pracowało 334 nauczycieli.

</doc>
<doc id="1505682" url="https://pl.wikipedia.org/wiki?curid=1505682" title="Xuanhuaceratops">
Xuanhuaceratops



</doc>
<doc id="1505684" url="https://pl.wikipedia.org/wiki?curid=1505684" title="Turyn 2006">
Turyn 2006



</doc>
<doc id="1505686" url="https://pl.wikipedia.org/wiki?curid=1505686" title="Ulica Czynszowa w Warszawie">
Ulica Czynszowa w Warszawie

Ulica Czynszowa – ulica w dzielnicy Praga-Północ w Warszawie.
Historia.
Ulica została wytyczona w roku 1865 w związku z parcelacją terenu Nowej Pragi przez Ksawerego Konopackiego.
Około roku 1895 posesje przy Czynszowej nabył Antoni Kochański. Przed rokiem 1914 przy północnym odcinku planowanego przedłużenia Czynszowej tymczasowo działał plac targowy. Po odkupieniu od Kochańskiego owych posesji przez Władysława Pachulskiego i Andrzeja Domańskiego, na miejscu dawnej zabudowy wzniesione zostały kamienice czynszowe i koszarowe domy robotnicze przypisanych numeracji ulic Stalowej i Strzeleckiej. Domański i Pachulski planowali dalszą zabudowę kamienicami wzdłuż północnego przedłużenia Czynszowej, które było planowane co najmniej od lat 70. XIX w.
Posesje przy południowym odcinku ulicy nabył w roku 1896 Leopold Daab, którego rodzina z czasem wykupiła całą pierzeję ulicy. Około roku 1890 Leopold Daab wzniósł na rozległej posesji u zbiegu ze Stalową trzy kamienice; kolejne, należące do innych właścicieli powstały już w XX wieku.
Rejon Nowej Pragi z ulicą Czynszową przyłączono do Warszawy w roku 1889. Około roku 1910 ulicami Stalową i Czynszową poprowadzono linię tramwaju elektrycznego. 
Zabudowa ulicy przetrwała okres II wojny światowej.
Południowy odcinek ulicy pełni funkcję pętli tramwajowej − tramwaje wjeżdżają w nią z ulicy Wileńskiej i następnie zaczynają stąd nowy kurs odjeżdżając w kierunku ul. Stalowej.

</doc>
<doc id="1505688" url="https://pl.wikipedia.org/wiki?curid=1505688" title="Amargatitanis">
Amargatitanis



</doc>
<doc id="1505689" url="https://pl.wikipedia.org/wiki?curid=1505689" title="Salt Lake 2002">
Salt Lake 2002



</doc>
<doc id="1505690" url="https://pl.wikipedia.org/wiki?curid=1505690" title="Salt Lake City 2002">
Salt Lake City 2002



</doc>
<doc id="1505691" url="https://pl.wikipedia.org/wiki?curid=1505691" title="Austrosaurus">
Austrosaurus



</doc>
<doc id="1505693" url="https://pl.wikipedia.org/wiki?curid=1505693" title="Sydney 2000">
Sydney 2000



</doc>
<doc id="1505694" url="https://pl.wikipedia.org/wiki?curid=1505694" title="Algoasaurus">
Algoasaurus



</doc>
<doc id="1505696" url="https://pl.wikipedia.org/wiki?curid=1505696" title="Antarctopelta">
Antarctopelta



</doc>
<doc id="1505697" url="https://pl.wikipedia.org/wiki?curid=1505697" title="Bienosaurus">
Bienosaurus



</doc>
<doc id="1505699" url="https://pl.wikipedia.org/wiki?curid=1505699" title="Melchior Klesl">
Melchior Klesl

Melchior Klesl, także "Khlesl" (ur. 19 lutego 1552 w Wiedniu; zm. 18 września 1630 w Wiener Neustadt) – biskup Wiednia i kanclerz cesarza Macieja.
Życiorys.
Melchior Klesl był synem piekarza wychowanym w religii ewangelickiej. W 1573 przeszedł na katolicyzm pod wpływem jezuity Georga Scherera. W 1579 przyjął święcenia kapłańskie i został prepozytem katedry św. Szczepana w Wiedniu.
Klesl prowadził politykę kontrreformacyjną; doprowadził do tego, że wykładowcami i studentami uniwersytetu mogli być wyłącznie katolicy. Jako generalny wikariusz biskupa Pasawy prowadził akcję oczyszczania parafii i klasztorów Dolnej Austrii z ewangelików. Jednak jako kanclerz cesarza prowadził politykę równowagi sił pomiędzy katolikami a protestantami.
W 1588 został administratorem diecezji Wiener Neustadt, w 1613 biskupem Wiednia, a w 1616 kardynałem. Khlesl miał wielu wrogów. Za sprawą arcyksiążąt Ferdynanda i Maksymiliana został 20 lipca 1618 aresztowany i przewieziony do Tyrolu. Po pobycie w zamku Ambras, a potem w Innsbrucku, został osadzony w opactwie St. Georgenberg. 21 października 1622 wyjechał do Rzymu. W 1627 objął ponownie rządy w diecezji wiedeńskiej.

</doc>
<doc id="1505701" url="https://pl.wikipedia.org/wiki?curid=1505701" title="Bonitasaura">
Bonitasaura



</doc>
<doc id="1505704" url="https://pl.wikipedia.org/wiki?curid=1505704" title="Brachypodosaurus">
Brachypodosaurus



</doc>
<doc id="1505705" url="https://pl.wikipedia.org/wiki?curid=1505705" title="Breviceratops">
Breviceratops



</doc>
<doc id="1505706" url="https://pl.wikipedia.org/wiki?curid=1505706" title="Cedarosaurus">
Cedarosaurus



</doc>
<doc id="1505707" url="https://pl.wikipedia.org/wiki?curid=1505707" title="Chondrosteosaurus">
Chondrosteosaurus



</doc>
<doc id="1505708" url="https://pl.wikipedia.org/wiki?curid=1505708" title="Awitochol">
Awitochol

Awitochol lub Awitochoł (bg. "Авитохол") - legendarny protobułgarski władca.
Badacze identyfikują go na ogół z Attylą lub biblijnym Achitofelem.
Jest wymieniony w "Imienniku chanów protobułgarskich", który genealogię pierwszych władców protobułgarskich (ród Dulo) wywodzi właśnie od niego. Drugie miejsce zajmuje w nim jego syn Irnik, przypuszczalnie jeden z synów Attyli: Ernak (Hernak), który po rozpadzie imperium huńskiego stanął na czele części plemion i osiedlił się na południe od Dunaju, w dzisiejszej północnej Dobrudży, tam gdzie dwieście lat później osiedlili się Protobułgarzy chana Asparucha, prawdopodobnie zastając na tym terenie potomków Hunów.

</doc>
<doc id="1505709" url="https://pl.wikipedia.org/wiki?curid=1505709" title="Dracovenator">
Dracovenator



</doc>
<doc id="1505710" url="https://pl.wikipedia.org/wiki?curid=1505710" title="Dromaeosauroides">
Dromaeosauroides



</doc>
<doc id="1505713" url="https://pl.wikipedia.org/wiki?curid=1505713" title="Dracopelta">
Dracopelta



</doc>
<doc id="1505716" url="https://pl.wikipedia.org/wiki?curid=1505716" title="Eobrontosaurus">
Eobrontosaurus



</doc>
<doc id="1505718" url="https://pl.wikipedia.org/wiki?curid=1505718" title="Erectopus">
Erectopus



</doc>
<doc id="1505720" url="https://pl.wikipedia.org/wiki?curid=1505720" title="Pak Sŏng Ch’ŏl">
Pak Sŏng Ch’ŏl

Pak Sŏng Ch'ŏl (kor. 박성철, ur. 2 września 1913, zm. 28 października 2008) – północnokoreański polityk, w okresie od 19 kwietnia 1976 do 16 grudnia 1977 premier.

</doc>
<doc id="1505722" url="https://pl.wikipedia.org/wiki?curid=1505722" title="Guru Josh">
Guru Josh

Guru Josh, właściwie Paul Walden (ur. 6 czerwca 1964 w Jersey, zm. 28 grudnia 2015 w Ibizie) – brytyjski muzyk grający acid house. Z zawodu był dentystą.
Swoją karierę rozpoczął jako klawiszowiec w klubie w 1980 roku. W 1989 roku zaprezentował debiutancką piosenkę "Infinity (1990s... Time for the Guru)". Następnie wydał kilka singli, które odniosły największe sukcesy w Europie. W 2007 roku założył grupę muzyczną "Guru Josh Project" i w 2008 roku wydał nagranie "Infinity 2008", które jest odświeżoną wersją przeboju sprzed 19 lat. Utwór odniósł spory sukces, docierając na wysokie pozycje list przebojów.
Paul Walden popełnił samobójstwo 28 grudnia 2015 roku na hiszpańskiej wyspie Ibizie.

</doc>
<doc id="1505723" url="https://pl.wikipedia.org/wiki?curid=1505723" title="Torkilingowie">
Torkilingowie

Torkilingowie lub Turkilingowie – prawdopodobnie nazwa książęcego rodu germańskiego plemienia Skirów. Jordanes w swym dziele "Getica" określa Odoakra jako władcę Skirów i Torkilingów.
Paweł Diakon w swym dziele "Historia Rzymska" używa określenia Hercylingowie.

</doc>
<doc id="1505724" url="https://pl.wikipedia.org/wiki?curid=1505724" title="Shigeo Itō">
Shigeo Itō

 - japoński tenisista stołowy, dwukrotny mistrz świata. 
Był ośmiokrotnym medalistą mistrzostw świata. Największy sukces odniósł podczas mistrzostw świata w Monachium w 1969 roku. Zdobył tam złoto indywidualnie i drużynowo oraz brąz w grze podwójnej i mieszanej.
Był sześciokrotnym mistrzem Azji (trzykrotnie drużynowo, dwukrotnie w deblu i jeden raz w grze mieszanej). 

</doc>
<doc id="1505725" url="https://pl.wikipedia.org/wiki?curid=1505725" title="SS Californian">
SS Californian

SS Californian – parowiec armatora Leyland Line, zbudowany przez stocznię Caledon Shipbuilding &amp; Engineering Company w Dundee (Szkocja). W eksploatacji od 26 listopada 1906 roku. Najczęściej używany był do przewozu bawełny. Zatopiony 9 listopada 1915 r. przez niemieckiego U-Boota SM U-35, 98 km na zachód od przylądka Tajnaron, w Grecji. Nierozerwalnie i na zawsze związany z zatonięciem "Titanica" w kwietniu 1912 roku. 
Kontrowersje z RMS Titanic.
SS „Californian” jest przede wszystkim znany w kontekście zatonięcia w nocy z 14 na 15 kwietnia 1912 r. luksusowego statku pasażerskiego RMS Titanic w jego dziewiczej podróży przez Atlantyk. 
W trakcie dochodzenia w sprawie tej katastrofy ustalono, że podobno światła statku widocznego z pokładu tonącego "Titanica" miały należeć do „Californiana”, w tym czasie pod dowództwem kapitana Stanleya Lorda, w rejsie z Londynu do Bostonu. Odnaleziony w 1985 roku wrak „Titanica” sugerował, że w chwili tonięcia "Titanic" znajdował się 20 mil od „Californiana”, a z takiej odległości nie można było dostrzec jego świateł pozycyjnych.

</doc>
<doc id="1505727" url="https://pl.wikipedia.org/wiki?curid=1505727" title="Koń toryjski">
Koń toryjski

Koń toryjski – estońska rasa konia stanowiąca połączenie konia zimno- i gorącokrwistego. Podobnie jak inne konie pochodzące od klepperów, jak kleppery łotewskie i litewskie należą do tej samej grupy. 
Historia.
Za początek rasy konia toryjskiego można przyjąć rok 1855, gdy szlachta inflandzka w Tori i Avinurme założyła stadniny koni. Za podstawę rasy posłużyły bałtyckie kleppery. Już z pierwszego miotu uzyskano około 100-160 osobników. W roku 1888 do wzbogacenia rasy użyto rosyjskiego kłusaka orłowskiego o imieniu Jantar. W roku 1894 zastąpiony on został przez ogiera Hetmana z hodowli angielsko-francuskiej. I to właśnie Herman uważany jest za założyciela rasy. W roku 1936 po raz kolejny wzbogacono rasę pięcioma ogierami konia bretońskiego. 
Pokrój.
Koń toryjski ma o przyjemnym wyrazie średniej wielkości, prostą i szeroką głowę, która osadzona jest na dobrze uformowanej i muskularnej szyi. Kłoda u koni jest 
głęboka, szeroka oraz długa. Łopatki u tych zwierząt są szerokie i długie, grzbiet silny, a kłąb płaski. Wysokość w kłębie u zwierząt tej rasy wynosi od 152 do 157 centymetrów. Zad jest bardzo szeroki, lekko ścięty i długi.
Kończyny.
Kończyny u konia toryjskiego są bardzo silne z masywnymi stawami i mocnymi ścięgnami. Kopyta są często jasne. Przy nich często występują szczotki pęcinowe. 
Umaszczenie.
Konie mają zazwyczaj umaszczenie w różnym odcieniu maści kasztanowej, ale zdarzają się też maści gniade z różnymi odmianami. 
Hodowle.
Hodowane są głównie w estońskiej miejscowości Tori w prowincji Parnawa.

</doc>
<doc id="1505732" url="https://pl.wikipedia.org/wiki?curid=1505732" title="Wielka czwórka">
Wielka czwórka



</doc>
<doc id="1505744" url="https://pl.wikipedia.org/wiki?curid=1505744" title="Marcin Horbacz">
Marcin Horbacz

Marcin Horbacz (ur. 16 czerwca 1974 w Koszalinie) – polski pięcioboista, olimpijczyk z Aten i Pekinu.
Zawodnik ZKS Drzonków jest 9-krotnym medalistą Mistrzostw Polski : sześciokrotnie sięgał po złoto (2001 - 2005 2009), dwukrotnie po srebro (1999, 2000) oraz dwukrotnie zdobywał brązowe medale (1996 &amp; 1998). Trzykrotnie zdobywał brązowe medale podczas Mistrzostw Europy: w 2007 indywidualnie zaś w 2004 oraz w 2005 w sztafecie. Podczas Igrzysk Olimpijskich w Atenach w 2004 Horbacz był blisko życiowego sukcesu: po 3 konkurencjach plasował się na 2. miejscu, a ponieważ nieźle biegał przyzwoity występ w jeździe konnej gwarantował mu medal. Jednak koń, którego wylosował Polak nie chciał współpracować i nie przeskoczył żadnej przeszkody co spowodowało spadek Horbacza na koniec klasyfikacji (ostatecznie zajął 32. miejsce). Podczas kolejnych Igrzysk Olimpijskich (Pekin 2008) zajął 13. pozycję.
Jest żołnierzem Wojska Polskiego w stopniu plutonowy.

</doc>
<doc id="1505746" url="https://pl.wikipedia.org/wiki?curid=1505746" title="Wazy dipylońskie">
Wazy dipylońskie

Wazy dipylońskie – greckie naczynia ceramiczne o dekoracji geometrycznej w tzw. stylu dipylońskim, produkowane w Attyce około 850–700 p.n.e.
Nazwa pochodzi od Bramy Dipylońskiej znajdującej się w pobliżu nekropoli ateńskiej, gdzie znaleziono większość tych waz. Wytwarzano je zazwyczaj w dwóch formach: jako amfory i kratery o wysokości do 2 m. Były umieszczane na grobach w charakterze pomników; niektóre pozbawione dna, co sugeruje, że pełniły też funkcję naczyń ofiarnych do składania ofiary płynnej (np. z krwi zwierzęcej) dla zmarłego.
Dekoracja malarska, rozmieszczona w pasach pokrywających całą powierzchnię naczynia, była utrzymana w kolorycie brunatnym. Składała się z elementów geometrycznych, wśród których występują silnie zgeometryzowane postacie ludzi i zwierząt. Sylwetki ludzkie przedstawiano w prostym schemacie: kulistej głowy osadzonej na trójkątnym torsie i rąk trapezowato załamanych nad głową w geście lamentacji. Główne pasmo dekoracyjne na brzuścu pomiędzy imadłami, nawiązywało tematycznie do funkcji waz, ukazując opłakiwanie zmarłego, orszak pogrzebowy, towarzyszące obrzędom igrzyska hippiczne, lecz również sceny walk, zwłaszcza morskich.

</doc>
<doc id="1505749" url="https://pl.wikipedia.org/wiki?curid=1505749" title="Parafia św. Michała Archanioła w Bielsku Podlaskim">
Parafia św. Michała Archanioła w Bielsku Podlaskim

Parafia św. Michała Archanioła – parafia prawosławna w Bielsku Podlaskim, w dekanacie Bielsk Podlaski diecezji warszawsko-bielskiej.
Na terenie parafii funkcjonują 2 cerkwie i 3 kaplice:
Do parafii należą miejscowości: Bielsk Podlaski, Szastały, Pilipki, Proniewicze i Spiczki.
Historia.
XVI wiek.
Parafia została erygowana za panowania Zygmunta Starego, tj. przed 1548.
Cerkiew św. Michała Archanioła, podobnie jak cerkwie Narodzenia Matki Bożej i św. Mikołaja, powstała w najstarszej, „ruskiej” części miasta, w niedalekim sąsiedztwie zamku. Z braku odpowiednich źródeł nie da się ustalić roku lub okresu jej założenia. Przypuszczalnie cerkiew istniała już w II połowie XV w. Wtedy to z inicjatywy księcia Michała Semenowicza i księżnej Wassy zostały przeprowadzone prace nad zagospodarowaniem obszernego targowiska, położonego na północ od „nowego” zamku w kierunku traktatu brzeskiego. W środkowej części tego placu przy ulicy Wielkiej usytuowano cerkiew, której być może ze względu na pamięć jej fundatora księcia Michała Semenowicza, nadano wezwanie Archanioła Michała.
Wybudowanie cerkwi poświęconej św. Michałowi nieopodal zamku posiadało duże znaczenie dla jego służby zbrojnej. Św. Michał, arcystrateg sił niebiańskich, był bowiem uważany za patrona wojów, rycerzy, obrońców ojczyzny. Cerkiew pod jego patronatem mogła więc pierwotnie spełniać funkcję swoistej świątyni "rycerskiej".
Pierwsza udokomentowana informacja o cerkwi św. Michała Archanioła pochodzi z 1563. Z aktu przeprowadzonej wtedy pomiary włócznej dowiadujemy się, że jej duchownym był o. Hleb, który zamieszkiwał w domu, położonym naprzeciwko cerkwi. W sąsiedztwie znajdował się plac cerkiewny, który dzierżawił Waśko Siehieniewicz.
Po drugiej stronie ulicy była usytuowana drewniana cerkiew, obok niej zaś szpital. Cerkiew i szpital znajdowały się na placu o powierzchni 15 prętów. Ogólna ilość placów i ogrodów parafialnych w mieście wynosiła 39,5 pręta, z których część była dzierżawiona. Oprócz tego na uposażenie kleru i szpitala wpływały fundusze z wykorzystania posiadanej ziemi uprawnej. W 1582 parafia posiadała ogółem 9 włók ziemi, z czego 3 włóki znajdowały się w Augustowie, 2 włóki w Strykach (Młodzianowie) oraz 4 włóki koło wsi Gredele, będące w większości uposażeniem szpitala.
Istnienie przy cerkwi szpitala oraz bogate uposażenie ziemskie świadczyły o szczególnej roli cerkwi św. Michała Archanioła wśród innych bielskich świątyń prawosławnych w II połowie XVI w. W tymże okresie przejęła ona od cerkwi Narodzenia Matki Bożej tytuł soboru. Rangę tę cerkiew utrzymywała przez trzy następne stulecia. Wielu bielszczan do dziś nazywa tę cerkiew "starym soborem".
Prawdopodobnie już po nadaniu cerkwi rangi soboru świątynia została przebudowana (lub zbudowana od podstaw). Mogło to mieć miejsce po wielkim pożarze Bielska w 1591. Z dekretu nadającego przywilej działającemu przy cerkwi bractwu "Bohojawleńskiemu" wynika że sobór był świątynią trójnawową, posiadającą trzy ołtarze: główny poświęcony na cześć Objawienia Pańskiego "(Bohojawlenia)", a boczne – św. Archaniołowi Michałowi oraz Świętym Apostołom Piotrowi i Pawłowi. Dekret wydał 29 czerwca 1594 biskup włodzimiersko-brzeski Hipacy Pociej.
Działalność edukacyjna bractwa "Bohojawleńskiego" stała się czynnikiem odnowy duchowo-intelektualnej Cerkwi Prawosławnej na całym Podlasiu. W 1596 bractwo zdecydowanie sprzeciwiło się zawartej w Brześciu unii, co spowodowało konflikt z proboszczem parafii, będącym jednocześnie bielskim "protopopem" (dziekanem).
XVII wiek.
Po 1609, tj. po przyjęciu postanowień unii przez monaster supraski nasiliły się naciski na bractwo "Bohojawleńskie", mające na celu odejście wiernych od prawosławia, a w 1621 cerkiew podporządkowano biskupowi unickiemu. Ówczesny dziekan bielski i jednocześnie proboszcz parafii (ks. Teodor Jakubowicz) był gorącym zwolennikiem unii. Jednak dzięki staraniom przewodniczącego bractwa, Sawy Hliwczyca, król Władysław IV Waza zajął przychylne stanowisko wobec prawosławnych – 28 lutego 1633 potwierdził przywileje bractwa, a 14 marca tegoż roku wydał uniwersał, nakazującym zwrot cerkwi dyzunitom. Społeczność prawosławna uzyskała też wsparcie od metropolity kijowskiego Piotra Mohyły, który skierował do Bielska ks. Teofila Leontowicza; duchowny ten został w sierpniu 1633 proboszczem parafii "Bohojawleńskiej". Świątynia została ostatecznie zwrócona prawosławnym 10 marca 1636.
16 maja 1636 cerkiew "Bohojawleńska" została przy pomocy wojska przejęta przez kler unicki. Niektórzy obrońcy cerkwi zostali dotkliwie pobici, a wnętrze świątyni zdemolowano. 18 lutego 1637 przed sądem królewskim rozpoczął się proces o prawo własności do cerkwi. Po kilku miesiącach sprawa zakończyła się pomyślnie dla wspieranych przez władzę świecką unitów.
W 1674 dokonano wizytacji generalnej parafii (akt wizytacyjny zaginął w 1915).
XVIII wiek.
W 1716 proboszczem został ks. Sylwester Sieckiewicz, powołany na to stanowisko przez metropolitę Leona Kiszkę. Od 1721 ks. Sieckiewicz administrował również bielską parafią Świętej Trójcy ("Troicką"). W latach 20. XVIII w. rozebrano cerkiew "Bohojawleńską", a jej wyposażenie przeniesiono do tymczasowej kaplicy. W miejscu rozebranej cerkwi wzniesiono nową świątynię, o czym informuje sprawozdanie z wizytacji generalnej, która miała miejsce w 1728. Nową cerkiew wyposażono zgodnie z zaleceniami synodu zamojskiego – w świątyni nie umieszczono ikonostasu, natomiast pojawił się kunsztownie zdobiony, okazały ołtarz z płóciennym obrazem "Epifanii" oraz dwa boczne ołtarze z ikonami Bogurodzicy i św. Michała Archanioła. Cerkiew, jako świątynia soborowa, została wyposażona w liczne księgi, szaty i utensylia liturgiczne. Ówczesny proboszcz, ks. Mikołaj Odelski zamieszkiwał plebanię składającą się z dwóch głównych pomieszczeń – izby białej i alkierza. Obok plebanii mieściła się piekarnia, a po drugiej stronie ulicy – budynki gospodarcze, kryte słomą.
W 1774, kiedy proboszczem był ks. Piotr Korytyński, parafia powróciła do swojego pierwotnego wezwania – św. Michała Archanioła. Nazwa "Bohojawleńska" pojawiała się już tylko okazyjnie (ostatni raz 15 października 1777). W latach 1785–1793 parafią "Michajłowską" administrował ks. Jan Giżewski, proboszcz parafii "Preczystieńskiej". W tym okresie wzniesiono kolejną cerkiew (ukończoną w 1789), istniejącą do dziś.
XIX wiek.
Od 1819 proboszczem był ks. Stefan Bielawski. W 1839, po likwidacji unii na Białostocczyźnie, parafia została włączona do Rosyjskiego Kościoła Prawosławnego. W latach 40. XIX w. władze miasta nakazały proboszczowi wyremontować cerkiew i dzwonnicę, będące w złym stanie technicznym. Prace rozpoczęto jednak dopiero w 1860, po przyjściu nowego proboszcza, ks. Grzegorza Pienkiewicza. W organizacji remontu świątyni aktywnie uczestniczyło bractwo cerkiewne oraz komitet parafialny, utworzony w 1864. W 1872 wzniesiono nowy dom parafialny. Kolejny proboszcz, ks. Augustyn Taranowicz zorganizował czterogłosowy chór parafialny (do tego czasu na nabożeństwach śpiewał ogół wiernych).
Pod koniec XIX w. na terenie parafii zaczęto organizować cerkiewne szkolnictwo – otwarto szkoły gramoty w Pilikach (1885), Proniewiczach (1885), Spiczkach (1890), Szastałach (1899), a także szkoły parafialne (męską i żeńską) w Bielsku Podlaskim (1891), w których wykładała córka ówczesnego proboszcza, Zofia Taranowicz.
W 1900 parafię wizytował metropolita wileński i litewski Juwenaliusz. W tym czasie wspólnota liczyła ponad 1500 wiernych.
XX wiek.
Na początku XX w. nastąpił dalszy rozwój szkolnictwa parafialnego. W latach 1901–1902 szkołom w Pilikach i Proniewiczach nadano status cerkiewno-parafialnych, a w 1912 szkoła w Pilikach stała się ministerialną ("narodnoje uczyliszcze").
W latach 1913–1915, gdy proboszczem był ks. Andrzej Jaruszewicz, nad kruchtą cerkwi dobudowano wieżę-dzwonnicę. Prace wykończeniowe zostały jednak przerwane przez działania wojenne, wskutek których parafia zawiesiła działalność (większość wiernych w lipcu 1915 udała się na bieżeństwo).
Reaktywacja parafii nastąpiła w 1918. Proboszczem został ks. Aleksy Winogradow, który jednak wkrótce zmarł wskutek epidemii tyfusu. W 1922 powrócił z bieżeństwa (z Połtawy) pochodzący z Bielska ks. Lew Tymiński, który we wrześniu tegoż roku objął funkcję proboszcza. W tym czasie parafia liczyła ponad 4500 wiernych wskutek dołączenia dawnych parafii w Brańsku, Boćkach, Podbielu oraz "Woskresieńskiej" w Bielsku Podlaskim. Pod kierownictwem ks. Tymińskiego, mimo niesprzyjających warunków i trudności materialnych, kontynuowano prace budowlano-remontowe w świątyni parafialnej, remontowano cerkwie filialne oraz odbudowano ogrodzenie cmentarza. Przebudowę cerkwi "Michajłowskiej" ukończono w 1926, natomiast pozostałe prace trwały do 1936. Ks. Tymiński zmarł pod koniec 1937; jego następcą został w kwietniu 1938 ks. Bazyli Gurniejczuk. Aktywna działalność duszpasterska nowego proboszcza przyczyniła się do znacznego wzrostu frekwencji na niedzielnych nabożeństwach. Dotyczyło to głównie mieszkańców pobliskich wsi; większa część prawosławnej warstwy urzędniczej nie udzielała się czynnie w życiu parafii (z obawy przed utratą stanowisk).
W okresie II wojny światowej i w pierwszych latach po jej zakończeniu proboszczem był ks. Dymitr Stempkowski, przybyły ze zlikwidowanej w 1938 parafii w Majdanie Kniażpolskim koło Biłgoraja. W latach 1939–1941 i 1944–1946 parafia podlegała Rosyjskiemu Kościołowi Prawosławnemu. W 1940 okupacyjne władze radzieckie skonfiskowały ponad 36 ha gruntów parafialnych, przeznaczając je pod budowę lotniska. Rozebrano też niektóre przycerkiewne budynki gospodarcze. W 1941 reaktywowano parafię "Woskresieńską"; po tym zdarzeniu parafia "Michajłowska" liczyła 1332 wiernych. Pod koniec 1945 proboszcz zaczął czynić starania o ponowne włączenie parafii do Polskiego Autokefalicznego Kościoła Prawosławnego, co nastąpiło w 1946. Ówczesny wikariusz, duszpasterz młodzieży parafialnej ks. Konstanty Bajko został w 1946 zesłany przez władze komunistyczne na Syberię.
W 1952 kolejnym proboszczem został ks. Anatol Kulczycki. Jego następca, ks. Aleksy Znosko (proboszcz w latach 1955–1957) dokonał rozgraniczenia miasta według przynależności parafialnej. Podział ten przetrwał ponad 40 lat, tj. do czasu erygowania kolejnych bielskich parafii prawosławnych. W 1956 powrócił z zesłania ks. Konstanty Bajko, który wznowił odprawianie porannych liturgii dla dzieci i młodzieży (duchowny ten pełnił funkcję prefekta bielskich szkół średnich).
W 1957 probostwo w parafii "Michajłowskiej" objął ks. Anatol Mackiewicz, który sprawował tę funkcję przez 22 lata. W początkach jego posługi wyremontowano obydwie cerkwie (parafialną i cmentarną) oraz dom parafialny. Do sprawnego przeprowadzenia prac przyczyniło się w dużej mierze bractwo cerkiewne, liczące 25 członków w 1960. W owym roku do parafii należało 1484 wiernych. W latach 60. i 70. nastąpił znaczny wzrost liczby parafian, spowodowany migracją ludności z okolicznych wsi i powstaniem w obrębie miasta nowych osiedli (zarówno blokowych, jak i jednorodzinnych). W lutym 1972 uroczyście obchodzono 50-lecie święceń kapłańskich proboszcza.
W lipcu 1979 proboszczem parafii został mianowany ks. Leoncjusz Tofiluk. W tym czasie rozpoczęto w Urzędzie Wojewódzkim starania o budowę nowego domu parafialnego. Ostatecznie (w czerwcu 1980) zatwierdzono projekt autorstwa prof. Aleksandra Grygorowicza z Poznania. Budynek o powierzchni 337 m² wzniesiono w latach 1981–1984. 7 października 1982 Urząd Miejski zatwierdził plan rozbudowy cerkwi parafialnej (powiększenie prezbiterium o 120 m²), również opracowany przez prof. Grygorowicza.
W 1984 parafia "Michajłowska" nawiązała partnerskie stosunki z parafią Świętych Apostołów Piotra i Pawła w Nurmes w Finlandii. Dzięki pomocy materialnej ze strony prawosławnych Finów parafia utworzyła wydawnictwo z własną bazą poligraficzną. Początkowo produkowano druki parafialne i materiały katechetyczne (m.in. śpiewniki), a w 1986 zaczęto wydawać miesięcznik „Łampada”, przeznaczony głównie dla dzieci i młodzieży (był to pierwszy periodyk w historii bielskiego prawosławia).
W 1987 rozpoczęto rozbudowę prezbiterium cerkwi, a także dokonano inwentaryzacji cmentarza. W tym samym roku w świątyni parafialnej koncertował chór „Doxofonia” z Finlandii. W 1988 w parafii obchodzono 1000-lecie chrztu Rusi; w głównej uroczystości (21 listopada) wzięły udział delegacje z Rosyjskiego Kościoła Prawosławnego – z eparchii smoleńskiej i wiaziemskiej oraz z Wilna. Jesienią 1989 zakończono prace budowlane przy cerkwi parafialnej. Konsekracja świątyni miała miejsce 19 listopada 1989. Trzy nowe prezbiteria poświęcono św. Michałowi Archaniołowi, św. Męczennikowi Stefanowi oraz św. Mikołajowi Cudotwórcy. Od 1991 uroczystość Przeniesienia Relikwii św. Mikołaja (9/22 maja) obchodzona jest jako jedno ze świąt parafialnych. W 1994 parafia uzyskała grunty, na których znajdowała się spalona w 1941 (wskutek walk niemiecko-radzieckich) cerkiew św. Mikołaja. W 1996 na tym terenie (z inicjatywy Doroteusza Fionika oraz środków Bractwa Młodzieży Prawosławnej) wzniesiono drewnianą kaplicę pod wezwaniem św. Mikołaja, będącej repliką kaplicy z 1930, również zniszczonej w 1941.
W latach 1992–1994 ostatecznie uprawomocniono kwestie własnościowe wszystkich nieruchomości parafialnych. 
W 1991 w znajdującej się na cmentarzu cerkwi Świętej Trójcy "(Troickiej)" zaczęto regularnie odprawiać nabożeństwa. Przy cerkwi utworzono samodzielny chór. Świątynię odmalowano i wyposażono w nowe utensylia. W 1995 rozpoczęto starania o budowę nowej cerkwi w południowej części Bielska Podlaskiego. W 1996 – m.in. dzięki pomocy Urzędu Miasta – uzyskano działkę budowlaną przy ulicy Władysława Stanisława Reymonta. Plac budowy został poświęcony 17 listopada 1996. Projekt cerkwi i budynków pomocniczych opracował architekt Jerzy Uścinowicz. 10 marca 1998 dekretem arcybiskupa Sawy (w tym czasie p.o. metropolity), południową część miasta oddzielono od parafii św. Michała Archanioła i erygowano nową parafię Opieki Matki Bożej.
Wiosną 1991 z inicjatywy proboszcza utworzono w Bielsku Podlaskim szkołę ikonograficzną, jako kontynuatorkę organizowanych od 1983 obozów ikonograficznych. Początkowo zajęcia odbywały się w domu parafialnym, w bardzo trudnych warunkach lokalowych. W marcu 1995 szkoła została wpisana do rejestru szkół niepublicznych pod nazwą Policealne Studium Ikonograficzne. W tym samym roku miasto przekazało parafii budynek dawnego przedszkola (przy ulicy Franciszka Żwirki i Stanisława Wigury 26), z przeznaczeniem na siedzibę szkoły. Po dokonaniu niezbędnego remontu i adaptacji budynku do nowych funkcji, rozpoczęto w 2000 budowę kaplicy akademickiej według projektu Jerzego Uścinowicza.
W 1999 w należącej do parafii wsi Szastały rozpoczęto (na nabytych rok wcześniej gruntach, w bezpośrednim sąsiedztwie cmentarza) budowę drewnianej cerkwi. Świątynię zaprojektował Zachary Szachowicz, natomiast głównym wykonawcą robót był cieśla Józef Czołomiej.
XXI wiek.
W 2002 zakończono główne prace przy budowie kaplicy akademickiej, która została konsekrowana 31 października tegoż roku pod wezwaniem Świętej Trójcy. W 2003 udoskonalono działalność cerkiewnych chórów, wprowadzając śpiew neumatyczny. W 2005 ukończono budowę cerkwi filialnej w Szastałach, którą konsekrowano pod wezwaniem Ikony Matki Bożej "Pomnożycielki Chlebów".
W parafii pracuje 5 duchownych (proboszcz i 4 wikariuszy), działają 3 chóry cerkiewne (dorosłych i 2 młodzieżowe). Nabożeństwa w cerkwi parafialnej sprawowane są codziennie – rano i wieczorem. Planowana jest rozbudowa Studium Ikonograficznego.

</doc>
<doc id="1505750" url="https://pl.wikipedia.org/wiki?curid=1505750" title="Po co mi ten raj">
Po co mi ten raj

Po co mi ten raj – druga płyta warszawskiego zespołu rockowego Klan, wydana na nośniku kompaktowym w 1992 roku nakładem wytwórni Digiton. Płyta została nagrana po dwudziestoletniej przerwie w działalności grupy, a z oryginalnego składu pozostał jedynie lider Marek Ałaszewski. W 2008 roku wytwórnia Metal Mind Productions dokonała reedycji płyty w wersji zremasterowanej.

</doc>
<doc id="1505751" url="https://pl.wikipedia.org/wiki?curid=1505751" title="Alvaro Mutis">
Alvaro Mutis



</doc>
<doc id="1505756" url="https://pl.wikipedia.org/wiki?curid=1505756" title="Paris Pişmiş">
Paris Pişmiş

Paris Maria Pişmiş (orm. "Մարի Սուքիասյան", ur. 30 stycznia 1911, zm. 1 sierpnia 1999) – ormiańska astronom.
Życiorys.
Urodziła się w Konstantynopolu, należącym wtedy do Imperium Osmańskiego. Pracowała w Meksyku od 1940 roku do śmierci w 1999 roku. Była pierwszą kobietą, absolwentką Wydziału Naukowego Uniwersytetu Stambulskiego.
Zajmowała się badaniami kinematyki galaktyk, obszarami H II, strukturą gromad otwartych oraz mgławicami planetarnymi. Zestawiła katalog zawierający 22 gromady otwarte oraz 2 kuliste znajdujące się na południowej półkuli nieba.

</doc>
<doc id="1505760" url="https://pl.wikipedia.org/wiki?curid=1505760" title="Antoni Ojrzyński">
Antoni Ojrzyński

Antoni Ojrzyński (ur. 8 czerwca 1871, zm. 16 lipca 1967 w Warszawie) – polski działacz turystyczny, bibliotekarz, zbieracz książek, z zawodu aptekarz. Zgromadził bogaty księgozbiór o tematyce karpackiej, który przekazał krakowskiej Bibliotece Polskiego Towarzystwa Tatrzańskiego.
Życiorys.
Wykształcenie zdobywał w progimnazjum w Sandomierzu, by praktykować następnie w kilku aptekach. Zdał kolejno egzamin na podaptekarza i na prowizora (na Uniwersytecie Warszawskim). Na przełomie XIX i XX wieku pracował w Łodzi, gdzie uzyskał zezwolenie na założenie przedstawicielstwa firmy wydawniczej Gebethner i Wolff, a także na prowadzenie kantoru zamówień książek i czasopism; nie wiadomo, czy z tego zezwolenia skorzystał. Od 1898 prowadził własną aptekę w Nałęczowie. Potem osiadł w Warszawie, gdzie pracował nadal jako farmaceuta w różnych aptekach.
Był aktywnym turystą górskim, miłośnikiem Tatr. Od początku istnienia (grudzień 1906) działał w Polskim Towarzystwie Krajoznawczym, wchodząc w skład pierwszego zarządu oraz uczestnicząc w pracach Komisji Wycieczkowej. Należał do Akademickiego Klubu Turystycznego (po latach został wyróżniony członkostwem honorowym Klubu Wysokogórskiego). Był współtwórcą i pierwszym bibliotekarzem (do 1911) Biblioteki Polskiego Towarzystwa Krajoznawczego w Warszawie. Niezależnie jako zapalony bibliofil zgromadził własną kolekcję książek i czasopism – przeszło 3 tysiące woluminów – poświęconą Karpatom. Były to książki naukowe (z różnych dziedzin), literatura piękna, obcojęzyczne opracowania turystyczne (mapy, przewodniki), czasopisma wydawane w Zakopanem i na Podkarpaciu, wycinki z prasy, afisze. Zbiory swoje Ojrzyński udostępniał chętnym, m.in. Stefanowi Żeromskiemu. Po II wojnie światowej, w czasie której księgozbiór uległ w części zniszczeniu, pozostałe półtora tysiąca książek i nieco ponad 100 czasopism Ojrzyński przekazał Bibliotece Polskiego Towarzystwa Tatrzańskiego w Krakowie; biblioteka została w 1950 przekształcona w Centralną Bibliotekę Górską PTTK, w której wspomniany dar figuruje jako "Zbiór A. Ojrzyńskiego".
Po wojnie, jako nestor ruchu turystycznego, służył radą młodszym działaczom zrzeszonym w Oddziale Warszawskim Polskiego Towarzystwa Turystyczno-Krajoznawczego. Zmarł 16 lipca 1967 w warszawskim Domu Wysłużonego Pracownika Służby Zdrowia. Pochowany na cmentarzu Powązkowskim (kwatera 176-2-30).

</doc>
<doc id="1505761" url="https://pl.wikipedia.org/wiki?curid=1505761" title="Ottokar Czernin">
Ottokar Czernin

Ottokar Theobald Otto Maria Graf Czernin von und zu Chudenitz (ur. 26 września 1872 w Dymokurach, zm. 4 kwietnia 1932 w Wiedniu) – austriacki dyplomata i polityk, czeskiego pochodzenia, minister spraw zagranicznych Austro-Węgier w latach 1916–1918.
Urodzony w całkowicie zniemczonej czeskiej rodzinie arystokratycznej. Po skończeniu prawa w 1895 roku zatrudnił się w korpusie dyplomatycznym Austro-Węgier. Został wysłany na placówkę do ambasady w Paryżu. W 1899 roku został przeniesiony do Hagi. W trzy lata później zakończył karierę z powodu ciężkiej choroby płuc. W międzyczasie w 1897 roku ożenił się z hrabiną Marią Kinsky z Wichnitz.
Po powrocie do Austro-Węgier został reprezentantem niemieckiej Partii Ludowej ("Deutsche Volkspartei") w czeskim parlamencie. Wkrótce stał się bliskim doradcą następcy tronu Franciszka Ferdynanda. Na jego prośbę wrócił w 1912 do służby dyplomatycznej. W 1913 roku przebywał na placówce w Bukareszcie.
I wojna światowa.
Po zabójstwie Franciszka Ferdynanda w Sarajewie i wybuchu wojny Ottokar Czernin brał czynny udział w polityce zagranicznej jako doradca następcy tronu Karola I. Po śmierci cesarza Franciszka Józefa nowy cesarz Karol I Habsburg powołał 22 grudnia 1916 roku Ottokara Czernina na ministra spraw zagranicznych. Urząd sprawował do kwietnia 1918 roku, kiedy to podał się do dymisji po tym jak Georges Clemenceau opublikował dokumenty z tajnych rokowań Austro-Węgier z państwami Ententy dotyczących zawarcia pokoju.
Później do samego końca wojny w listopadzie 1918 roku był przedstawicielem Austro-Węgier w negocjacjach pokojowych w 1918 roku z Rumunią, Rosją i Ukrainą. Był autorem koncepcji konfliktowania między sobą tych części monarchii, które dążyły do niepodległości. To głównie jego polityka doprowadziła do konfliktu Polaków z Ukraińcami i podpisania 19 marca 1918 roku pokoju w Brześciu.
Po zakończeniu wojny był członkiem Rady Narodowej Republiki Austrii. Wycofał się z życia politycznego z końcem 1924 roku.

</doc>
<doc id="1505763" url="https://pl.wikipedia.org/wiki?curid=1505763" title="Alexander’s Ragtime Band">
Alexander’s Ragtime Band

"Alexander's Ragtime Band" to piosenka napisana przez Irvinga Berlina, która w 1911 roku stała się jego pierwszym dużym hitem. Jej tekst odnosi się do afroamerykańskich muzyków, którzy zaistnieli na scenie muzyki popularnej z nowym pomysłem muzycznym – wykonywaniem utworów w szybszym tempie oraz w bardziej ekscytującym oraz rytmicznym stylu. 
Historia.
Piosenka wykonana została przez orkiestrę na statku "Titanic", który zatonął 15 kwietnia 1912 roku.
W 1938 roku powstał film oparty na "Alexander's Ragtime Band" o tym samym tytule.
Piosenka była nagrywana przez wielu artystów, wśród których byli m.in. Al Jolson, Billy Murray, Louis Armstrong, George Formby, Bing Crosby, The Andrews Sisters, Liberace, Bessie Smith, Ella Fitzgerald, Liza Minnelli i Ray Charles.
Od roku 1994 pod nazwą "Alexander's Ragtime Band" występuje warszawski zespół, grający "Happy Jazz" lat dwudziestych i trzydziestych XX wieku, założony w 1989 roku pod nazwą "The Warsaw Snipers" przez muzyków Asocjacji Hagaw.
"Alexander's Ragtime Band" w różnych wykonaniach zajmowała pozycje na listach przebojów. Według "Newsweeka":

</doc>
<doc id="1505765" url="https://pl.wikipedia.org/wiki?curid=1505765" title="Kazimieras Uoka">
Kazimieras Uoka

Kazimieras Uoka (ur. 4 marca 1951 w Kownie, zm. 16 lipca 2016) – litewski polityk, poseł na Sejm Republiki Litewskiej (w latach 1990–1996 i 2008–2012).
Życiorys.
W 1976 ukończył studia na Wydziale Historii Uniwersytetu Wileńskiego, jednak z powodów politycznych nie mógł wykonywać zawodu historyka. Pracował w przedsiębiorstwie budowlanym w Kownie, obsługując koparki i buldożery.
W 1988 został wybrany w skład władz miejskiego oddziału Sąjūdisu w Kownie. W zaangażował się także w działalność Litewskiego Ruchu Zielonych. W tym samym roku uzyskał mandat deputowanego do Rady Najwyższej ZSRR z okręgu Kowno. W tym samym roku znalazł się wśród inicjatorów reaktywacji Litewskiej Partii Socjaldemokratycznej, którą jednak wkrótce opuścił.
W 1990 został posłem do Rady Najwyższej Litewskiej SRR jako przedstawiciel okręgu Rakiszki. Znalazł się wśród sygnatariuszy aktu niepodległości z 11 marca 1990, później był kontrolerem państwowym Republiki Litewskiej (1991–1992). W parlamencie zasiadał we frakcji narodowców. W 1992 po raz kolejny uzyskał mandat w wyborach parlamentarnych.
Po odejściu z Sejmu w 1996 kontynuował działalność polityczną. W 2000 organizował akcję zbierania podpisów na rzecz zmiany prawa wyborczego Litwy, gromadząc w ramach tej inicjatywy 230 tys. głosów poparcia wśród obywateli. Działał w Litewskiej Partii Narodowo-Demokratycznej, kierował tym ugrupowaniem w latach 2001–2002. Przystąpił następnie do Związku Litewskich Narodowców.
Należał do inicjatorów zjednoczenia LTS ze Związkiem Ojczyzny. W wyborach parlamentarnych w 2008 bez powodzenia kandydował w okręgu jednomandatowym, mandat poselski uzyskał natomiast z listy partyjnej (zajmował na niej 40. miejsce, uzyskał 18. wynik). W trakcie kadencji po wykluczeniu Gintarasa Songaily z TS-LKD również opuścił tę partię, brał udział w reaktywowaniu ugrupowania narodowców. W 2012 bez powodzenia ubiegał się o poselską reelekcję.

</doc>
<doc id="1505770" url="https://pl.wikipedia.org/wiki?curid=1505770" title="Terriery w typie bull">
Terriery w typie bull



</doc>
<doc id="1505774" url="https://pl.wikipedia.org/wiki?curid=1505774" title="Grzegorz Kubiak">
Grzegorz Kubiak

Grzegorz Kubiak (ur. 9 lutego 1963 w Bogusławicach) – polski jeździec, olimpijczyk z Aten.
W swojej bogatej karierze odniósł wiele sukcesów zarówno w kraju, jak poza granicami Polski. Wygrał m.in. konkurs potęgi skoku podczas międzynarodowych zawodów jeździeckich w Berlinie (na koniu "Djane de Fontenis" pokonał wysokość 208 cm). Podczas Igrzysk Olimpijskich w Atenach (2004) zajął 44. miejsce w konkursie skoków przez przeszkody. Polskę reprezentował też w Finałach Pucharu Świata (5 razy), Światowych Igrzyskach Jeździeckich i Mistrzostwach Europy (3 razy).
Wielokrotny medalista mistrzostw Polski w skokach przez przeszkody:

</doc>
<doc id="1505776" url="https://pl.wikipedia.org/wiki?curid=1505776" title="Francisco de Haro">
Francisco de Haro

Francisco de Haro (ur. 1792, zm. 28 listopada 1849) – Meksykanin, a następnie obywatel amerykański, pierwszy alkad miasta Yerba Buena (późniejsze San Francisco), mianowany na tę funkcję po raz pierwszy w 1834 przez 11 elektorów wybranych w wyborach bezpośrednich.
De Haro do San Francisco przybył w 1819 roku, jako podporucznik piechoty. Brał udział w wielu ekspedycjach wojskowych, a w latach 1822-1823 był sekretarzem nowosformowanego poselstwa tych terenów.
Podczas swojej pierwszej kadencji, razem z Williamem Richardsonem wytyczył plan ulic pod rozwijające się miasteczko. Ponownie służył jako piąty z kolei alkad w latach 1838-1839, gdy miasteczko znalazło się pod wpływami meksykańskimi. W 1839 zarządził spis statystyczny osady, przeprowadzony przez kapitana Jeana Viogeta. De Haro automatycznie z innymi mieszkańcami Kalifornii uzyskał obywatelstwo amerykańskie, gdy stan został włączony w skład USA po wygranej przez nie wojnie amerykańsko-meksykańskiej. W roku 1846, podczas pierwszych wyborów na burmistrza pod administracją amerykańską, został razem z trzema innymi obywatelami wybrany mężem zaufania nadzorującym wybory.
Francisco de Haro był właścicielem rancza Galindo, obejmującego teren jeziora Merced w obecnym południowo-zachodnim San Francisco oraz część hrabstwa San Mateo, które nabył za sto sztuk bydła i 25$ od rządu meksykańskiego w 1837. Ożenił się z Emilianą (Milianą) Sánchez; siostrą Francisco Sancheza i José de la Cruz Sáncheza, którzy w kolejnych latach także sprawowali funkcję alkadów San Francisco. Ojciec bliźniaków Francisca i Ramona zastrzelonych podczas wojny amerykańsko-meksykańskiej przez Kita Carsona na rozkaz Johna C. Frémonta, który nie chciał brać jeńców.
Francisco de Haro jest pochowany na cmentarzu Misji Dolores w San Francisco. Jego imię nosi jedna z ulic tego miasta.

</doc>
<doc id="1505781" url="https://pl.wikipedia.org/wiki?curid=1505781" title="Wschodnioazjatycka Eskadra Krążowników">
Wschodnioazjatycka Eskadra Krążowników



</doc>
<doc id="1505783" url="https://pl.wikipedia.org/wiki?curid=1505783" title="Mantas Varaška">
Mantas Varaška

Mantas Varaška (ur. 26 maja 1979 w Kozłowej Rudzie) – litewski prawnik i wykładowca uniwersytecki, poseł na Sejm Republiki Litewskiej (2008–2012).
Życiorys.
Po ukończeniu szkoły średniej im. Kazysa Griniusa w Kozłowej Rudzie rozpoczął studia na Uniwersytecie Prawna Litwy. Tytuł zawodowy magistra uzyskał w 2003. Od tego czasu prowadził zajęcia w katedrze prawa konstytucyjnego, wykładając m.in. teorię prawa, litewskie prawo konstytucyjne oraz kryminologię. Podjął studia doktoranckie na tymże uniwersytecie, pisząc pracę na temat instytucji głowy państwa w prawie konstytucyjnym.
W 2002 pracował krótko jako dyrektor spółki Komprema. Był również prawnikiem w centrum sportowo-oświatowym w Trokach. W 2004 został sekretarzem i asystentem społecznym posłanki Nijolė Steiblienė, a później również posła Henrikasa Žukauskasa (2006–2007).
Od lipca 2006 pełnił funkcję doradcy ministra sprawiedliwości Republiki Litewskiej. W 2007 reprezentował Partię Demokracji Obywatelskiej w Głównej Komisji Wyborczej Republiki Litewskiej podczas wyborów samorządowych.
W wyborach parlamentarnych w 2008 uzyskał mandat posła w okręgu wyborczym Suwalszczyzna. Był we frakcji Partii Wskrzeszenia Narodowego, następnie w Partii Chrześcijańskiej, a w 2011 zasilił na pewien czas Związek Ojczyzny. Kadencję kończył jako deputowany niezrzeszony. Nie ubiegał się o reelekcję. W 2015 jako kandydat LSDP wybrany na radnego rejonu kozłoworudzkiego. W 2019 jako niezależny zwyciężył w wyborach na stanowisko mera tego rejonu (reelekcja w 2023).

</doc>
<doc id="1505784" url="https://pl.wikipedia.org/wiki?curid=1505784" title="Gitarzysta prowadzący">
Gitarzysta prowadzący



</doc>
<doc id="1505785" url="https://pl.wikipedia.org/wiki?curid=1505785" title="Download">
Download



</doc>
<doc id="1505788" url="https://pl.wikipedia.org/wiki?curid=1505788" title="Instruktor wykładowca PZŻ">
Instruktor wykładowca PZŻ

Instruktor Wykładowca Polskiego Związku Żeglarskiego – najwyższy stopień instruktorski w Polskim Związku Żeglarskim, ustanowiony dla podniesienia poziomu kształcenia kadr szkoleniowych w polskim żeglarstwie. Przyznawany wieloletnim, doświadczonym instruktorom w dziedzinie żeglarstwa, którzy spełniają dodatkowo określone regulaminem warunki. Obecnie w Polsce uzyskało ten tytuł kilkadziesiąt osób.
Tytuł Instruktora Wykładowcy PZŻ nadawany jest dożywotnio*, natomiast uprawnienia wynikające z posiadania tytułu Instruktora Wykładowcy PZŻ, nadawane są na okres 5 lat, z możliwością przedłużenia na kolejne 5 lat przy spełnieniu warunków określonych w regulaminie instruktorskim PZŻ.
Osoba, której przyznano tytuł Instruktora Wykładowcy PZŻ posiada legitymację i odznakę o określonym wzorze zamieszczonym na stronie Komisji Szkolenia PZŻ.
Wymagania.
Warunkiem uzyskania tytułu Instruktora wykładowcy PZŻ jest:
Uprawnienia.
Instruktor Wykładowca PZŻ posiada uprawnienia Instruktora Żeglarstwa PZŻ oraz dodatkowo może pełnić funkcję:

</doc>
<doc id="1505791" url="https://pl.wikipedia.org/wiki?curid=1505791" title="Wrzosowisko Lüneburskie">
Wrzosowisko Lüneburskie



</doc>
<doc id="1505792" url="https://pl.wikipedia.org/wiki?curid=1505792" title="Aleksandra Shelton">
Aleksandra Shelton

Aleksandra Anna Shelton z domu Socha, "primo voto" Szelagowski (ur. 30 marca 1982 w Pabianicach) – polska i amerykańska szablistka, mistrzyni Polski, mistrzyni Europy, medalistka Mistrzostw Świata, olimpijka z Aten, Pekinu, Londynu oraz Rio de Janeiro.
Kariera sportowa.
Zawodniczka AZS AWF Warszawa jest 6-krotną indywidualną mistrzynią kraju (1999, 2002, 2003, 2009, 2010, 2015). Na swoim koncie ma również brąz mistrzostw świata (Hawana 2003) oraz złoto, srebro i brąz mistrzostw Europy (Kopenhaga 2004, Sheffield 2011, Legnano 2012). W drużynie była wielokrotnie mistrzynią Polski oraz złotą, srebrą i brązową drużynową medalistką Europy. Na Igrzyskach Olimpijskich w Atenach (2004) odpadła w 2 rundzie i została sklasyfikowana na 11. miejscu. Cztery lata później w Pekinie zajęła 18. miejsce indywidualnie oraz 6. w drużynie. W 2003 zajęła 19. miejsce podczas 69. Plebiscytu Przeglądu Sportowego na najlepszego sportowca Polski, oraz 3. miejsce dla najlepszego sportowca Wojska Polskiego w 2011 roku.
Żołnierz Wojska Polskiego. Do 2012 służyła w 3 Batalionu Zabezpieczenia Dowództwa Wojsk Lądowych w Warszawie, a później w Centrum Szkolenia Łączności i Informatyki w Zegrzu.
Życie prywatne.
W 2017 r. urodziła syna, Henry’ego.
W 2018 r. wyszła drugi raz za mąż, przeprowadziła się do USA i zmieniła barwy narodowe, reprezentuje obecnie Stany Zjednoczone.

</doc>
<doc id="1505794" url="https://pl.wikipedia.org/wiki?curid=1505794" title="SIL">
SIL



</doc>
<doc id="1505795" url="https://pl.wikipedia.org/wiki?curid=1505795" title="Petras Gražulis">
Petras Gražulis

Petras Gražulis (ur. 28 października 1958 w miejscowości Mankūnai w rejonie olickim) – litewski polityk, poseł na Sejm.
Życiorys.
W 1975 ukończył szkołę średnią. Pod koniec lat 90. studiował na Uniwersytecie Technicznym w Kownie. W czasach ZSRR był dysydentem współpracującym z organizacjami na rzecz praw człowieka i zajmującym się dystrybucją prasy katolickiej. W 1988 został aresztowany za odmowę odbycia służby wojskowej w Armii Radzieckiej.
W latach 1990–1995 zasiadał w radzie miejskiej Kowna. Od 2000 do 2003 sprawował mandat radnego rejonu kłajpedzkiego. W 1992 był jednym z założycieli, następnie do 1996 kierował prywatną spółką z ograniczoną odpowiedzialnością.
Od 1990 działał w Litewskiej Partii Chrześcijańskich Demokratów, zasiadał w najwyższych władzach tego ugrupowania. W 1996 z ramienia chadeków został posłem na Sejm. Cztery lata później jako jedyny obok Algirdasa Saudargasa przedstawiciel LKDP znalazł się w parlamencie. Po jej połączeniu ze Związkiem Chrześcijańskich Demokratów pełnił funkcję zastępcy przewodniczącego Kazysa Bobelisa. W 2004 przegrał wewnątrzpartyjne wybory na lidera partii (z Valentinasem Stundysem), opowiadając się przeciwko współpracy z konserwatywnym Związkiem Ojczyzny. Wkrótce zrezygnował z członkostwa w LKD.
W wyborach w 2004 skutecznie ubiegał się o reelekcję jako kandydat niezależny. W 2005 prowadził głodówkę, domagając się ustąpienia dwóch wysokich urzędników państwowych (w tym ministra spraw zagranicznych Antanasa Valionisa) po ujawnieniu informacji o ich związkach z rezerwą KGB.
W trakcie kadencji przystąpił do frakcji Porządek i Sprawiedliwość. W wyborach parlamentarnych w 2008 po raz czwarty uzyskał mandat poselski, wygrywając w okręgu większościowym. Także w 2012 i 2016 był wybierany do parlamentu na kolejne kadencje. W 2018 wykluczono go z frakcji Porządku i Sprawiedliwości. W wyborach w 2020 utrzymał mandat poselski jako kandydat niezależny.
Znany z homofobicznych wystąpień. W 2013 został zatrzymany przez funkcjonariuszy policji w związku z zakłócaniem Baltic Pride w Wilnie. W 2019 dziennikarze ujawnili, że wbrew oficjalnie deklarowanym konserwatywnym poglądom, nakłaniał partnerkę do dokonania aborcji. Na początku grudnia 2020 podczas zdalnego posiedzenia komisji kultury litewskiego parlamentu w jego kamerze nieoczekiwanie pojawił się półnagi mężczyzna, co wobec pokrętnych tłumaczeń posła stało się pożywką dla spekulacji o jego hipokryzji również w kwestii orientacji seksualnej.
W 2021 został przewodniczącym powstałego głównie na bazie formacji Centro partija – tautininkai ugrupowania Tautos ir teisingumo sąjunga.

</doc>
<doc id="1505797" url="https://pl.wikipedia.org/wiki?curid=1505797" title="Jewgienij Romanow">
Jewgienij Romanow

Jewgienij Romanow, ros. Евгений Романов (ur. 2 listopada 1988 w Kaliningradzie) – rosyjski szachista, arcymistrz od 2007 roku. Od 2022 roku reprezentant Norwegii.
Kariera szachowa.
Wielokrotnie reprezentował Rosję na mistrzostwach świata i Europy juniorów w różnych kategoriach wiekowych, trzykrotnie zdobywając tytuły mistrzowskie (1998, Oropesa del Mar – MŚ do 10 lat; 2000, Kallithea – ME do 12 lat oraz 2002, Peñiscola – ME do 14 lat). W 2004 r. zwyciężył w międzynarodowym turnieju w Sierpuchowie, wypełniając pierwszą normę arcymistrzowską. W 2007 r. osiągnął następne sukcesy: wypełnił dwie kolejne normy, w Czelabińsku (memoriał Siergieja Archipowa, dz. II m. za Aleksiejem Bezgodowem, wspólnie z Aleksandrem Riazancewem) oraz w półfinale indywidualnych mistrzostw Rosji w Krasnojarsku, zajął również II m. (za Aleksandrem Rachmanowem) w Dubnej. W 2009 r. zwyciężył w kołowym turnieju w Apoldzie oraz podzielił I m. w Harkanach (wspólnie z Cao Sangiem i Konstantinem Czernyszowem). W 2013 r. zdobył w Legnicy brązowy medal indywidualnych mistrzostw Europy.
Najwyższy ranking w dotychczasowej karierze osiągnął 1 czerwca 2013 r., z wynikiem 2662 punktów zajmował wówczas 81. miejsce na światowej liście FIDE, jednocześnie zajmując 20. miejsce wśród rosyjskich szachistów.

</doc>
<doc id="1505798" url="https://pl.wikipedia.org/wiki?curid=1505798" title="Almantas Petkus">
Almantas Petkus

Almantas Petkus (ur. 5 czerwca 1976 w Telszach) – litewski polityk, samorządowiec, mer rejonu telszańskiego, od 2008 do 2012 poseł na Sejm Republiki Litewskiej.
Życiorys.
W młodości pracował jako mechanik, kierownik działów, a później dyrektor w spółkach "Vėtrūna", "Vėtrūnėlė" i "Elektros viešbutis". W latach 1999–2005 studiował na Wileńskim Uniwersytecie Technicznym im. Giedymina.
W 2002 przystąpił do Partii Liberalno-Demokratycznej (od 2005 działającej pod nazwą Porządek i Sprawiedliwość). W tym samym roku wszedł w skład rady rejonu telszańskiego. Po wyborach samorządowych w 2007 objął urząd mera tej gminy.
W wyborach parlamentarnych w 2008 uzyskał mandat posła w okręgu Telsze, pokonując w II turze byłego premiera Gediminasa Vagnoriusa. W 2012 nie został wybrany na kolejną kadencję. W rządzie Algirdasa Butkevičiusa pełnił funkcję wiceministra środowiska.

</doc>
<doc id="1505799" url="https://pl.wikipedia.org/wiki?curid=1505799" title="Spyware">
Spyware



</doc>
<doc id="1505804" url="https://pl.wikipedia.org/wiki?curid=1505804" title="Ulica 11 Listopada w Warszawie">
Ulica 11 Listopada w Warszawie

Ulica 11 Listopada – ulica w dzielnicach Pradze-Północ i Targówek w Warszawie.
Historia.
Ulica, pierwotnie nosząca nazwę "Esplanadowa", została wytyczona w 1875 roku po wykupieniu okolicznych parcel przez Zarząd Wojskowy Okręgu Warszawskiego jako droga rozdzielająca tereny wojskowe i grunty miasteczka Nowa Praga, które w tym czasie powiększyło się o tereny pomiędzy ulicami Czynszową i ul. Szwedzką. Łukowaty kształt ulicy wynikał z przebiegu granicy esplanady fortu Śliwickiego (od której pochodziła nazwa). Obecna nazwa została nadana w 1921.
Ulicę przyłączono wraz z całą okolicą do Warszawy w roku 1899; jednocześnie u zbiegu z ul. Szwedzką wybudowano rogatki Bródnowskie. Po roku 1875 na terenach wykupionych przez Zarząd Warszawskiego Okręgu Wojskowego powstała bocznica kolejowa i wielki zespół koszar 2 Orenburskiego Pułku Kozaków zaprojektowany przez Wiktora Junoszę-Piotrowskiego.
Po wschodniej stronie ulicy, wciąż należącej do Nowej Pragi po roku 1880 pojawiła się pierwsza zabudowa; pierwotnie drewniana, w późniejszym okresie murowana.
Okres ożywienia budowlanego w tej okolicy przypadł na lata 1905–1914; wzniesiono wtedy sporo dość utylitarnych kamienic czynszowych. Ulicą przechodziły wszystkie kondukty pogrzebowe z Pragi na cmentarz Bródnowski i cmentarz żydowski. 
W roku 1908 przy okazji rozbudowy linii kolei obwodowej i budowy tzw. drugiego mostu kolejowego nad ulicą 11 Listopada wybudowano kamienny wiadukt. Jednocześnie równolegle z jego wzniesieniem uporządkowano tereny dawnego cmentarza cholerycznego zwanego „nowym“, mieszczącego się już pomiędzy nasypami Kolei Nadwiślańskiej i Kolei obwodowej.
W roku 1915 w pobliżu wiaduktu u zbiegu z ul. Szwedzką wybudowano ceglane zabudowania miejskiego składu kostki brukowej; od roku 1918 i odzyskania niepodległości dawne kozackie koszary przejęło Wojsko Polskie. Zespół zabudowań wojskowych rozbudowano, zaś w koszarach przy 11 Listopada siedzibę znalazł 36 Pułk Piechoty Legii Akademickiej.
W roku 1928 ulicą pojechał pierwszy tramwaj linii 21, jej trasa prowadziła z Pelcowizny i Nowego Bródna ulicami Wysockiego, Odrowąża, 11 Listopada, Konopacką, Wileńską i dalej przez most Kierbedzia na cmentarz Wolski.
W okresie okupacji niemieckiej ulicy nadano nowe nazwy: niemiecką "Esplanadenstrasse" i polską "Esplanadowa" (według innego źródła "Esplanada").
Zabudowa mieszkaniowa ulicy, która w większości przetrwała II wojnę światową, została po 1945 roku uzupełniona o nowe budynki. W 1950 na ulice 11 Listopada i Targową przeniesiono tory tramwajowe z ulic Wileńskiej i Konopackiej.
Do lat 90 XX wieku w koszarach mieściło się Dowództwo 9. DA OPK oraz 83. dd OPK. (83. dywizjon dowodzenia Obrony Powietrznej m. Warszawa – Jednostka Wojskowa 1560). W 1993 budynki koszar wpisano do rejestru zabytków. Obecnie są siedzibą m.in. kilku organizacji byłych wojskowych.
Przy skrzyżowaniu z ulicami Konopacką i Strzelecką znajduje się jeden z ostatnich zachowanych w Warszawie transformatorów kioskowych. W 2015 obiekt został wpisany do rejestru zabytków.

</doc>
<doc id="1505808" url="https://pl.wikipedia.org/wiki?curid=1505808" title="Prezydenci Gliwic">
Prezydenci Gliwic

Prezydenci Gliwic

</doc>
<doc id="1505809" url="https://pl.wikipedia.org/wiki?curid=1505809" title="Dendrolagus ursinus">
Dendrolagus ursinus



</doc>
<doc id="1505814" url="https://pl.wikipedia.org/wiki?curid=1505814" title="Gilles de Robien">
Gilles de Robien

Gilles de Robien (ur. 10 kwietnia 1941 w Cocquerel) – francuski polityk, były minister transportu i edukacji oraz parlamentarzysta.
Życiorys.
Ukończył studia prawnicze, po których od 1965 pracował jako główny agent ubezpieczeniowy w Amiens.
Zaangażował się też w działalność polityczną, przystępując do Unii na rzecz Demokracji Francuskiej. W jej ramach działał w Partii Republikańskiej i Demokracji Liberalnej. Pozostał w UDF, gdy lider liberałów Alain Madelin doprowadził do opuszczenia przez DL tej federacji.
W latach 1986–2002 sprawował mandat posła do Zgromadzenia Narodowego z departamentu Somma. W okresie 1993–1998 był wiceprzewodniczącym niższej izby parlamentu. Od 1989 był jednocześnie merem Amiens, a w 1992 radnym Pikardii. W 2002 został wybrany po raz kolejny, zrezygnował jednak z mandatu, obejmując urząd ministra transportu w gabinecie Jean-Pierre’a Raffarina. W tym samym roku został też zastępcą mera Amiens. Po utworzeniu w 2005 rządu, na czele którego stanął Dominique de Villepin, przyjął propozycję objęcia resortu edukacji, mimo iż jego Unia na rzecz Demokracji Francuskiej zadecydowała o opuszczeniu „większości prezydenckiej”.
W ramach swojej partii powołał frakcję "Société en mouvement". W 2007 zadeklarował poparcie dla kandydatury Nicolasa Sarkozy’ego, po jego zwycięstwie zakończył urzędowanie jako minister. W tym samym roku zrezygnował z działalności w UDF, nie ubiegał się też o reelekcję w wyborach parlamentarnych, ustępując na rzecz swojego zastępcy poselskiego z XII kadencji, Oliviera Jardé. Wrócił na posadę mera Amiens, z poparciem Unii na rzecz Ruchu Ludowego kandydował w 2008 w kolejnych wyborach samorządowych, przegrał jednak z przedstawicielem Partii Socjalistycznej.
W 2008 został wyróżniony Legią Honorową V klasy.

</doc>
<doc id="1505815" url="https://pl.wikipedia.org/wiki?curid=1505815" title="Petras Grazulis">
Petras Grazulis



</doc>
<doc id="1505823" url="https://pl.wikipedia.org/wiki?curid=1505823" title="Jan Szczepan Wulfers">
Jan Szczepan Wulfers

Jan Szczepan Wulfers, inna forma nazwiska: "Wulffers", krypt.: "J. W. Prof. Lit. w Korp. Kadet.; Prof. Lit. w Korpusie Ichmość PP. Kadetów JKMci i Rzplitej (niegdyś Jezuita)", (ur. 22 lutego 1741 w Warszawie, zm. 1804 tamże) – polski pedagog, tłumacz, jezuita, profesor i bibliotekarz Szkoły Rycerskiej.
Życiorys.
Pochodził z rodziny mieszczańskiej, był starszym bratem (lub nieco dalszym krewnym) warszawskiego adwokata Michała (1765-1794). Kształcił się (do retoryki włącznie) w szkole jezuickiej w Warszawie, gdzie 13 sierpnia 1756 wstąpił do zakonu (Szyndler-Musiołowa podaje, że zakonnikiem został w Wilnie). Prawdopodobnie w Wilnie natomiast odbywał 2-letni nowicjat (lata: 1756/1757-1757/1758). Podjął pracę pedagogiczną, w latach 1758/1759-1759/1760 ucząc gramatyki w szkole w Drohiczynie, a w latach 1760/1761 historii, geografii i języka niemieckiego w jednej ze szkół Witebska. W okresie od jesieni 1761 do lata 1764 odbywał studia filozoficzne w seminarium zakonnym w Orszy, by powrócić do Witebska i prowadzenia zajęć (już jako profesor) z wymowy (retoryki), poetyki (poezji), historii i języka niemieckiego. Ponadto w tym okresie pisał kronikę domu zakonnego oraz pełnił urząd viceregensa seminarium (rok szkolny 1765/1766). Uzupełniał swoje wykształcenie – w zakresie teologii – w Połocku (1766/1767) i Warszawie (1767-1770), ucząc w tym okresie języka hebrajskiego i niemieckiego.
Od roku 1770 był związany z Collegium Nobilium jezuitów w Warszawie, gdzie pracował jako prefekt generalny oraz profesor kilku przedmiotów (fizyka, historia, wymowa, języki: niemiecki, francuski). W konwikcie pracował aż do jego likwidacji w roku 1777. Był m.in. jednym z wychowawców księcia Hieronima Radziwiłła, któremu towarzyszył w podróżach edukacyjnych (np. do Królewca). Po kasacie zakonu przebywał w Warszawie (do roku 1777), a w roku 1778 objął w miejsce Ignacego Nagurczewskiego profesurę historii i literatury polskiej w Szkole Rycerskiej (Korpusie Kadetów), pełniąc od roku 1780 obowiązki sekretarza Szkoły. Wykładał tam do roku 1795, w latach 1779-1782 (według innych źródeł natomiast od roku 1786) sprawując jednocześnie opiekę nad biblioteką Szkoły; jego poprzednikiem na stanowisku bibliotekarza był Jan Chrzciciel Dubois de Jancigny, a następcami Kajetan Józef Skrzetuski i krewny Piotr Wulfers (Wulffers). Ze stanowiska nauczyciela w Szkole Rycerskiej odszedł przed jej oficjalnym zamknięciem.
W roku 1790 (lub na początku roku 1791), wspólnie z Michałem Hubem, odbył na polecenie księcia Adama Kazimierza Czartoryskiego podróż w celu zapoznania się z organizacją instytutów militarnych za granicą. Rok później (1791) był emerytem Komisji Edukacji Narodowej. Zmarł w Warszawie, w wieku 63 lat (w roku 1804).
Twórczość.
Wulfers opublikował m.in. "Listy chrześcijańskiego filozofa" (1766), rozprawę "O greckiej i rzymskiej wymowie" (1766), a już jako profesor Korpusu Kadetów tłumaczenie "Żywotów" Neposa (1783), przeznaczone dla uczniów tej szkoły, a także przekład mów Liwiusza (1784) i Kurcjusza (1787). Ponadto od roku 1765 anonimowo publikował w "Monitorze".

</doc>
<doc id="1505827" url="https://pl.wikipedia.org/wiki?curid=1505827" title="Karol Łoś">
Karol Łoś

Karol Franciszek Salezy Łoś, (ur. 14 stycznia 1814, zm. 12 maja 1894), herbu Dąbrowa, z Grodkowa i Krzynowłogi Małej – polski ziemianin, właściciel dóbr ziemskich Kulmatycze w powiecie mościskim; Domażyr i Stawisko Zrelewskie w powiecie gródeckim.
Wywodził się z tzw. starszej linii Łosiów, rodziny senatorskiej, piszącej się "z Grodkowa". Głównymi majątkami tej gałęzi rodziny były: Dmytrowice, które po Janie Joachimie Łosiu odziedziczyła jego córka hr. Weronika Henrykowa Łączyńska oraz Kulmatycze, których spadkobiercą był Karol Franciszek Salezy Łoś, a po nim syn z drugiego małżeństwa z Barbarą z Berezowskich; Tadeusz Józef Łoś.
Karol Franciszek Salezy Łoś ożeniony dwukrotnie:
Zmarł 12 maja 1894 r. Pochowany na Cmentarzu Łyczakowskim.

</doc>
<doc id="1505828" url="https://pl.wikipedia.org/wiki?curid=1505828" title="Uliniowianie">
Uliniowianie



</doc>
<doc id="1505831" url="https://pl.wikipedia.org/wiki?curid=1505831" title="Ulica Bródnowska w Warszawie">
Ulica Bródnowska w Warszawie

Ulica Bródnowska – ulica w dzielnicy Praga-Północ w Warszawie.
Historia.
Ulica została wytyczona w roku 1865 w związku z parcelacją terenu Nowej Pragi zwanej ówcześnie "Konopacczyzną", od nazwiska właściciela – Ksawerego Konopackiego. Nazwa ulicy pochodzi od nazwy pobliskiej wsi Bródno. Do lat 30. XX wieku zapisywano ją jako "Brudnowska".
Pierwsza, drewniana zabudowa powstała około roku 1867; były to parterowe, później piętrowe skromne domy. W roku 1880 ulicę uregulowano, a w roku 1889 wraz z całą Nową Pragę została przyłączona do Warszawy. 
Na przełomie stuleci na zapleczu istniejących zabudowań celem dogęszczenia zabudowy wystawiono liczne oficyny, nierzadko przewyższające poprzedzające je domy frontowe. W 1900 pod nr 8 wzniesiono dużą synagogę. Okres intensywnej zabudowy ulicy nastąpił po roku 1930. Powstały wtedy kamienice czynszowe należące przeważnie do Żydów.
Lata okupacji niemieckiej nie przyniosły większych zniszczeń w zabudowie ulicy. W okresie powojennym rozebrano wszystkie zabudowania drewniane oraz przekształcono część zachowanych domów.

</doc>
<doc id="1505836" url="https://pl.wikipedia.org/wiki?curid=1505836" title="Evaldas Jurkevičius">
Evaldas Jurkevičius

Evaldas Jurkevičius (ur. 21 lutego 1969 w Kłajpedzie) – litewski polityk, przedsiębiorca i działacz społeczny, poseł na Sejm Republiki Litewskiej (2008–2012).
Życiorys.
Ukończył technikum zawodowe w Kłajpedzie ze specjalnością elektromechanika łodzi rybackich. W 1992 rozpoczął własną działalność gospodarczą, zakładając firmę "E. Jurkevičius". Od 2002 kierował prywatną spółką "Smeltė".
W latach 2000–2005 studiował na Wydziale Pedagogiki Uniwersytetu Kłajpedzkiego, naukę kontynuował na Uniwersytecie Technicznym w Kownie. Od 2005 do 2007 zajmował stanowisko wicedyrektora Muzeum Historii Małej Litwy w Kłajpedzie, później przez rok był zatrudniony w administracji publicznej jako inspektor.
Należał do Związku Liberałów i Centrum, następnie przystąpił do Związku Ojczyzny. W wyborach parlamentarnych w 2008 z ramienia konserwatystów został wybrany posłem na Sejm w okręgu w Kłajpedzie, pokonując w II turze liberała Artūrasa Šulcasa. W 2012 nie uzyskał reelekcji. W 2020 związał się z nowym ugrupowaniem pod nazwą Związek Chrześcijański.

</doc>
<doc id="1505839" url="https://pl.wikipedia.org/wiki?curid=1505839" title="Rías Altas">
Rías Altas

Rías Altas – hiszpański region turystyczny położony w Galicji rozciągający się od portu w Ribadeo aż do Santa Cruz. Pasmo Rías Altas obejmuje także galicyjskie prowincje A Coruña oraz Prowincja Lugo.
Największym miastem w regionie jest Ferrol, ważny port rybny oraz militarny.

</doc>
<doc id="1505846" url="https://pl.wikipedia.org/wiki?curid=1505846" title="Artūras Šulcas">
Artūras Šulcas

Artūras Šulcas (ur. 8 września 1957 w Krokiszkach w rejonie szyłokarczemskim) – litewski dziennikarz i działacz społeczny, samorządowiec, od 2011 wiceburmistrz Kłajpedy. 
Życiorys.
W 1980 roku ukończył studia na Wydziale Teatralnym Litewskiego Konserwatorium Państwowego w Kłajpedzie. Po 1990 roku pracował jako specjalista w Wydziale Kultury Urzędu Miasta Kłajpedy. Był również dziennikarzem – pracował m.in. w rozgłośni "Radiocentras", dziennikach "Vakarų ekspresas" i "Klaipėda" oraz telewizji "Balticum", w której był dyrektorem oraz prowadził programy "Kasdieniai rūpesčiai" i "Rezonansas". 
Zaangażował się w działalność polityczną po stronie liberałów. Był członkiem Litewskiego Związku Liberałów oraz Związku Liberałów i Centrum. Obecnie należy do Ruchu Liberalnego Republiki Litewskiej, którego był przewodniczącym w Kłajpedzie. Od 2006 roku stoi na czele stowarzyszenia "Liberalios reformos". Kontynuował również pracę dziennikarza jako sprawozdawca pisma "Vakarų ekspresas". 
W wyborach w 2008 bez powodzenia ubiegał się o mandat posła na Sejm - przegrał w II turze z Evaldasem Jurkevičiusem. W wyborach w 2012 przegrał z Raimundasem Paliukasem w okręgu Baltijos.
W 2000 roku uzyskał mandat radnego Kłajpedy. Był ponownie wybierany w latach 2002, 2007 i 2011. 12 kwietnia 2011 został wybrany na wiceburmistrza Kłajpedy. Do 2013 pełnił funkcję szefa struktur LRLS w Kłajpedzie. 
Żonaty, ma syna i córkę.

</doc>
<doc id="1505849" url="https://pl.wikipedia.org/wiki?curid=1505849" title="Skansen Łódzkiej Architektury Drewnianej">
Skansen Łódzkiej Architektury Drewnianej

Skansen łódzkiej architektury drewnianej – znajduje się przy Centralnym Muzeum Włókiennictwa w Łodzi. Udostępniony zwiedzającym 30 września 2008 roku.
Historia.
Autorami koncepcji architektonicznej skansenu są dwie wrocławskie projektantki – Anita Luniak i Teresa Mromlińska. Koszt inwestycji to około 32 mln zł, ponad połowa pochodzi z Europejskiego Funduszu Rozwoju Regionalnego.
Skansen otrzymał specjalne wyróżnienie w konkursie na najlepiej zagospodarowaną przestrzeń publiczną w województwie łódzkim w 2008 roku, w kategorii nowo wykreowanych przestrzeni publicznych, przyznawane przez Towarzystwo Urbanistów Polskich Oddział w Łodzi.
25 listopada 2012 roku, w Światowym Dniu Pluszowego Misia, na terenie skansenu uroczyście odsłonięto pomnik „Trzy Misie”, szóstą rzeźbą stworzoną w ramach projektu „Łódź Bajkowa”, będącego zestawem niewielkich rzeźb upamiętniających najpopularniejszych bohaterów filmów wyprodukowanych przez Se-ma-for.
W 2015 skansen został uznany za pomnik historii.
Obiekty.
Na terenie skansenu znalazł się ponad 200-letni modrzewiowy kościół, willa letniskowa z ulicy Scaleniowej na Rudzie oraz pięć blisko stuletnich domów rzemieślników z ulic Wólczańskiej, Żeromskiego, Kopernika i Mazowieckiej.
W domach można zobaczyć warunki, w jakich mieszkali pracujący we włókiennictwie robotnicy, są też aranżowane pracownie rzemieślnicze: tkackie, szklarskie, garbarskie.
Kościół (wybudowany ok. 1848 roku jako zbór protestancki) przeniesiono z Nowosolnej, niegdyś wsi, a dziś części łódzkiej dzielnicy Widzew. Konstrukcja ścian budowli składała się z pojedynczych, drewnianych belek, a szczyt frontowej fasady wieńczy zegar, nakręcany przez przyjeżdżającego w tym celu zegarmistrza. Choć budynek nie pełni obecnie roli świątyni, to jego wnętrze zachowało sakralny wystrój.
Interesująca jest drewniana poczekalnia Łódzkich Wąskotorowych Elektrycznych Kolei Dojazdowych (tramwaje podmiejskie) z ich zgierskiej krańcówki na placu Jana Kilińskiego z 1901 r.
Pomiędzy domkami wytyczono w skansenie dwie uliczki – główna, nazwaną Łódzką, prowadzi od wschodniego skrzydła Białej Fabryki Geyera w stronę parku im. Reymonta. Wzdłuż niej po obu stronach stoją domki rzemieślników. Przecinająca ją uliczka Parkowa prowadzi do ulicy Milionowej, przy której umieszczono wejście do skansenu (drugie prowadzi przez Muzeum Włókiennictwa).

</doc>
<doc id="1505850" url="https://pl.wikipedia.org/wiki?curid=1505850" title="Podzielność skał">
Podzielność skał

Podzielność skał – cecha skał polegająca na skłonności do dzielenia się na bloki wzdłuż określonych płaszczyzn osłabionej spójności.
Rodzaje podzielności związane z budową skały
Rodzaje podzielności związane z etapami powstawania skały
Rodzaje podzielności związane z kształtem odspajanych ze skały bloków
Podzielność słupowa, kulista, skorupowa oraz poprzeczna występują w skałach, które powstawały w bardziej skomplikowanych warunkach krzepnięcia lawy.
Podzielność związana jest z budową skały. W skałach metamorficznych przykładem podzielności pierwotnej jest łupkowatość, w skałach osadowych warstwowanie, a w skałach magmowych łupność.
Warstwowanie i łupkowatość to podzielność pierwotna jawna, a łupność to podzielność pierwotna utajona.
Inne.
Podzielność skał wykorzystywana jest przez skalników do dzielenia dużych bloków skalnych na mniejsze fragmenty przy pomocy młotków pneumatycznych, klinów i młotów.

</doc>
<doc id="1505851" url="https://pl.wikipedia.org/wiki?curid=1505851" title="Mantas Varaska">
Mantas Varaska



</doc>
<doc id="1505852" url="https://pl.wikipedia.org/wiki?curid=1505852" title="Murray Hill Place">
Murray Hill Place

Murray Hill Place – nazwa regionalnej siedziby Opus Dei w Stanach Zjednoczonych. Mieści się w centrum Nowego Jorku na Manhattanie (w jego części zwanej Murray Hill), przy 243 Lexington Avenue i East 34th Street.
Środki na budowę nowej siedziby gromadzono od 1982 r. i pierwotnie miała być skromnym, 3-piętrowym budynkiem. W 1993 r. zakupiono działkę budowlaną, kosztem 5,3 mln dolarów. Radykalna zmiana koncepcji architektonicznej była możliwa dzięki akcjom znacznej wartości firmy farmaceutycznej Ben Venue Laboratories, które otrzymała w darze w 1997 r. Woodlawn Foundation, gromadząca fundusze na cele budowy. Koszty budowy, prowadzonej w latach 1995-2001, łącznie z wyposażeniem wnętrz, wyniosły 69,125 mln USD, co świadczyło o w pełni racjonalnym wykorzystaniu posiadanych środków. Projektantem jest nowojorska firma architektoniczna May &amp; Pinska (Arthur May i Stanley Pinska), a prace budowlane prowadziła Tishman Construction Corporation. Elewacja, nawiązując do lokalnej tradycji, licowana jest cegłą z użyciem wapienia z Indiany. Powstał wielofunkcyjny, urządzony racjonalnie i ze smakiem gmach, liczący 17 kondygnacji (186 stóp wysokości i 133 000 stóp kwadratowych powierzchni użytkowej), mieszczący krajową administrację Prałatury, ośrodki formacyjne (z podziałem na część męską i żeńską, posiadające osobne wejścia) oraz mieszkania. Męski ośrodek studyjny zajmuje dolne kondygnacje, gdzie ponadto wydzielono pomieszczenia mieszkalne i gospodarcze dla numerarii pomocniczych, zapewniających obsługę gmachu. Wyżej mieszczą się biura krajowego zarządu Opus Dei, w tym siedziba wikariusza Prałatury Personalnej Opus Dei na obszar USA, przeniesiona z New Rochelle i mieszkania, zaś na górnych kondygnacjach centrum konferencyjne, ośrodek formacyjny i pokoje gościnne. W budynku znajduje się duża kaplica i mniejsze oratoria, ale także pomieszczenia służące rekreacji. Ocenia się, że w skali rocznej z ośrodków konferencyjnych i formacyjnych w Murray Hill Place korzysta około 10 tysięcy osób.
Malarz James Langley wykonał dla Murray Hill Place m.in. witraże (2001) i ołtarz w oratorium (2003).
Monumentalna skala budowli, doskonale wpisana w wielkomiejskie otoczenie (choć nie dominująca na tle nowojorskich wieżowców) i surowe, kubiczne formy skłoniły do interpretacji Murray Hill Place w kategoriach architektury władzy ("Tower of Power" – John Allen, Jr.) i dążenia do wizualnego akcentowania obecności Opus Dei w społeczeństwie amerykańskim.

</doc>
<doc id="1505860" url="https://pl.wikipedia.org/wiki?curid=1505860" title="Focke-Achgelis Fa 330">
Focke-Achgelis Fa 330

Focke-Achgelis Fa 330 „Bachstelze” (niem. pliszka siwa) – wiroszybowiec obserwacyjny konstrukcji niemieckiej z okresu II wojny światowej.
Historia.
W 1942 roku dowództwo Kriegsmarine złożyło zapotrzebowanie na wiatrakowiec o możliwie prostej konstrukcji, nadający się do użytkowania na pokładach okrętów podwodnych. Z powodu swojej niewielkiej wysokości U-Booty zapewniały swojej załodze niewielki obszar obserwacji. Jedynym sposobem jego zwiększenia było umieszczenia obserwatora na jak największej wysokości nad okrętem. Stało się to możliwe po zbudowaniu wiroszybowca. Ogółem zbudowano ok. 200 egzemplarzy.
Służba.
W wiroszybowce Fa 330 od czerwca 1942 roku wyposażone były U-Booty typu "IX" operujące na Oceanie Indyjskim i w Zatoce Adeńskiej. Nie groziło im tam takie niebezpieczeństwo ze strony lotnictwa alianckiego jak na Atlantyku. Wśród załogi każdego okrętu wyposażonego w wiroszybowiec znajdowało się 2-3 marynarzy przeszkolonych do jego pilotowania. Treningi pilotów odbywały się w tunelu aerodynamicznym w Chalais-Meudon pod Paryżem.
Start z U-Boota odbywał się z małej platformy umieszczonej za kioskiem okrętu. Potrzebna do tego była prędkość powietrza opływającego wirnik nie mniejsza niż 35 km/h. Osiągano to płynąc pod wiatr z pełną prędkością. Fa 330 był połączony z okrętem kablem o długości ok. 300 m. Zapewniało to pułap ok. 220 m i zasięg obserwacji ok. 53 km. Obserwator łączył się z okrętem przez telefon pokładowy.
Nie wiadomo, jak wiele wiroszybowców zostało użytych operacyjnie. Złożenie maszyny zajmowało około 5 minut. W przypadku konieczności wykonania alarmowego zanurzenia, przecinano hol i pozostawiano pilota swojemu losowi. Dopiero po ustaniu niebezpieczeństwa U-Boot podejmował próbę wyłowienia pilota, który był zmuszony wodować na powierzchni oceanu. Z tych powodów Focke-Achgelis Fa 330 był używany jedynie w rejonach, w których lotnictwo wroga było mało aktywne – takich jak Ocean Indyjski.
Konstrukcja.
Wiroszybowiec Fa 330 charakteryzował się bardzo prostą konstrukcją, małymi wymiarami oraz możliwością montażu i demontażu w ciągu kilku minut.
Konstrukcja składała się z dwóch stalowych rur: poziomej i pionowej, nieco pochylonej w kierunku lotu. Rura pozioma stanowiła kadłub. Były na niej zamontowane: siedzenie pilota, urządzenia sterownicze (orczyk i drążek sterowy) oraz statecznik pionowy i poziomy. Rura pionowa służyła do zamocowania wirnika nośnego o średnicy 7,30 m (w ostatnich wyprodukowanych egzemplarzach – 8,53 m).
Wirnik miał trzy łopaty o konstrukcji stalowej, pokryte sklejką lotniczą w pobliżu krawędzi natarcia, a płótnem na pozostałej części.

</doc>
<doc id="1505863" url="https://pl.wikipedia.org/wiki?curid=1505863" title="Rezerwat przyrody Wzgórze Widokowe nad Międzyodrzem">
Rezerwat przyrody Wzgórze Widokowe nad Międzyodrzem

Rezerwat przyrody „Wzgórze Widokowe nad Międzyodrzem” – rezerwat stepowy utworzony 23 stycznia 1973, w województwie zachodniopomorskim, w powiecie polickim, w gminie Kołbaskowo, na stromej krawędzi doliny Odry będącej kulminacją Wału Stobniańskiego, po południowej stronie autostrady A6, 0,8 km od północno-zachodniej granicy Parku Krajobrazowego Dolina Dolnej Odry, 1,25 km na południowy zachód od Siadła Dolnego, 1,25 km na zachód od rezerwatu przyrody „Kanał Kwiatowy” i 3,25 km na południowy zachód od rezerwatu przyrody „Kurowskie Błota”. Rezerwat zajmuje powierzchnię 4,43 ha (według dokumentu powołującego było to 4,19 ha).
Rezerwat położony jest na terenie Nadleśnictwa Gryfino. Nadzór nad nim sprawuje Regionalny Konserwator Przyrody w Szczecinie.
Charakterystyka.
Rezerwat został utworzony w celu ochrony wyjątkowych walorów krajobrazowych oraz przyrodniczych (geomorfologicznych i geobotanicznych). Zajmuje stożkowate wzniesienie Morenka o wysokości względnej około 35 m z roślinnością kserotermiczną. Na murawach można spotkać m.in. gatunki chronione i rzadziej spotykane: ostnica włosowata ("Stipa capillata"), sasanka łąkowa ("Pulsatilla pratensis"), kalina koralowa ("Viburnum opulus"), kocanki piaskowe ("Helichrysum arenarium"), wilżyna ciernista ("Ononis spinosa") oraz gatunki rzadkie: strzęplica polska ("Koeleria polonica"), pięciornik biały ("Potentilla alba"), przetacznik wczesny ("Veronica praecox"), tymotka Boehmera ("Phleum phleoides"), kłosownica pierzasta ("Brachypodium pinnatum"), goździcznik wycięty ("Petrorhagia prolifera"), topola czarna ("Populus nigra"), owsica omszona ("Avenula pubescens"), klon polny ("Acer campestre").
Turystyka.
Na szczycie Morenki znajduje się punkt widokowy z kamiennym siedziskiem dostępny stromą ścieżką od północnej strony wzgórza. Panorama doliny Odry z Międzyodrzem obejmuje obszar od Szczecina do Gryfina (Park Krajobrazowy Dolina Dolnej Odry). 
W pobliżu przebiegają 2 szlaki rowerowe: 

</doc>
<doc id="1505870" url="https://pl.wikipedia.org/wiki?curid=1505870" title="Ruda Kochłowice">
Ruda Kochłowice

Ruda Kochłowice – stacja kolejowa w Rudzie Śląskiej, w województwie śląskim, w Polsce.
Stacja w przeszłości obsługiwała kursy pasażerskie. Budynek dworca powstał przed 1913 rokiem, prawdopodobnie około 1904 roku. Obok niego znajduje się wieża ciśnień.

</doc>
<doc id="1505871" url="https://pl.wikipedia.org/wiki?curid=1505871" title="Konstanty Tymieniecki">
Konstanty Tymieniecki

Konstanty Tymieniecki (Konstanty Tyminiecki) (ur. 22 lutego 1767 w Ligocie, zm. 17 sierpnia 1814 w Prażmowie) – polski poeta, tłumacz Terencjusza i J. Macphersona, major w insurekcji kościuszkowskiej, członek loży wolnomularskiej Świątynia Izis w XVIII wieku i w 1811/1812 roku, radca Rady Departamentowej departamentu kaliskiego z powiatu sieradzkiego w 1811 roku, członek Towarzystwa Królewskiego Warszawskiego Przyjaciół Nauk od 1803 roku.
Życiorys.
Pochodził z prażmowskiej linii Tymienieckich herbu Zaremba. Ukończył szkołę w Wieluniu, następnie jego ojciec, miecznik sieradzki, przeznaczył go do stanu duchownego i wysłał do seminarium w Krakowie, które Konstanty jednak szybko opuścił i zajął się pracą i studiami przy Szkole Głównej Koronnej. Następnie jednak zgodnie z wolą ojca zaciągnął się do pułku gwardii koronnej (chorąży, porucznik – 1791).
W stolicy nawiązał kontakty literackie z Naruszewiczem, Trembeckim, Dmochowskim. Bliżej zaprzyjaźnił się z Onufrym Kopczyńskim, któremu pomagał przy opracowaniu Biblioteki Załuskich.
Uczestniczył w insurekcji kościuszkowskiej (1794) – m.in. jako członek Departamentu Koni i Zaprzęgów. Za mężną postawę podczas bitwy pod Słonimem awansowany do stopnia majora i odznaczony przez Kościuszkę złotą obrączką.
Po upadku insurekcji przebywał w Porycku i we Lwowie. Następnie major gwardii napoleońskiej. Od 1804 r. członek Towarzystwa Przyjaciół Nauk. W 1809 roku pełnił funkcję radcy departamentu kaliskiego. Autor wierszy, szkiców literackich; ceniony tłumacz, m.in. komedie Terencjusza i "Pieśni Osjana" J. Macphersona (1790: "Osjana Kaledończyka trzy poema...") oraz fragmenty dzieła Jamesa Thomsona.
Jako właściciel Prażmowa cieszył się opinią opiekuna chłopów, którym ufundował wiejską szkołę.
Pochowany w kościele parafialnym w Burzeninie.
Wydanie (dzieła zebrane i opublikowane przez przyjaciela poety – Michała Wyszkowskiego)

</doc>
<doc id="1505872" url="https://pl.wikipedia.org/wiki?curid=1505872" title="Konstanty Tyminiecki">
Konstanty Tyminiecki



</doc>
<doc id="1505876" url="https://pl.wikipedia.org/wiki?curid=1505876" title="Martin Kippenberger">
Martin Kippenberger

Martin Kippenberger (ur. 25 lutego 1953 w Dortmundzie, zm. 7 marca 1997 w Wiedniu) − niemiecki rzeźbiarz, grafik, malarz i autor instalacji.
W 1978 roku wraz z Giselą Capitain założył "Kippenberger Büro", miejsce do tworzenia wystaw i wydarzeń, na wzór Factory Andy’ego Warhola. „W instalacji Spiderman Atelier (1996) Kippenberger przedstawia artystę jako komiksowego Człowieka Pająka (Spider-Man). Postać artysty staje się rodzajem bohatera gotowego do skoku, wkroczenia do akcji”.
Artystka Jutta Koether powiedziała o nim m.in.: „Jego różne alter-ego a także wielokrotne charaktery (Człowiek Pająk, Człowiek Jajko, Żaba, etc) a także wiele jego samo-uprzedmiotowań, wszystko to było dla mnie bardzo inspirujące jako rodzaj napędu dla tworzenia różnych [artystycznych] sytuacji”.
W sierpniu 2008 roku jego rzeźba, wystawiona w Muzeum w Bolzano, przedstawiająca zieloną, ukrzyżowaną żabę z kuflem piwa i jajkiem, została potępiona przez papieża Benedykta XVI jako obrażająca uczucia religijne.

</doc>
<doc id="1505877" url="https://pl.wikipedia.org/wiki?curid=1505877" title="Session hijacking">
Session hijacking

Session hijacking (przechwytywanie sesji) – wszystkie ataki, w których włamywacz próbuje uzyskać dostęp do istniejącej sesji użytkownika, tzn. takich gdzie identyfikator został już wcześniej przydzielony. Polegają na uzyskiwaniu nieuprawnionego dostępu do systemów komputerowych na skutek przechwycenia sesji legalnego użytkownika. Opiera się na przesyłaniu w sesji np. adresu IP komputera wraz z nazwą przeglądarki, spod których została ona utworzona, a następnie porównywać je przy kolejnych wizytach z danymi dostarczonymi przez serwer.

</doc>
<doc id="1505879" url="https://pl.wikipedia.org/wiki?curid=1505879" title="R-27 (pocisk balistyczny)">
R-27 (pocisk balistyczny)

R-27 (NATO: "SS-N-6 Mod 1") – radziecki pocisk balistyczny klasy SLBM o zasięgu 2400 km, przenoszony przez okręty podwodne projektu "667A" oraz "667AU". Obecnie jako przestarzały nie pozostaje już na służbie, jednakże w latach 90. XX wieku pociski te trafiły do Korei Północnej, gdzie przez byłych pracowników biura SKB-385, zostały przekonstruowane na pociski wystrzeliwane z wyrzutni lądowych typu TEL
Geneza.
R-27 powstał w rezultacie prowadzonego przez biuro konstrukcyjne SKB-385 w latach sześćdziesiątych XX w. programu przeciwokretowego pocisku balistycznego. Pierwsze efekty pracy doprowadziły do przedstawienia Marynarce przez SKB-385 propozycji utworzenia systemu rakietowego opartego na małych jednostopniowych pociskach, przeznaczonych do niszczenia celów lądowych. Elementami tego noszącego nazwę D-5 systemu – obok pocisku – miały być okręty podwodne projektu "667A". 24 kwietnia 1962 roku wydano dekret autoryzujący utworzenie systemu D-5 z pociskami R-27.
Konstrukcja.
R-27 był jednostopniowym pociskiem na paliwo ciekłe, którego główny silnik był zanurzony w jego zbiorniku paliwa. Kadłub pocisku złożony był ze zbudowanych ze stopu aluminium paneli, spawanych i wytrawianych chemicznie, w celu uzyskania tekstury wafla. W celu zmniejszenia rozmiarów, pocisk został skonstruowany w założeniem maksymalnego wykorzystania wszelkich dostępnych przestrzeni w jego korpusie. Po raz pierwszy też w radzieckich pociskach SLBM zastosowano układ nawigacyjny na platformie żyro-stabilizowanej. W późniejszym czasie, ten schemat konstrukcji, stosowany był we wszystkich konstrukcjach biur SKB-385/KBM.
Pierwsze testy lądowe pocisku przeprowadzono między czerwcem 1966 roku, a kwietniem 1967, testy zaś morskie przeprowadzone zostały z pokładów przystosowanych okrętów projektu "613" pomiędzy sierpniem a końcem 1967 roku, trzy testy przeprowadzono także z pokładu okrętu K-137 projektu "667A", po czym 13 marca 1968 roku pocisk przyjęto do służby.

</doc>
<doc id="1505880" url="https://pl.wikipedia.org/wiki?curid=1505880" title="Livedo vasculitis">
Livedo vasculitis

Livedo vasculitis (ang. livedo vasculitis, livedoid vasculitis, livedoid vasculopathy, livedo reticularis with summer/winter ulceration, segmental hyalinizing vasculopathy, LV) − sinicze "zapalenie" naczyń; stosunkowo rzadka, idiopatyczna, przewlekła, nawracająca, niezapalna choroba drobnych naczyń zajmująca skórę dystalnych części kończyn dolnych (podudzia, okolice kostek i grzbiety stóp), objawiająca się sinymi plamami, które ulegają powierzchownym, bolesnym owrzodzeniom z następowym tworzeniem gwiaździstych białawych blizn zanikowych - atrophie blanche (en plaque). Skóra w otoczeniu zmian charakteryzuje się przebarwieniami i występowaniem teleangiektazji lub może im towarzyszyć objawowa postać livedo reticularis (livedo racemosa).
Dolegliwość ta jest często błędnie diagnozowana jako przewlekła niewydolność żylna lub niektóre rodzaje skórnych i układowych zapaleń naczyń.
Epidemiologia.
Stosunkowo rzadka. Może wystąpić w każdym wieku; najczęściej w wieku średnim. Kobiety chorują około 3 razy częściej od mężczyzn.
Etiologia.
Jest to odrębna jednostka chorobowa. Jej przyczyna jest niejasna. Może towarzyszyć takim stanom jak:
Patofizjologia.
Stwierdzono istotnie zmniejszone uwalnianie tkankowego aktywatora plazminogenu ze ściany naczyń krwionośnych. W publikacjach opisuje się zaburzenia funkcji płytek krwi, osoczowych czynników krzepnięcia i fibrynolizy prowadzące do stanów nadkrzepliwości z powstawaniem zakrzepów w światłach średniego kalibru tętniczek skóry dalszych części kończyn dolnych.
W zajętych naczyniach stwierdza się odcinkowo podśródbłonkową hialinizację (szkliwienie). Nie obserwuje się natomiast typowych objawów zapalenia ściany naczyń, które mylnie sugeruje nazwa. W odróżnieniu od zapaleń małych naczyń krwionośnych skóry (cutaneous small-vessel vasculitis - CSVV) Papi i wsp. stwierdzili w livedo-vasculitis prawidłowe stężenia cytokin prozapalnych (Il-1β, Il-8 i TNF-α) w surowicy oraz zwiększoną ekspresję selektyny P na powierzchni płytkek krwi, co wskazuje na ich aktywację. W obu jednostkach chorobowych były natomiast (w porównaniu z grupą kontrolną) podwyższone stężenia Il-2 i jej rozpuszczalnego receptora, co dowodzi aktywacji limfocytów.
Naukowcy brazylijscy postulują związek zaburzeń krzepnięcia z funkcją układu nerwowego i opisują przypadek chorego skutecznie leczonego karbamazepiną.
Problemy związane z nazewnictwem.
Niezapalny charakter tej choroby (pomijając fakt możliwości wtórnego zakażenia spowodowanego owrzodzeniem) jest przesłanką do tego, aby w nazewnictwie anglojęzycznym preferować nazwę "livedoid "vasculopathy"" (waskulopatia - choroba naczyń) zamiast "livedo (livedoid) "vasculitis"" (zapalenie naczyń).
W piśmiennictwie można spotkać się również z wieloma innymi nazwami (patrz wyżej).
Poza tym niektórzy autorzy utożsamiają tę patologię z zanikiem białym (atrophie blanche), podczas gdy inni podkreślają, że zanik biały może być zejściem również innych stanów (przewlekłej niewydolności żylnej, stopy cukrzycowej, zapaleń naczyń; po leczeniu za pomocą krioterapii, łyżeczkowania, elektrokoagulacji).
Leczenie.
Metody terapii.
Istnieją doniesienia, że skuteczność leków przeciwzakrzepowych, mimo swej zmienności w trakcie leczenia, jest wyższa od skuteczności leków przeciwpłytkowych w osiąganiu całkowitej remisji. Leki przeciwzakrzepowe zalecane są do leczenia indukującego remisję, podczas gdy leki przeciwpłytkowe, do leczenia podtrzymującego.

</doc>
<doc id="1505881" url="https://pl.wikipedia.org/wiki?curid=1505881" title="Czerep">
Czerep

Czerep – skorupa ceramiczna, stanowiąca właściwą ściankę przedmiotu; wypalona, lecz nieszkliwiona bez angoby i dekoracji.
Wypalenie wyrobu pozbawia masę ceramiczną wody, zmienia jej właściwości fizyczne i chemiczne. Czerep jest twardy, porowaty, kruchy, dźwięczy przy uderzeniu, zachowuje na stałe kształt nadany przed wypaleniem.
Goły czerep będący gotowym produktem charakterystyczny jest dla naczyń ceramicznych ludów pierwotnych (np. ceramika siwa) oraz niektórych kultur wiejskich Polski (np. ceramika iłżecka).
Czerep to także skorupa stłuczonego naczynia.

</doc>
<doc id="1505883" url="https://pl.wikipedia.org/wiki?curid=1505883" title="Plac Jana Henryka Dąbrowskiego w Warszawie">
Plac Jana Henryka Dąbrowskiego w Warszawie

Plac Jana Henryka Dąbrowskiego – plac w śródmieściu Warszawy, znajdujący się w kwartale ulic Rysiej, Szkolnej, Kredytowej i Jasnej.
Historia.
Zaczątkiem dzisiejszego placu Jana Henryka Dąbrowskiego był założony w roku 1730 "Lasek Przy Promenadzie", w rzeczywistości ogród należący do pałacu Franciszka Bielińskiego znajdującego się przy ul. Królewskiej. W roku 1757 marszałek Bieliński utworzył jurydykę Bielino, której osią była powstała wtedy ul. Marszałkowska.
W tym czasie na terenie dawnego lasku wytyczono rynek targowy jurydyki Bielino, otoczony parterowymi domami projektu Jakuba Fontany.
Ich resztki dotrwały do lat sześćdziesiątych XIX wieku, jednak wcześniej, w roku 1797 na placu założono ogród, na nowo obsadzony zielenią w roku 1820, co zaowocowało nadaniem nazwy "plac Zielony". Obecną nazwę nadano w lipcu 1921 (według innego źródła w czerwcu 1918 w ramach obchodów setnej rocznicy śmierci Jana Henryka Dąbrowskiego).
W roku 1816 przy placu powstało targowisko zwane Pociejowem, przeniesione z terenu, na którym wzniesiono w późniejszym okresie Teatr Wielki; przy "Placu Zielonym" działało do roku 1864 i przeniesienia na ul. Bagno.
Wcześniej, w latach 1856-58 wzdłuż północnej pierzei placu Zielonego wytyczono ulicę Kredytową, łącząc go tym samym z ul. Mazowiecką.
Dopiero w roku 1922 plac Zielony otrzymał częściowo odrębną numerację budynków, wcześniej przypisanych do otaczających go ulic Rysiej, Szkolnej, Kredytowej i Jasnej.
Najwcześniej wzniesiono budynki w ciągu Rysiej; w roku 1868 wzniósł tam swój dom lekarz Ludwik Natanson. Autorem budynku był może Julian Ankiewicz, projektant sąsiednich kamienic; fasadę kamienicy ozdobiły alegoryczne rzeźby autorstwa Leonarda Marconiego. Kolejną zabudową placu były kamienice nr. 2 i 4, wybudowane w ciągu ul. Jasnej, które jako identyczne pod względem wyglądu sprawiały wrażenie jednego obiektu.
Trzecią fazą zabudowy placu było wzniesienie obiektów w zachodniej pierzei, w ciągu ulicy Szkolnej: według projektu Teodora Witkowskiego powstał tam dom Wiktora Maringe'a, mieszczący hotel Francuski. Główne wejście do hotelu wiodło od strony ulicy Rysiej, jednak fasadę od strony placu ozdobiono rzeźbionymi popiersiami dłuta Faustyna Cenglera, symbolizującymi gatunki win, co było związane z funkcjonowaniem tam restauracji serwującej dania kuchni francuskiej. Jako ostatnia zabudowę otrzymała pierzeja w ciągu ul. Kredytowej; w latach 1881–1883 według projektu Witolda Lanciego pod nr. 6 powstał zachowany do dziś pałac Szlenkierów, będący wtedy jedną z najznakomitszych rezydencji w mieście. Obecnie jest siedzibą Ambasady Włoch.
Przeciwną stronę placu po roku 1897 zajął gmach Domu Mody Bogusława Hersego, wzniesiony u zbiegu z ul. Marszałkowską pod nr. 9 według konceptu Józefa Hussa. Około roku 1937 Elektrownia Powiśle ulokowała w budynku „Salon Demonstracyjny” reklamujący zastosowanie elektryczności, zaś przed budynkiem pojawiła się reklama z żelazkiem autorstwa Zygmunta Stępińskiego.
Wcześniej, w roku 1894 na placu stanął pomnik oficerów-lojalistów poległych w Noc Listopadową, otoczony skwerem obsadzonym drzewami. Obelisk upamiętniający generałów nie cieszył się sympatią społeczeństwa; dewastowany i pokrywany często wulgarnymi napisami został usunięty w roku 1917.
W latach 1907–1914 w zachowanej kamienicy pod nr 1 (w tamtym czasie pod adresem ul. Rysia 1) miała swoją pierwszą siedzibę Biblioteka Publiczna m.st. Warszawy. W stulecie powstania Biblioteki (2007) na fasadzie budynku odsłonięto tablicę pamiątkową.
W latach 1913–1916 pod nr. 8 powstała według projektu Józefa Napoleona Czerwińskiego i Wacława Heppena zachowana do dziś siedmiopiętrowa kamienica Feliksa Goldstanda, będąca ówcześnie jednym z najwyższych warszawskich „niebotyków”. Wzniesiona jako ostatnia przy placu, w okresie powojennym została niestety obniżona; jednocześnie zniszczono kamienne elementu jej wystroju architektonicznego.
W pierwszym okresie okupacji całkowitemu zniszczeniu uległy trzy domy; pozostała zabudowa została spalona w roku 1944. W latach pięćdziesiątych wyburzono nieźle zachowany dom Hersego. Pałac Szlenkierów i kamienicę Goldstanda odbudowano z wprowadzeniem licznych niekorzystnych zmian. Ocalał zielony skwer, na którym jeszcze przed wybuchem wojny, w roku 1930 ustawiono w basenie fontannę z brązową kopią rzeźby "Chłopiec z krokodylem" dłuta Stanisława Jackowskiego. Po wojennych uszkodzeniach odrestaurowana w warszawskiej firmie Bracia Łopieńscy, została ustawiona na zapleczu pałaców przy placu Bankowym. W 1961 roku rzeźba powróciła na plac Dąbrowskiego.
W 1999 na skwerze na środku placu wmurowano kamień węgielny pod pomnik Hymnu Narodowego. 
W listopadzie 2012 Rada Warszawy dokonała korekty nazwy placu z "pl. Dąbrowskiego" na "plac Jana Henryka Dąbrowskiego".

</doc>
<doc id="1505884" url="https://pl.wikipedia.org/wiki?curid=1505884" title="Tokia Saïfi">
Tokia Saïfi

Tokia Saïfi (ur. 11 lipca 1959 w Hautmont) – francuska polityk, eurodeputowana V, VI, VII i VIII kadencji, była wiceminister środowiska.
Życiorys.
Urodziła się w rodzinie algierskich imigrantów. W wieku 18 lat ukończyła liceum w Avesnes-sur-Helpe, w 1984 została absolwentką studiów historycznych na Université Lille-II.
W drugiej połowie lat 80. założyła stowarzyszenie "Espace Intégration", działające na rzecz praw obywatelskich. Zaangażowała się też w działalność krajowego ruchu promującego ideę otwartego laicyzmu. Dwukrotnie w latach 90. bez powodzenia kandydowała do Zgromadzenia Narodowego.
W 1999 została wybrana do Parlamentu Europejskiego z listy koalicji Zgromadzenia na rzecz Republiki i Demokracji Liberalnej (jako kandydatka liberałów). 7 maja 2002 w rządzie Jean-Pierre'a Raffarina objęła urząd sekretarza stanu ds. zrównoważonego rozwoju. Zrezygnowała z tej funkcji w czerwcu 2004, kiedy to ponownie uzyskała mandat eurodeputowanej (z ramienia Unii na rzecz Ruchu Ludowego). W PE wstąpiła we frakcji Europejskiej Partii Ludowej i Europejskich Demokratów, weszła też w skład Komisji Handlu Międzynarodowego. W 2009 i w 2014 była wybierana na kolejne kadencje. W 2017 dołączyła do centroprawicowego ugrupowania Agir, później przystąpiła do partii Horizons, którą w 2021 założył Édouard Philippe.

</doc>
<doc id="1505885" url="https://pl.wikipedia.org/wiki?curid=1505885" title="Józefów (gmina w województwie warszawskim)">
Józefów (gmina w województwie warszawskim)

Józefów (do 14 V 1951 "Falenica Letnisko"; od 1 VII 1952 "dzielnica Józefów") – dawna gmina wiejska istniejąca w latach 1951–1952 w warszawskim (dzisiejsze woj. mazowieckie). Siedzibą gminy był Józefów.
Gmina została utworzona w dniu 15 maja 1951 w woj. warszawskim, w powiecie warszawskim, w związku z włączeniem większej części obszaru gminy Falenica Letnisko do Warszawy i równoczesnym przekształceniu obszaru, który nie wszedł w skład Warszawy w gminę Józefów z siedzibą w Józefowie. Gminę Józefów utworzyły gromady Dębinka, Józefów, Michalin, Nowa Wieś, Rycice, Świder, Świdry Małe i Zamlądz; natomiast lesistą część gromady Zbójna Góra, która nie weszła w skład Warszawy wyłączono z gminy Józefów i włączono do gminy Sulejówek (gdzie została zespojona z gromadą Stara Miłosna).
1 lipca 1952 do gminy Józefów przyłączono niezabudowaną część gromady Świdry Wielkie z gminy Karczew (przekształconej równocześnie w dzielnicę Karczew); z gminy Józefów wyłączono natomiast gromady Świder i Zamlądz oraz część gromady Rycice (na południe od osi rzeki Świder), które włączono do miasta Otwock.
Po zmianach tych (1 lipca 1952), w następstwie likwidacji powiatu warszawskiego, gminę Józefów przeniesiono do nowo utworzonego powiatu miejsko-uzdrowiskowego Otwock, gdzie została przekształcona w jedną z jego ośmiu jednostek składowych – dzielnicę Józefów.

</doc>
<doc id="1505888" url="https://pl.wikipedia.org/wiki?curid=1505888" title="Ulica Jana Długosza w Warszawie">
Ulica Jana Długosza w Warszawie

Ulica Jana Długosza – ulica w warszawskiej dzielnicy Wola.
Historia.
Wytyczona przed rokiem 1930 ulica według planów miała początkowo biec od ul. Karolkowej, przez teren cmentarza ewangelicko-reformowanego, do czego nie doszło. Pierwszym obiektem przy ulicy były zabudowania działającej od roku 1930 fabryki hamulców kolejowych pod nr 13.
Od roku 1935 prowadzono parcelację gruntów wzdłuż ulicy; do wybuchu II wojny światowej wzniesiono kilka utylitarnych trzypiętrowych kamienic. Wśród ich twórców odnajdujemy nazwiska znanych warszawskich budowniczych, takich jak Henryk Goldberg czy Bronisław Colonna-Czosnowski; do roku 1939 zabudowano nieparzystą pierzeję ulicy.
Wzniesione domy otrzymały wysokie numery, co wynikało z planu wytyczenia początkowego odcinka ulicy Długosza, od Karolkowej. Przedłużenie owo nigdy nie powstało, zaś zabudowa ulicy w całości przetrwała okres okupacji.
19 lutego 1944 roku w budynku nr 29 odbyło się pierwsze posiedzenie warszawskiej Rady Narodowej, co upamiętnia odsłonięta w 1959 roku tablica pamiątkowa.

</doc>
<doc id="1505891" url="https://pl.wikipedia.org/wiki?curid=1505891" title="Sulejówek (gmina)">
Sulejówek (gmina)

Sulejówek (od 1 VII 1952 "dzielnica Sulejówek") – dawna gmina wiejska istniejąca w latach 1939–1952 w woj. warszawskim (dzisiejsze woj. mazowieckie). Siedzibą gminy był Sulejówek.
Gmina została utworzona w dniu 1 kwietnia 1939 roku w powiecie warszawskim w woj. warszawskim; utworzono ją z 3 gromad wyłączonych z gminy Wawer (Grzybowa, Zielona, Wola Grzybowska i częściowo Poligon) oraz z 5 gromad wyłączonych z gminy Okuniew (Szkopówka, Żwir, Żurawka, Sulejówek i Cechówka).
Po wojnie gmina zachowała przynależność administracyjną. 15 maja 1951 roku do gminy Sulejówek przyłączono gromadę Miłosna Stara ze zniesionej gminy Wawer (której pozostałe tereny włączono do Warszawy) oraz lesistą część gromady Zbójna Góra z nowo utworzonej gminy Józefów, która nie weszła w skład Warszawy (została zespojona z gromadą Stara Miłosna).
1 lipca 1952 do gminy Sulejówek przyłączono gromadę Długa Szlachecka z gminy Okuniew; z gminy Sulejówek wyłączono natomiast:
1 lipca 1952, po zmianach tych, podział administracyjny gminy Sulejówek obejmował 8 gromad: Cechówka, Długa Szlachecka, Grzybowa, Sulejówek, Wola Grzybowska (zmniejszona), Zbójna Góra, Żórawka i Żwir. Tego samego dnia, w następstwie likwidacji powiatu warszawskiego, gminę Sulejówek przeniesiono do nowo utworzonego powiatu miejsko-uzdrowiskowego Otwock, gdzie została przekształcona w jedną z jego ośmiu jednostek składowych – dzielnicę Sulejówek.

</doc>
<doc id="1505892" url="https://pl.wikipedia.org/wiki?curid=1505892" title="Profanacja (zespół muzyczny)">
Profanacja (zespół muzyczny)

Profanacja (łac. profanatio = zbezczeszczenie, znieważenie) – polski zespół wykonujący melodyjny punk rock, powstały w 1987 w Wodzisławiu Śląskim i istniejący z przerwami do 1993. Reaktywowany w 2002. W swej twórczości grupa porusza zagadnienia takie, jak głupota, konformizm, polityka czy religia.
Dyskografia.
Albumy studyjne:
Kompilacje:
Utwory oficjalnie nie wydane:

</doc>
<doc id="1505893" url="https://pl.wikipedia.org/wiki?curid=1505893" title="Chłopiatyn (gmina)">
Chłopiatyn (gmina)

Chłopiatyn (do 1951 "Bełz") – dawna gmina wiejska istniejąca w latach 1951-1954 w woj. lubelskim. Siedzibą gminy był Chłopiatyn.
W 1920 roku "jednostkowa" gmina Chłopiatyn stała się jedną z gmin powiatu sokalskiego w woj. lwowskim. 1 sierpnia 1934 roku jednostka weszła w skład nowo utworzonej "zbiorowej" gminy Bełz (w tymże powiecie i województwie), którą w 1944 roku przyłączono do powiatu hrubieszowskiego w woj. lubelskim.
Gminę "zbiorową" Chłopiatyn utworzono dopiero 26 listopada 1951 roku w woj. lubelskim, w powiecie hrubieszowskim, po przeniesieniu siedziby gminy Bełz z Bełza do Chłopiatyna i zmianie nazwy jednostki na "gmina Chłopiatyn". Przyczyną tego manewru było odstąpienie Związkowi Radzieckiemu większej części gminy Bełz (wraz z jej siedzibą - Bełzem) w ramach umowy o zamianie granic z 1951 roku. 1 lipca 1952 roku gmina Chłopiatyn składała się z 6 gromad: Budynin, Chłopiatyn, Machnówek, Myców, Oserdów i Wyżłów. W praktyce gmina Chłopiatyn powstała z zaledwie 1/4 obszaru gminy Bełz w granicach 1945–51.
Gmina została zniesiona 29 września 1954 roku wraz z reformą wprowadzającą gromady w miejsce gmin. W praktyce oznaczało to przekształcenie gminy Chłopiatyn w gromadę Chłopiatyn bez jakichkolwiek zmian terytorialnych.
Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1505894" url="https://pl.wikipedia.org/wiki?curid=1505894" title="Guy Klucevsek">
Guy Klucevsek

Guy Klucevsek (ur. 26 lutego 1947 w New Kensington) – amerykański akordeonista i kompozytor, specjalizujący się w muzyce awangardowej i jazzie oraz klezmer.
W latach 80. XX wieku lider formacji Ain’t Nothin’ But A Polka Band. Jako jeden z nielicznych instrumentalistów wykorzystuje akordeon w muzyce improwizowanej. Wraz z różnymi muzykami nagrał dotychczas szesnaście albumów. Współpracuje m.in. z Billem Frisellem, Johnem Zornem i Fredem Frithem.

</doc>
<doc id="1505895" url="https://pl.wikipedia.org/wiki?curid=1505895" title="Hulcze (gmina)">
Hulcze (gmina)

Hulcze (do 1951 "Waręż") – dawna gmina wiejska istniejąca w latach 1951–1954 w woj. lubelskim. Siedzibą gminy były Hulcze.
W 1920 roku "jednostkowa" gmina Hulcze stała się jedną z gmin powiatu sokalskiego w woj. lwowskim. 1 sierpnia 1934 roku jednostka weszła w skład nowo utworzonej "zbiorowej" gminy Waręż (w tymże powiecie i województwie), którą w 1944 roku przyłączono do powiatu hrubieszowskiego w woj. lubelskim.
Gminę "zbiorową" Hulcze utworzono dopiero 26 listopada 1951 roku w woj. lubelskim, w powiecie hrubieszowskim, po przeniesieniu siedziby gminy Waręż z Waręża do Hulcza i zmianie nazwy jednostki na "gmina Hulcze". Przyczyną tego manewru było odstąpienie Związkowi Radzieckiemu głównej części gminy Waręż (wraz z jej siedzibą – Warężem) w ramach umowy o zamianie granic z 1951 roku. W skład gminy weszło 15 gromad: Chochłów, Dłużniów, Horodyszcze, Hulcze, Kościaszyn, Leszczków, Liski, Liwcze, Łubów, Marysin Kolonia, Polanka, Przewodów, Rusin, Winniki i Żniatyn. 1 lipca 1952 roku liczba gromad wynosiła już 10 (zniesiono gminy: Leszczków, Łubów, Marysin Kolonia, Polanka, Rusin i Winniki, odtworzono natomiast gromadę Sulimów, istniejącą dawniej w gminie Waręż).
Gmina została zniesiona 29 września 1954 roku wraz z reformą wprowadzającą gromady w miejsce gmin. Chochłów, Horodyszcze, Hulcze, Kościaszyn, Liwcze i Sulimów utworzyły gromadę Hulcze, natomiast Dłużniów, Liski, Przewodów i Żniatyn utworzyły gromadę Żniatyn.
Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1505903" url="https://pl.wikipedia.org/wiki?curid=1505903" title="Machnów (gmina)">
Machnów (gmina)

Machnów (do 1951 "Uhnów") – dawna gmina wiejska istniejąca w latach 1951–1954 w woj. lubelskim. Siedzibą gminy był Machnów.
W 1920 roku "jednostkowa" gmina Machnów stała się jedną z gmin powiatu rawskiego w woj. lwowskim. 1 sierpnia 1934 roku jednostka weszła w skład nowo utworzonej "zbiorowej" gminy Wierzbica (w tymże powiecie i województwie), którą podczas wojny przeksztalcono w gminę Uhnów i przyłączono do powiatu tomaszowskiego w woj. lubelskim.
Gminę "zbiorową" Machnów utworzono dopiero 26 listopada 1951 roku w woj. lubelskim, w powiecie tomaszowskim, po przeniesieniu siedziby gminy Uhnów z Uhnowa do Machnowa i zmianie nazwy jednostki na "gmina Machnów". Przyczyną tego manewru było odstąpienie Związkowi Radzieckiemu wschodniej części (ok. 1/3) gminy Uhnów – wraz z jej siedzibą Uhnowem – w ramach umowy o zamianie granic z 1951 roku. 1 lipca 1952 roku gmina Machnów składała się już tylko z 3 gromad: Kornie, Machnów i Myślatyn.
Gmina została ostatecznie zniesiona 29 września 1954 roku wraz z reformą wprowadzającą gromady w miejsce gmin. Machnów utworzył samodzielną gromadę Machnów, natomiast Myślatyn wszedł w skład gromady Dyniska a Kornie w skład gromady Hrebenne.
Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1505904" url="https://pl.wikipedia.org/wiki?curid=1505904" title="Mikołaj z Oresme">
Mikołaj z Oresme

Mikołaj Oresme, także Nicole Oresme lub Nicolas d’Oresmus (ur. około 1320 w Allemagne k. Caen, zm. 11 lipca 1382 w Lisieux) – francuski duchowny katolicki i uczony: filozof, matematyk, fizyk, astronom oraz ekonomista; biskup Lisieux i doradca króla Karola V Mądrego. Ponadto był uznanym tłumaczem i komentatorem dzieł Arystotelesa, m.in. jako pierwszy przetłumaczył na łacinę "Etykę nikomachejską".
Do jego osiągnięć zalicza się:

</doc>
<doc id="1505905" url="https://pl.wikipedia.org/wiki?curid=1505905" title="Nicole Oresme">
Nicole Oresme



</doc>
<doc id="1505906" url="https://pl.wikipedia.org/wiki?curid=1505906" title="Nicolas d’Oresmus">
Nicolas d’Oresmus



</doc>
<doc id="1505907" url="https://pl.wikipedia.org/wiki?curid=1505907" title="Na dziesięć lat przed końcem świata">
Na dziesięć lat przed końcem świata

Na dziesięć lat przed końcem świata - album zespołu Profanacja wydany w 1990 roku na kasecie. 

</doc>
<doc id="1505908" url="https://pl.wikipedia.org/wiki?curid=1505908" title="Ulica Franciszka Ksawerego Dmochowskiego w Warszawie">
Ulica Franciszka Ksawerego Dmochowskiego w Warszawie

Ulica Franciszka Ksawerego Dmochowskiego – ulica warszawskiego osiedla Solec, biegnąca od ul. Miechowskiej do ul. Rozbrat.
Historia.
Ulica Dmochowskiego została wytyczona około roku 1927 jako odcinek ul. Miechowskiej wraz z parcelacją okolicznych gruntów. Od roku 1931 odcinek od ul. Rozbrat do załamania biegu ulicy usamodzielnił się jako ulica Dmochowskiego, którą planowano wydłużyć aż do ul. Czerniakowskiej.
Na przecięciu z ul. Koźmińską planowano wytyczenie placyku, jednak realizacja tych planów nie doszła nigdy do skutku.
W latach 1928-32 w parzystej pierzei ulicy według projektu Tadeusza Majewskiego i Franciszka Eychhorna wzniesiono gmachy "II Miejskiego Gimnazjum Żeńskiego im. J. Kochanowskiego", przypisane numeracji ul. Rozbrat. Przeciwną stronę ulicy zabudowano w latach 1935–1937 utylitarnymi kamienicami, których fasady uległy degradacji z powodu niedbałych remontów w latach powojennych.
24 września 1943 na rogu ulic Dmochowskiego i Rozbrat został zastrzelony przez żołnierzy Agatu mieszkający w kamienicy pod nr. 2 zastępca komendanta Gęsiówki SS-Hauptscharführer August Kretschmann.
W roku 1944 częściowemu zburzeniu uległa zabudowa narożnych posesji u zbiegu z ul. Rozbrat; po odbudowie kamienice otrzymały wykończenie wykonane tanim kosztem.

</doc>
<doc id="1505909" url="https://pl.wikipedia.org/wiki?curid=1505909" title="Zdarza się">
Zdarza się

Zdarza się - album zespołu Profanacja wydany w 1990 roku na kasecie. Tytuł albumu zaczerpnięty został z powieści Kurta Vonneguta "Rzeźnia numer pięć". W 2006 wydawnictwo Pasażer wydało reedycję albumu na CD.
Lista Utworów.
Reedycja.
Zawiera te same utwory co wydanie pierwotne a ponadto:

</doc>
<doc id="1505911" url="https://pl.wikipedia.org/wiki?curid=1505911" title="Pierwsze i ostatnie">
Pierwsze i ostatnie

Pierwsze i ostatnie – album zespołu Profanacja wydany w 1994 roku na kasecie. Jest to ostatnie, pożegnalne wydawnictwo przed blisko ośmioletnim zawieszeniem działalności.

</doc>
<doc id="1505912" url="https://pl.wikipedia.org/wiki?curid=1505912" title="Światowątpliwości">
Światowątpliwości

Światowątpliwości - album zespołu Profanacja wydany w 2003 roku przez wydawnictwo Zima na CD i kasecie. Pierwszy materiał Profanacji po niemalże dziewięcioletniej przerwie.
Skład.
Gościnnie:

</doc>
<doc id="1505913" url="https://pl.wikipedia.org/wiki?curid=1505913" title="Znak (album)">
Znak (album)

Znak – album zespołu Profanacja wydany w 2005 roku przez wydawnictwo Pasażer na CD. Tytuł albumu jest wyrazem poglądów Arkadiusza Bąka na temat religii – jego zdaniem, dawane rzekomo ludziom przez Boga znaki są równoznaczne ze znakami drogowymi, ślepymi uliczkami: "czerwono-białe T na tle niebieskim". Utwory 4, 10, 11 i 12 są nowymi aranżacjami starych piosenek zespołu.

</doc>
<doc id="1505914" url="https://pl.wikipedia.org/wiki?curid=1505914" title="Zdarza się - reedycja">
Zdarza się - reedycja



</doc>
<doc id="1505915" url="https://pl.wikipedia.org/wiki?curid=1505915" title="Płąchawy (gmina)">
Płąchawy (gmina)

Płąchawy (do 1949 "Błędowo") – dawna gmina wiejska istniejąca w latach 1950-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy były Płąchawy.
Gmina została utworzona w dniu 1 stycznia 1950 roku w woj. pomorskim, w powiecie chełmińskim, z obszaru zniesionej gminy Błędowo. 6 lipca 1950 roku zmieniono nazwę woj. pomorskiego na "bydgoskie". 1 lipca 1952 roku gmina składała się z 7 gromad: Błędowo, Dąbrówka, Kotnowo, Płąchawy, Wałdowo Szlacheckie, Wieldządz i Wiewiórki.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1505916" url="https://pl.wikipedia.org/wiki?curid=1505916" title="Sączów (gmina)">
Sączów (gmina)

Sączów (do 1949 "Ożarowice"; od 1973 "Tąpkowice") – dawna gmina wiejska istniejąca w latach 1941 i 1945 oraz 1950-1954 w woj. śląskim/katowickim/stalinogrodzkim (dzisiejsze woj. śląskie). Siedzibą gminy był Sączów.
Gminę Sączów (Sonczow) utworzono 15 marca 1941 za okupacji hitlerowskiej w miejsce dotychczasowej gminy Ożarowice, czyli z miejscowości (w niemieckim brzmieniu): Celiny, Myschkowitz, Niezdara, Ossy, Ozarowice, Pyrzowitz, Siemonia, Sonczow, Tompkowitz i Twardowice.
Po wojnie gmina przeszła pod administrację polską; jako pozostałość po niemieckiej jednostce zachowano siedzibę gminy w Sączowie, przywracając jednak nazwę "Ożarowice". Według "Podziału administracyjnego województwa śląsko-dąbrowskiego wraz ze skorowidzem gmin i gromad" wydanym przez "Wydawnictwa Instytutu Śląskiego" w 1947 roku - nazwa gminy brzmiała gmina Ożarowice w Sączowie (stan z dnia 1 stycznia 1946).
Gmina o nazwie Sączów została powołana "formalnie" dopiero w dniu 1 stycznia 1950 roku w woj. śląskim (od 6 lipca 1950 roku pod nazwą "woj. katowickie" a od 9 marca 1953 jako "woj. stalinogrodzkie"), w powiecie będzińskim, z obszaru zniesionej gminy Ożarowice; równocześnie z nowej gminy Sączów wyłączono gromadę Wymysłów, i przyłączono ją do gminy Bobrowniki.
Według stanu z 1 lipca 1952 roku gmina składała się z 10 gromad: Celiny, Myszkowice, Niezdara, Osy, Ożarowice, Pyrzowice, Sączów, Siemonia, Tąpkowice i Twardowice. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Jednostkę przywrócono 1 stycznia 1973 roku w powiecie tarnogórskim po reaktywowaniu gmin w miejsce gromad, lecz pod nazwą "gmina Tąpkowice", z siedzibą w Ożarowicach (w 1997 zmiana nazwy gminy na "gmina Ożarowice").

</doc>
<doc id="1505919" url="https://pl.wikipedia.org/wiki?curid=1505919" title="Gmina Ożarowice w Sączowie">
Gmina Ożarowice w Sączowie



</doc>
<doc id="1505920" url="https://pl.wikipedia.org/wiki?curid=1505920" title="Gołonóg (gmina)">
Gołonóg (gmina)

Gołonóg – dawna gmina wiejska istniejąca w latach: "de facto" 1941-1954, "de jure" 1950-1954, w woj. kieleckim, woj. śląskim (śląsko-dąbrowskim), katowickim i stalinogrodzkim. Siedzibą gminy był Gołonóg (obecnie dzielnica Dąbrowy Górniczej).
Gminę Gołonóg utworzono 15 marca 1941 za okupacji hitlerowskiej z części przedwojennej gminy Olkusko-Siewierskiej, odpowiadającej miejscowości Gołonóg (z pozostałej części gminy Niemcy utworzyli odrębną gminę Strzemieszyce).
Po wojnie gmina przeszła pod administrację polską jako pozostałość po niemieckiej jednostce. Według stanu z 1 stycznia 1946 gmina o nazwie Gołonóg składała się tylko z samego Gołonoga. 
"Formalnie", tzn. przez administrację polską, gmina została "utworzona" dopiero 1 stycznia 1950 roku w woj. śląskim (powiat będziński) z części obszaru znoszonej gminy Olkusko-Siewierskiej (gromada Gołonóg). 12 września 1953 roku część obszaru gminy włączono do Dąbrowy Górniczej. Według stanu z dnia 1 lipca 1952 roku gmina Gołonóg nie była podzielona na gromady.
Zniesiona została 29 września 1954 roku wraz z reformą wprowadzającą gromady w miejsce gmin, a jej obszar przekształcony w gromadę. 
1 stycznia 1957 roku gromada Gołonóg uzyskała status osiedla, które 30 grudnia 1960 roku zostało włączone do Dąbrowy Górniczej.

</doc>
<doc id="1505921" url="https://pl.wikipedia.org/wiki?curid=1505921" title="Gmina Kazimierz">
Gmina Kazimierz

dawne gminy:
współczesne gminy:
"również:"

</doc>
<doc id="1505922" url="https://pl.wikipedia.org/wiki?curid=1505922" title="Li-2">
Li-2

Li-2 () – samolot transportowy, pasażerski i bombowy produkcji radzieckiej z okresu II wojny światowej. Adaptacja amerykańskiego projektu samolotu Douglas DC-3.
Historia.
W 1938 roku ZSRR zakupił licencję na produkcję samolotu komunikacyjnego Douglas DC-3. Jego konstrukcja nie odpowiadała jednak w pełni wymaganiom użytkowników. Z tego powodu w biurze konstrukcyjnym Borysa Lisunowa dokonano adaptacji projektu. Obejmowała ona wzmocnienie konstrukcji płatowca i przystosowanie go do przewozu cięższych ładunków, zmieniono rozmieszczenie drzwi wejściowych, zmniejszono również rozpiętość płata i powierzchnię nośną. Przystosowano kadłub do instalacji grzbietowej wieżyczki strzeleckiej. Zmieniono napęd samolotu – zastosowano silniki M-62 o mocy 840 KM. Samolot otrzymał oznaczenie PS-84 i pod koniec 1939 roku uruchomiono jego produkcję w Wytwórni Lotniczej nr 84 w Chimkach pod Moskwą. Na początku 1941 roku zmieniono oznaczenie maszyny na Li-2. Ogółem wyprodukowano ok. 3000 sztuk samolotu w różnych odmianach, najwięcej – w wersji transportowej Li-2G (Li-2T). Produkcję zakończono na przełomie lat 1946 i 1947.
Służba.
Na początku 1940 roku nowe samoloty weszły na wyposażenie Aerofłotu i pułków transportowych lotnictwa wojskowego. W czasie II wojny światowej były wykorzystywane na wszystkich frontach: przewoziły zaopatrzenie, holowały szybowce desantowe i służyły do desantowania spadochroniarzy.
Wersja bombowa weszła w trakcie wojny z Niemcami na wyposażenie lotnictwa dalekiego zasięgu, przekształconego 6 grudnia 1944 w 18. Armię Powietrzną – w maju 1945 roku Li-2 z 593 sztukami był jej najliczniejszym typem samolotu.
Służba w lotnictwie polskim.
W polskim lotnictwie wojskowym używano 20 maszyn Li-2 w wersjach: transportowej Li-2T oraz pasażerskiej Li-2P, z tego 10 wypożyczono na pewien czas firmie PLL LOT. Wojsko eksploatowało te samoloty do 1973 r. W PLL LOT eksploatowano łącznie 40 maszyn w wersji pasażerskiej Li-2P z 24 miejscami dla podróżnych (w tej liczbie 9 maszyn DC-3) oraz transportowe Li-2T. W PLL LOT samoloty Li-2 były w użyciu do 1967 r. Trzy egzemplarze Li-2 w pierwszej połowie lat 60. XX w. przebudowano na wersję aerofotogrametryczną. 25 sierpnia 1960 r. we wsi Lignowy w okolicach Tczewa w czasie technicznego lotu aerofotogrametrycznego bez pasażerów wskutek pęknięcia konstrukcji lewego skrzydła samolot PLL LOT Lisunow Li-2P SP-LAL (Lucynka) uległ katastrofie, spadajac z wysokości około 2000 m, zginęło wówczas 5 członków załogi i dwie osoby towarzyszące. Wypadek ten spowodował, że ze stanu PLL LOT zostało skasowane 16 samolotów Li-2 z nalotem większym niż 5000 h.

</doc>
<doc id="1505923" url="https://pl.wikipedia.org/wiki?curid=1505923" title="Kazimierz (gmina w województwie stalinogrodzkim)">
Kazimierz (gmina w województwie stalinogrodzkim)

Kazimierz – dawna gmina wiejska o charakterze miejskim, istniejąca w latach 1950–1954 w woj. śląskim, katowickim i stalinogrodzkim (dzisiejsze woj. śląskie). Siedzibą gminy był Kazimierz (obecnie dzielnica Sosnowca).
Gmina została utworzona w dniu 1 stycznia 1950 roku w woj. śląskim (od 6 lipca 1950 roku pod nazwą "woj. katowickie" a od 9 marca 1953 jako "woj. stalinogrodzkie"), w powiecie będzińskim, z części obszaru znoszonej gminy Olkusko-Siewierskiej (z gromad Kazimierz, Maczki, Ostrowy Górnicze i Porąbka). Według stanu z dnia 1 lipca 1952 roku gmina Kazimierz była podzielona na 4 gromady: Kazimierz, Maczki, Ostrowy Górnicze i Porąbka.
1 stycznia 1953 do gminy Kazimierz przyłączono część gromady "Grabocin" z gminy Strzemieszyce Wielkie. Gmina została zniesiona 29 września 1954 roku wraz z reformą wprowadzającą gromady w miejsce gmin, a jej obszar przekształcony w gromady. W kolejnych latach gromady te otrzymywały prawa osiedla, prawa miejskie bądź zostawały włączane do sąsiednich ośrodków miejskich (szczegóły w artykule poniżej).

</doc>
<doc id="1505924" url="https://pl.wikipedia.org/wiki?curid=1505924" title="Gmina Kazimierz Górniczy">
Gmina Kazimierz Górniczy



</doc>
<doc id="1505925" url="https://pl.wikipedia.org/wiki?curid=1505925" title="Anne Pressly">
Anne Pressly

Anne Pressly (ur. 28 sierpnia 1982 w Greenville, w Karolinie Południowej, zm. 25 października 2008 w Little Rock w Arkansas) – amerykańska dziennikarka Channel 7. 
Po skończeniu studiów, dostała pracę w KATV w maju 2004 roku. A jej pierwszy program nazywał się "Good Morning Arkansas" i był na wizji w soboty w południe. 
Anne Pressly znaleziono w poniedziałek 20 października o godzinie 4:30. Znalazła ją jej własna matka, którą zaniepokoił brak wiadomości od córki. Anne Pressly została napadnięta, brutalnie pobita i zgwałcona. 
Była hospitalizowana w szpitalu Infirmary St Vincent Medical Center, gdzie pięć dni później - 25 października 2008 roku, zmarła nie odzyskując przytomności.
Winnym zabójstwa i gwałtu uznano 29-letniego Afroamerykanina Curtisa Vance’a z Arkansas w USA. 13 listopada 2009 roku, mężczyzna został skazany na karę dożywotniego pozbawienia wolności, bez możliwości ubiegania się o wcześniejsze zwolnienie warunkowe.
Policja wpadła na trop Curtisa Vance’a, gdy został zatrzymany z powodu podejrzanych tablic rejestracyjnych. Po pobraniu od niego próbek DNA okazało się, że zgadzają się one ze śladami znalezionymi w domu zamordowanej Pressley. Vance przyznał się do winy i stwierdził, że pobił Pressly kawałkiem drewna.
W śledztwie ws. Pressly śledczy ustalili, że Vance zgwałcił także inną kobietę. Do ataku doszło w kwietniu 2008 roku w miejscowości Marianna w stanie Arkansas. Wtedy ofierze udało się przeżyć.

</doc>
<doc id="1505926" url="https://pl.wikipedia.org/wiki?curid=1505926" title="Gigantactis">
Gigantactis

Gigantactis – rodzaj głębinowych ryb z rodziny Gigantactinidae. Nazwa rodzaju pochodzi od greckich słów ("gigas") = „wielki” oraz ("aktis") = „promień” i odnosi się do wielkiego wabika ("illicium") charakteryzującego te ryby.
Ryby te występują w batypelagialu wszystkich oceanów. Łowione są rzadko, część gatunków opisano na podstawie pojedynczych okazów. Jak inne żabnicokształtne, ryby z rodzaju "Gigantactis" są drapieżne i mają zdolność do bioluminescencji dzięki symbiotycznym bakteriom znajdującym się w narządzie świetlnym na końcu przekształconego w wabik ("illicium") pierwszego promienia płetwy grzbietowej, u tego rodzaju niezwykle długiego, czasem trzykrotnie przekraczającego długość ciała ryby.
Charakterystyka.
U "Gigantactis" występuje dymorfizm płciowy; samice są większe od samców. Samice "Gigantactis" jak na warunki głębinowe są dużymi rybami, o wyróżniającym je wśród pozostałych ryb żabnicokształtnych wydłużonym kształcie ciała. Mają stosunkowo małą głowę (jej długość, mierzona od czubka pyska do podstawy płetwy piersiowej, wynosi około 25% długości standardowej) i wydłużony trzon ogona. Rzucającą się w oczy cechą jest niezwykle długie "illicium", często przekraczające długość całego ciała ryby. Najkrótsze jest u "G. longicirra" (około 40–100% SL), najdłuższe u "G. macronema" (340–490% SL). Poszerzony koniec "illicium" ("esca") pełni funkcję fotoforu i zawiera, jak u wielu innych żabnicokształtnych, bioluminescencyjne bakterie. U podobnego rodzaju "Rhynchactis" brak fotoforu na końcu "illicium" i tym samym niezdolność do wytwarzania bioluminescencji.
Liczba promieni płetwy piersiowej 5; płetwy grzbietowej 3–10; płetwy odbytowej 3–8; płetwy ogonowej 9. W budowie szkieletu tych ryb wyróżnia je brak lemiesza, "os mesopterygoideum" i skostniałej łopatki. "Preoperculum" zredukowane do krótkiej i wąskiej beleczki kostnej; "interoperculum" zredukowane, pozbawione więzadłowego połączenia z kością kątową.
Samce "Gigantactis" charakteryzują się bardzo słabo rozwiniętymi oczami o średnicy nie przekraczającej 5% SL ryby. Ich narząd węchu jest za to dobrze rozwinięty, co jest podstawą dla przypuszczeń, że poszukiwanie samicy odbywa się głównie dzięki temu zmysłowi. Nozdrza przednie są umieszczone blisko siebie, kości przedszczękowe uległy uwstecznieniu. Uzębienie samców dobrze wykształcone, zęby długie i zakrzywione: 2–4 górne i 3–5 dolne.
Samice "Gigantactis" mają równomiernie brunatne lub czarne zabarwienie ciała, nie licząc niepigmentowanych części "esca", jej wyrostków i trzonu "illicium". Wnętrze jamy gębowej jest mniej lub bardziej pigmentowane. Samce również są brunatne lub czarne. Zabarwienie larw różni się w zależności od gatunku; "G. longicirra" nie mają ziaren podskórnego barwnika, inne gatunki mogą mieć liczne ziarna melanoforów.
Różnice międzygatunkowe opierają się na budowie wabika ("illicium") i jego zakończenia, zwanego "esca"; liczbie promieni płetw; kształcie płetwy ogonowej i liczbie oraz układzie zębów.
Pietsch podzielił gatunki z rodzaju "Gigantactis" na trzy grupy:
Ponadto opisał cztery trendy morfologiczne, obserwowane w rodzinie Gigantactinidae:
Występowanie.
Gatunki z rodzaju "Gigantactis" występują we wszystkich oceanach, od wybrzeży południowej Grenlandii po równoleżnik 50°S w Oceanie Atlantyckim. Zdecydowana większość osobników została złowiona na głębokościach powyżej 1000 m, co czyni z nich najgłębiej żyjące żabnicokształtne o pionowym zasięgu występowania w granicach 1000 do przynajmniej 2500 m.
Ekologia.
Podobnie jak w przypadku innych ryb żabnicokształtnych, ekologia "Gigantactis" jest słabo poznana. Tak jak pozostali przedstawiciele rzędu są drapieżne, odżywiając się prawdopodobnie głównie rybami i skorupiakami. Analiza zawartości przewodu pokarmowego złapanych ryb była jednak nierozstrzygająca. W materiale przebadanym przez Bertelsena i wsp. (1981) tylko u dziewięciu samic w żołądkach znajdywały się niewielkie ilości pelagicznych organizmów. Na treść żołądków zbadanych przez Fitcha i Lavenberga (1968) okazów "G. macronema" składały się pelagiczne ryby ("Cyclothone acclinidens", "Triphoturus mexicanus", "Bathylagus stilbius"), głowonogi (np. "Vampyroteuthis") i różne inne bezkręgowce. Pojedyncze obserwacje dokonane w 2005 roku (Woods Hole Oceanographic Institution) świadczą o tym, że ryby z tego rodzaju ("G. vanhoeffeni" bądź "G. perlatus") unoszą się nieruchomo w strefie bentonicznej, wabiąc zdobycz długim "illicium". Udokumentowano, że ryba pływa wówczas odwrócona, stroną grzbietową do dna.
U jednej ryby z gatunku "G. macronema" zidentyfikowano cztery pasożytnicze bądź też będące komensalami organizmy zaliczone do strzykw z gatunku "Rynkatorpa pawsoni".
Rozród.
U Gigantactinidae nie obserwowano pasożytnictwa samców na samicach i wydaje się, że samce prowadzą wolny tryb życia. U dojrzałych płciowo samic (mających ponad 20 cm długości) występują stosunkowo duże jajniki, ale żadne z nich nie zawierały dojrzałych lub dojrzewających jaj. Larwy planktoniczne.
Klasyfikacja.
Gatunki zaliczane do tego rodzaju:
Historia badań.
Rodzaj "Gigantactis" opisał August Brauer w 1902 roku; gatunkiem typowym jest "G. vanhoeffeni". Anatomię tych zwierząt badali m.in. Brauer i Waterman. W 1981 roku Bertelsen, Pietsch i Levenberg dokonali przeglądu znanych okazów ryby i wyodrębnili dwanaście nowych gatunków. W 2002 roku dokonano pierwszych obserwacji tych ryb w środowisku naturalnym. Wciąż opisywane są nowe gatunki; ostatnio "G. longicauda" w 2002 roku.

</doc>
<doc id="1505929" url="https://pl.wikipedia.org/wiki?curid=1505929" title="German Football League">
German Football League

German Football League (oficjalny skrót GFL) – najwyższa w hierarchii klasa ligowych rozgrywek futbolu amerykańskiego w Niemczech. Jej triumfator zostaje Mistrzem Niemiec, zaś najsłabsza drużyna relegowana jest do II ligi niemieckiej (GFL 2). Meczem finałowym o mistrzostwo Niemiec jest German Bowl.
Historia.
Utworzona w 1979 jako Bundesliga z inicjatywy Niemieckiego Związku Futbolu Amerykańskiego AFBD. Pierwszymi klubami Bundesligi były: Frankfurter Löwen, Düsseldorf Panther, Munich Cowboys, Ansbach Grizzlies, Bremerhaven Seahawks i Berlin Bären (teraz Berlin Adler).
W 1980 w wyniku konfliktu pomiędzy pojedynczymi klubami i związkiem, pod egidą Düsseldorf Panther utworzona została liga konkurencyjna, Nordwestdeutsche Football Liga (NFL). Jednocześnie powstał konkurencyjny Związek Futbolu Amerykańskiego AFV.
W 1982 doszło do pojednania obydwu lig i utworzenia nowego Niemieckiego Związku Futbolu Amerykańskiego AFVD. Mecze Bundesligi o mistrzostwo Niemiec zostały uznane oficjalnymi natomiast mecze Nordwestdeutsche Football Liga nieoficjalnymi. W 1999 liga zmieniła nazwę na German Football League.
German Bowl.
"* Sezonu 2020 nie rozegrano z powodu epidemii koronawirusa."

</doc>
<doc id="1505931" url="https://pl.wikipedia.org/wiki?curid=1505931" title="Ulica Dobra w Warszawie">
Ulica Dobra w Warszawie

Ulica Dobra w Warszawie – ulica osiedla Powiśle, biegnąca od ul. Czerwonego Krzyża do ul. Nowy Zjazd.
Historia.
Ulica Dobra pojawiła się na mapie po raz pierwszy w roku 1740; była wtedy drogą biegnącą po wysypisku śmieci i gruzu. Z biegiem czasu nasypywanie coraz większych ilości odpadów spowodowało odsunięcie się koryta Wisły od skarpy warszawskiej; powstałe tereny zalewowe nazwano Powiślem.
Nazwa, poświadczona w 1771, należała do nazw o charakterze metaforycznym, i jednocześnie ironicznym, gdyż ulica była nędznie zabudowana i była często zalewana podczas powodzi. Według innej teorii nazwa "Dobra" wywodziła się od dobrych zarobków właścicieli istniejących tutaj składnic drewna.
Na miejscu dawnej drogi w roku 1778 wytyczono ulicę Dobrą; początkowo jedynie na odcinku ul. Tamka - ul. Mariensztat, w kolejnym roku uregulowano prowadząc fragment od ul. Karowej do ul. Bednarskiej na nasypie z piachu. Pozostały odcinek, od ul. Tamka do ul. Karowej, rokrocznie był zalewany wezbranymi wodami Wisły.
Pod koniec XVIII wieku pojawiła się pierwsza zabudowa ulicy; były to drewniane domki. W roku 1776 powstały gospodarcze zabudowania tzw. Łazienek Jezierskiego wzniesione przy ul. Bednarskiej. 
Do wieku XIX wszystkie zabudowania ulicy były wyłącznie drewniane; jedyne nieliczne obiekty murowane wybudowano właśnie u zbiegu z Bednarską i jej numeracji były przypisane. Były to tzw. "Łazienka Jezierskiego", (znana także jako "Kasztelanka", a będąca domem publicznym), oraz łaźnia Teodozji Majewskiej, do 2013 r. mieszcząca I Społeczne Liceum Ogólnokształcące.
Jako pierwsza frontem do ulicy powstała niewielka kamieniczka nr 83, wzniesiona około roku 1840; inwestycje te pomogły uregulować końcowy odcinek ulicy – Dobrą wydłużono do linii ul. Białoskórniczej i w roku 1846 połączono ze zjazdem z Wiaduktu Pancera – taka jest geneza ul. Nowy Zjazd.
Początkowy odcinek ulicy był w tym okresie jeszcze zaniedbanym wysypiskiem o luźnej drewnianej zabudowie.
W latach 1853-1855 powstał nowy wodociąg warszawski projektu Henryka Marconiego; przy Dobrej 74 powstała wtedy stacja filtrów. Wodociąg Marconiego jako mało wydajny w roku 1886 zastąpiony został wodociągiem wybudowanym przez Williama Lindleya; na miejscu dawnej stacji filtrów powstała wtedy Stacja Pomp Kanałowych „Warszawa”. Halę maszyn obsługujących wodociąg wzniesiono wzdłuż ul. Karowej; jej elewacje ozdobiła cegła licówkowa oraz detale z syntetycznego kamienia, analogicznie jak w innych elementach wodociągu – Stacji Pomp Rzecznych na ul. Czerniakowskiej i Stacji Filtrów przy ul. Koszykowej.
Zabudowania przy Dobrej z okresu ożywienia budowlanego lat siedemdziesiątych i osiemdziesiątych XIX wieku to kilkanaście kamienic, pobudowanych przeważnie na narożnych parcelach; już po roku 1900 ich tandetny wystrój został usunięty z racji zmiany upodobań właścicieli i nietrwałości gipsu, z którego był wykonany.
Na terenach zajętych w późniejszym okresie przez Elektrownię Powiśle, pomiędzy nieistniejącymi dziś fragmentami ulic Leszczyńskiej i Radnej w latach 1886-87 powstały zabudowania Rektyfikacji Warszawskiej. 
W roku 1900 ulicę Dobrą wydłużono aż do linii ulicy Czerwonego Krzyża; przed rokiem 1915 nowy fragment zabudowano tam szeregiem kamienic czynszowych.
Niezwykle ciekawą kamienicę wzniesiono w roku 1910 dla Augusta Bauma pod nr. 56, u zbiegu z ul. Lipową; w późniejszym okresie należała ona do "Domu Handlu i Przemysłu" Edmunda Langera. Nieustalonego autorstwa budynek ozdobił narożny wykusz zwieńczony kopułą; było to jedyne tego typu rozwiązanie na terenie dzielnicy. 
Działająca od roku 1904 przy ul. Elektrycznej Elektrownia Powiśle w roku 1927 dokupiła tereny aż po linię ulicy Dobrej; ulokowano na nich składy węgla, przechowywanego w bunkrach.
W latach dwudziestych i trzydziestych w początkowym odcinku ulicy powstało kilka domów spółdzielczych, projektowanych przez wziętych architektów; ich autorami byli Jan Idzikowski, Marian Lalewicz i Karol Jankowski.
Równocześnie powstały nowe zakłady przemysłowe: "Fabryka Wyrobów Metalowych "Sztancmet"", oraz "Zakłady Przemysłu Korkowego" braci Balickich, a działająca tu nadal Rektyfikacja Warszawska rozbudowała swoje zabudowania o nowe obiekty.
Przedwojenna Dobra miała nawierzchnię z kostki bazaltowej; w roku 1922 pojechał nią pierwszy tramwaj elektryczny linii "P", zataczający koło: kursował na trasie Powiśle - Nowe Miasto - Powiśle.
Mimo dobrego połączenia komunikacyjnego Dobra aż do wybuchu wojny pozostała ulicą zabudowaną nieco chaotycznie, czasem niechlujnie, szczególnie na odcinku do ul. Tamka.
W latach okupacji zniszczeniu uległa zabudowa środkowego odcinka ulicy, pomiędzy ul. Drewnianą a ul. Karową. Wypalone kamienice rozebrano w okresie powojennym; kilka innych podczas niedbałych remontów pozbawiono wystroju.
W roku 1995 rozebrano ostatnie relikty magazynów Stacji Pomp Kanałowych „Warszawa” i wzniesiono na ich miejscu Bibliotekę Uniwersytecką. W latach 2011–2014 naprzeciwko gmachu Biblioteki wzniesiono budynek Wydziału Neofilologii i Lingwistyki Stosowanej UW.
W kulturze.
Od 1956 przy ul. Dobrej 21 (adres fikcyjny) mieszka radiowa rodzina Matysiaków.

</doc>
<doc id="1505934" url="https://pl.wikipedia.org/wiki?curid=1505934" title="Malarka">
Malarka



</doc>
<doc id="1505936" url="https://pl.wikipedia.org/wiki?curid=1505936" title="Armia Tennessee (Unia)">
Armia Tennessee (Unia)

Armia Tennessee – armia Unii na zachodnim teatrze operacyjnym amerykańskiej wojny secesyjnej. Nazwę swą wzięła od doliny rzeki Tennessee. Nie powinna być mylona z bardzo podobnie nazwaną konfederacką armią stanu Tennessee. Armia Tennessee składała się z dywizji z okręgu Cairo, Departamentu Missouri, przemianowana na Armię Zachodniego Tennessee, a następnie znów na "Armię Tennessee". Ulysses S. Grant dowodził tą armią o trzech nazwach niemal od początku wojny aż do zwycięstwa pod Vicksburgiem w 1863 roku. Od 16 października 1863 roku Armia podlegała Wydziałowi Wojskowemu Missisipi. Pod dowództwem kolejnych generałów walczyła od Chattanoogi, poprzez Georgię i obie Karoliny aż po koniec wojny.
Historia.
W górę rzek Cumberland i Tennessee.
27 grudnia 1861 roku, generał brygady Ulysses Grant został mianowany szefem Okręgu Cumberland, Departamentu Missouri. Armia powstała z oddziałów utworzonych w tym okręgu i podzielona na trzy dywizje na rzecz kampanii w górę biegu rzek Cumberland i Tennessee. Dywizjami dowodzili gen. byg. John A. McClernand (1. Dywizja), Charles F. Smith (2. Dywizja) i Lew Wallace (3. Dywizja). Dywizje Smitha i McClernanda popłynęły rzeką Cumberland do fortu Henry. Fort jednak skapitulował przed oficerem flagowym US Navy Andrew H. Footem, dowódcą Flotylli Zachodniej, zanim jeszcze armia mogła przystąpić do ataku. W kilka dni później obie dywizje pomaszerowały lądem do fortu Donelson, gdzie połączyły się z dywizją Wallace’a sformowaną z pułków, które napłynęły rzeką Tennessee. Bitwa o Fort Donelson rozpoczęła się 12 lutego, a garnizon skapitulował 26 tego samego miesiąca.
Shiloh i Corinth.
W pięć dni po zwycięstwie pod Donelson, 21 lutego 1862, nowo mianowany generałem majorem Grant został szefem Okręgu Zachodniego Tennessee. Jego armia została wzmocniona trzema dodatkowymi dywizjami i przemianowana na "Armię Zachodniego Tennessee". Jednakże zazdrosny o jego sukcesy przełożony, gen. mjr Henry W. Halleck, szef Departamentu Zachodniego, odebrał Grantowi dowodzenie ekspedycją wzdłuż rzek. W dniach 2-17 marca kontrolę operacyjną sprawował gen. C.F. Smith. Po osobistej interwencji prezydenta Lincolna, Halleck ponownie oddał dowództwo Grantowi.
W kwietniu armia (pod nową nazwą) wzięła udział w swej pierwszej poważnej bitwie pod Shiloh. Pierwszego dnia bitwy armia poniosła znaczne straty. Dzięki poświęceniu 6. Dywizji gen. Benjamina Prentissa na pozycji zwanej 'Gniazdem Szerszeni', armia mogła uformować silne pozycje obronne i odeprzeć ostatni atak konfederatów tego dnia. W ciągu nocy nadciągać zaczęły dywizje Armii Ohio pod dowództwem gen. Buella, znacznie zwiększając siły Granta. Wzmocniony przez Buella i 3. Dywizję Wallace’a (która pierwszego dnia bitwy była poza akcją), Grant przypuścił kontratak i zmusił konfederatów do ustąpienia z pola.
30 kwietnia Halleck skonsolidował wszystkie armie zachodu Unii w Grupę Armii o sile ponad stu tysięcy żołnierzy z Armii Zachodniego Tennessee, Armii Missisipi i Armii Ohio, z sobą samym jako głównodowodzącym. Halleck nominował Granta swym zastępcą, co oznaczało odsunięcie go od dowodzenia. Siły departamentu zostały zorganizowane w trzech „skrzydłach”, z generałem Thomasem na czele Prawego Skrzydła (2., 4., 5. i 6. dywizje Armii Zachodniego Tennessee oraz dywizja Thomasa z Armii Ohio). Grant pozostał nominalnie dowódcą armii, która w praktyce nie istniała – Halleck i Thomas wydawali rozkazy bezpośrednio dowódcom dywizji przyporządkowanych Prawemu Skrzydłu. Dopiero po Oblężenie Corinthu nastąpiła ponowna reorganizacja i 10 czerwca Grant wrócił do czynnego dowodzenia.
Vicksburg.
16 października 1862 roku armia została podporządkowana Departamentowi Tennessee, stając się Armią Tennessee. W grudniu została podzielona na cztery korpusy: XIII, XV, XVI i XVII, każdy z nich składał się z 2-3 dywizji piechoty uzupełnionych kawalerią i artylerią.
Jeszcze w tym samym miesiącu XV Korpus Shermana uderzył na Vicksburg, ale został odparty w wyniku bitwy nad Chickasaw Bayou. John A. McClernand użył swych wpływów w administracji prezydenta Lincolna, by otrzymać dowództwo ekspedycji przeciw Vicksburgowi i wygrać ciche współzawodnictwo z Grantem. McClernandowi podporządkowane zostały zarówno korpus Shermana, jak i XIII Korpus. Przemianowawszy je na Armię Missisipi odniósł sukces, zajmując Fort Hindman nad rzeką Arkansas. W związku z tym, iż działanie to nie miało nic wspólnego z wyprawą na Vicksburg, Grant wykorzystał ów fakt, by usprawiedliwić ponowne objęcie przez siebie dowodzenia ekspedycją i podporządkowanie sił McClernanda Armii Tennessee.
Dzięki dobrze układającej się współpracy z Flotyllą Zachodnią, teraz dowodzoną przez Davida Portera, Grant poprowadził swoje trzy korpusy na Vicksburg w mistrzowskiej kampanii przeciw dwom armiom nieprzyjaciela. Po zdobyciu Jackson i pokonaniu konfederatów w bitwie pod Champion Hill, podjął atak na umocnienia Vicksburga, ale bez powodzenia, wobec czego rozpoczął regularne oblężenie miasta. Wkrótce armia otrzymała znaczące uzupełnienia: dywizja dawnej Armii Pogranicza pod dowództwem gen. Herrona została 11 czerwca włączona w skład XVII Korpusu. Dwie dywizje z XVI Korpusu pod gen. Washburnem dołączyły następnego dnia. IX Korpus gen. Parke’ego (8000 ludzi z Armii Ohio gen. Burnside’a weszły w skład sił oblężniczych 14 czerwca. Grant zwolnił McClernand z dowodzenia XIII Korpusem i zastąpił go gen. Ordem. Vicksburg skapitulował 4 lipca, a generałowie Herron, McPherson i Logan mieli zaszczyt wkroczyć jako pierwsi na czele swych oddziałów do miasta. Natychmiast po upadku Vicksburga dowódcą sił ekspedycyjnych, składających się z IX, XIII i XV Korpusu oraz elementów korpusów XVI i XVII, został Sherman. Siły te zdobyły 17 lipca Jackson i wkrótce potem wróciły do Vicksburga.
Chattanooga.
Gdy Armia Cumberland gen. Williama S. Rosecransa została pobita pod Chickamauga, wycofała się do Chattanooga, gdzie została okrążona przez konfederacką Armię stanu Tennessee gen. Bragga. Grant otrzymał rozkaz z Waszyngtonu, by natychmiast udał się do Chattanoogi, przejął dowództwo nad wszystkimi zgromadzonymi tam siłami i ściągnął odpowiednią liczbę wojsk, które potrafiłyby przerwać oblężenie i pokonać Bragga. Gen. Sherman został teraz dowódcą Armii Tennessee, która wzięła udział w walkach na przedpolach miasta. XV Korpus pod gen. Blairem i 2. Dywizja XVII Korpusu, dowodzona przez gen. Smitha, uderzyły na prawe skrzydło armii Bragga 25 listopada 1863 roku w tzw. III bitwie pod Chattanoogą, ale atak się nie powiódł i cały zaszczyt przełamania linii konfederackich przypadł nowemu dowódcy Armii Cumberland, gen. Thomasowi, który brawurowo zaatakował i zdobył "„Missionary Ridge”".
Meridian.
Po operacji pod Chattanoogą Sherman wrócił do Vicksburga, by poprowadzić kolejną ekspedycję z tymi siłami Armii Tennessee, które jak dotąd nie zostały odesłane do Chattanoogi. Siły te (XVI Korpus i większość XVII Korpusu) opuściły Vicksburg i zajęły 19 lutego miejscowość Meridian. Po zniszczeniu znajdującej się tam stacji rozrządowej Sherman wrócił do Vicksburga. Wkrótce potem siły te skierowane zostały do Chattanoogi, gdzie Armia Tennessee miała rozpocząć kampanię w kierunku Atlanty.
Atlanta.
Po upadku Chattanoogi przed wojskami unionistów otwarła się droga wprost do serca konfederackiego Południa, gdzie w marcu 1864 roku Braxton Bragg został pozbawiony dowództwa i zastąpiony przez generała Johnstona. Z kolei w Armii Unii Ulysses S. Grant został mianowany generałem porucznikiem i naczelnym dowódcą wszystkich wojsk Armii Unii. Szefostwo Wydziału Wojskowego Missisipi – a tym samym dowodzenie nad wszystkimi siłami zbrojnymi na zachodzie – przejął w tej sytuacji Sherman. Dowódcą Armii Tennessee został gen. mjr James B. McPherson, który rozpoczynał swój udział w wojnie secesyjnej jako podpułkownik wojsk inżynieryjnych armii Granta w Forcie Donelson.
Pod dowództwem McPhersona w kampanii atlanckiej (w czasie której kolumny armijne Shermana manewrowały wokół sił Johnstona) Armia spisywała się wyśmienicie. Podczas bitwy o Atlantę 22 lipca 1864 roku armia McPhersona była głównym celem ataku wojsk gen. por. Hooda, który zastąpił Johnstona. McPherson został zabity podczas bitwy, a jego miejsce zajął tymczasowo gen. mjr John A. Logan, a następnie gen. mjr Oliver O. Howard. W końcu Armia odniosła zwycięstwo i Hood wycofał się z Atlanty 1 września.
Georgia i Karoliny.
Howard dowodził Armią Tennessee do końca wojny. Po zdobyciu Atlanty, podczas Marszu ku Morzu, Howard dowodził lewą kolumną wojsk maszerujących przez Georgię, ostatecznie zajmując Savannah. Sherman kontynuował swój niszczycielski marsz – teraz na północ – przez obie Karoliny. Armia Howarda była tym razem prawoskrzydłową kolumną inwazyjną. Podczas końcowej bitwy pod Bentonville główny wysiłek wzięły na siebie pozostałe armie Shermana. 26 kwietnia 1865 roku generał Joseph E. Johnston poddał Shermanowi wszystkie armie konfederackie w obu Karolinach, Georgii i na Florydzie. 19 maja John A. Logan został ostatnim dowódcą Armii Tennessee.
Likwidacja.
Departament Tennessee brał udział w paradzie w Waszyngtonie. Wojska maszerowały jako Wielka Zachodnia Armia Shermana. Armia Tennessee została oficjalnie rozwiązana 1 sierpnia 1865 roku.
Dowódcy.
Okręg Cairo
Armia Zachodniego Tennessee
Army of the Tennessee

</doc>
<doc id="1505937" url="https://pl.wikipedia.org/wiki?curid=1505937" title="Neurofizjolog">
Neurofizjolog



</doc>
<doc id="1505938" url="https://pl.wikipedia.org/wiki?curid=1505938" title="Kulturysta">
Kulturysta



</doc>
<doc id="1505939" url="https://pl.wikipedia.org/wiki?curid=1505939" title="Curlerka">
Curlerka



</doc>
<doc id="1505942" url="https://pl.wikipedia.org/wiki?curid=1505942" title="Strzemieszyce Wielkie (gmina)">
Strzemieszyce Wielkie (gmina)

Strzemieszyce Wielkie (do 1949 "Olkusko-Siewierska") – dawna gmina wiejska o charakterze miejskim, istniejąca w latach 1950–1954 w woj. śląskim/katowickim/stalinogrodzkim (dzisiejsze woj. śląskie). Siedzibą gminy były Strzemieszyce Wielkie (obecnie dzielnica Dąbrowy Górniczej).
Gmina została powołana w dniu 1 stycznia 1950 roku w woj. śląskim (od 6 lipca 1950 roku pod nazwą "woj. katowickie" a od 9 marca 1953 jako "woj. stalinogrodzkie"), w powiecie będzińskim, z części znoszonej gminy Olkusko-Siewierskiej (z obszaru pozostałym po odłączeniu gromad, z których równocześnie utworzono gminy Gołonóg, Ząbkowice i Kazimierz). Według stanu z dnia 1 lipca 1952 roku gmina Strzemieszyce Wielkie była podzielona na 4 gromady: Grabocin, Strzemieszyce Folwark, Strzemieszyce Małe i Strzemieszyce Wielkie.
1 stycznia 1953 z gminy Strzemieszyce Wielkie wyłączono część gromady Grabocin i włączono ją do gminy Kazimierz. 12 września 1953 roku część obszaru gminy Strzemieszyce Wielkie (część gromady Strzemieszyce Wielkie) włączono do Dąbrowy Górniczej. Gmina została zniesiona 29 września 1954 roku wraz z reformą wprowadzającą gromady w miejsce gmin. 
Z dniem 13 listopada 1954 roku gromada Strzemieszyce Wielkie otrzymała prawa miejskie a 27 maja 1975 miasto zostało przyłączone do Dąbrowy Górniczej.
Zobacz też gmina Strzemieszyce.

</doc>
<doc id="1505944" url="https://pl.wikipedia.org/wiki?curid=1505944" title="Phoenix Mars Lander">
Phoenix Mars Lander



</doc>
<doc id="1505947" url="https://pl.wikipedia.org/wiki?curid=1505947" title="Siatkarka">
Siatkarka



</doc>
<doc id="1505955" url="https://pl.wikipedia.org/wiki?curid=1505955" title="Szczeć barwierska">
Szczeć barwierska



</doc>
<doc id="1505959" url="https://pl.wikipedia.org/wiki?curid=1505959" title="Herb Żuromina">
Herb Żuromina

Herb Żuromina – jeden z symboli miasta Żuromin i gminy Żuromin w postaci herbu.
Wygląd i symbolika.
Herb przedstawia na tarczy gotyckiej w kolorze błękitnym, trzy lilie (kwiaty w kolorze białym, łodygi i liście w kolorze zielonym) niejako wyrastające z sierpa księżyca w kolorze złotym. Pod sierpem księżyca widnieje sześcioramienna gwiazda w kolorze złotym.

</doc>
<doc id="1505960" url="https://pl.wikipedia.org/wiki?curid=1505960" title="Sekstet Seyferta">
Sekstet Seyferta

Sekstet Seyferta (również Hickson 79) – zwarta grupa galaktyk powiązanych ze sobą grawitacyjnie. Została odkryta w 1951 roku przez Carla Seyferta przy użyciu płyty fotograficznej wykonanej w Obserwatorium Barnarda przy Uniwersytecie Vanderbilt. W czasie opublikowania danych była to najbardziej zwarta grupa galaktyk. Znajduje się w głowie konstelacji Węża.
Opis.
Sekstet Seyferta znajduje się w odległości 190 milionów lat świetlnych od Ziemi. Grupa ta zawiera cztery zniekształcone oddziaływaniami grawitacyjnymi galaktyki spiralne zajmujące obszar mniejszy niż Droga Mleczna oraz leżącą przypadkowo w tle, widzianą z góry galaktykę spiralną i zniekształconą chmurę gwiazd. Ostatecznie połączone ze sobą galaktyki utworzą jedną olbrzymią galaktykę eliptyczną.
Każda z galaktyk grupy ma średnicę około 35 tysięcy lat świetlnych. Znajdująca się w centrum grupy i widoczna prawie w płaszczyźnie dysku galaktyka spiralna pozostaje stosunkowo niezaburzona, choć jest członkiem oddziałującej grupy. Większość jej gwiazd pozostaje w jej wnętrzu. Trzy galaktyki noszą wyraźne ślady silnego wzajemnego oddziaływania. Ich zaburzone kształty sugerują, że są poddawane niszczącemu ich wewnętrzną strukturę wpływowi grawitacji. Widoczne wokół nich halo wskazuje, że z tych galaktyk pod wpływem siły przyciągania są wyrywane gwiazdy. Galaktyka widoczna na dole zdjęcia ma długi, ciągnący się 35 tysięcy lat świetlnych warkocz gwiazd. Prawdopodobnie został on wyrwany z galaktyki około 500 milionów lat temu. Spiralna galaktyka tła znajduje się prawie pięć razy dalej niż reszta grupy i nie jest powiązana z nią grawitacyjnie. Chmura gwiazd powstała pod wpływem sił pływowych oddziałujących na siebie galaktyk.
W Sekstecie Seyferta, w odróżnieniu od innych układów oddziałujących na siebie galaktyk, nie zauważono charakterystycznych regionów pełnych młodych niebieskich gwiazd. Powstawanie takich regionów jest charakterystycznym elementem oddziaływań pomiędzy galaktykami. Brak obszarów formowania się gwiazd sugeruje istnienie jakiejś różnicy pomiędzy Sekstetem Seyferta a podobnymi systemami. Może ona polegać na tym, że widzimy sam początek oddziaływania grupy galaktyk i obszary formowania gwiazd nie zdążyły jeszcze powstać.

</doc>
<doc id="1505962" url="https://pl.wikipedia.org/wiki?curid=1505962" title="Joseph Whitworth">
Joseph Whitworth

Joseph Whitworth (ur. 21 grudnia 1803 w Stockport, zm. 22 stycznia 1887 w Monte Carlo) − angielski przemysłowiec, konstruktor obrabiarek, broni palnej.
Życiorys.
W 1833 skonstruował tokarkę do gwintów metalowych. W 1841 opracował nowy calowy system gwintów, zwany systemem Whitwortha. Zarządzał fabryką w Manchesterze, gdzie doskonalił budowę armat i wyrób stali.
Prowadził badania nad bronią palną. W 1850 ustalił zależność między wielkością ładunku wybuchowego i zasięgiem pocisku. W 1854 zaprojektował karabin z lufą poligonalną, następnie opracował szereg różnych kalibrów z bruzdowaną lufą. Działa jego nie zostały przyjęte do uzbrojenia armii brytyjskiej, ale pewną ich liczbę sprzedano za granicę do Stanów Zjednoczonych. 
W 1883 założył w Manchesterze wytwórnię maszyn, która słynęła z dużej dokładności wykonania elementów wyrobów. Po śmierci Whitwortha przedsiębiorstwo zostało przyjęte przez Williama George'a Armstronga i przyjęła nazwę Armstrong-Whitworth.

</doc>
<doc id="1505965" url="https://pl.wikipedia.org/wiki?curid=1505965" title="Edward Kopczyński">
Edward Kopczyński

Edward Kopczyński (ur. 25 października 1921 w Łodzi, zm. 1992) – polski prozaik oraz autor utworów dla młodzieży.
Ukończył studia na Wydziale Stomatologicznym Akademii Medycznej w Łodzi. W 1966 r. debiutował na łamach czasopisma „Łowiec Polski” jako prozaik. Od 1975 r. był kierownikiem Wojewódzkiej Przychodni w Sieradzu. Od 1963 roku należał do PZPR.
Odznaczony został m.in.: Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi, Medalem 30-lecia Polski Ludowej, odznaką Zasłużony Działacz Kultury, Odznaką 1000-lecia Państwa Polskiego i
Złotym i Srebrnym Medalem Zasługi Łowieckiej.

</doc>
<doc id="1505966" url="https://pl.wikipedia.org/wiki?curid=1505966" title="Cmentarz żydowski w Żurominie">
Cmentarz żydowski w Żurominie

Cmentarz żydowski w Żurominie – kirkut mieści się w Żurominie przy ul. Stefana Żeromskiego. Został zniszczony w czasie II wojny światowej. Obecnie jest ogrodzony, ale nie posiada nagrobków (macew).

</doc>
<doc id="1505968" url="https://pl.wikipedia.org/wiki?curid=1505968" title="Corona 78">
Corona 78

Corona 78 – amerykański satelita rozpoznawczy do wykonywania zdjęć powierzchni Ziemi. Piąty statek serii Keyhole-4A tajnego programu CORONA.
Misja nie powiodła się. Kapsuła powrotna spadła na terenie Wenezueli. Miejscowi robotnicy wiejscy znaleźli spalone od żaru resztki satelity, które zostały za pośrednictwem wenezuelskiego ministerstwa obrony oraz ambasady amerykańskiej w Caracas przekazane pracownikom projektu Corona. USA twierdziły, że chodzi o bezwartościowe resztki pochodzące z nieudanego lotu NASA. Brak jasnych informacji na ten temat spowodował powstanie plotek, jakoby usiłowano zataić odkrycie UFO.

</doc>
<doc id="1505969" url="https://pl.wikipedia.org/wiki?curid=1505969" title="Najwyższy Sąd Ludowy">
Najwyższy Sąd Ludowy

Najwyższy Sąd Ludowy () – najwyższy organ władzy sądowniczej w Chińskiej Republice Ludowej. Sąd ma siedzibę w Pekinie.
Pomimo iż konstytucja gwarantuje niezawisłość sądownictwa, jednocześnie stanowi że Najwyższy Sąd Ludowy jest odpowiedzialny przed OZPL i jego Stałym Komitetem.
Prezes Najwyższego Sądu Ludowego wybierany jest na 5-letnią kadencję przez OZPL. Pozostali jego członkowie są powoływani na wniosek prezesa przez Stały Komitet OZPL. Prezes może być ponownie wybrany tylko raz i może być odwołany przez OZPL. Pozostali członkowie zasiadają do odwołania lub przejścia w stan spoczynku.
Do kompetencji Najwyższego Sądu Ludowego należą:

</doc>
<doc id="1505971" url="https://pl.wikipedia.org/wiki?curid=1505971" title="Bieniowe">
Bieniowe

Bieniowe, Bieniowa – polana w Gorcach na obszarze Gorczańskiego Parku Narodowego. Znajduje się na północnym stoku pasma Gorca, po wschodniej stronie Przysłopu. Jej nazwa pochodzi od nazwiska pierwszych właścicieli – Bieńków. Położona jest na wysokości 1060–1150 m n.p.m. i ma powierzchnię 19,02 ha. Z prowadzącego grzbietem zielonego szlaku turystycznego jest niewidoczna, jest bowiem oddzielona od niego wąskim pasmem drzew. Prowadzi do niej droga leśna, przy której stoi zamontowana przez park duża tablica informacyjna. Z polany widoki na Gorc, dolinę Kamienicy i wznoszący się na jej drugim zboczu grzbiet Kudłonia z polaną Gorc Troszacki, a także na Beskid Wyspowy.
Polana charakteryzuje się dużą różnorodnością zbiorowisk roślinności. W środkowej części występuje łąka mieczykowo-mietlicowa z coraz już rzadszym mieczykiem dachówkowatym. Na najbardziej żyznej północno-zachodniej części polany występują traworośla z silnie trującą ciemiężycą zieloną (bydło jej nie je), wiechliną Chaixa, bodziszkiem leśnym i omiegiem górskim. Ze storczyków występuje tutaj gółka długoostrogowa i rzadko storczyca kulista. Na podmokłych obszarach przy wyciekach wodnych występuje bogata w gatunki młaka kozłkowo-turzycowa z zakwitającą na wiosnę kniecią górską, a w lecie wełnianką. Po włączeniu polany do obszaru parku narodowego i zaniechaniu jej użytkowania zaczęła ona stopniowo zarastać ekspansywną bliźniczką psią trawką i borówczyskami, a następnie lasem. Park narodowy rozpoczął jej sukcesywne koszenie celem zachowania cennych zbiorowisk łąkowych.
Przed II wojną światową istniało tutaj (podobnie jak na polanach Stawieniec i Wzorcowej) doświadczalne gospodarstwo hodowli bydła. W 1944 partyzanci 1 Pułku Strzelców Podhalańskich Armii Krajowej w jego budynkach urządzili szpital polowy. Zabudowania te uległy zniszczeniu w trakcie próby likwidacji przez Niemców oddziałów partyzanckich w październiku 1944 roku. Zginął wówczas tylko jeden partyzant AK (plutonowy Władysław Pisarski ps. „Piwonia”), jego mogiła znajduje się w lesie na grzbiecie pomiędzy Przysłopem a Gorcem.
Charakterystyczny wygląd polany Bieniowe można podziwiać z polan Beskidu Wyspowego pod Jasieniem i Mogielicą. Szczególnie dobrze jest widoczna z polany Stawieniec i Gorc Porębski.
Polana należy do wsi Zasadne w województwie małopolskim, w powiecie limanowskim, w gminie Kamienica.

</doc>
<doc id="1505973" url="https://pl.wikipedia.org/wiki?curid=1505973" title="Kosmos 30">
Kosmos 30

Kosmos 30 – radziecki satelita rozpoznawczy. Drugi statek typu Zenit-4 należącego do programu Zenit, którego konstrukcja została oparta na załogowych kapsułach Wostok. Kapsuła z negatywami opadła na terytorium ZSRR po 8 dniach.

</doc>
<doc id="1505977" url="https://pl.wikipedia.org/wiki?curid=1505977" title="Zdzisław Jakubowski">
Zdzisław Jakubowski

Zdzisław Jakubowski (ur. 1 lutego 1900 w Tarnowie, zm. 27 lipca 1920 w okolicach wsi Krupy k. Łucka) – podporucznik pilot Wojska Polskiego, kawaler Orderu Virtuti Militari.
Życiorys.
Syn Józefa i Heleny z Puchalskich. Szkołę średnią skończył w Tarnowie, jako 16 letni uczeń VI klasy gimnazjum w czerwcu 1916 roku wstąpił do Legionów. Został przydzielony do 3 pułku piechoty. Brał udział we wszystkich walkach pułku na Wołyniu, aż do końca 1917 roku. W czasie krótkich urlopów zdawał eksternistycznie kolejno egzaminy z klasy VI i VII. W końcu roku 1917 rozpoczął przyśpieszoną naukę w ostatniej klasie gimnazjum, którą ukończył w lutym 1918 roku. 
Po rozformowaniu Legionów Zdzisław Jakubowski został wcielony do armii austriackiej. Pełnił służbę do końca października 1918 roku. 30 października przybył na urlop do Krakowa. Uczestniczył w rozbrajaniu wojsk austriackich na początku listopada i natychmiast wstąpił do tworzonego Wojska Polskiego. Zgłosił się do tworzonych oddziałów lotniczych w Rakowicach. Po wybuchu wojny polsko-ukraińskiej razem z eskadrą został przeniesiony do Przemyśla. Tutaj służył jako obserwator. W czasie walk o Lwów wielokrotnie latał do oblężonego miasta przewożąc amunicję oraz pocztę. 
Od 24 marca do 9 czerwca 1919 roku był uczniem klasy „N” Szkoły Podchorążych Piechoty. 21 czerwca 1919 został mianowany z dniem 1 czerwca 1919 podporucznikiem wojsk lotniczych i przydzielony do Inspektora Wojsk Lotniczych. Wkrótce Zdzisław Jakubowski ukończył Francuską Szkołę Pilotów w Warszawie. W maju i czerwcu 1920 roku został skierowany na kurs lotnictwa bojowego do Poznania. Po jego ukończeniu otrzymał przydział do 21 eskadra niszczycielskiej. W czasie wojny polsko-bolszewickiej został skierowany na front. 15 lipca, z ppor. obs. Olgierdem Tuśkiewiczem, przeprowadził rozpoznanie na trasie Łuck—Równe—Dubno. Podczas lotu ich samolot został poważnie uszkodzony przez artylerię przeciwlotniczą (trafione został stery, śmigło i silnik). Załoga była zmuszona lądować przymusowo na terenach zajętych przez nieprzyjaciela, podpalić samolot i pieszo przedzierać się do własnych oddziałów. 27 lipca 1920 roku, w czasie lotu bojowego ze swoim mechanikiem st. szer. Andrzejem Antoszczakiem, ich samolot miał awarię silnika nad terenem zajętym przez nieprzyjaciela. Zostali zaatakowani przez oddział Armii Czerwonej i zabici podczas wymiany ognia. 19 stycznia 1921 został zatwierdzony z dniem 1 kwietnia 1920 w stopniu porucznika, w Wojskach Lotniczych, w grupie oficerów byłych Legionów Polskich.
Bibliografia.
 

</doc>
<doc id="1505980" url="https://pl.wikipedia.org/wiki?curid=1505980" title="Ulica Dolna w Warszawie">
Ulica Dolna w Warszawie

Ulica Dolna – jedna z ulic warszawskiego Mokotowa, biegnąca od skrzyżowania ulic Sobieskiego, Chełmskiej i Belwederskiej do ul. Puławskiej.
Historia.
Ulica powstała jako biegnąca wąwozem strumienia droga łącząca trakt lubelski (obecną ul. Puławską) z traktem w kierunku Czerniakowa. W XVIII wieku w pobliżu powstała cegielnia należąca do bazylianów.
Wraz ze swoim początkowym odcinkiem zwanym niegdyś ul. Książęcą (obecna ul. Chełmska) pojawiła się na mapach w roku 1808. W rejonie skarpy warszawskiej biły źródła zasilające w wodę kilka przepływających w okolicy strumieni; część z nich przepływała po obu stronach późniejszej Dolnej. Nazwa związana jest z biegiem ulicy – ze skarpy do Wisły.
Przełom stuleci przyniósł uregulowanie drogi, wraz z jednoczesnym nadaniem obecnej nazwy. Górny odcinek ulicy należał już wtedy do dóbr Mokotów; niżej położony fragment - do licznych kolonii i osiedli, takich jak "Kokoszka", "Efir" czy "Budnówka".
Najwcześniej wzniesionymi przy Dolnej obiektami były wystawione w roku 1862 u zbiegu z ul. Puławską zabudowania Instytutu Moralnie Zaniedbanych Dzieci, potem – Pogotowia Opieki dla Dzieci. Wybudowano je na tarasie wzmocnionym murem oporowym, w którym po roku 1930 umieszczono obudowę źródła w formie morskiego potwora, wykonaną z brązu. Nad nim umieszczono płaskorzeźbę przedstawiającą syrenę. Całość otoczył wykonany z granitu basen.
Przed rokiem 1914 powstały pierwsze domy mieszkalne, nacechowane skromną stylistyką przedmieść Warszawy. W 1916 ulica razem z tą częścią Mokotowa została włączona do miasta. W późniejszych latach zbudowano kanalizację, powstało także elektryczne oświetlenie ulicy. Pojawiły się też zakłady przemysłowe - wyczuwalna w całej okolicy fabryka eteru "Synthesa" oraz "Fabryka Wyrobów Galanteryjnych „Trocas”". Po roku 1930 wybudowano jeszcze gmach szkoły powszechnej oraz kilka kamienic czynszowych.
We wrześniu 1939 zniszczeniu uległa część hali fabryki "Synthesa", odbudowanej w latach 1940–1941.
W 1944 zabudowa ulicy została spalona. Po roku 1945 rozebrano część uszkodzonych kamienic oraz zabudowania obu fabryk. Ocalał gmach Instytutu Higieny Psychicznej pod nr. 42, w okresie powojennym częściowo nadbudowany i pozbawiony wystroju architektonicznego. W latach 1963–1967 przy ulicy powstały bloki mieszkalne nowych osiedli mieszkaniowych: Dolna-Piaseczyńska, Dolna-Sobieskiego i Dolna-Belwederska.

</doc>
<doc id="1505981" url="https://pl.wikipedia.org/wiki?curid=1505981" title="Sorgo murzyńskie">
Sorgo murzyńskie



</doc>
<doc id="1505982" url="https://pl.wikipedia.org/wiki?curid=1505982" title="Durra">
Durra



</doc>
<doc id="1505983" url="https://pl.wikipedia.org/wiki?curid=1505983" title="Sorghum durra">
Sorghum durra



</doc>
<doc id="1505984" url="https://pl.wikipedia.org/wiki?curid=1505984" title="Tautochrona">
Tautochrona



</doc>
<doc id="1505985" url="https://pl.wikipedia.org/wiki?curid=1505985" title="Kościół i klasztor Reformatów w Żurominie">
Kościół i klasztor Reformatów w Żurominie

Kościół i klasztor Reformatów w Żurominie – kompleks budynków zakonnych wybudowanych w stylu barokowym w latach 1715-1780 w Żurominie. 
W skład zespołu wchodzi kościół pod wezwaniem Świętej Trójcy - Sanktuarium Matki Bożej Żuromińskiej i budynek poklasztorny. Do 1773 w klasztorze rezydowali jezuici. Po kasacie zakonu opiekę nad zespołem przejęli franciszkanie reformaci. Opiekowali się świątynią do kasaty w 1865. Do 1908 świątynia była siedzibą wikariusza parafii Lubowidz. W tym roku została utworzona samodzielna parafia. Kościół był remontowany w 1969 i w latach 1997-2000. Mieści się przy ulicy Tadeusza Kościuszki 4.

</doc>
<doc id="1505989" url="https://pl.wikipedia.org/wiki?curid=1505989" title="Centyrz">
Centyrz

Centyrz – polana w Gorcach. Położona jest na południowych zboczach Wyżniej, mniej więcej w połowie wysokości jej zboczy opadających do doliny Łopuszanki. Otoczona jest z wszystkich stron lasem i znajduje się poza szlakami turystycznymi. Dawniej była użytkowana; koszona i wypasana. Jest dobrze widoczna z niebieskiego szlaku turystycznego prowadzącego z Łopusznej przez Zarębek Wyżni i Bukowinę Waksmundzką na Turbacz. Na polanie zachowały się zabudowania. Tworzą one oryginalny, rzadko spotykany w Gorcach pasmowy układ wzdłuż gruntowej drogi wiodącej środkiem polany. Polana znajduje się poza obszarem Gorczańskiego Parku Narodowego i stanowi własność prywatną. Szałasy i inne zabudowania przerabiane są przez ich właścicieli na domki letniskowe.
Cenrtyrz położony jest na wysokości 904–965 m n.p.m. i należy do wsi Łopuszna w gminie Nowy Targ, powiecie nowotarskim w województwie małopolskim.
Według legendy nazwa polany pochodzi od tego, że znajdował się na niej w bardzo dawnych czasach cmentarz z okresu jakiejś epidemii, których wiele przetoczyło się przez Podhale, lub wielkiej wojny. Z polaną związana jest jeszcze inna legenda. Według niej spod wielkiego pniaka znajdującego się na polanie wychodził pokutujący mnich, który uciekł z klasztoru i został zabity przez zbójników. Początkowo był tak mały, że mieścił się w otworze pod pniakiem, ale gdy stanął, powiększał się tak, że stawał się większy od najroślejszych chłopów. Ukazywał się w różnej postaci, najczęściej jednak w kapturze mnisim i białym płaszczu, czasami jednak widywano go przebranego za kobietę-szlachciankę. Wystarczyło o nim mówić, by się pojawił, znikał zaś w wodzie. Nie mówił do ludzi i nic złego im nie czynił, przerażał jednak swoim pojawieniem się. Pewnego razu przestraszony jego pojawieniem człowiek krzyknął – "Wszelki Duch Pana Boga Chwali", na co mnich odpowiedział: "I ja Go chwalę". Od tej pory nie pojawiał się więcej.

</doc>
<doc id="1505993" url="https://pl.wikipedia.org/wiki?curid=1505993" title="Vytautas Grubliauskas">
Vytautas Grubliauskas

Vytautas Grubliauskas (ur. 1 grudnia 1956 w Kłajpedzie) – litewski muzyk estradowy, samorządowiec i polityk, poseł na Sejm Republiki Litewskiej (2004–2011), w latach 2011–2023 burmistrz Kłajpedy.
Życiorys.
W młodości śpiewał w chórze chłopięcym Gintarėlis. W 1980 ukończył kłajpedzką filię Konserwatorium Litewskiego. Pracował w zespole litewskiej filharmonii państwowej Nerija jako solista instrumentalista. Od 1984 zatrudniony jako solista w katedrze muzyki estradowej Konserwatorium Litewskiego w Kłajpedzie, trzy lata później rozpoczął wykłady w tej katedrze, a w 1993 stanął na jej czele.
W latach 1984–2003 prowadził orkiestrę Bangpūtys. Zajmował się organizacją kłajpedzkiego festiwalu „Doudi Jazz Band”. W 1996 był pomysłodawcą założenia klubu jazzowego w Kłajpedzie, którego został prezesem.
Po odzyskaniu przez Litwę niepodległości zaangażował się w działalność polityczną. Od 2000 pozostawał członkiem Litewskiego Związku Liberałów, a później Związku Liberałów i Centrum. W 2006 przystąpił do powstałego na skutek rozłamu w LiCS Ruchu Liberalnego Republiki Litewskiej.
W 2001 zasiadł w radzie wydziału sztuki Uniwersytetu Kłajpedzkiego oraz w rady sztuki przy radzie miejskiej Kłajpedy. Został członkiem kłajpedzkiego oddziału Rotary Club.
W wyborach samorządowych w 2000 został wybrany do rady miejskiej Kłajpedy. Był przewodniczącym komisji oświaty, kultury i sportu. Mandat uzyskiwał następnie w 2002 (stanął wówczas na czele komisji spraw społecznych) oraz w 2007. W 2004 wszedł w skład Sejmu Republiki Litewskiej, będąc wybranym w dzielnicy duńskiej Kłajpedy. Cztery lata później ponownie wybrano go w tym samym okręgu, pokonał w II turze Nerijusa Čapasa ze Związku Ojczyzny.
W 2011 objął funkcję burmistrza Kłajpedy. Złożył w związku z tym mandat poselski. W 2015 z powodzeniem ubiegał się o samorządową reelekcję w wyborach bezpośrednich. W 2018 zrezygnował z członkostwa w Ruchu Liberalnym Republiki Litewskiej. W 2019 utrzymał stanowisko mera na kolejną kadencję. W 2022 dołączył do Litewskiej Partii Socjaldemokratycznej. W 2023 ponownie kandydował w wyborach samorządowych, przegrywając w pierwszej turze; uzyskał wówczas mandat radnego miejskiego.

</doc>
<doc id="1505994" url="https://pl.wikipedia.org/wiki?curid=1505994" title="Fontenille-Saint-Martin-d'Entraigu">
Fontenille-Saint-Martin-d'Entraigu



</doc>
<doc id="1505995" url="https://pl.wikipedia.org/wiki?curid=1505995" title="Tautochrona (meteorologia)">
Tautochrona (meteorologia)

Tautochrona – krzywa przedstawiająca pionowe temperatury gleby; mierzona jest do głębokości około 50 cm. Wykreśla się ją na podstawie wyliczonych wartości średnich.

</doc>
<doc id="1506004" url="https://pl.wikipedia.org/wiki?curid=1506004" title="Ruzhdi Pulaha">
Ruzhdi Pulaha

Ruzhdi Pulaha (ur. 21 czerwca 1942 w Korczy) – albański dramaturg i scenarzysta.
Życiorys.
W 1965 ukończył studia z zakresu literatury albańskiej na Uniwersytecie Tirańskim. Po studiach pracował w Radiu Tirana do roku 1975. Poddany krytyce za niewłaściwe poglądy został usunięty z radia i wyjechał do Pogradecu. Pracował tam jako nauczyciel, a następnie jako pracownik Domu Kultury. Po czterech latach zesłania w 1979 wrócił do Tirany, gdzie objął stanowisko kierownika literackiego przy Teatrze Ludowym (alb. "Teatri Popullor"). W zespole tym pracował do 1986.
W 1989 napisał dramat "Shkallët" (Schody), który wystawiony w 1990 przez Gëzima Kame w Teatrze Narodowym stał się symbolem początku transformacji ustrojowej w Albanii. W 1990 Pulaha związał się ze środowiskiem opozycji demokratycznej. W wyborach do parlamentu w 1992 uzyskał mandat deputowanego z listy Socjaldemokratycznej Partii Albanii. W parlamencie kierował komisją kultury i edukacji. Działał w parlamencie do 1996, potem wycofał się z życia politycznego.
Napisał sześć scenariuszy do filmów fabularnych, wśród nich do jednej z najbardziej znanych komedii albańskich – Pani z miasta. W 1991 przygotował scenariusz powieści radiowej "Ulica, przy której rosną pinie" (alb. Rruga me pishe). W latach 2001–2002 był scenarzystą pierwszej telenoweli albańskiej "Njerëz dhe fate" (Ludzie i losy).

</doc>
<doc id="1506007" url="https://pl.wikipedia.org/wiki?curid=1506007" title="Jonas Liesys">
Jonas Liesys

Jonas Liesys (ur. 24 lutego 1952 w Šiaudžiai w rejonie malackim) – litewski nauczyciel i samorządowiec, poseł na Sejm Republiki Litewskiej.
Życiorys.
W 1978 ukończył Litewski Państwowy Instytut Kultury Fizycznej. Pracował jako nauczyciel wychowania fizycznego w szkole średniej w Rudziszkach. W latach 1988–2008 był dyrektorem tejże szkoły. W 1997 objął funkcję przewodniczącego Stowarzyszenia Dyrektorów Szkół Rejonu Trockiego.
Od 1996 pozostawał członkiem Litewskiego Związku Centrum, od 2003 należał do Związku Liberałów i Centrum, wchodził w skład jego władz centralnych.
Był wybierany do rady rejonu trockiego w latach 1994, 1997, 2000, 2002 i 2007. W 2008 mianowano go dyrektorem administracyjnym w rejonie trockim. Został działaczem sportowym w klubie piłkarskim FK Vėtra oraz wiceprzewodniczącym Rotary Club w Trokach.
W wyborach parlamentarnych w 2008 uzyskał mandat posła w okręgu Troki-Elektreny, pokonując w II turze Dangutė Mikutienė z Partii Laburzystów. W 2012 przegrał z tą samą kandydatką. W 2015 powrócił do trockiego samorządu z ramienia Ruchu Liberalnego Republiki Litewskiej. W wyborach w 2016 ponownie wybrany do Sejmu – wygrał w II turze z Dangutė Mikutienė. Mandat wykonywał do 2020.

</doc>
<doc id="1506009" url="https://pl.wikipedia.org/wiki?curid=1506009" title="Marcin Korbacz">
Marcin Korbacz

Marcin Korbacz (ur. 3 maja 1969 w Skarżysku-Kamiennej) – polski muzyk rockowy. W swojej karierze współpracował z zespołami: Głos Ameryki, The Lovers, L.O.27, Soundriver, Izabelą Trojanowską, Bronisławem Opałko. W latach 1993–2007 był perkusistą zespołu Mafia. Od 2007 członek De Mono.
Absolwent Wydziału Nauczycielskiego Politechniki Radomskiej. Zamieszkał w Kielcach.

</doc>
<doc id="1506012" url="https://pl.wikipedia.org/wiki?curid=1506012" title="Hickson 44">
Hickson 44

Hickson 44 – zwarta grupa galaktyk powiązanych ze sobą grawitacyjnie. Została skatalogowana przez Paula Hicksona w jego katalogu pod numerem 44. Znajduje się w konstelacji Lwa.
Hickson 44 znajduje się w odległości 60 milionów lat świetlnych od Ziemi. Grupa ta zawiera cztery galaktyki dominujące: trzy jasne galaktyki spiralne oraz jedną galaktykę eliptyczną. W grupie tej dochodziło do spotkań pływowych, gdyż dominująca galaktyka spiralna NGC 3190, położona krawędzią do obserwatora, wykazuje istotne zakrzywienie pasa jej pyłu po stronie NGC 3187. Ta galaktyka również posiada ogony pływowe widoczne powyżej i poniżej płaszczyzny swojego dysku. Ostatecznie oddziaływania pomiędzy galaktykami zwartych grup prowadzą albo do połączenia w jeden obiekt, albo do rozerwania oddziaływań grawitacyjnych.

</doc>
<doc id="1506016" url="https://pl.wikipedia.org/wiki?curid=1506016" title="Keep Telling Myself It’s Alright">
Keep Telling Myself It’s Alright

Keep Telling Myself It’s Alright – debiutancka płyta amerykańskiej grupy muzycznej Ashes Divide, wydana 8 kwietnia 2008 roku. Płyta od pierwszego dnia była dostępna zarówno w postaci CD-Audio jak i tylko cyfrowej do pobrania z Internetu. Płyta zadebiutowała na 36 miejscu amerykańskiej listy przebojów. Tytuł utrzymał się na tej liście zaledwie przez trzy tygodnie.
Lista utworów.
Autorem wszystkich utworów jest Billy Howerdel, chyba że napisano inaczej.

</doc>
<doc id="1506017" url="https://pl.wikipedia.org/wiki?curid=1506017" title="Sorgo sudańskie">
Sorgo sudańskie

Sorgo sudańskie, trawa sudańska ("Sorghum bicolor" (L.) Moench nothosubsp. "drummondii") – takson w randze podgatunku pochodzenia mieszańcowego z rodziny wiechlinowatych. Powstał jako mieszaniec podgatunku nominatywnego (subsp. "bicolor") z podgatunkiem subsp. "verticilliflorum". Roślina znaleziona została w Sudanie w czasie I wojny światowej przez żołnierzy z Australii. Trafiła do uprawy najpierw w Australii, skąd później została rozpowszechniona na inne kraje. Roślina jednoroczna.
Zastosowanie.
Roślina paszowa, uprawiana w południowej części byłego ZSRR, na Kaukazie, w Afryce północnej i wschodniej oraz w Ameryce Północnej i w Indiach. W Polsce uprawiana na zieloną paszę. Wysiana wczesną wiosną daje 2—3 pokosy. Nasiona dojrzewają także w Europie Środkowej. W niektórych krajach Europy podejmowane są próby wykorzystania sorga sudańskiego do produkcji biogazu.

</doc>
<doc id="1506018" url="https://pl.wikipedia.org/wiki?curid=1506018" title="Edmundas Pupinis">
Edmundas Pupinis

Edmundas Pupinis (ur. 9 sierpnia 1964 w Vėlūnai w rejonie ignalińskim) – litewski polityk, nauczyciel i samorządowiec, poseł na Sejm Republiki Litewskiej.
Życiorys.
Po zakończeniu edukacji w szkole muzycznej w Rymszanach podjął studia na wydziale mechanicznym Litewskiej Akademii Rolniczej, które ukończył w 1987. Tytuł zawodowy magistra uzyskał w 1997.
W 1987 rozpoczął pracę w szkole rolniczej w Ucianie, której dyrektorem został w 1990. W 1997 został wybrany w skład rady rejonu uciańskiego. Został powołany na stanowisko mera tego rejonu, które zajmował do 2001. Mandat radnego lokalnego samorządu uzyskiwał także w 2000, 2002 i 2007. Po zakończeniu pełnienia funkcji wykonawczych był dyrektorem w spółkach prawa handlowego.
Od 1995 członek Związku Ojczyzny, objął kierownictwo lokalnych struktur tego ugrupowania.
W wyborach w 2004 został wybrany do Sejmu. Cztery lata później odnowił mandat, pokonując w II turze Valentinasa Bubulisa w rodzinnym okręgu wyborczym. W 2012 nie uzyskał reelekcji. W 2015 powrócił natomiast do uciańskiego samorządu. W wyborach w 2016 ponownie uzyskał mandat posła na Sejm.
W 2020 utrzymał mandat deputowanego na kolejną kadencję, pokonując w okręgu większościowym lidera socjaldemokratów Gintautasa Paluckasa. Po pierwszym przeliczeniu głosów z II tury obaj kandydaci uzyskali po 7075 głosów (Edmundas Pupinis wygrałby wybory jako kandydat z większą liczbą głosów w I turze). Po ponownym przeliczeniu głosów okazało się, że kandydat Związku Ojczyzny dostał 7076 głosów (o 5 więcej od konkurenta); potwierdziło to też kolejne przeliczenie głosów (z wynikiem 7078 do 7072).
Wyróżniony tytułem honorowego obywatela Chełma (1998).

</doc>
<doc id="1506019" url="https://pl.wikipedia.org/wiki?curid=1506019" title="Trawa sudańska">
Trawa sudańska



</doc>
<doc id="1506021" url="https://pl.wikipedia.org/wiki?curid=1506021" title="Denis Chismatullin">
Denis Chismatullin

Denis Chismatullin, ros. Денис Хисматуллин (ur. 28 grudnia 1984 w Nieftiekamsku) – rosyjski szachista, arcymistrz od 2004 roku.
Kariera szachowa.
W czasie swojej kariery kilkukrotnie reprezentował Rosję na mistrzostwach świata i Europy juniorów. Największy sukces w tych rozgrywkach odniósł w 2000 r. w Oropesa del Mar, gdzie w MŚ do 16 lat zdobył srebrny medal. W 2002 r. zwyciężył w dwóch kołowych turniejach w Sierpuchowie (w jednym dzieląc I m. wspólnie z Igorem Kurnosowem) oraz w turnieju otwartym, rozegranym w Permie. W 2003 r. ponownie zajął I m. w Sierpuchowie, w 2004 r. zajął II m. (za Pawłem Smirnowem) w akademickich mistrzostwach świata w Stambule, w 2005 r. zajął I m. w turniejach "open" w Iżewsku oraz Włodzimierzu nad Klaźmą oraz awansował do finału turnieju o Puchar Rosji, w którym przegrał z Aleksandrem Lastinem, natomiast w 2006 r. zwyciężył w Woroneżu oraz podzielił II m. w Kazaniu (za Maratem Askarowem, wspólnie z Dmitrijem Boczarowem).
Sukcesy w kolejnych latach:
Najwyższy ranking w dotychczasowej karierze osiągnął 1 marca 2014 r., z wynikiem 2714 punktów zajmował wówczas 34. miejsce na światowej liście FIDE, jednocześnie zajmując 10. miejsce wśród rosyjskich szachistów.

</doc>
<doc id="1506022" url="https://pl.wikipedia.org/wiki?curid=1506022" title="Sorghum sudanesse">
Sorghum sudanesse



</doc>
<doc id="1506028" url="https://pl.wikipedia.org/wiki?curid=1506028" title="Kamienice Ormiańskie">
Kamienice Ormiańskie



</doc>
<doc id="1506031" url="https://pl.wikipedia.org/wiki?curid=1506031" title="Schleife (Saksonia)">
Schleife (Saksonia)

Schleife (górnołuż. "Slepo", wym. ; dialekt slepiański "Slěpe") – łużycka miejscowość i gmina w Niemczech, położona w kraju związkowym Saksonia, w okręgu administracyjnym Drezno, w powiecie Görlitz, w pobliżu granicy z Polską, siedziba wspólnoty administracyjnej Schleife. W gminie zamieszkuje liczna mniejszość serbołużycka, posługująca się dialektem slepiańskim będącym narzeczem pośrednim między językiem górno- i dolnołużyckim. 
We wsi znajduje się Centrum Kultury Serbołużyckiej "(Sorbisches Kulturzentrum)" z ekspozycją muzealną.
Od 2007 r. rozpoczęły się wysiedlenia miejscowej ludności w związku z kontynuacją wydobycia węgla brunatnego metodą odkrywkową przez koncern Vattenfall. Na początek miało zostać wysiedlonych 240 osób.
Dzielnice gminy:

</doc>
<doc id="1506032" url="https://pl.wikipedia.org/wiki?curid=1506032" title="Pu (taoizm)">
Pu (taoizm)

Pu czyli nieociosany kloc, w języku chińskim oznacza uczciwy, prosty, naturalny. Pu składa się z połączenia dwóch znaków: pierwszy przedstawia drzewo, drugi oznacza zagajnik. Pierwotnym znaczeniem jest: drzewo w zagajniku bądź drzewo jeszcze nie ścięte. Z takiego znaczenia wywodzi się pojęcie rzeczy w swym pierwotnym stanie, co wyrażone jest w świecie Zachodu jako nieociosany kloc. Istotą zasady jest fakt, że wszelkie rzeczy w swym pierwotnym stanie zawierają w sobie moc, ta naturalna moc może zostać zniszczona, kiedy zmienimy pierwotny stan. Nie odnosi się to wyłącznie do przedmiotów, ale także do ludzi. Tę moc można by porównać do nowo narodzonego dziecka. Żyje ono instynktownie, nie podejmuje jakichkolwiek działań przeciw światu, choć jest pełne potencjału. Zawsze osiąga to, co chce, bo jego umysł jest prosty i dziewiczy. Plastyczny umysł, który odrzuca komplikację, arogancję, etc. Dzięki czemu wie, że życie jest radosne.

</doc>
<doc id="1506033" url="https://pl.wikipedia.org/wiki?curid=1506033" title="Stefan Żochowski">
Stefan Żochowski

Stefan Żochowski (ur. 8 stycznia 1898 w Suwałkach, zm. 6 sierpnia 1920 w Warszawie) – podporucznik pilot Wojska Polskiego II RP.
Życiorys.
Szkołę średnią ukończył w Suwałkach, następnie rozpoczął studia na wydziale prawa. 1 stycznia 1915 został wcielony do armii carskiej. W czasie I wojny światowej służył w piechocie i kawalerii. Po wielu staraniach udało mu się uzyskać przeniesienie do lotnictwa. Przydzielono go do serbskiej eskadry lotniczej, w której był obserwatorem do października 1917.
W końcu października dotarł do Polskiej Armii we Francji i został skierowany do Szkoły Oficerskiej w Camp du Ruchard, którą ukończył we wrześniu 1918 w stopniu „adiutanta”. W międzyczasie ukończył niższą i wyższą szkołę pilotażu i z armią Hallera wrócił do Polski w maju 1919.
W Polsce został przydzielony do 3 eskadry wywiadowczej jako pilot. Brał udział w wielu lotach bojowych na froncie wschodnim. W sierpniu 1920 uczestniczył w obronie Warszawy. 6 sierpnia w czasie startu do kolejnego lotu bojowego samolot Bristol F.2 Fighter z pełnym ładunkiem bomb pilotem Żochowskim i obserwatorem Stefanem Jeznachem spadł z niewielkiej wysokości. Żochowski zginął w czasie upadku, a obserwator Jeznach w kilka minut potem w czasie pożaru samolotu i eksplozji bomb.
Został pochowany go w części wojskowej Cmentarza Powązkowskiego w Warszawie. 11 listopada 1928 został pośmiertnie odznaczony Polową Odznaką Pilota „za loty bojowe nad nieprzyjacielem w czasie wojny 1918-1920”.

</doc>
<doc id="1506034" url="https://pl.wikipedia.org/wiki?curid=1506034" title="Związek Pobożny">
Związek Pobożny

Związek Pobożny – konfederacja części wojska i szlachty zawiązana w 1662 z inicjatywy Stefana Czarnieckiego i pod dowództwem Aleksandra Ludwika Niezabitowskiego. Stanął w obronie króla przeciwko Związkowi Święconemu, jednak przyciągnął tylko nieliczne chorągwie.
Popierał reformy zaproponowane przez króla (wysokie podatki na niepłatne wojsko i reforma zasad elekcji: "vivente rege").

</doc>
<doc id="1506035" url="https://pl.wikipedia.org/wiki?curid=1506035" title="Sinicze zapalenie naczyń">
Sinicze zapalenie naczyń



</doc>
<doc id="1506037" url="https://pl.wikipedia.org/wiki?curid=1506037" title="Wyzwolenie Pracy">
Wyzwolenie Pracy

Wyzwolenie Pracy – organizacja robotnicza o założeniach marksistowskich, która powstała w 1883 przez rosyjskich emigrantów w Szwajcarii z inicjatywy Gieorgija Plechanowa.
Była to pierwsza w historii rosyjska organizacja robotnicza o profilu marksistowskim.

</doc>
<doc id="1506039" url="https://pl.wikipedia.org/wiki?curid=1506039" title="Livedoid vasculitis">
Livedoid vasculitis



</doc>
<doc id="1506040" url="https://pl.wikipedia.org/wiki?curid=1506040" title="Hajrie Rondo">
Hajrie Rondo

Hajrie Veizaj Rondo (ur. 1 marca 1951 w Delvinie, zm. 9 września 2017 w Tiranie) – albańska aktorka.
Życiorys.
W 1972 ukończyła studia na wydziale aktorskim Instytutu Sztuk w Tiranie i rozpoczęła pracę w Teatrze Dramatycznym Bylis w Fierze. W latach 2001-2004 pełniła funkcję dyrektorki tej sceny.
Jej debiutem scenicznym była rola w spektaklu "Heronjte e Linasit", na motywach sztuki Sulejmana Pitarki. W 1982 r. zadebiutowała na dużym ekranie rolą Mary w filmie "Vellezer dhe shoke". Zagrała w 16 filmach fabularnych.
Za rolę Tany w filmie "Perralle nga e kaluara" otrzymała nagrodę na Festiwalu Filmów Albańskich. W czasie obchodów 30 rocznicy powstania teatru w Fierze, ówczesny prezydent Albanii – Rexhep Meidani uhonorował H.Rondo złotym orderem im. Naima Frasheriego, „za wysoki poziom zawodowy ról teatralnych i filmowych”. Została też uhonorowana tytułem Zasłużonej Artystki (alb. Artiste e Merituar).
Zmarła na chorobę nowotworową.

</doc>
<doc id="1506041" url="https://pl.wikipedia.org/wiki?curid=1506041" title="Związek Walki o Wyzwolenie Klasy Robotniczej">
Związek Walki o Wyzwolenie Klasy Robotniczej

Związek Walki o Wyzwolenie Klasy Robotniczej – powstał w Petersburgu w listopadzie 1895 z inicjatywy Włodzimierza Uljanowa (Lenina).
Był to zalążek Socjaldemokratycznej Partii Robotniczej Rosji, założonej w 1898 w Mińsku.

</doc>
<doc id="1506043" url="https://pl.wikipedia.org/wiki?curid=1506043" title="Derrick James">
Derrick James

Derrick James, a właściwie Derrick Rafael James Colón (ur. 11 października 1983 w San Juan) - portorykański aktor. Najbardziej znany jest z roli Santosa w meksykańskim serialu młodzieżowym Zbuntowani. W 2005 roku uczęszczał do szkoły teatralnej Centro de Educación Artística w Meksyku.

</doc>
<doc id="1506045" url="https://pl.wikipedia.org/wiki?curid=1506045" title="Livedoid vasculopathy">
Livedoid vasculopathy



</doc>
<doc id="1506046" url="https://pl.wikipedia.org/wiki?curid=1506046" title="Związek Przyjaciół Panta Koina">
Związek Przyjaciół Panta Koina

Związek Przyjaciół Panta Koina (gr. Παντα Κοινα – "Wszystko Wspólne") – powstał pod koniec 1817 w Warszawie. Była to tajna i nielegalna organizacja studencka o charakterze opozycyjnym. Prowadziła działalność literacką i propagowała samokształcenie.
Sposób zorganizowania i działalności zaczerpnęła od lóż wolnomularskich. Liczyła ok. 20 członków. Czołowymi działaczami organizacji byli K.B. Hoffman i L. Koehler.
Po wyjeździe Ludwika Mauersbergera do Berlina organizacja podupadła, a w 1822 została do reszty rozbita przez policję.

</doc>
<doc id="1506048" url="https://pl.wikipedia.org/wiki?curid=1506048" title="Hejnał Olsztyna">
Hejnał Olsztyna



</doc>
<doc id="1506052" url="https://pl.wikipedia.org/wiki?curid=1506052" title="Wydział Wojenny Komitetu Narodowego">
Wydział Wojenny Komitetu Narodowego

Wydział Wojenny Komitetu Narodowego – jeden z wydziałów Komitetu Narodowego, utworzonego podczas Wiosny Ludów 20 marca 1848 w Poznaniu.
Wydział Wojenny zorganizowano 27 marca 1848 roku. Odpowiadał on za tworzenie powstańczych sił zbrojnych. Wydano rozkazy dotyczące gromadzenia ochotników, magazynowania żywności i furażu dla koni; ogłoszono też zbiórkę pieniędzy do "kasy narodowej". W powiatach mianowano po jednym organizatorze siły zbrojnej oraz dwóch organizatorów piechoty i jazdy. Na czele wydziału stanął, przybyły z Berlina 28 marca, Ludwik Mierosławski, który dysponował ok. 7 tys. uzbrojonych ludzi, jednak odwlekał moment wkroczenia do Królestwa Kongresowego.
Na mocy porozumienia w Jarosławcu 11 kwietnia 1848 między władzami pruskimi a Komitetem Narodowym pozostawiono cztery polskie obozy wojskowe w sile ok. 3 tys. żołnierzy. Reszta, przede wszystkim chłopi, miała wrócić do domu.

</doc>
<doc id="1506056" url="https://pl.wikipedia.org/wiki?curid=1506056" title="Hickson 87">
Hickson 87

Hickson 87 (również HCG 87) – zwarta grupa galaktyk znajdująca się w konstelacji Koziorożca. Została skatalogowana przez Paula Hicksona w jego katalogu pod numerem 87.
Hickson 87 znajduje się w odległości około 400 milionów lat świetlnych od Ziemi. Grupa ta zawiera trzy galaktyki powiązane grawitacyjnie: dużą, ustawioną krawędzią do obserwatora galaktykę spiralną HCG 87a, rozmytą galaktykę soczewkowatą HCG 87b oraz położoną powyżej inną galaktykę spiralną HCG 87c. Natomiast mała galaktyka spiralna HCG 87d znajdująca się wizualnie w środku grupy jest przypuszczalnie bardziej odległą galaktyką tła. Inne widoczne w tym obszarze galaktyki znajdują się daleko za grupą. Trzy większe galaktyki Hickson 87 oddziałują ze sobą grawitacyjnie, wpływając wzajemnie na swoją strukturę wewnętrzną i dalszą ewolucję.

</doc>
<doc id="1506057" url="https://pl.wikipedia.org/wiki?curid=1506057" title="Hołowna Rada Ruska">
Hołowna Rada Ruska



</doc>
<doc id="1506063" url="https://pl.wikipedia.org/wiki?curid=1506063" title="Władcy Kleve">
Władcy Kleve



</doc>
<doc id="1506066" url="https://pl.wikipedia.org/wiki?curid=1506066" title="Władcy Mark">
Władcy Mark



</doc>
<doc id="1506068" url="https://pl.wikipedia.org/wiki?curid=1506068" title="Towarzystwo Oświaty Ludowej">
Towarzystwo Oświaty Ludowej

Towarzystwo Oświaty Ludowej – towarzystwo społecznikowskie utworzone w 1872. Inicjowało zakładanie i prowadzenie bibliotek na wsiach.
Geneza.
Po uwłaszczeniu chłopów i uruchomieniu sieci szkół ludowych z obowiązkiem szkolnym, po 1840 pojawiły się na wsi wielkopolskiej pierwsze biblioteczki parafialne w kilku wsiach powiatu śremskiego i gostyńskiego. Powstały one z inicjatywy księży Piotrowskiego z Książa Wielkopolskiego i Laferskiego z Jeżowa. Popierał te akcje Edmund Bojanowski z ramienia Kasyna Gostyńskiego, które założył Gustaw Potworowski. Do najpoczytniejszych publikacji należały: "Szkółka Niedzielna" i "Pielgrzym z Dobromila". 
Po kilkunastu latach dopiero podobną akcją zajęło się charytatywne Towarzystwo św. Wincentego à Paulo w Poznaniu. Po 1860 opiekowało się ono około 43 takimi biblioteczkami na prowincji. Była to próba instytucjonalna, bazująca na dawniejszych inicjatywach księży proboszczów. Sprawozdanie z 1866 informowało, że w 43 biblioteczkach było 1676 tomów, z których korzystało 2097 czytelników, zaś wypożyczeń zanotowano ponad 10 tysięcy. W parafiach przeciętnie na sto osób czytających było w 1862 - 19-27 osób, zaś w 1866 - 14-18.
Oprócz wspomnianych biblioteczek były jeszcze inne, zakładane przez stowarzyszenia rolnicze, a w miasteczkach — przez towarzystwa rzemieślnicze i kupieckie. 
W 1868 pojawił się projekt założenia Towarzystwa Oświaty Ludowej, obejmującego też wydawnictwo książek dla ludu. Grono liberalnych działaczy, skupionych dokoła redakcji Dziennika Poznańskiego uznało za konieczne podjęcie ciągłej, zorganizowanej akcji oświatowej „nad ludem", w obliczu groźby germanizacji szkolnictwa, a także w celu pogłębienia w masach świadomości narodowej. Zaczęto gromadzić środki finansowe na tworzenie bibliotek dla ludu.
Charakterystyka.
Przygotowane przez kontakty osobiste grono założycielskie na zebraniu zamkniętym 14 stycznia 1872 uchwaliło powołanie do życia Towarzystwa Oświaty Ludowej. Po dalszej propagandzie i skupieniu zespołu organizatorów powiatowych zwołano na dzień 21 lutego tegoż roku publiczne zebranie organizacyjne z udziałem popularnego redaktora Katolika z Bytomia - Karola Miarki i redaktora Severy z Pragi. 
Statut mówił, iż celem jest szerzenie oświaty wśród ludu w języku polskim, na obszarze całego zaboru pruskiego, środkami do celu miały być: zarówno tworzenie i wspieranie wydawnictw dla ludu, kolportaż książek i obrazków po najniższych cenach, a także zakładanie po wsiach i miastach bibliotek i ochronek dla dzieci przedszkolnych. Zadaniem organizatorów „okręgowych" miała być praca w terenie i gromadzenie środków ze składek i darowizn. Okręgi miały być jedno lub kilku powiatowe, zależnie od pozyskania działaczy. Zarząd, nazywany wówczas Dyrekcją, podzielił się na tzw. wydziały: administracyjny, literacki, ochronek i kolportażu. Efektem wydajnej pracy drugiego z nich było ustalenie składu 32 kompletów jednakowych biblioteczek, złożonych ze 128 ocenionych pozytywnie książek. Rozsyłano je następnie za pośrednictwem „okręgowych" organizatorów do nowo zakładanych przez nich bibliotek.
Pozyskiwanie członków wspierających okazało się dość trudne. Dopiero po 6 latach było ich w całym zaborze i na terenach administracyjnie pruskich, ale niezaborczych (m.in. Dolny i Górny Śląsk) około 2800, przeważnie z Wielkopolski, częściowo z Pomorza, dużo mniej z Dolnego i Górnego Śląska z braku tam zamożniejszych Polaków. Tylko w pierwszym roku, dzięki usilnej propagandzie, zebrano około 12 tys. talarów. Tworząc nowe biblioteki starano się, aby zawierały one wiadomości o rolnictwie, przyrodzie, geografii i historii. 
W 1873 r. założono 27 nowych bibliotek z 1500 książkami, w następnym roku – 22 z 800 książkami. Po kilku latach powstało w Poznańskiem 50 nowych bibliotek, na Pomorzu Gdańskim – 63, na Pomorzu Zachodnim – 1, na Mazurach – 3. 
Wraz z książkami rozsyłano do bibliotek obrazy, np. w 1875 r. rozdzielono 2800 obrazów religijnych i 160 historycznych. 
Oprócz centralnej składnicy w Poznaniu założono 9 innych w małych miasteczkach. Zakupiono od znanego pisarza Józefa Chociszewskiego 1000 egzemplarzy jego "Historii Polski" oraz 500 egzemplarzy "Dziejów piśmiennictwa polskiego".
Towarzystwu przewodniczyli w latach 1872-1873 Leon Smitkowski, 1873-1877 Bolesław Poniński, w latach 1877-1878 Jan Rymarkiewicz. 
W 1878 r. kierownictwo instytucji nieopatrznie – wbrew statutowi – rozszerzyło zakres działania, pobudzając ludność do czynnej obrony wiary i narodowości w latach walki państwa z kościołem, m.in. przez urządzanie wieców i udział w nich. Spowodowało to sądowy zakaz działalności Towarzystwa.
To samo grono założycielskie powołało do życia 11 października 1880 r. w Poznaniu nowe Towarzystwo Czytelni Ludowych, które objęło swoim zasięgiem Wielkopolskę, Dolny i Górny Śląsk, Pomorze oraz Warmię i Mazury.

</doc>
<doc id="1506069" url="https://pl.wikipedia.org/wiki?curid=1506069" title="Poznańskie Towarzystwo Oświaty Ludowej">
Poznańskie Towarzystwo Oświaty Ludowej



</doc>
<doc id="1506072" url="https://pl.wikipedia.org/wiki?curid=1506072" title="Władcy Bergu">
Władcy Bergu



</doc>
<doc id="1506074" url="https://pl.wikipedia.org/wiki?curid=1506074" title="Ligue Royale Belge d’Athlétisme">
Ligue Royale Belge d’Athlétisme

Ligue Royale Belge d'Athlétisme – (nl: Koninklijke Belgische Atletiekbond) belgijska narodowa federacja lekkoatletyczna. Siedziba organizacji znajduje się w Brukseli, a prezesem jest Eddy de Vogelaer. Federacja jest jednym z członków European Athletics. 

</doc>
<doc id="1506076" url="https://pl.wikipedia.org/wiki?curid=1506076" title="Zasady Socjalno-Rewolucyjnego Stowarzyszenia Polaków">
Zasady Socjalno-Rewolucyjnego Stowarzyszenia Polaków

Zasady Socjalno-Rewolucyjnego Stowarzyszenia Polaków (potocznie: "program brukselski") – drugi, po emigracyjnym programie anarchistycznego Towarzystwa Polskiego Socjalno-Rewolucyjnego polski program socjalistyczny sformułowany w 1878 w Warszawie z inicjatywy Ludwika Waryńskiego i innych polskich socjalistów (m.in. Kazimierza Hildta). 
We wrześniu tego roku został zatwierdzony na zebraniu w pobliżu Olszynki Grochowskiej.
Wydrukowano go jednak dopiero w październiku 1879 roku na łamach teoretycznego pisma "Równość" jako Program Socjalistów Polskich (przeredagowany przez Stanisława Mendelsona, Marię Jankowską, Szymona Diksztajna i Kazimierza Dłuskiego). Dla zmylenia policji jako miejsce wydania podano Brukselę, stąd nazwa - "program brukselski".
Głosił on hasła międzynarodowej współpracy uciskanych robotników. Zapowiadał rewolucję społeczną. Pomijał natomiast sprawę odzyskania niepodległości przez Polskę.

</doc>
<doc id="1506077" url="https://pl.wikipedia.org/wiki?curid=1506077" title="Program Socjalistów Polskich">
Program Socjalistów Polskich



</doc>
<doc id="1506078" url="https://pl.wikipedia.org/wiki?curid=1506078" title="Siergiej Azarow">
Siergiej Azarow

Siergiej Azarow, ros. Сергей Азаров (ur. 19 maja 1983 w Mińsku) – białoruski szachista, arcymistrz od 2003 roku.
Kariera szachowa.
W latach 1992–1998 siedmiokrotnie zdobył tytuł mistrza Białorusi juniorów w różnych kategoriach wiekowych. Do 2003 r. kilkunastokrotnie reprezentował swój kraj na mistrzostwach świata i Europy juniorów. Największy sukces w tych rozgrywkach osiągnął w 2003 r. w Nachiczewanie, zdobywając tytuł wicemistrza świata w kategorii do 20 lat. Dwukrotnie (2001, 2002) zdobył tytuły indywidualnego mistrza Białorusi.
Do sukcesów Siergieja Azarowa w turniejach międzynarodowych należą m.in.:
Wielokrotnie reprezentował Białoruś w turniejach drużynowych, m.in.:
Najwyższy ranking w dotychczasowej karierze osiągnął 1 listopada 2011 r., z wynikiem 2667 punktów zajmował wówczas 77. miejsce na światowej liście FIDE, jednocześnie zajmując 1. miejsce wśród białoruskich szachistów.

</doc>
<doc id="1506081" url="https://pl.wikipedia.org/wiki?curid=1506081" title="Najwyższa Prokuratura Ludowa">
Najwyższa Prokuratura Ludowa

Najwyższa Prokuratura Ludowa (chin. upr. 最高人民检察院, chin. trad. 最高人民檢察院, pinyin "Zuìgāo Rénmín Jiǎnchá Yuàn") – najwyższa jednostka organizacyjna prokuratury w Chińskiej Republice Ludowej.
Podobnie jak Najwyższy Sąd Ludowy jest konstytucyjnie niezawisła, jednak odpowiada przed Ogólnochińskim Zgromadzeniem Przedstawicieli Ludowych.
Najwyższej Prokuraturze Ludowej podlegają prokuratury miejscowe, wojskowe i specjalne.
Na jej czele stoi Naczelny Prokurator, wybierany na 5-letnią kadencję przez OZPL. Ponownie może zostać wybrany tylko raz, może też być odwołany przez OZPL. Pozostałych prokuratorów NPL mianuje Stały Komitet OZPL na wniosek Naczelnego Prokuratora.
Bibliografia.
J.Rowiński, W.Jakóbiec, "System konstytucyjny Chińskiej Republiki Ludowej", Wydawnictwo Sejmowe, Warszawa 2006, .

</doc>
<doc id="1506083" url="https://pl.wikipedia.org/wiki?curid=1506083" title="Raphael Holzdeppe">
Raphael Holzdeppe

Raphael Marcel Holzdeppe (ur. 28 września 1989 w Kaiserslautern) – niemiecki lekkoatleta specjalizujący się w skoku o tyczce, złoty medalista mistrzostw świata w tej konkurencji.
W 2006 był piąty na mistrzostwach świata juniorów, a w rok później nie zaliczył żadnej wysokości podczas mistrzostw Europy juniorów. Sezon 2008 rozpoczął od ustanowienia wynikiem 5,60 halowego rekordu Niemiec juniorów, a 1 marca rezultatem 5,68 ustanowił nowy halowy rekord świata juniorów. W sezonie letnim dwukrotnie poprawiła rekord kraju w kategorii juniorów, a 28 czerwca w Biberach wyrównał 19-letni rekord świata juniorów Maksima Tarasowa skacząc 5,80. Dwa tygodnie później podczas mistrzostw świata juniorów w Bydgoszczy zdobył złoty medal z wynikiem 5,50 pokonując reprezentanta Polski Pawła Wojciechowskiego. Ósmy zawodnik igrzysk olimpijskich w Pekinie. Na koniec roku 2008 w plebiscycie European Athlete of the Year Trophy został wybrany wschodzącą gwiazdą europejskiej lekkiej atletyki. W 2009 zdobył mistrzostwo Europy młodzieżowców, a w 2010 był dziewiąty podczas mistrzostw Europy w Barcelonie. W 2011 był szósty na młodzieżowych mistrzostwach Europy oraz nie awansował do finału mistrzostw świata. Brązowy medalista mistrzostw Europy oraz igrzysk olimpijskich z 2012. W 2013 zajął 8. miejsce na halowych mistrzostwach Europy. Na Mistrzostwach Świata w Lekkoatletyce 2013 zdobył złoty medal. Złoty medalista mistrzostw Niemiec. Na następnych mistrzostwach globu Niemiec wywalczył srebro, przegrywając minimalnie z Shawnacy Barberem. Piąty tyczkarz halowych mistrzostw Starego Kontynentu (2017).
Rekordy życiowe: stadion – 5,94 (26 lipca 2015, Norymberga); hala – 5,88 (3 lutego 2018, Karlsruhe).

</doc>
<doc id="1506084" url="https://pl.wikipedia.org/wiki?curid=1506084" title="Związek Spółek Zarobkowych i Gospodarczych">
Związek Spółek Zarobkowych i Gospodarczych

Związek Spółek Zarobkowych i Gospodarczych w Poznaniu – najstarsza centrala polskich spółek kredytowych w Wielkopolsce, powstała w 1871 jako Związek Spółek Polskich. Związek miał za zadanie popieranie istniejących spółek, zakładanie nowych oraz pomoc w wymianie finansowej.
Patroni Związku: (księża): Augustyn Szamarzewski (do 1891), Piotr Wawrzyniak (do 1910), Stanisław Adamski (do 1926). 
Związek istniał do 1939.
Organem finansowym związku był Bank Związku Spółek Zarobkowych SA w Poznaniu, założony w 1885 przez Związek Spółdzielni Zarobkowych zrzeszający polskie spółdzielnie kredytowe zaboru pruskiego; udzielał pożyczek, wspierał rozwój rolnictwa, a także przemysłu, na pocz. XX w. objął operacjami pozostałe zabory; po 1918 wykupywał przedsiębiorstwa niemieckie. W latach 1918–1939 należał obok Banku Handlowego w Warszawie SA do największych banków prywatnych na ziemiach polskich; zlikwidowany w 1950.
Bank prowadził oddziały, w Toruniu przy ul. Szerokiej 14 (od 1913), Gdańsku przy "Holzmarkt" 18 (ob. Targ Drzewny), Warszawie (od 1918), Lublinie (od 1918), Krakowie (od 1919), Wilnie (od 1924) oraz dwa przedstawicielstwa zagraniczne - w Nowym Jorku i Paryżu.
Siedziba.
Pierwsza siedziba mieściła się w budynku mieszkalnym w al. Marcinkowskiego 21. W latach 1897-1899 przy tejże ulicy (nr. 26) bank wybudował swój budynek (proj. Tomasz Pajzderski), zaś w 1920 przeniósł się do b. siedziby z 1911 (proj. Hans Uhl) Banku Wschodniego na pl. Wolności 15, w 1949 do Warszawy.

</doc>
<doc id="1506086" url="https://pl.wikipedia.org/wiki?curid=1506086" title="Polsko-Katolicka Partia Ludowa">
Polsko-Katolicka Partia Ludowa

Polsko-Katolicka Partia Ludowa – jedna z pierwszych polskich partii ludowych, założona w grudniu 1912 w Grudziądzu przez środowisko skupione wokół "Gazety Grudziądzkiej" Wiktora Kulerskiego.

</doc>
<doc id="1506093" url="https://pl.wikipedia.org/wiki?curid=1506093" title="Flaga powiatu lipskiego">
Flaga powiatu lipskiego



</doc>
<doc id="1506099" url="https://pl.wikipedia.org/wiki?curid=1506099" title="Heksafluoroglinian trisodu">
Heksafluoroglinian trisodu



</doc>
<doc id="1506106" url="https://pl.wikipedia.org/wiki?curid=1506106" title="Stephanie Twell">
Stephanie Twell

Stephanie Twell (ur. 17 sierpnia 1989 w Colchesterze) – szkocka lekkoatletka specjalizująca się w biegach średnich i długich.
Szósta zawodniczka półfinałowego biegu na 1500 m podczas Letnich Igrzysk Olimpijskich w Pekinie. Na tym samym dystansie, 13 lipca 2008 w Bydgoszczy, zdobyła tytuł mistrzyni świata juniorów, rok wcześniej była druga podczas mistrzostw Europy juniorów. Wielokrotna medalistka mistrzostw Europy w przełajach. Siódma zawodniczka mistrzostw Europy (Barcelona 2010). Zdobyła brązowy medal w biegu na 1500 metrów podczas igrzysk Wspólnoty Narodów w 2010 roku, a na koniec roku wywalczyła wraz z koleżankami z reprezentacji drużynowe wicemistrzostwo Europy w biegu na przełaj. Sezon letni 2011 straciła z powodu kontuzji, na koniec roku zajęła czwarte miejsce w biegu młodzieżowców na mistrzostwach Europy w biegach na przełaj (w rywalizacji drużynowej zdobyła złoto). W 2013 zdobyła drużynowe złoto na mistrzostwach Europy w biegach przełajowych. Brązowa medalistka mistrzostw Europy w Amsterdamie w biegu na 5000 metrów (2016).
W 2008 została wybrana wschodzącą gwiazdą europejskiej lekkiej atletyki w plebiscycie European Athlete of the Year Trophy.

</doc>
<doc id="1506108" url="https://pl.wikipedia.org/wiki?curid=1506108" title="Albert Du Aime">
Albert Du Aime



</doc>
<doc id="1506110" url="https://pl.wikipedia.org/wiki?curid=1506110" title="Meerlo-Wanssum">
Meerlo-Wanssum

Meerlo-Wanssum (limb.: "Mieëldere-Wânsem") – dawna gmina w Limburgii w Holandii. Została utworzona w 1969 z miejscowości Blitterswijck, Geijsteren, Meerlo, Swolgen, Tienray i Wanssum. Według ostatniego spisu ludność (2006 rok) gminę zamieszkiwało 7718. Gmina miała wtedy powierzchnię 39,41 km², a gęstość zaludnienia wynosiła 200 os./km². Współpracowała z Wąsoszem. Rok 2009 był ostatnim rokiem, w którym istniała gmina. Miejscowości Meerlo, Swolgen i Tienray zostały przyłączone do gminy Horst aan de Maas, jak również cała gmina Sevenum. Natomiast miejscowości Blitterswijck, Geijsteren i Wanssum włączone zostały do gminy Venray.

</doc>
<doc id="1506113" url="https://pl.wikipedia.org/wiki?curid=1506113" title="Farhad Safinia">
Farhad Safinia

Farhad Safinia (perski: فرهاد صفی‌نیا Farhād Safīnīyā, ur. 3 maja 1975 w Teheranie) – irańsko-amerykański scenarzysta i producent filmowy. Najbardziej znany z filmu "Apocalypto" (2006) i serialu telewizyjnego "Boss".

</doc>
<doc id="1506114" url="https://pl.wikipedia.org/wiki?curid=1506114" title="Gorc Troszacki">
Gorc Troszacki

Gorc (1235 m), Gorc Troszacki – szczyt w Gorcach. Jest to mało wybitne wzniesienie w grzbiecie ciągnącym się od Kudłonia po Jaworzynę. Gorc Troszacki jest jednym z najwyższych szczytów Gorców. Jego południowe zbocza opadają do głębokiej doliny Kamienickiego Potoku, spływa nimi potok Stawieniec (dopływ Kamienickiego Potoku). Ze zboczy północno-wschodnich spływa Gorcowy Potok i Urwiskowy Potok (jego dopływ). Wszystkie te potoki znajdują się w zlewni Dunajca. Natomiast ze zboczy północno-zachodnich spływa potok Rosocha uchodzący do Mszanki znajdującej się w zlewni Raby; przez grzbiet Kudłonia, Gorca Troszackiego, Jaworzynki i przełęczy Przysłop przebiega dział wód między tymi rzekami.
Gorc Troszacki jest porośnięty lasem, ale na jego stosunkowo płaskim grzbiecie i łagodnych zboczach znajduje się kilka polan. Partie szczytowe zajmuje polana Gorc Troszacki, w kierunku południowo-wschodnim jej przedłużenie stanowi polana Gorc Porębski. Dawniej na obydwu tych polanach stało 7 solidnych szop i koleb.
Mniej więcej w połowie wysokości południowych zboczy opadających do Kamienickiego Potoku znajduje się duża polana Stawieniec, na zboczach północnych nieduża polana Adamówka, zaś na przełęczy pomiędzy Jaworzynką polana Podskały. W północnych, lesistych zboczach, w okolicy Adamówki znajdują się wychodnie skalne zwane Białymi Skałami. Polany te tętniły dawniej intensywnym życiem pasterskim. Jeszcze w okresie II wojny światowej na całym zboczu pomiędzy polanami Adamówka i Gorc Troszacki były tylko pojedyncze kępy drzew, resztę stanowiły pastwiska, na których wypasano owce i bydło. Była to tzw. Hala Gorc. Po drugiej wojnie światowej pasterstwo stopniowo traciło na znaczeniu, wreszcie zaprzestano go zupełnie. Obecnie Gorc Troszacki znajduje się na obszarze Gorczańskiego Parku Narodowego, w granicach wsi Lubomierz w województwie małopolskim, w powiecie limanowskim, w gminie Mszana Dolna. Staraniem parku ustawiono na polanie pod jego szczytem dużą tablicę informacyjną z panoramą widokową i opisem polany.

</doc>
<doc id="1506115" url="https://pl.wikipedia.org/wiki?curid=1506115" title="George Howard (6. hrabia Carlisle)">
George Howard (6. hrabia Carlisle)

George Howard, 6. hrabia Carlisle KG (ur. 17 września 1773, zm. 7 października 1848), brytyjski arystokrata i polityk, członek stronnictwa wigów, minister w rządach George’a Canninga, lorda Godericha i lorda Greya.
Życiorys.
Był najstarszym synem Fredericka Howarda, 5. hrabiego Carlisle, i Margaret Leveson-Gower, córki 1. markiza Stafford. Od urodzenia nosił tytuł grzecznościowy "wicehrabiego Morpeth". Wykształcenie odebrał w Eton College oraz w Christ Church na Uniwersytecie Oksfordzkim.
W 1795 r. został wybrany do Izby Gmin z okręgu Morpeth. W latach 1806–1820 reprezentował okręg wyborczy Cumberland. W 1795 r. został członkiem Towarzystwa Królewskiego. W latach 1824–1840 był Lordem Namiestnikiem East Riding of Yorkshire.
Po śmierci ojca w 1825 r. odziedziczył tytuł 6. hrabiego Carlisle i zasiadł w Izbie Lordów. W 1827 r. został pierwszym komisarzem ds. lasów. W latach 1827–1828 był Lordem Tajnej Pieczęci. Ponownie sprawował to stanowisko w 1834 r. Wcześniej, w latach 1830–1834, był ministrem bez teki. W 1837 r. został kawalerem Orderu Podwiązki. Zmarł w 1848 r.
Rodzina.
21 marca 1801 r. w Londynie poślubił lady Georgianę Cavendish (1783 – 1858), córkę Williama Cavendisha, 5. księcia Devonshire, i lady Georgiany Spencer (córki Johna Spencera, 1. hrabiego Spencer) i Margaret Poyntz (córki Stephena Poyntza).
George i Georgiana mieli razem sześciu synów i sześć córek:

</doc>
<doc id="1506117" url="https://pl.wikipedia.org/wiki?curid=1506117" title="Ihab Abd ar-Rahman as-Sajjid">
Ihab Abd ar-Rahman as-Sajjid

Ihab Abd ar-Rahman as-Sajjid, "Ihab Abdelrahman El Sayed" (ur. 1 maja 1989) – egipski lekkoatleta specjalizujący się w rzucie oszczepem.
W 2007 zdobył brązowy medal mistrzostw Afryki juniorów. 11 lipca 2008 wywalczył tytuł wicemistrza świata juniorów przegrywając z reprezentantem Polski Robertem Szpakiem. Na stadionie w Bydgoszczy uzyskał wówczas wynik 76,20 ustanawiając tym samym nowy rekord Egiptu juniorów. Zajął 12. miejsce podczas letniej uniwersjady w Belgradzie oraz zdobył złoty krążek igrzysk frankofońskich (2009). Mistrz Afryki z 2010. W 2011 borykał się z kontuzjami jednak wystąpił w uniwersjadzie i mistrzostwach świata oraz na koniec roku wygrywał w mistrzostwa i igrzyska panarabskie. Zajął piąte miejsce na mistrzostwach Afryki w Porto-Novo oraz nie awansował do finału igrzysk olimpijskich w Londynie (2012). Srebrny medalista igrzysk państw Basenu Morza Śródziemnego oraz siódmy oszczepnik mistrzostw świata z 2013 roku. W 2015 roku zdobył srebrny medal mistrzostw świata w Pekinie oraz stanął na najwyższym stopniu podium podczas igrzysk afrykańskich w Brazzaville.
Wielokrotny mistrz Egiptu, medalista igrzysk krajów arabskich.
Pierwszy w historii egipski medalista lekkoatletycznych mistrzostw świata.
24 lipca 2016 roku został tymczasowo zawieszony po tym jak w pobranej od niego 17 kwietnia 2016 roku, poza zawodami, próbce wykryto ślady niedozwolonego stosowania testosteronu.
Rekord życiowy: 89,21 (18 maja 2014, Szanghaj) – do czerwca 2015 rekord Afryki, rekord Egiptu.

</doc>
<doc id="1506127" url="https://pl.wikipedia.org/wiki?curid=1506127" title="Literaturoznawca">
Literaturoznawca



</doc>
<doc id="1506142" url="https://pl.wikipedia.org/wiki?curid=1506142" title="Hrabia Durham">
Hrabia Durham

Tytuł hrabiego Durham został kreowany w 1833 r. w parostwie Zjednoczonego Królestwa dla Johna Lambtona, 1. barona Durham
Lista hrabiów Durham.
Hrabiowie Durham 1. kreacji (parostwo Zjednoczonego Królestwa)
Najstarszy syn 7. hrabiego Durham: Frederick Lambton, wicehrabia Lambton

</doc>
<doc id="1506144" url="https://pl.wikipedia.org/wiki?curid=1506144" title="Diabły z Loudun (opera)">
Diabły z Loudun (opera)

Diabły z Loudun – pierwszy utwór operowy w twórczości Krzysztofa Pendereckiego (prapremiera w reż. Konrada Swinarskiego, Opera w Hamburgu – 20 czerwca 1969). Libretto tego dzieła w trzech aktach napisał w języku niemieckim kompozytor w oparciu o sztukę teatralną "Demony" Johna Whitinga z 1961 inspirowaną "Diabłami z Loudun" autorstwa Aldousa Huxleya z roku 1952. Książka Huxleya nawiązywała do autentycznych wydarzeń z początku XVII wieku w Loudun we Francji, gdzie odbył się proces księdza Urbana Grandiera, oskarżonego przez przeoryszę klasztoru urszulanek o opętanie zakonnic i konszachty z diabłem.
Historia powstania.
Krzysztof Penderecki zainteresował się sztuką Johna Whitinga "The Devils" (1960) dzięki polskiemu reżyserowi teatralnemu, Konradowi Swinarskiemu. Zaś sama adaptacja teatralna Whitinga opierała się na dziele Aldousa Huxleya "The Devils of Loudun" (1952). W dalszej perspektywie, na podstawie dramatu Huxleya, w 1971 roku zrealizowano film "Diabły" (tytuł oryg. "The Devils") w reżyserii Kena Russella. W głównych rolach wystąpili Vanessa Redgrave i Oliver Reed.
Penderecki wówczas osiągał szczyt swojej muzycznej kariery. Przykładem tego jest triumfalna prapremiera "Pasji wg św. Łukasza" (1966) w katedrze w Münster oraz zamówienie przez szwajcarskiego kompozytora Rolfa Liebermanna, ówczesnego dyrektora Opery Hamburskiej, inscenizacji "Dies irae" pamięci ofiar Zagłady (Kraków / Auschwitz 1967).
Streszczenie.
Akcja rozgrywa się we francuskim mieście Loudun w 1634 r.
Akt I
Historia rozgrywa się w XVII-wiecznym francuskim miasteczku Loudun za panowania króla Ludwika XIII. Przy królu rzeczywistą władzę sprawuje jednak kardynał Armand Jean Richelieu. W pierwszym akcie opery poznajemy matkę Joannę, matkę przełożoną klasztoru urszulanek z Loudun, której chorą wyobraźnię rozpaliło namiętne, wręcz grzeszne uczucie do urodziwego i znanego z libertyńskiego trybu życia księdza Urbana Grandier. Widziała go raz tylko i to z daleka – on nie widział jej nigdy; nie przeszkadza to jej jednak skarżyć się przybyłemu do klasztoru sędziwemu ojcu Mignon, iż nocami nawiedza ją demon przybierający postać właśnie księdza Grandier. Inteligencja, wiedza i światowe maniery duchownego od dawna są solą w oku ciemnych i ograniczonych miejscowych notabli – lekarza Mannoury’ego i aptekarza Adama, którzy radzi byliby oskarżyć go o konszachty ze złymi siłami, jak też o grzeszne związki z urodziwą wdówką Ninon i młodą penitentką Philippe – gdyby tylko znalazły się mocniejsze dowody. Równocześnie ksiądz Grandier naraża się możnym ówczesnego świata, stając odważnie po stronie gubernatora Loudun d'Armagnaca sprzeciwiającego się zburzeniu murów miejskich, nakazanemu przez kardynała Richelieu, który nie chce, aby ufortyfikowane prowincjonalne grody stały się schronieniem dla protestantów i miejscami ich zbrojnego oporu. Z takim właśnie nakazem przybył do miasteczka królewski komisarz, baron de Laubardemont, który zarazem prowadzi sekretne śledztwo w sprawie księdza Grandier. Wieści o wizjach matki Joanny i innych mniszek, do których z niedalekiego Chinon sprowadzono egzorcystę, ojca Barré (ten zaś zmusił jakoby do ujawnienia się demona Asmodeusza, który wyznał, że wstępując w ciała pobożnych zakonnic korzysta z pomocy kapłana imieniem Urban), jak też oskarżenia zawistnego doktora i aptekarza, są mu jak najbardziej na rękę.
Akt II
W kościele św. Piotra odbywa się przejmująca scena egzorcyzmów. Przerywa je sędzia, który szybko orientuje się, iż rzekome wizje i całe opętanie Joanny, to jedynie owoc nienawiści, zrodzonej z nadmiernych pragnień niespełnionej miłości. Teraz oświadcza on, że sam gruntownie zbada sprawę zgodnie z obowiązkami, jakie nakłada na niego pełniony urząd sędziego. Dalszych egzorcyzmów zakazuje też arcybiskup, w oparciu o świadectwo swojego nadwornego lekarza. Mimo to, gdy Joanna wraz z towarzyszkami ponownie odgrywa scenę obłędu i przemawiania "diabelskimi głosami", de Laubardemont zaleca wznowić egzorcyzmy. Równocześnie gubernator d'Armagnac, którego powiadomiono, że przeciwny pierwotnie burzeniu miejskich murów król uległ woli kardynała Richelieu, ostrzega Grandiera, że musi prędko myśleć o swoim ratunku. Jednakże ksiądz Grandier, któremu niedawno Philippe zwierzyła się, że za jego sprawą jest w poważnym stanie, oświadcza, że jest gotowa przyjąć ciężką próbę, jaka go czeka. Kiedy udaje się do kościoła, zostaje tam aresztowany przez żołnierzy komisarza Laubardemonta.
Akt III
W więziennej celi ksiądz Grandier po modlitwie usiłuje zasnąć, przeszkadza mu jednak gwar tłumu zgromadzonego przed oknami – jak się okazuje – w oczekiwaniu na egzekucję, której ludność Loudun jest pewna, chociaż proces nawet się jeszcze nie rozpoczął. Wiedziony chrześcijańskim współczuciem ojciec Ambroży odwiedza w celi Grandiera, pragnąc go pocieszyć i modlić się z nim razem. Niebawem strażnicy polecają mu odejść, co Grandier doskonale rozumie, ponieważ nieposzlakowana szlachetność i uczciwość czcigodnego zakonnika mogłaby być niebezpieczna dla zamierzeń trybunału. Rozpoczyna się proces, określany mianem "parodii" autentycznego wymiaru sprawiedliwości. W jego wyniku nieszczęsny skazaniec ma być poddany "zwyczajnym oraz nadzwyczajnym" torturom, a następnie spalony na stosie. Jednakże nawet najokrutniejsze tortury nie są w stanie wymusić na nim przyznania się do czegoś, co – jak sam obwieszcza – jest nieprawdziwe. Do niedawna wytworny światowiec o wolnomyślicielskich obyczajach, okazuje on teraz zdumiewający hart ducha i wierność wierze oraz swoim przekonaniom. Ponury pochód kroczy z wolna na plac kaźni. Przed klasztorem św. Urszuli, gdzie jakoby miał dopuszczać się swych występków, ksiądz Grandier raz jeszcze oświadcza, że miejsce to jest mu nieznane, a o przebaczenie może prosić jedynie Boga. Tłum dopomina się od ojca Barré rytualnego "pocałunku pokoju" na czole skazanego księdza Grandiera. Gdy zaś dochodzi do pocałunku, rozlegają się krzyki "Judasz! Judasz!". Wściekły ojciec Barré sam chwyta z rąk kata pochodnię i podpala stos, w czym pomagają mu Rangier i Mignon. Męczeńska śmierć Grandiera przeradza się wówczas w przedziwną apoteozę, a na proscenium pojawia się zatracona w modlitwie Joanna.
Styl kompozycji.
"Diabły z Loudun" to Grand opéra oparta na atonalności, napisana w stylu ekspresjonistycznym, przekazująca uczucia szaleństwa, przedstawiająca postaci w stanach psychotycznych. W rzeczywistości "Diabły z Loudun" można porównać do monumentalnej ekspresjonistycznej opery Wozzeck, autorstwa Albana Berga. "Elastyczny styl Pendereckiego, podobnie jak Berga, idealnie nadaje się do uchwycenia istoty stanów emocjonalnych" i tym samym rozwija kilka płaszczyzn ekspresywnej charakterystyki.
"Diabły z Loudun" są pisane w charakterystycznym dla Pendereckiego stylu teksturalnym, który wykorzystuje wiele dźwiękowych technik, w tym grupowe glissanda, mikrotony i wibracje, rozbudowane techniki instrumentalne oraz serię efektów perkusyjnych. Ponadto w "Diabłach z Loudun" sonoryzm Pendereckiego przenosi się na nieznany wcześniej poziom.
Na dramatyczny styl "Diabłów z Loudun" miały wpływ również inne gatunki. Podczas gdy użycie refrenu, solisty i fragmentów orkiestrowych jest zgodne z tradycją operową, wpływ gatunków teatralnych jest widoczny w szerokim użyciu oper. W tym celu libretto, podzielone na 32 sceny, może być również uważane za produkt uboczny wpływu teatralnego. Ponadto można dostrzec niektóre elementy opery komicznej w kwartecie męsko-głosowym pod koniec drugiego aktu; podczas gdy odniesienie do zabawy pasyjnej jest oczywiste w przypadku postaci z gatunku Grandier.
Okoliczności towarzyszące.
Warte uwagi są sceniczne losy dzieła Pendereckiego, które w 1969 roku miało zasadnicze dwie premiery – w Hamburgu (w reżyserii Konrada Swinarskiego i pod dyrekcją Henryka Czyża) i Stuttgarcie (w reżyserii Günthera Rennerta i pod dyrekcją węgierskiego dyrygenta Jánosa Kulki). W opinii krytyki, stuttgarckie przedstawienie było zdecydowanie ciekawsze; wersja hamburska spotkała się z bardzo surową oceną. Jeszcze w tym samym roku utwór wszedł na afisz opery w Santa Fé w Nowym Meksyku (USA); polskiej premiery doczekał się dopiero w 1975 roku, gdy dla Teatru Wielkiego w Warszawie przygotował je Kazimierz Dejmek. Kompozytor na tę okazję uzupełnił partyturę o dwie ważne sceny, jedną usunął, kilka połączył w większe całości, wyretuszował instrumentację. W Polsce dzieło wystawiane było jeszcze kilkakrotnie, m.in. w 1998 roku przez Marka Weissa-Grzesińskiego w poznańskim Teatrze Wielkim (polska wersja językowa w przekładzie Ludwika Erhardta) i właśnie to wydarzenie zarejestrowano w prezentowanym nagraniu. Ostatnio, w 2012 roku, kompozytor ponownie dokonał gruntownej rewizji Diabłów. Powstała nowa partytura dzieła, napisana na mniejszy skład orkiestrowy. Niektóre sceny zostały rozszerzone i poprzedzone rodzajem wstępów, zaszły znaczące zmiany instrumentacyjne, jedynie partie solowe pozostały bez zmian. Kopenhaska premiera opery w nowej odsłonie (12 lutego 2013 roku) okazała się triumfem muzyki Pendereckiego, która – jak relacjonował Tomasz Cyz dla „Gazety Wyborczej” – stała się „najważniejszym bohaterem” inscenizacji Keitha Warnera. Wreszcie, 2 października 2013 roku, druga wersja Diabłów przedstawiona została polskiej publiczności na scenie Teatru Wielkiego – Opery Narodowej w Warszawie.

</doc>
<doc id="1506148" url="https://pl.wikipedia.org/wiki?curid=1506148" title="Okręg wyborczy County Durham">
Okręg wyborczy County Durham

Okręg wyborczy County Durham powstał w 1675 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował hrabstwo Durham w północnej Anglii. Został zlikwidowany w 1832 r.

</doc>
<doc id="1506151" url="https://pl.wikipedia.org/wiki?curid=1506151" title="Łuk angularny">
Łuk angularny

Łuk angularny (łuk asyryjski, angular) – łuk używany przez łuczników asyryjskich i babilońskich charakteryzujący się tym, że po założeniu cięciwy ramiona i cięciwa łuku tworzyły trójkąt równoramienny. Używany do VI wieku p.n.e. Nazwa łuku pochodzi od łacińskiego słowa "angularius" – kątowy.

</doc>
<doc id="1506152" url="https://pl.wikipedia.org/wiki?curid=1506152" title="Łuk asyryjski">
Łuk asyryjski



</doc>
<doc id="1506154" url="https://pl.wikipedia.org/wiki?curid=1506154" title="Angular">
Angular



</doc>
<doc id="1506155" url="https://pl.wikipedia.org/wiki?curid=1506155" title="Organa">
Organa



</doc>
<doc id="1506156" url="https://pl.wikipedia.org/wiki?curid=1506156" title="Dynastia Kruma">
Dynastia Kruma



</doc>
<doc id="1506159" url="https://pl.wikipedia.org/wiki?curid=1506159" title="Andrej Kawalou (szachista)">
Andrej Kawalou (szachista)

Andrej Kawalou, białorus. Андрэй Васільевіч Кавалёў, ros. Андрей Васильевич Ковалёв (ur. 7 listopada 1961 w Witebsku) – białoruski szachista i trener szachowy ("FIDE Senior Trainer" od 2011), arcymistrz od 1992 roku.
Kariera szachowa.
W czasie swojej kariery uczestniczył w finałach drużynowych mistrzostw Związku Radzieckiego, jak również w półfinałach indywidualnych mistrzostw ZSRR. Wielokrotnie startował w mistrzostwach BSRR i Białorusi, w 2000 r. zdobywając tytuł mistrzowski. Od 1992 r. należy do podstawowych zawodników reprezentacji narodowej, uczestniczył w czterech szachowych olimpiadach (1994, 2000, 2002, 2004) oraz w czterech turniejach o drużynowe mistrzostwo Europy (1992, 1999, 2001, 2003).
Odniósł szereg sukcesów w turniejach międzynarodowych, zwyciężając bądź dzieląc I miejsca m.in. w:
Najwyższy ranking w dotychczasowej karierze osiągnął 1 lipca 1992 r., z wynikiem 2580 punktów (wynik ten powtórzył jeszcze raz, 1 stycznia 2002 r.) dzielił wówczas 66-70. miejsce na światowej liście FIDE (zajmując jednocześnie 2. miejsce – za Borysem Gelfandem – wśród białoruskich szachistów).

</doc>
<doc id="1506162" url="https://pl.wikipedia.org/wiki?curid=1506162" title="Web service">
Web service



</doc>
<doc id="1506163" url="https://pl.wikipedia.org/wiki?curid=1506163" title="Fotoprąd">
Fotoprąd

W telekomunikacji fotoprąd występuje, gdy przepływa przez światłoczułe urządzenia, takie jak fotodiody, w wyniku czego wypromieniowuje moc.
Fotoprąd może wystąpić w wyniku efektów fotoelektrycznego, fotoelektronowego lub być skutkiem efektu fotowoltaicznego. 
Fotoprąd może być wzmocniony przez wewnętrzny zysk spowodowany przez interakcje jonów i fotonów pod wpływem stosowanego pola, takiego jak występuje w spadku zbocza fotodiody (APD).
Zobacz też: efekt fotoelektryczny.

</doc>
<doc id="1506167" url="https://pl.wikipedia.org/wiki?curid=1506167" title="Parafia Ewangelicko-Augsburska w Lesznie">
Parafia Ewangelicko-Augsburska w Lesznie

Parafia Ewangelicko-Augsburska w Lesznie – zbór Kościoła Ewangelicko-Augsburskiego, założony w 1926, lecz tradycją sięgający XVI i XVII w. Należy do diecezji pomorsko-wielkopolskiej. Kaplica mieści się przy ul. Paderewskiego 11, biuro parafialne przy ul. Paderewskiego 10.
Rys historyczny.
Parafia leszczyńska nawiązuje do historii zboru braci czeskich, którzy przybyli do Leszna z ojczyzny w połowie XVI w., tworząc parafię św. Jana (pierwszy duchowny wzmiankowany w 1555) i podczas wojny trzydziestoletniej w XVII w., oraz zboru luterańskiego Świętego Krzyża, założonego przez uchodźców religijnych z Góry na Śląsku (1628-1629). Od początku XVII w. bracia czescy oprócz nabożeństw w języku niemieckim i czeskim, odprawiali też nabożeństwa polskie (pierwszym kaznodzieją polskim był Jan Musonius). Od XVIII w. język polski w liturgii był już używany rzadziej, głównie dla okolicznej polskiej szlachty, jednak czynności kościelne w reformowanej parafii św. Jana przetrwały w ograniczonym zakresie aż do I wojny światowej. Z Lesznem były związane postacie znanych w kraju duchownych, m.in. księży Bogusława Kasjusza, Jana T. Wojdę, Karola Bogumiła Diehla i świeckich, jak dr Jerzy Chrystian Arnold czy Gustaw Potworowski. Oprócz dwóch wspomnianych parafii, w 1855 powstał niewielki zbór staroluterański.
W II Rzeczypospolitej.
Po powrocie Leszna do Polski po I wojnie światowej, ponownie się pojawili w większej liczbie ewangelicy-Polacy, przeważnie luteranie. Pierwsze nabożeństwo odprawił dla nich ks. Gustaw Manitius z Poznania w kaplicy staroluterskiej przy ul. Paderewskiego, która do dziś pozostaje miejscem nabożeństw leszczyńskich ewangelików. 6 marca 1926 odbyło się zebranie organizacyjne polskiego zboru liczącego z czasem kilkadziesiąt osób, który stał się filiałem parafii poznańskiej. Wśród osób aktywnych w okresie międzywojennym byli m.in. Teodor Betting, właściciel fabryki fortepianów w Lesznie, Artur Ecke, właściciel fabryki fortepianów w Rawiczu, inżynier PKP Tadeusz Fijałkiewicz i dr Edmund Moenke, lekarz pediatra (zamordowany w Katyniu). W latach 30. polskie nabożeństwa odprawiano również co pewien czas w zakrystii kościoła ewangelickiego w Rawiczu. Podczas okupacji hitlerowskiej dalsze istnienie polskiej placówki kościelnej nie było możliwe.
Lata 1945-2001.
Po wojnie, pierwsze nabożeństwo w miejscowej kaplicy odprawił 27 października 1946 ks. Karol Świtalski z Poznania, który też zorganizował nauczanie religii. Parokrotnie w następnych latach odbywała się konfirmacja. Zborem w Lesznie opiekowali się kolejni duszpasterze z Poznania, m.in. ks. Włodzimierz Missol, Jan Walter i Tadeusz Raszyk. W latach 2000-2006 miejscowym wikariuszem był ks. Sławomir Janusz Sikora, początkowo jeszcze jako student teologii, od 26 grudnia 2002 jako ordynowany duchowny.
Samodzielna parafia.
26 maja 2001 Konsystorz podjął uchwałę o przekształceniu zboru w samodzielną parafię, której administratorem pozostał ks. Tadeusz Raszyk. Decyzję tę wcielono w życie podczas uroczystego nabożeństwa 13 stycznia 2002, z udziałem ks. bpa Janusza Jaguckiego i ks. bpa Michała Warczyńskiego, który dokonał introdukcji nowo wybranej rady parafialnej. Kolejnym wikariuszem parafii poznańskiej w Lesznie w 2006 r. został ks. Waldemar Gabryś z Hażlacha, wybrany przez wiernych na stanowisko proboszcza i uroczyście wprowadzony w urząd 29 czerwca 2008.
Nabożeństwa odbywają się w kaplicy przy ul. Paderewskiego 11. Jest ona skromną jednonawową budowlą wzniesioną w 1892 według projektu Hermanna Nergera w stylu neogotyku angielskiego. W 2003 kaplicę odnowiono. Obok znajduje się dom parafialny. Parafia posiada filiał w Rawiczu. Parafia ewangelicko-augsburska w Lesznie bierze aktywny udział w życiu miasta i regionu, w inicjatywach charytatywnych i kulturalnych, jest też miejscem spotkań ekumenicznych.

</doc>
<doc id="1506171" url="https://pl.wikipedia.org/wiki?curid=1506171" title="Osiedle Jana Kochanowskiego">
Osiedle Jana Kochanowskiego



</doc>
<doc id="1506175" url="https://pl.wikipedia.org/wiki?curid=1506175" title="Sordes pilosus">
Sordes pilosus



</doc>
<doc id="1506176" url="https://pl.wikipedia.org/wiki?curid=1506176" title="Erythrosuchus">
Erythrosuchus



</doc>
<doc id="1506178" url="https://pl.wikipedia.org/wiki?curid=1506178" title="Anatol Potemkowski">
Anatol Potemkowski

Anatol Potemkowski (ur. 9 kwietnia 1921 w Konstantynopolu, zm. 15 października 2008 w Warszawie) – polski pisarz i satyryk.
Życiorys.
Urodził się w Stambule w rodzinie inteligencji polskiej, która osiadła tam uchodząc przed rewolucją październikową. Ojciec Anatola był znanym prawnikiem, który po odrodzeniu państwa polskiego, objął na krótko poselstwo w Konstantynopolu. Następnie rodzina wyjechała do Polski i osiadła w Łucku na Wołyniu, gdzie Anatol spędził swoje lata młodzieńcze. W Łucku ojciec pisarza do września 1939 roku prowadził własną kancelarię adwokacką, po czym wraz z rodziną opuścił miasto, uchodząc przed nacierającym ze wschodu sowieckim okupantem.
W okresie okupacji Anatol Potemkowski był więźniem obozów koncentracyjnych w Auschwitz i Mauthausen.
Był felietonistą i satyrykiem. Pisał m.in. w „Szpilkach”, gdzie prowadził stały felieton "Dziennik zażaleń" pod pseudonimem „Megan”. Publikował także w „Rzeczpospolitej” (w latach 40.) i w „Karuzeli”.
Napisał m.in. powieść "Wszystkie pieniądze świata", na podstawie której powstał miniserial telewizyjny (1999)] w reżyserii Andrzeja Kotkowskiego z Radosławem Elisem i Maciejem Stuhrem w rolach głównych. Był współautorem scenariusza komedii filmowej "Irena do domu!" (1955). Współpracował z kabaretami "Szpak" i "Dudek".
Został pochowany na Cmentarzu Komunalnym Północnym na Wólce Węglowej w Warszawie.
Odznaczenia.
Był odznaczony Krzyżem Kawalerskim Orderu Odrodzenia Polski (1966) i Złotym Krzyżem Zasługi (1957).

</doc>
<doc id="1506179" url="https://pl.wikipedia.org/wiki?curid=1506179" title="Ammosaurus">
Ammosaurus



</doc>
<doc id="1506181" url="https://pl.wikipedia.org/wiki?curid=1506181" title="Jaxartosaurus">
Jaxartosaurus



</doc>
<doc id="1506203" url="https://pl.wikipedia.org/wiki?curid=1506203" title="Moda (singel)">
Moda (singel)



</doc>
<doc id="1506205" url="https://pl.wikipedia.org/wiki?curid=1506205" title="Cibora jadalna">
Cibora jadalna

Cibora jadalna lub migdał ziemny, orzech tygrysi, chufa ("Cyperus esculentus" L.) – gatunek rośliny należący do rodziny ciborowatych ("Cyperaceae"). Gatunek szeroko rozprzestrzeniony, także inwazyjny.
Rozmieszczenie geograficzne.
Występuje w tropikalnej Afryce, na Madagaskarze, w Azji południowej, w Europie południowej, Ameryce Północnej i Ameryce Południowej. W Polsce w stanie naturalnym praktycznie nie występuje. Znajdowana na początku XXI w. w roślinności mokradłowej stawu koło Węglińca, co wówczas było najdalej na wschód wysuniętym stanowiskiem północnoeuropejskim. Od tego czasu uznana za agriofit.
Morfologia.
Bylina kłączowa o wysokości do 1 m z liśćmi równowąskimi. Łodyga trójgraniasta, kwiatonośna. Kwiat złożony z 3 pręcików i 1 słupka. Owoc – trójgraniasty orzeszek. Ma jajowatego kształtu, bulwiaste korzenie o długości dochodzącej do 3 cm i ok. 1,5 cm szerokości.
Zastosowanie.
Roślina jadalna: bulwy zawierają do 20% tłuszczu, białko, ok. 28% skrobi, 14% cukru, ok. 7% substancji gumowych. Spożywane mogą być na surowo, jako gotowane lub prażone. Mogą być używane jako namiastka kawy oraz do sporządzania napoju mlecznego (sorbetu). W Hiszpanii sporządza się napój o nazwie horchata de chufa. Z bulw można pozyskać olej do celów spożywczych.

</doc>
<doc id="1506206" url="https://pl.wikipedia.org/wiki?curid=1506206" title="Migdał ziemny">
Migdał ziemny



</doc>
<doc id="1506207" url="https://pl.wikipedia.org/wiki?curid=1506207" title="Cyperus esculentus">
Cyperus esculentus



</doc>
<doc id="1506209" url="https://pl.wikipedia.org/wiki?curid=1506209" title="Konotopie (przystanek kolejowy)">
Konotopie (przystanek kolejowy)

Konotopie – przystanek kolejowy w Trzebiegoszczu, w województwie kujawsko-pomorskim, w Polsce. Znajduje się tu 1 peron.
W roku 2017 przystanek obsługiwał 0–9 pasażerów na dobę.

</doc>
<doc id="1506210" url="https://pl.wikipedia.org/wiki?curid=1506210" title="Legend of the Liquid Sword (album)">
Legend of the Liquid Sword (album)

Legend of the Liquid Sword – czwarty album studyjny amerykańskiego rapera GZA, członka Wu-Tang Clan, wydany 10 grudnia 2002 roku nakładem wytwórni MCA Records. Sesja nagraniowa miała miejsce w latach 2001 – 2002, a za warstwę muzyczną odpowiadają m.in. RZA, Mathematics, DJ Muggs z Cypress Hill oraz Arabian Knight.
Wydawnictwo zadebiutowało na 75. miejscu notowania Billboard 200 oraz 21. miejscu listy Top R&amp;B/Hip-Hop Albums. Nazwa albumu została zaczerpnięta z filmu o tym samym tytule.

</doc>
<doc id="1506212" url="https://pl.wikipedia.org/wiki?curid=1506212" title="Pranas Žeimys">
Pranas Žeimys

Pranas Žeimys (ur. 5 lutego 1957 w miejscowości Barzdžiai koło Kretyngi) – litewski samorządowiec i polityk, poseł na Sejm Republiki Litewskiej.
Życiorys.
W 1975 ukończył szkołę średnią w Szkudach, a trzy lata później technikum w Rydze. W 1987 został absolwentem Uniwersytetu Lotnictwa Cywilnego w Leningradzie, po czym kształcił się w dziedzinie języka angielskiego w instytucie języków obcych w Moskwie, na Uniwersytecie Kijowskim oraz w Norwich Institute for Language Education.
Od 1978 do 1983 pracował w porcie lotniczym w Połądze. W latach 1987–1992 pełnił funkcję zastępcy dyrektora ds. handlowych tego lotniska. Pracował także w urzędzie miasta Połągi (w okresie 1995–1997).
W 1993 przystąpił do Związku Ojczyzny. Cztery lata później wybrano go po raz pierwszy do rady miasta Połągi. Swój mandat odnawiał w wyborach w 2000, 2002 i 2007. Od 1997 do 2006 pełnił urząd burmistrza Połągi (z kilkumiesięczną przerwą w latach 2000–2001, kiedy to był zatrudniony jako inżynier-programista w spółce prawa handlowego).
W wyborach parlamentarnych w 2008 uzyskał w II turze mandat posła na Sejm Republiki Litewskiej z okręgu pomorskiego, pokonując deputowanego Raimundasa Palaitisa ze Związku Liberałów i Centrum. W 2012 uzyskał reelekcję na kolejną kadencję. W 2019 ponownie wybrany na radnego Połągi.

</doc>
<doc id="1506214" url="https://pl.wikipedia.org/wiki?curid=1506214" title="Herb Pakości">
Herb Pakości

Herb Pakości – jeden z symboli miasta Pakość i gminy Pakość w postaci herbu.
Wygląd i symbolika.
Herb Pakości przedstawia na błękitnej tarczy herbowej wizerunek (postać) świętego Jakuba, w srebrnej szacie, boso, w czarnym kłobuku ze srebrną zdobiną, głowę którego zdobi złoty nimb. Apostoł stoi na szarym podłożu. Święty w prawej ręce trzyma przy piersi czarną księgę, w lewej - złotą laskę pielgrzyma, opartą o podłoże, zwieńczona głowicą w kształcie niewielkiej złotej kuli. Długość laski przewyższa nieznacznie wzrost postaci. Z prawej strony świętego, na podłożu, stoi złoty krzyż łaciński, wysoki do kolan sylwetki.
Postać Jakuba Apostoła otoczona jest pięcioma złotymi, sześcioramiennymi gwiazdami: dwoma (w słup) nad krzyżem oraz trzema (w słup) po lewej stronie świętego. Tarczę (z wyjątkiem dolnej części herbu - podłoża) otacza srebrna bordiura. Zwieńczeniem herbu jest "corona muralis", przedstawiająca ceglany, blankowany, brązowy mur miejski z zamkniętą bramą, a na nim takież trzy wieżyczki. Każda baszta posiada po dwa okna łukowe w układzie jedno obok drugiego.
Historia.
Godło herbowe znane jest od XVI wieku, nawiązuje do patrona miejscowej parafii. Poprzedni wzór herbu przedstawiał samą postać świętego, bez murów, krzyża i gwiazd.
Za czasów Królestwa Polskiego herb Pakości wyglądał zupełnie inaczej. Jego forma była ściśle związana z aktem wyniesienia, przez Kazimierza Wielkiego, miejscowości do rangi miasta. 

</doc>
<doc id="1506217" url="https://pl.wikipedia.org/wiki?curid=1506217" title="Port lotniczy Bagdogra">
Port lotniczy Bagdogra

Port lotniczy Bagdogra (IATA: IXB, ICAO: VEBD) – port lotniczy położony 16 km od miasta Siliguri, w stanie Bengal Zachodni, w Indiach.

</doc>
<doc id="1506218" url="https://pl.wikipedia.org/wiki?curid=1506218" title="12 Batalion Remontowy">
12 Batalion Remontowy

12 Batalion Remontowy– samodzielny pododdział logistyczny Sił Zbrojnych PRL i okresu transformacji ustrojowej.
Wchodził w skład 12 Szczecińskiej Dywizji Zmechanizowanej. Stacjonował w garnizonie Szczecinie w kompleksie koszarowym przy ulicy Mickiewicza.
W 1994 przeorganizowany w 7 Rejonowe Warsztaty Techniczne.
Struktura organizacyjna.
Dowództwo i sztab

</doc>
<doc id="1506219" url="https://pl.wikipedia.org/wiki?curid=1506219" title="Temat zakazany">
Temat zakazany

Temat zakazany - jest to pierwszy singel warszawskiego rapera Pono promujący album Hołd.

</doc>
<doc id="1506220" url="https://pl.wikipedia.org/wiki?curid=1506220" title="Zew">
Zew

Inne:

</doc>
<doc id="1506221" url="https://pl.wikipedia.org/wiki?curid=1506221" title="Stanislovas Giedraitis">
Stanislovas Giedraitis

Stanislovas Giedraitis (ur. 6 stycznia 1947 w miejscowości Pavašuokys w rejonie malackim) – litewski agronom, zootechnik i kołchoźnik, działacz komunistyczny okresu radzieckiego, poseł na Sejm Republiki Litewskiej.
Życiorys.
Został absolwentem technikum rolniczego w Bujwidziszkach, po czym podjął pracę w kołchozie "Volungė" w rejonie olickim. W 1968 mianowano go dyrektorem gospodarstwa "Dainavos" w tej samej gminie.
W 1971 ukończył Litewską Akademię Weterynarii ze specjalnością zootechnika. Po odbyciu służby wojskowej ponownie stanął na czele kołchozu "Dainavos". Wybrano go również deputowanym ludowym do rad rejonów olickiego i malackiego. W 1977 objął urząd przewodniczącego Rejonowego Komitetu Wykonawczego w Olicie.
W 1981 został absolwentem Wyższej Szkoły Partyjnej przy KC KPZR w Leningradzie. Od 1982 do 1988 pełnił funkcję I sekretarza Komunistycznej Partii Litwy rejonu możejskiego. W 1988 wszedł w skład republikańskiego sekretariatu KC KPL. Trzy lata wcześniej wybrano go deputowanym ludowym do Rady Najwyższej Litewskiej SRR.
W trakcie procesu odzyskiwania przez Litwę niepodległości poparł początkowo tzw. moskiewską platformę KPL Mykolasa Burokevičiusa, przeciwną oderwaniu się od ZSRR. Później był członkiem Litewskiej Partii Socjaldemokratycznej. W 2003 stanął na czele instytucji użyteczności publicznej Europos geografinis centras.
W wyborach parlamentarnych w 2008 został wybrany reprezentantem okręgu Możejki w parlamencie litewskim, pokonując jako kandydat niezależny przedstawiciela swojego poprzedniego ugrupowania. W Sejmie wstąpił jednocześnie do klubu poselskiego LSDP. W 2012 bez powodzenia ubiegał się o reelekcję również jako kandydat niezależny. Związał się później z Litewską Socjaldemokratyczną Partią Pracy.

</doc>
<doc id="1506224" url="https://pl.wikipedia.org/wiki?curid=1506224" title="Wiłość">
Wiłość



</doc>
<doc id="1506225" url="https://pl.wikipedia.org/wiki?curid=1506225" title="Flybaboo">
Flybaboo

Flybaboo – nieistniejąca szwajcarska regionalna linia lotnicza z siedzibą w Genewie.
W 2010 roku linia ogłosiła zaprzestanie działalności, z powodu bankructwa.

</doc>
<doc id="1506226" url="https://pl.wikipedia.org/wiki?curid=1506226" title="To, co po mnie zostanie">
To, co po mnie zostanie



</doc>
<doc id="1506228" url="https://pl.wikipedia.org/wiki?curid=1506228" title="16 Batalion Remontowy">
16 Batalion Remontowy



</doc>
<doc id="1506229" url="https://pl.wikipedia.org/wiki?curid=1506229" title="Kiyomatsu Matsubara">
Kiyomatsu Matsubara

 – japoński biolog morza, ichtiolog i herpetolog. Opisał m.in. gatunek rekina "Pseudocarcharias kamoharai".

</doc>
<doc id="1506238" url="https://pl.wikipedia.org/wiki?curid=1506238" title="Herb obwodu chmielnickiego">
Herb obwodu chmielnickiego

Herb obwodu chmielnickiego przedstawia tarczę dwudzielną w słup na pola prawe błękitne i lewe czerwone. Pośrodku u góry na styku pól złote promieniste słońce z obliczem. Pod nim dwa złote kłosy zboża odchylone od siebie.
Herb przyjęty został 21 marca 2002 roku. Słońce nawiązuje do herbu Podola. Odchylone kłosy tworzą literę Х (w cyrylicy: ch), pierwszą literę nazwy obwodu.
Poprzedni herb sprzed 2002 roku przedstawiał na tarczy dwudzielnej w lewy skos w polu błękitnym złote promieniste słońce, a w polu czerwonym srebrny krzyż kawalerski.
Herb nawiązywał do herbu guberni podolskiej z 1856 roku.

</doc>
<doc id="1506239" url="https://pl.wikipedia.org/wiki?curid=1506239" title="Leki bakteriobójcze">
Leki bakteriobójcze



</doc>
<doc id="1506240" url="https://pl.wikipedia.org/wiki?curid=1506240" title="Choroba De Vivo">
Choroba De Vivo

Choroba De Vivo (ang. De Vivo disease) – choroba genetyczna o dziedziczeniu autosomalnym dominującym, spowodowana mutacją w genie kodującym białko transportera glukozy GLUT1. Na obraz choroby składają się drgawki, ataksja, mikrocefalia, opóźnienie umysłowe. Glikemia w osoczu jest prawidłowa, ale nieprawidłowo niskie są wartości glikemii w płynie mózgowo-rdzeniowym ("hypoglycorrhachia"). Zespół opisali De Vivo i wsp. w 1991 roku na łamach „New England Journal of Medicine”.

</doc>
<doc id="1506242" url="https://pl.wikipedia.org/wiki?curid=1506242" title="Leki przeciwbakteryjne">
Leki przeciwbakteryjne



</doc>
<doc id="1506247" url="https://pl.wikipedia.org/wiki?curid=1506247" title="Muntaner">
Muntaner

Muntaner – stacja metra w Barcelonie, na linii 6. Stacja została otwarta w 1929.

</doc>
<doc id="1506249" url="https://pl.wikipedia.org/wiki?curid=1506249" title="La Bonanova">
La Bonanova

La Bonanova – stacja metra w Barcelonie, na linii 6. Stacja została otwarta w 1952.

</doc>
<doc id="1506250" url="https://pl.wikipedia.org/wiki?curid=1506250" title="Przegląd Wojsk Pancernych">
Przegląd Wojsk Pancernych

a także:

</doc>
<doc id="1506253" url="https://pl.wikipedia.org/wiki?curid=1506253" title="Choroba Otto-Chrobaka">
Choroba Otto-Chrobaka

Choroba Otto-Chrobaka (łac. "protrusio acetabuli intrapelvitica") – choroba stawu biodrowego polegająca na stopniowym zagłębianiu się dna panewki do wewnątrz miednicy. Występuje najczęściej obustronnie i dotyczy głównie kobiet w wieku 50-60 lat. Objawia się stopniowym ograniczeniem ruchomości stawu biodrowego.
Patologię opisali jako pierwsi Rudolf Chrobak i Adolph Wilhelm Otto.

</doc>
<doc id="1506254" url="https://pl.wikipedia.org/wiki?curid=1506254" title="Robię co chcę">
Robię co chcę

To zbyt piękne... – singiel promujący drugi album solowy Pona "Tak to widzę". Na płycie znajdują się cztery wersje utworu singlowego "Pierdolę to": oryginalna, ocenzurowana oraz dwa remiksy (Korzenia i Jędkera). Do tego kawałek "Robię swoje" z Korasem i Fredem. Całość została zmiksowana przez Waca. 

</doc>
<doc id="1506255" url="https://pl.wikipedia.org/wiki?curid=1506255" title="Przełęcz Stolarczyka">
Przełęcz Stolarczyka

Przełęcz Stolarczyka (słow. "Stolarczykovo sedlo", niem. "Stolarczykjoch", węg. "Stolarczyk-hágó", ok. 2370 m n.p.m.) – przełęcz w głównej grani Tatr, położona pomiędzy Wyżnim Baranim Zwornikiem ("Vyšná Barania strážnica") w masywie Baranich Rogów ("Baranie rohy", 2526 m) a Małą Papirusową Turnią ("Malá Čierna veža") w masywie Czarnego Szczytu ("Čierny štít", 2429 m). Po północno-zachodniej stronie przełęczy znajduje się Dolina Czarna Jaworowa ("Čierna Javorová dolina") – gałąź Doliny Jaworowej ("Javorová dolina"), a po stronie południowo-wschodniej Dolina Dzika ("Veľká Zmrzlá dolina") – gałąź Doliny Kieżmarskiej ("dolina Kežmarskej Bielej vody"). Bezpośrednio pod przełęczą znajdują się kotlinki, stanowiące najwyższe piętra tych dolin: Czarny Bańdzioch na północnym zachodzie i Barania Kotlina na południowym wschodzie. Pomiędzy Wyżnim Baranim Zwornikiem a Przełęczą Stolarczyka wypiętrza się Barania Kazalnica.
Z Czarnego Bańdziocha prosto na Przełęcz Stolarczyka prowadzi u stóp Czarnego Szczytu i Papirusowych Turni długi, skalisto-piarżysty Szymkowy Żleb. Poniżej grani po stronie Doliny Dzikiej prowadzi natomiast długi zachód nazywany Papirusową Drabiną. U góry kończy się on w rejonie trawiastego zbocza tuż poniżej Przełęczy Stolarczyka.
Na przełęcz nie prowadzi żaden szlak turystyczny, jest ona natomiast łatwo dostępna z obu stron drogami nieznakowanymi. Stanowi najdogodniejsze połączenie Doliny Czarnej Jaworowej z Doliną Dziką, jak również daje łatwy dostęp do otaczających ją szczytów. Najlepiej dotrzeć na siodło od północnego zachodu przez Szymkowy Żleb lub od wschodu przez Papirusową Drabinę. Przejście przez przełęcz było od dawna używane przez myśliwych z Jurgowa. Nazwa przełęczy została nadana w 1902 r. przez Janusza Chmielowskiego na cześć zasłużonego taternika, księdza Józefa Stolarczyka.
Pierwsze znane wejścia:

</doc>
<doc id="1506257" url="https://pl.wikipedia.org/wiki?curid=1506257" title="Nagroda Kniksena">
Nagroda Kniksena

Nagroda Kniksena – przyznawane od 1990 wyróżnienie dla najlepszych piłkarzy norweskiej pierwszej ligi piłkarskej. Nazwa pochodzi od przydomka jednego z najlepszych norweskich graczy w historii, Roalda Jensena.
Kategorie.
Kategoria A.
Jury wybiera najlepszych z Tippeligaen w poniższych kategoriach:
W każdym przypadku piłkarz musi grać w Norwegii, narodowość nie ma znaczenia.
Kategoria B.
Kniksen roku
Najlepszy piłkarz norweski, grający zagranicą lub w Norwegii. Nagroda ta nie została przyznawana w 2005 i 2006 roku, ale powróciła w 2007.
Nagroda honorowa
Otrzymuje go osoba, albo drużyna, która miała ogromny wkład w rozwój norweskiej piłki.

</doc>
<doc id="1506258" url="https://pl.wikipedia.org/wiki?curid=1506258" title="Library of Congress">
Library of Congress



</doc>
<doc id="1506262" url="https://pl.wikipedia.org/wiki?curid=1506262" title="Ludwig Ferdinand Hesse">
Ludwig Ferdinand Hesse

Ludwig Ferdinand Hesse (ur. 23 stycznia 1795 w Białogardzie, zm. 8 maja 1876 w Berlinie) – niemiecki architekt i malarz doby klasycyzmu, działający głównie na terenie Poczdamu i Berlina.
Życie.
Ludwig Ferdinand Hesse urodził się jako trzecie dziecko rolnika Johanna Georga Hessego oraz jego żony Dorothei Marii (z d. Nöske). Po śmierci matki, w wieku 13 lat trafił pod opiekę wuja, rewizora mierniczego, który dawał mu pierwsze lekcje rysunku technicznego. Hesse zdobył zawód geodety.
Pierwsze doświadczenia zawodowe zbierał w służbie państwowej w Koszalinie. W latach 1819–1820 odbył służbę wojskową w Berlinie, gdzie równocześnie studiował architekturę na Berliner Bauakademie. W kwietniu 1820 zakończył studia złożeniem egzaminu na geodetę.
Po studiach podjął pracę w ministerialnej Komisji Budownictwa u radcy budowlanego Johanna Gottloba Schlaetzera, a po jego śmierci w 1824 u Johanna Georga Mosera. 
W czerwcu 1825 złożył egzamin ze sztuki budowlanej na architekta przed komisją egzaminacyjną Głównego Departamentu Budownictwa (niem. "Oberbaudepartement"). 
30 grudnia 1826 Hesse ożenił się z 18-letnią przybraną córką swojego dawnego przełożonego Johanna Gottloba Schlaetzera, Pauliną Marią Schön. Ślub odbył się w kościele Trójcy Świętej (niem. "Dreifaltigkeitskirche") w berlińskiej dzielnicy Friedrichstadt. Para doczekała się sześciorga dzieci, z których dwoje zmarło zaraz po narodzinach. Dwóch synów: Carl (ur. 1827) i Rudolf (ur. 1829) wybrało zawód architekta.
W 1828 odbył podróż naukową do Austrii i południowych Niemiec. Po powrocie został członkiem komisji budowy neogotyckiego kościoła w berlińskiej dzielnicy Friedrichswerder, a następnie kierownikiem budowy, realizując plany Karla Friedricha Schinkla.
W sierpniu 1830 Hesse objął stanowisko inżyniera drogowego w Poczdamie, gdzie odpowiadał za budowę szos do Berlina i Charlottenburga. We wrześniu 1831 podjął pracę w ministerialnej Komisji Budownictwa. W 1832 awansował na stanowisko nadwornego inspektora budowlanego (niem. "Hofbauinspektor"). W 1834-35 odbył kolejne podróże naukowe do Włoch, Francji, Belgii, Anglii, Szkocji i Irlandii. W 1838 odwiedził Rosję, Finlandię, Szwecję i Danię. Podczas swoich podróży sporządził wiele szkiców architektonicznych i pejzaży olejnych, które zostały wystawione na wystawie w Berlinie.
W 1844 przyjął propozycję Fryderyka Wilhelma IV pracy na stanowisku nadwornego architekta (niem. "Hofbaumeister") w nadwornym urzędzie budownictwa, gdzie pozostawał do 1863. Poza zleceniami projektów domów prywatnych, sporządził plany przebudowy Poczdamu i budowli na terenie parku Sanssouci oparte na szkicach monarchy. Z powodu braku wystarczających środków finansowych nie wszystkie z planów króla udało się zrealizować. Hesse często współpracował z innymi architektami Ludwigiem Persiusem czy Friedriechem Augustem Stülerem. Po śmierci Persiusa kontynuował prace nad rozbudową Poczdamu i realizacją projektów Wilhelma IV. 
16 stycznia 1847 awansował na nadwornego radcę budowlanego (niem. "Hofbaurat"), a 12 stycznia 1859 objął stanowisko głównego nadwornego rady budowlanego (niem. "Oberhofbaurat").
W 1854–1855 opublikował trzy prace: "Sanssouci und seine Architekturen unter Friedrich Wilhelm IV." (pol. Architektura Sanssouci za panowania Fryderyka Wilhelma IV), "Ausgeführte ländliche Wohngebäude" (pol. Wybrane wiejskie budynki mieszkalne) oraz "Ausgeführte städtische Wohngebäude in Berlin" (pol. Wybrane miejskie budynki mieszkalne w Berlinie).
W 1862 udał się ponownie w podroż do Londynu i Paryża. Po powrocie objął berliński urząd budownictwa miejskiego. Po śmierci Stülera w 1865 został dyrektorem berlińskiej Komisji Budowy Pałaców. 6 maja 1865 został mianowany na tajnego głównego radcę budowlanego (niem. "Geheimer Oberhofbaurat").
Ludwig Ferdinand Hesse zmarł w 1876 wskutek udaru mózgu. Architekt spoczywa na cmentarzu Trójcy Świętej (niem. Dreifaltigkeitsfriedhof I). W 1927 miasto Poczdam nazwało jego imieniem jedną z ulic dzielnicy Nauener Vorstadt.

</doc>
<doc id="1506263" url="https://pl.wikipedia.org/wiki?curid=1506263" title="Checkeando">
Checkeando



</doc>
<doc id="1506265" url="https://pl.wikipedia.org/wiki?curid=1506265" title="Pałac Benrath">
Pałac Benrath

Pałac Benrath (niem. "Schloss Benrath") – pałac w Düsseldorfie (dzielnica Benrath) w kraju związkowym Nadrenia Północna-Westfalia (Niemcy).
Zbudowany w latach 1755-73 przez Nicolasa de Pigage na zlecenie palatyna Karola IV Teodora Wittelsbacha. Architektura pałacu jest przykładem stylu przejściowego pomiędzy rokoko a klasycyzmem. W 1966 obiekt wpisano w rejestr ochrony zabytków.
Obecnie (2008) w pałacu mieszczą się dwa muzea: Muzeum Europejskiej Sztuki Ogrodowej (niem. "Museum für Europäische Gartenkunst ") i Muzeum Historii Naturalnej (niem. "Museum für Naturkunde").
Historia.
Zamek na wodzie.
W XVI w. w miejscu obecnego pałacu stał zamek na wodzie. W latach 1660-66 wzniesiono tu z polecenia Elżbiety Amalii, drugiej żony palatyna Filipa Wilhelma, reprezentacyjny nowy zamek na wodzie. Prace budowlane powierzono głównemu inżynierowi Johannesowi Lollio (zwanemu Sadeler). Rodzina palatyna mieszkała tu latem i często przyjeżdżała na polowania.
Najstarszy syn Filipa, elektor Jan Wilhelm, często przebywał tu latem ze swoją żoną Anną Marią.
Pałac Benrath.
Sto lat później zburzono zamek na wodzie, by zbudować pałac myśliwski na zlecenie elektora palatyna Karola IV Teodora Wittelsbacha. Projekt rezydencji powierzono francuskiemu architektowi Nicolasowi de Pigage, piastującemu wówczas funkcję głównego architekta na dworze elektora w Mannheim. Nowy trójskrzydłowy pałac wzorowany na francuskim "maison de plaisance" wzniesiono w latach 1755-70 - jego budowa została przerwana przez wojnę siedmioletnią. Budowla powstała ok. 300 na północ od dawnego zamku, po którym ostał się jedynie budynek oranżerii.
Palatyn Karol Teodor nigdy nie mieszkał w pałacu Benrath. Kiedy w 1777 odziedziczył księstwo Bawarii, musiał przenieść swoją siedzibę do Monachium. Odwiedził jednak Benrath podczas swojej ostatniej wizyty w księstwie Berg (1785). Pałac został złupiony przez wojska francuskie w 1795. Karol Teodor zmarł w Monachium w 1799. Jego następca elektor Maksymilian I Józef Wittelsbach przekazał księstwo Berg swojemu szwagrowi Wilhelmowi, który zamieszkał w pałacu Benrath wraz z rodziną.
W latach 1806-13 pałac pełnił funkcję rezydencji książąt Berg i Kleve: księcia Joachima Murata, Ludwiga von Hollanda oraz cesarza Napoleona I, którzy w pałacu bywali rzadko.
Po kongresie wiedeńskim pałac przeszedł w posiadanie Prus (1815). Fryderyk Wilhelm III Pruski przekazał rezydencję w użytkowanie swojemu bratankowi Wilhelmowi Fryderykowi Ludwigowi, pełniącemu funkcję dowódcy 20 dywizji pruskiej stacjonującej w Düsseldorfie. Wilhelm Fryderyk przebywał tu latem wraz z małżonką Wilhelminą Luizą.
Po 1852 pałac użytkował jako rezydencję letnią książę Karl Anton von Hohenzollern-Sigmaringen. W 1862 książę Leopold von Hohenzollern-Sigmaringen, syn księcia Karla Antona, otrzymał zgodę na zamieszkanie w pałacu od króla Wilhelma I. Jednak budowla musiała wpierw przejść gruntowny remont. Raport odnośnie do stanu rezydencji oraz propozycję jej restauracji sporządził dyrektor Komisji Budowy Pałaców Ludwig Ferdinand Hesse. 1 czerwca 1868 dokument został przedstawiony królowi Wilhelmowi I, który zatwierdził plany remontowe. Już w 1820 porównywano pałac Benrath z rezydencją Sanssouci w Poczdamie. Podobieństwa dostrzegano w planach obu budowli oraz w dekoracjach wnętrz. Prace restauracyjne prowadzone w pałacu Benrath zakończyły się dopiero w 1870. Rodzina książęca mieszkała w pałacu do 1875.
Od 1919-12 w rezydencji mieściła się szkoła, przekształcona następnie w gimnazjum. Główna część gimnazjum znajdowała się w lewym skrzydle pałacowym. Później szkoła otrzymała dodatkowe pomieszczenia oraz kolejne sale w prawym skrzydle kompleksu.
W 1928 pałac przeszedł na własność miasta Düsseldorf. W czasie II wojny światowej obiekt został nieznacznie zniszczony (głównie gabinet księżnej). Po wojnie został wiernie odbudowany.
Obecnie (2008) w pałacu mieszczą się dwa muzea: powstałe w 1929 Muzeum Europejskiej Sztuki Ogrodowej (niem. "Museum für Europäische Gartenkunst") w skrzydle wschodnim oraz założone w 2002 Muzeum Historii Naturalnej (niem. "Museum für Naturkunde") w skrzydle zachodnim.
Architektura.
Architektura zewnętrzna.
Założenie architektoniczne "maison de plaisance" obejmuje trzy skrzydła pałacowe: "corps de logis" – główną część kompleksu oraz dwa osobne skrzydła po stronie wschodniej i zachodniej (tzw. "Kavalierhäuser").
Na podwyższonym parterze "corps de logis" mieściły się apartamenty książęce, zaprojektowane na wzór francuskich "appartement double", tak by pokoje prywatne były oddzielone od salonów. Westybul (spełniający również funkcję jadalni) i sala balowa z kopułą (niem. "Kuppelsaal") tworzą środkową oś pałacu, dzieląc budowlę na dwie symetryczne części: skrzydło zachodnie, mieszczące apartamenty palatyna Karola IV Teodora i skrzydło wschodnie, w którym znajdowały się pokoje jego żony Elżbiety Augusty.
Po lewej i prawie stronie centralnej osi budowli rozmieszczono symetrycznie sypialnie, gabinety, garderoby, pokoje dla służby, łazienki i toalety. Mniejsze sale były usytuowane wokół dwóch dziedzińców wewnętrznych, skąd widać doskonale piętrową strukturę budowli. Z zewnątrz "corps de logis" wydaje się mieć jedynie dwa piętra, podczas gdy w rzeczywistości budowla jest czterokondygnacyjna (pięciokondygnacyjna, jeśli wliczyć piwnice). Złudzenie dwupiętrowości pojawia się wskutek zabiegu architektonicznego polegającego na redukcji wysokości pomieszczeń nie pełniących funkcji reprezentacyjnych (łazienek, garderób, pokoi dla służby) o połowę w stosunku do wymiarów sal reprezentacyjnych. Podczas gdy apartamenty książęce urządzono na parterze, na pierwszym piętrze umieszczono pokoje dla służby, na drugim cztery apartamenty gościnne, a na poddaszu pokoje dla służby towarzyszącej gościom.
W "Kavalierhäuser" znajdowały się mieszkania dla służby oraz kwatery dla gości. W zachodnim skrzydle mieściła się kuchnia, połączona z "corps de logis" podziemnym tunelem.
Architektura wnętrz.
Dekoracje pałacowych wnętrz wykorzystują motywy naturalne. W westybulu znajdują się wyobrażenia czterech elementów (ziemi, ognia, wody i powietrza), czterech pór roku oraz słońca i księżyca. Kolejne pomieszczenia zdobią kwiaty, latorośle, girlandy z owoców oraz alegoryczne przedstawienia polowania, pasterstwa, rolnictwa i ogrodnictwa.
Wyposażenie wnętrz.
Oryginalne wnętrza zachowały się w doskonałym stanie – wielobarwne drewniane parkiety (wielokolorowy parkiet okrągłej sali z kopułą układa się pośrodku we wzór gwiazdy, malowidła ścienne i sztukaterie.
Restauracji wymagały natomiast obicia mebli oraz jedwabie na ścianach, odtworzone na podstawie dokumentacji pałacowej. Wiele mebli z XVII w. zostało usuniętych z pałacu jeszcze na początku XIX w., pozostałe obiekty zostały sprzedane na aukcji na początku XX w., kiedy to zarząd pruski zdecydował się na przekazanie pałacu szkole. Obecne meble, głównie produkcji francuskiej, zostały zakupione na aukcjach antyków po II wojnie światowej. Jedną z atrakcji, jest pianino, które niesłusznie uważano za instrument, na którym grał Mozart.
Kolekcja porcelany.
Fundacja Pałac i Park Benrath (niem. "Stiftung Schloss und Park Benrath") posiada zasobną kolekcję porcelany z Frankenthal (Pfalz). Niewielki wybór eksponatów można podziwiać w salach pierwszego piętra.
Park Benrath.
Na południowej stronie pałacu rozciąga się park (ponad 6 ha). Cały jego obszar poprzecinany jest kanałami, zaopatrywanymi w wodę z pobliskiej rzeki Itter. Jego najstarsza część pochodzi z XVII w.
Park powiela symetryczną strukturę rezydencji: oś środkowa utworzona przez westybul i salę z kopułą znajduje przedłużenie na zewnątrz budowli w postaci 470-metrowego Stawu Lustrzanego (niem. "Spiegelweiher") w formie kanału. Na końcu stawu powstał punkt widokowy tzw. "Ulmenkopf" obsadzony wiązami (drzewa wycięto w 1796). Po wschodniej stronie stawu znajduje się oranżeria, która wraz z bramą są jedynymi zachowanymi budynkami z XVII w. Po stronie zachodniej rozciąga się XVII w. park leśny (niem. "Jagdpark"), w którym urządzano polowania. Park oplata gwiaździsta sieć ścieżek, w której geometrycznym środku znajduje się trawiaste rondo.
Po obydwu stronach pałacu znajdują się ogrody prywatne: po stronie wschodniej asymetryczny barokowy ogród francuski księżnej, a po stronie zachodniej angielski ogród księcia - założony na początku XIX w. w miejsce dawnego ogrodu francuskiego. Po stronie wschodniej urządzono ponadto sady, ogrody warzywne i herbaria.
Oryginalne założenie ogrodowe umożliwiało widok z sypialni księcia na statki płynące po Renie, oddalonym o ok. 600 m. Z apartamentów księżnej w pogodne dni widoczna była wyżyna Bergisches Land. Obecnie oryginalne osie widokowe są zasłonięte bujną roślinnością, która chroni pałac przed hałasem ulicznym i przesłania widok na okoliczne zabudowania.
W 2002 park Benrath stał się częścią europejskiej wystawy ogrodowej EUROGA 2002plus. Z tej okazji został poddany gruntownej restauracji. W 2004 park został wciągnięty na listę obiektów tworzących Szlak Sztuki Ogrodowej nad Renem i Mozą (niem. "Straße der Gartenkunst zwischen Rhein und Maas").
Ogród francuski.
Położony po wschodniej stronie pałacu ogród francuski należał do księżnej Elżbiety Augusty. Barokowy projekt ogrodu opiera się na surowych założeniach geometrycznych. Po jego wschodniej stronie znajduje się owalna fontanna z kaskadą, a po stronie zachodniej rabaty kwiatowe. Ogród został odrestaurowany w latach 1989-93.
Ogród angielski.
Prywatny ogród elektora Karola IV Teodora, zaprojektowany przez Pigage’a położony jest po zachodniej stronie pałacu. Jego zachodnia część została przebudowana przez Maximiliana Friedricha Weyhego w 1807. W 1840 Peter Joseph Lenné przebudował jego wschodnią część w stylu angielskim – m.in. zbiornik wodny Pigage’a otrzymał formę nieregularnego stawu obsadzonego naturalną roślinnością wodną. Na południowym brzegu stawu znajdowała się pustelnia, pełniąca funkcję herbaciarni. Po pożarze w 1970, budynek został odbudowany.
Pod koniec XIX w. na terenie parku angielskiego posadzono wiele egzotycznych drzew i bylin, m.in. rododendrony.
Muzeum Europejskiej Sztuki Ogrodowej.
Przy okazji wystawy EUROGA 2002plus otwarto w pałacu Muzeum Europejskiej Sztuki Ogrodowej (niem. "Museum für Europäische Gartenkunst"). Na powierzchni 2000 m² zgromadzono rzeźby, figury, obrazy, porcelanę, książki traktujące o sztuce ogrodniczej a także modele ogrodów.
Muzeum Historii Naturalnej.
Od 1929 w zachodnim skrzydle pałacu mieści się Muzeum Historii Naturalnej (niem. "Museum für Naturkunde"). Zbiory muzeum obejmują dioramy dotyczące lokalnej historii naturalnej, m.in. zmian koryta Renu czy jego stopnia zasolenia, różnorodności ptactwa w parku Bernath. W muzeum znajduje się również planetarium.
Pałac Benrath w literaturze.
W opowiadaniu Tomasza Manna z 1953 pt. "Oszukana" (niem. "Die Betrogene") pałac Benrath pojawia się jako Holterhof.

</doc>
<doc id="1506267" url="https://pl.wikipedia.org/wiki?curid=1506267" title="Pałac Bad Homburg">
Pałac Bad Homburg

Pałac Bad Homburg (niem. "Schloss Bad Homburg") – pałac w Bad Homburg vor der Höhe w Hesji (Niemcy).
Zbudowany w latach 1680–1685 przez Paula Andricha na zlecenie landgrafa Hesji-Homburg Fryderyka II. Rozbudowany w XIX w. w stylu niemieckiego klasycyzmu. Dawna siedziba landgrafów Hesji-Homburga (1680-1866), a po 1866 rezydencja letnia królów Prus i cesarzy niemieckich.
Obecnie (2008) część pałacu mieści muzeum wnętrz rezydencji.
Historia.
Zamek.
Pierwszą budowlą w miejscu obecnego pałacu był lekki zamek, datowany na podstawie badań węglem 14C na 1180 – czasy Wortwina von Hohenberch, uważanego za założyciela miasta Bad Homburg. Po niedługim czasie zamek został zburzony lub strawił go pożar, a w jego miejsce powstała nowa budowla, która po ok. stu latach uległa zniszczeniu w pożarze. W II poł. XIV w. rodzina Brendel, wasalowie panów von Eppstein, zbudowała tu kamienny zamek. Z tego okresu pochodzi zachowana do dziś Biała Wieża (niem. "Weißer Turm").
Pałac.
W 1680 r. landgraf Hesji-Homburg Fryderyk II polecił zburzyć zamek i w jego miejsce wybudować barokowy pałac. Budowę nowej rezydencji nadzorował Paul Andrich. Pałac był gotowy w 1685 r.
W XVIII w. nie prowadzono większych prac budowlano-restauracyjnych. Plany rozbudowy kompleksu Louisa de la Fossego nie zostały zrealizowane z powodu braku środków pieniężnych. Pałac wzbogacił się jedynie o gabinet lustrzany (niem. "Spiegelkabinett"), prezent cechu stolarzy z Homburga z okazji zaślubin landgrafa Fryderyka III z Christiane Charlotte von Nassau-Ottweiler w 1728 r.
7 kwietnia 1818 przyszły landgraf Fryderyk VI pojął za żonę księżniczkę Elżbietę Hanowerską. Elżbieta wniosła pokaźne wiano. Młodzi zamieszkali początkowo w Anglii. Przenieśli się do Niemiec 20 stycznia 1820, kiedy Fryderyk odziedziczył po ojcu tytuł landgrafa Hesji-Homburga. Wkrótce rozpoczęto przebudowę pałacu w stylu klasycyzmu niemieckiego pod kierownictwem Georga Mollera. Prace zakończono po dwudziestu latach.
Po wojnie prusko-austriackiej w 1866 r. Wielkie Księstwo Hesji odstąpiło Hesję-Homburg Królestwu Prus. W pałacu przebywał kilkakrotnie cesarz Wilhelm I, a także jego syn i następca Fryderyk III z małżonką Wiktorią. Następca Fryderyka III, cesarz Wilhelm II wraz z rodziną przebywał w rezydencji latem. W okresie tym podjęto wiele prac modernizacyjnych i budowlanych, m.in. zelektryfikowano cały pałac, wybudowano łazienki i toalety oraz urządzono kabinę telefoniczną. W 1901 do skrzydła bibliotecznego dobudowano Salę Romańską (niem. "Romanische Halle").
Po 1918 r. pałac przeszedł pod zarząd Państwowych Pałaców i Ogrodów w Prusach (niem. "Staatliche Schlösser und Gärten in Preußen"), a po 1945 Państwowych Pałaców i Ogrodów Hesji (niem. "Staatliche Schlösser und Gärten in Hessen").
Architektura.
Pałac wzniesiono na planie prostokąta o wymiarach 120x100 metrów. Budowla ma dwa dziedzińce: dolny, ograniczony przez kościół pałacowy oraz trzy skrzydła pałacowe (skrzydło z wieżą zegarową, skrzydło z przejściem "Hirschgang", skrzydło angielskie oraz zadaszone dawne przejście do luterańskiego kościoła pałacowego) oraz górny, ograniczony przez cztery skrzydła (skrzydło królewskie, skrzydło z przejściem "Hirschgang", archiwum i bibliotekę). Dziedziniec górny z górującą nad nim wolno stojącą Białą Wieżą (niem. "Weißer Turm") z XIV w. przechodzi od strony zachodniej w otwarty taras, z którego roztacza się widok na Taunus i park pałacowy.
Biała Wieża.
Wolno stojąca Biała Wieża (niem. "Weißer Turm") o wys. 48,11 m jest znakiem rozpoznawczym miasta Bad Homburg. Wybudowana w XIV w., przebudowana w XIX w., składa się z dwóch części. Część dolna, zakończona blankowanym pierścieniem, ma średnicę 10 metrów. Część górna, przykryta hełmem z rozkazu Fryderyka I, ma średnicę 5, 59 metrów. Na szczycie hełmu znajduje się pozłacana kula, na której umocowano wiatrowskaz. Z wieży rozciąga się widok na miasto Bad Homburg, Wetterau, aż po Taunus i Odenwald.
U stop Białej Wieży stoi figura z piaskowca przedstawiająca landgrafa Fryderyka VI w średniowiecznej zbroi. Wykonana przez Johanna Baptistę Scholla w 1849 r.
Barokowe architrawy.
Pałac utrzymany jest w stylu niemieckiego klasycyzmu. Wyjątek stanowią dwie bramy:
Skrzydło Angielskie.
Skrzydło Angielskie (niem. "Englischer Flügel") zostało wzniesione w stylu klasycystycznym dla Fryderyka VI i jego żony Elżbiety, którzy mieszkali od 1820 w skrzydle z wieżą zegarową. Prac nad skrzydłem nie zaprzestano nawet po śmierci Fryderyka w 1829.
Na szczególną uwagę zasługuje jadalnia, ozdobiona freskami w stylu pompejańskim. Ponadto skrzydło zostało wyposażone w toalety ekologiczne, zużywające wodę deszczową.
Skrzydło pozostawało zamknięte do 1965 r. Dopiero po gruntownym remoncie zostało udostępnione zwiedzającym w 1995 z okazji 225 urodzin landgrafini Elżbiety.
Park pałacowy.
Obecny park pałacowy (ok. 13 ha) jest częścią dawnych ogrodów landgrafów. Pierwszy ogród powstał tu ok. 1441 r., w pobliżu dawnego zamku. Około 1680 r. landgraf Fryderyk II założył barokowy ogród w stylu francuskim. W 1770 r. ogród został przebudowany przez Johanna Adama Wittmana w duchu ogrodu angielskiego. W XIX w. w parku zasadzono wiele egzotycznych drzew i uproszczono system ścieżek. Z tego okresu pochodzą słynne cedry libańskie, przywiezione przez landgrafinię Elżbietę w 1820 r. z angielskich Kew Gardens. Od 1866 r. park przeszedł pod zarząd Głównej Dyrekcji Ogrodów Królestwa Prus.

</doc>
<doc id="1506269" url="https://pl.wikipedia.org/wiki?curid=1506269" title="Pałacyk myśliwski Letzlingen">
Pałacyk myśliwski Letzlingen

Pałacyk Myśliwski Letzlingen () – neogotycki pałacyk na południu powiatu Altmarkkreis Salzwedel w kraju związkowym Saksonia-Anhalt. Obiekt znajduje się na terenie wrzosowiska Colbitz-Letzlinger Heide, uważanego za jedno z największych wrzosowisk Europy Środkowej.
Pałacyk wzniesiono w 1843 na zlecenie króla Prus Wilhelma IV. Plany budowli w stylu gotyku tudorowskiego sporządzili Friedrich August Stüler i Ludwig Ferdinand Hesse. Obecnie (2008) w rezydencji znajduje się wystawa poświęcona historii pałacu a w budynku "Kavalierhaus" mieści się hotel.
Historia.
Do XVI w. w miejscu obecnego pałacyku stał domek myśliwski. W latach 1559-62 książę Brandenburgii Jan Jerzy Hohenzollern wybudował zamek myśliwski, zwany "Hirschburgiem". Budowlę zaprojektował budowniczy Cunz. Centralną pozycję zajmowała część mieszkalna, którą okalał mur wzmocniony wieżami otoczony fosą. Jan Jerzy Hohenzollern często pomieszkiwał w zamku. W 1577 świętował tu zaślubiny z Elżbietą, córką księcia Joachim Ernesta von Anhalt-Zerbs.
Kolejni władcy z dynastii Hohenzollernów preferowali inne siedziby, a zamek popadł w ruinę. Został ponownie odkryty przez Wilhelma IV w 1840. Na bazie dawnej budowli wzniesiono neogotycki pałacyk w stylu tudorowskim według planów Friedricha Augusta Stülera. W 1843-44 Stüler dokonał przebudowy korpusu pałacyku. Czterokondygnacyjna część mieszkalna została wzniesiona na planie kwadratu. Okrągła wieża mieszcząca klatkę schodową góruje nad budowlą.
Najprawdopodobniej w latach 1851-53 przeprowadzono przebudowę jadalni i kuchni według planów Stülera. Prace nadzorował brat architekta, inspektor budowlany Karl Askan Stüler oraz magdeburski radca budowlany Karol Albert Rosenthal.
Ponadto Stüler zaprojektował neogotycki kościół przypałacowy, wzniesiony pod kierownictwem Rosenthala. Kamień węgielny pod budowę świątyni położono w 1857; prace rozpoczęto w 1859 a ukończono w 1861 – roku śmierci Wilhelma IV. W uroczystości poświęcenia kościoła wziął udział panujący brat Wilhelma IV Wilhelm I Hohenzollern (cesarz Niemiec od 1871). W 1868 wzniesiono jeszcze "Kastellanhaus" według projektu Ludwiga Ferdinanda Hessego.
W pałacyku gościli na polowaniach m.in. cesarz Austrii Franciszek Józef I, kanclerze Rzeszy: Otto von Bismarck, Theobald von Bethmann-Hollweg i Bernhard von Bülow. Ostatnie polowanie urządzono w listopadzie 1912 za panowania Wilhelma II Hohenzollerna.
Po I wojnie światowej i upadku monarchii, pałacyk przeszedł na własność rządu pruskiego. W 1922 w budynku zaczęła działać prywatna szkoła z internatem "Freie Schul- und Werkgemeinschaft" założona przez Bernharda Uffrechta i jego żonę Ini. W kwietniu 1933 szkoła została zamknięta przez nazistów, którzy w pałacyku zorganizowali szkołę dla przywódców SA. Podczas II wojny światowej w budynku mieścił się lazaret, a następnie oddział szpitala z Gardelegen (1945-1991).
Po zjednoczeniu Niemiec pałacyk przeszedł w ręce Fundacji Pałaców, Zamków i Ogrodów Saksonii-Anhalt (niem. "Stiftung Schlösser, Burgen und Gärten des Landes Sachsen-Anhalt"), dzisiejszej Fundacji Katedr i Pałaców w Saksonii-Anhalt (niem. "Stiftung Dome und Schlösser in Sachsen-Anhalt"). Obiekt został poddany gruntownej renowacji w latach 1997-2001. Obecnie (2008) w rezydencji znajduje się wystawa poświęcona historii pałacu a w budynku "Kavalierhaus" mieści się hotel (od 2004).

</doc>
<doc id="1506270" url="https://pl.wikipedia.org/wiki?curid=1506270" title="Madison pettis">
Madison pettis



</doc>
<doc id="1506272" url="https://pl.wikipedia.org/wiki?curid=1506272" title="Karkonoska Akademia Nauk Stosowanych w Jeleniej Górze">
Karkonoska Akademia Nauk Stosowanych w Jeleniej Górze

Karkonoska Akademia Nauk Stosowanych w Jeleniej Górze – polska publiczna wyższa szkoła zawodowa w Jeleniej Górze powstała 1 lipca 1998 roku jako Kolegium Karkonoskie, a pod obecną nazwą funkcjonująca od 2 maja 2022 roku.
Uczelnia ta finansowana jest przez dotacje z budżetu Państwa udzielane z części budżetowej, którą dysponuje minister właściwy do spraw szkolnictwa wyższego. Działalność edukacyjna placówki skoncentrowana jest na umożliwieniu studiowania na poziomie wyższym osobom, które nie mają możliwości nauki w oddalonych ośrodkach akademickich.
Historia.
Geneza.
Impulsem do założenia pierwszej samodzielnej jeleniogórskiej uczelni były mające miejsce od 1996 roku prace w Sejmie dotyczące utworzenia w Polsce wyższych szkół zawodowych. Pomysł ten poparli lokalni politycy, władze miasta, przedstawiciele kolegium rektorów uczelni Wrocławia i Opola. Ich starania zostały uwieńczone w lipcu 1998 roku utworzeniem uczelni licencjackiej, która jako jedyna tego typu szkoła wyższa w kraju otrzymała nazwę Kolegium Karkonoskie. Była ponadto w gronie pierwszych sześciu państwowych wyższych szkół zawodowych.
Początki uczelni.
Obowiązki pierwszego rektora minister edukacji narodowej Mirosław Handke powierzył prof. dr hab. Tomaszowi Winnickiemu, który podjął się misji zorganizowania od podstaw nowej uczelni. Pierwszy rok akademicki zainaugurowano 1 października 1998 roku na dwóch nowo powstałych Instytutach: Pedagogiki i Filologii, który stał się sukcesorem zlikwidowanego w tym czasie Kolegium Nauczycielskiego.
W 1999 roku utworzono trzecią jednostkę dydaktyczną – Instytut Techniki a rok później dwie kolejne – Instytut Języków Zachodnich oraz Instytut Edukacji Medycznej. Utworzenie Instytutu Języków Zachodnich rozpoczęło proces łączenia się uczelni z Nauczycielskim Kolegium Języków Obcych w Jeleniej Górze. Z kolei Instytut Edukacji Medycznej powstał z przekształcenia policealnego Zespołu Szkół Medycznych w Jeleniej Górze-Cieplicach. Kolegium Karkonoskie należało w tym czasie do pierwszych uczelni w kraju, które uzyskały uprawnienie do prowadzenia licencjackich studiów medycznych.
Dalszy rozwój uczelni.
W trakcie inauguracji roku akademickiego 2003/2004 uroczyście otwarto nowy kampus uczelni przy ul. Lwóweckiej 18, a także świętowano pięciolecie działalności Kolegium Karkonoskiego. Od następnego roku akademickiego wszystkie jednostki dydaktyczne i administracyjne znalazły się w jednym miejscu. Istotne zmiany w funkcjonowaniu uczelni przyniósł rok akademicki 2007/2008, ponieważ dokonano jej reorganizacji, przekształcając dotychczasowych pięć Instytutów: Pedagogiki, Języków Słowiańskich, Techniki, Języków Zachodnich oraz Edukacji Medycznej w trzy Wydziały: Humanistyczny, Przyrodniczy i Techniczny, które po kilku latach przekształcono w dwa: Nauk Humanistycznych i Społecznych oraz Przyrodniczo-Techniczny. W kolejnych latach pozyskiwano nowe obiekty na cele akademickie, m.in. w 2007 roku otwarto nową Bibliotekę i Centrum Informacji Naukowej. W 2010 roku dokonano zmiany nazwy uczelni na Karkonoską Państwową Szkołę Wyższą w Jeleniej Górze. 2 maja 2022 roku nastąpiło nadanie nowego statusu /nazwy, na Karkonoską Akademię Nauk Stosowanych w Jeleniej Górze. Było to możliwe po podpisaniu przez prezydenta Andrzeja Dudę w sierpniu 2021 roku nowelizacji ustawy dotyczącej uczelni zawodowych. Przepisy zmienionej ustawy zakładały m.in. umożliwienie szkole wyższej – mającej status uczelni zawodowej i spełniającej określone warunki – używania w swojej nazwie określenia „akademia nauk stosowanych”.
Program dydaktyczny.
Karkonoska Akademia Nauk Stosowanych prowadzi studia w trybie stacjonarnym i niestacjonarnym pierwszego stopnia licencjackie (3-letnie), inżynierskie (3,5-letnie) lub jednolite magisterskie (5-letnie) na ośmiu kierunkach prowadzonych w ramach dwóch wydziałów:
Uczelnia prowadzi także studia podyplomowe:
W roku akademickim 2020/2021 Karkonoska Akademia Nauk Stosowanych w Jeleniej Górze oferowała swoim słuchaczom następujące kursy:
Wydziały.
Obecnie w skład Karkonoskiej Akademii Nauk Stosowanych w Jeleniej Górze wchodzą dwa wydziały, w ramach których funkcjonuje dziewięć zakładów:
Kampusy i budynki uczelniane.
Początkowo siedziby poszczególnych instytutów i rektoratu mieściły się w różnych częściach Jeleniej Góry:
Założony w 1999 roku Instytut Techniki korzystał z bazy lokalowej filii Politechniki Wrocławskiej w Cieplicach. Wcześniej miasto przekazało uczelni na własność na potrzeby budynku rektoratu i administracji willę do remontu w Cieplicach przy ulicy Zamojskiego 7. Powstał wtedy plan lokalizacji kampusu uczelnianego w Cieplicach, co wiązało się też z możliwością przejęcia budynku zajmowanego przez Kolegium Nauczycielskie przy ulicy Cieplickiej 16. Został on własnością Kolegium Karkonoskiego w 2000 roku, a swoją siedzibę znalazł w nim Instytut Techniki.
W tym samym roku utworzono Instytut Edukacji Medycznej oraz Instytut Języków Zachodnich. Zajęcia dydaktyczne pierwszego z nich prowadzone były w obiektach byłego Zespołu Szkół Medycznych im.Anny Rydlówny w Cieplicach przy ulicy Leśnej 5. Szkoła ta posiadała salę gimnastyczną, przebudowaną na audytorium i internat, który został zaadaptowany na dom studencki. Drugi z instytutów jako następca Nauczycielskiego Kolegium Języków Obcych, przejął jego obiekty przy ulicy Wolności 38.
Główny kampus Karkonoskiej Akademii Nauk Stosowanych w Jeleniej Górze został ostatecznie zlokalizowany w północno-zachodniej części miasta, po prawej stronie Bobru przy ulicy Lwóweckiej 18. Stanowi go teren po byłej szkole wyższej i koszarach wojskowych wraz z parkiem o łączne powierzchni 12,5 ha. Stał się on własnością uczelni od 1 października 2003 roku W pierwszej kolejności miejsce na terenie kampusu otrzymała Biblioteka i Centrum Informacji Naukowej Kolegium Karkonoskiego, Dział Nauczania, Międzyinstytutowy Zakład Praktyk Studenckich, a także Pełnomocnicy Rektora ds. Rozwoju Uczelni i ds. Osób Niepełnosprawnych.
Z początkiem roku akademickiego 2004/2005 wszystkie jednostki dydaktyczne i administracyjne znalazły się na nowym kampusie. Opracowano wtedy projekt przebudowy byłej stołówki żołnierskiej na Bibliotekę i Centrum Informacji Naukowej, co zostało zakończone latem 2007 roku. Uczelnia przez cały czas zagospodarowuje teren wraz z obiektami przy ul. Lwóweckiej 18.
Współpraca międzyuczelniana.
Karkonoska Akademia Nauk Stosowanych, od momentu swojego powstania, ściśle współpracuje z uczelniami Wrocławia, w tym głównie: Uniwersytetem Wrocławskim, Politechniką Wrocławską, Uniwersytetem Medycznym, Uniwersytetem Ekonomicznym i Akademią Wychowania Fizycznego.
Uczelnia utrzymuje ścisłe kontakty z uczelniami czeskimi i niemieckimi, skupionymi w Akademickim Centrum Koordynacyjnym Euroregionu Nysa. Ma z nimi formalne porozumienia o współpracy, mając w przyszłości za cel rekrutowanie nowych studentów z tego obszaru w ramach budowy europejskiej przestrzeni edukacyjnej i badawczej.

</doc>
<doc id="1506273" url="https://pl.wikipedia.org/wiki?curid=1506273" title="Małgorzata Kaczmarska">
Małgorzata Kaczmarska

Małgorzata Kaczmarska, właściwie Małgorzata Kaczmarska-Rucińska (ur. 27 października 1959 w Piotrkowie Trybunalskim) – polska aktorka teatralna i dubbingowa, rzadko występująca w filmie. W 1983 ukończyła studia na Wydziale Aktorskim PWSFTviT w Łodzi.

</doc>
<doc id="1506277" url="https://pl.wikipedia.org/wiki?curid=1506277" title="Scapula">
Scapula



</doc>
<doc id="1506278" url="https://pl.wikipedia.org/wiki?curid=1506278" title="Żołnierska Trybuna">
Żołnierska Trybuna

„Żołnierska Trybuna” – gazeta Warszawskiego Okręgu Wojskowego.
„Żołnierska Trybuna” ukazywała się od września 1949 co dziesięć dni. Ostatni, 56. numer gazety dotarł do czytelników w styczniu 1951.

</doc>
<doc id="1506279" url="https://pl.wikipedia.org/wiki?curid=1506279" title="John Noble">
John Noble

John Noble (ur. 20 sierpnia 1948 w Port Pirie, Australia) – australijski aktor filmowy i telewizyjny oraz reżyser ponad 80 sztuk teatralnych.
Występował w roli Denethora w filmie "" w reżyserii Petera Jacksona. Na dużym ekranie wystąpił także m.in. w filmach "Głosy 2" ("White Noise: The Light") z 2007 r. oraz w obrazie pt. "One Night with the King" z 2006 roku.
Grał postać rosyjskiego konsula Anatolija Markova przez 2 odcinki w 6 sezonie amerykańskiego serialu "24 godziny". Można go było oglądać w serialu "Fringe", gdzie wcielał się w rolę ekscentrycznego naukowca Waltera Bishopa.

</doc>
<doc id="1506285" url="https://pl.wikipedia.org/wiki?curid=1506285" title="Gare de Montauban-Ville-Bourbon">
Gare de Montauban-Ville-Bourbon

Gare de Montauban-Ville-Bourbon – stacja kolejowa położona w Montauban (departament Tarn i Garonna), w regionie Oksytania, we Franjci, na skrzyżowaniu linii Aubrais – Montauban (oś Paryż – Tuluza) i Bordeaux – Sète (oś Bordeaux – Marsylia).
Dworzec.
Stacja jest obsługiwane przez pociągi TGV, Corail Téoz, Corail Lunéa (linia z Paryża do Tuluzy).

</doc>
<doc id="1506286" url="https://pl.wikipedia.org/wiki?curid=1506286" title="Madison Pettis">
Madison Pettis

Madison Angel Pettis (ur. 22 lipca 1998 w Arlington) – amerykańska aktorka i piosenkarka. Znana głównie z roli Sophie Martinez w serialu Disney Channel Cory w Białym Domu.
Początki.
Urodziła się w ubogiej rodzinie. Jako czteroletnia dziewczynka podjęła naukę w szkole tańca, następnie wystartowała w konkursie. Po wygranej w konkursie tańca ukazała się na okładce czasopisma "Fort Worth Child Magazine". Dzięki temu stała się "małą gwiazdą Ameryki". Niedługo po tym podpisała w Dallas kontrakt.
W wieku 7 lat Madison wraz ze swoją mamą Michelle przeniosły się do Los Angeles do domu przemysłu filmowego. Madison od razu dostała szereg ról, w tym Gościnnie rolę w serii "Jericho". Grała w serialu Cory w Białym Domu jako Sophie Martinez - córka prezydenta. Zagrała również w filmie Panna MŁODA. Wydała album muzyczny pod tytułem Forever Maddissonely.

</doc>
<doc id="1506289" url="https://pl.wikipedia.org/wiki?curid=1506289" title="Kościół Ewangelicki w Niemczech">
Kościół Ewangelicki w Niemczech

Kościół Ewangelicki w Niemczech (, "EKD") – unia 20 samodzielnych ewangelickich kościołów krajowych ("Landeskirche"). Obszary ich działania są historyczne i nie pokrywają się z granicami współczesnych krajów związkowych. Kościół należy do Konferencji Kościołów Europejskich.
W 2017 roku liczył 21,5 mln wiernych.
Historia.
Po wojnie, mimo podziału Niemiec, utrzymywano przedwojenną jedność kościoła. Dopiero w 1969 kościoły NRD utworzyły odrębną organizację, która działała do 1990/1991.
Lista kościołów.
Numery odnoszą się do załączonej mapy:

</doc>
<doc id="1506292" url="https://pl.wikipedia.org/wiki?curid=1506292" title="Brooks (Kanada)">
Brooks (Kanada)

Brooks - miasto w Kanadzie, w prowincji Alberta. W 2006 r. miasto to na powierzchni 17,7 km² zamieszkiwało 12 498 osób.

</doc>
<doc id="1506295" url="https://pl.wikipedia.org/wiki?curid=1506295" title="Sharpless 2-136">
Sharpless 2-136

Sharpless 2-136 (również van den Bergh 141) – globula Boka znajdująca się w konstelacji Cefeusza. Znajduje się w odległości około 1200 lat świetlnych od Ziemi, a rozciąga na obszarze ponad 2 lat świetlnych. W mgławicy tej jest widoczne zapadające się jądro, które prawdopodobnie jest podwójnym układem gwiazd we wczesnej fazie formowania.

</doc>
<doc id="1506297" url="https://pl.wikipedia.org/wiki?curid=1506297" title="Shigeo Itoh">
Shigeo Itoh



</doc>
<doc id="1506298" url="https://pl.wikipedia.org/wiki?curid=1506298" title="Festiwal Muzyki w Starym Klasztorze">
Festiwal Muzyki w Starym Klasztorze

Festiwal Muzyki w Starym Klasztorze - festiwal muzyczny w Łodzi.
Odbywa się w okresie czerwiec-sierpień w barokowym wnętrzu Kościoła św. Antoniego (Klasztor oo. Franciszkanów w Łodzi) w Łagiewnikach. Pierwsza edycja festiwalu odbyła się w 1988. Jest to impreza doroczna, organizowana przez Łódzkie Towarzystwo Muzyczne im. Karola Szymanowskiego. Dyrektor artystyczny - prof. Mirosław Pietkiewicz. Patronem i donatorem festiwalu jest Urząd Miasta Łodzi.

</doc>
<doc id="1506303" url="https://pl.wikipedia.org/wiki?curid=1506303" title="Spruce Grove (Kanada)">
Spruce Grove (Kanada)

Spruce Grove - miasto w Kanadzie, w prowincji Alberta. W 2006 r. miasto to na powierzchni 26,4 km² zamieszkiwało 19 496 osób.

</doc>
<doc id="1506306" url="https://pl.wikipedia.org/wiki?curid=1506306" title="NMS">
NMS



</doc>
<doc id="1506308" url="https://pl.wikipedia.org/wiki?curid=1506308" title="Bazylika La Mercé w Barcelonie">
Bazylika La Mercé w Barcelonie

Bazylika La Mercè (pełna nazwa: kat. "Basílica de la Mare de Déu de la Mercè", hiszp. "La Basílica de Nuestra Señora de la Merced") – barokowy kościół katolicki w Barcelonie, w dzielnicy Barri Gòtic.
Historia.
Pierwszy kościół w tym miejscu powstał w XIII wieku. Obecna bazylika jest jednak znacznie młodsza - została wybudowana w latach 1765-1775 według projektu Josepa Masa i Dordala. Poświęcona Maryi, patronce miasta, była od początku istnienia jednym z reprezentacyjnych kościołów Barcelony, wzniesionym według zaleceń kontrreformacji - pełnym przepychu, na planie krzyża łacińskiego. 
Pierwotnie przy kościele znajdował się klasztor mercedariuszy, zlikwidowany w 1835. Zabudowania klasztorne zostały wówczas zaadaptowane na szkołę, a następnie na cele wojskowe, które pełnią do dnia dzisiejszego. W 1888 obiekt przeszedł remont i przebudowę, w czasie której powstała kopuła nad prezbiterium. Została ona zniszczona w czasie hiszpańskiej wojny domowej, a następnie odbudowana. 
W świątyni znajduje się otoczony kultem wizerunek Matki Boskiej Łaskawej, patronki kościoła. 
Architektura.
Kościół reprezentuje styl barokowy. Wejście do niego prowadzi przez drzwi główne obramowane portalem z dwoma korynckimi pilastrami i tympanonem. Pilastry takie, zestawione w pary, są głównym motywem zdobniczym fasady (łącznie cztery zestawienia na niższym poziomie fasady i dwa na wyższym). Centralny punkt elewacji stanowi owalne okno, częściowo obramowane płaskorzeźbami, trójkątny szczyt fasady wieńczy krzyż. Obiekt posiada kopułę z figurą Maryi nad prezbiterium oraz pojedynczą, ośmioboczną wieżę, część pierwszego kościoła na tym miejscu. Wnętrze świątyni jest urządzone w niezwykle wystawny sposób, z zespołem złoconych ołtarzy, mozaik i fresków na beczkowym sklepieniu i ścianach. 

</doc>
<doc id="1506310" url="https://pl.wikipedia.org/wiki?curid=1506310" title="St. Albert (Alberta)">
St. Albert (Alberta)

St. Albert - miasto w Kanadzie, w prowincji Alberta. W 2006 miasto miało 35,04 km² powierzchni i zamieszkiwało je 57 719 osób.

</doc>
<doc id="1506314" url="https://pl.wikipedia.org/wiki?curid=1506314" title="Euphorbia obesa">
Euphorbia obesa



</doc>
<doc id="1506315" url="https://pl.wikipedia.org/wiki?curid=1506315" title="Mój śmiertelny wróg">
Mój śmiertelny wróg

Mój śmiertelny wróg ("My Own Worst Enemy") – amerykański serial telewizyjny wyprodukowany przez NBC.
Serial opowiada historię Henry’ego Spiveya (Christian Slater) - przeciętnego czterdziestolatka, który wiedzie spokojne, uporządkowane życie na przedmieściach Los Angeles. Ma żonę (Mädchen Amick), dwójkę dzieci, dom. Pewnego dnia jego życie wywraca się do góry nogami, gdy odkrywa, że posiada drugą osobowość, w której jest tajnym, rządowym agentem - Edwardem Albrightem.

</doc>
<doc id="1506316" url="https://pl.wikipedia.org/wiki?curid=1506316" title="Żylaki podudzi">
Żylaki podudzi



</doc>
<doc id="1506317" url="https://pl.wikipedia.org/wiki?curid=1506317" title="Andrea Mantovani">
Andrea Mantovani

Andrea Mantovani (ur. 22 czerwca 1984 w Turynie) – włoski piłkarz występujący na pozycji środkowego obrońcy.
Kariera klubowa.
Andrea Mantovani zawodową karierę rozpoczynał w 2001 roku w Torino Calcio. W jego barwach 13 stycznia 2003 roku w zremisowanym 0:0 meczu z Calcio Como zadebiutował w rozgrywkach Serie A. W drużynie „Granata” pełnił jednak rolę rezerwowego, dlatego też sezon 2003/2004 spędził na wypożyczeniu w Triestinie Calcio. Mantovani rozegrał dla niej 39 spotkań w drugiej lidze i strzelił dwie bramki. Po powrocie do Torino zaczął już grywać w wyjściowym składzie i brał udział w 32 pojedynkach sezonu 2004/2005.
Po zakończeniu ligowych rozgrywek Mantovani podpisał kontrakt z Chievo Werona i zadebiutował w nim 28 sierpnia 2005 roku podczas spotkania z Juventusem. W sezonie 2005/2006 razem z Chievo zajął czwarte miejsce w pierwszej lidze. W kolejnym sezonie Chievo spadło jednak do Serie B, lecz po roku powróciło do najwyższej klasy rozgrywek we Włoszech. 19 października 2008 roku w siódmej kolejce sezonu 2008/2009 Mantovani strzelił bramkę w zremisowanym 1:1 meczu z Atalantą BC, natomiast 29 października w dziewiątej kolejce zaliczył samobójcze trafienie w przegranym 1:2 spotkaniu z S.S. Lazio. 28 października 2009 roku Mantovani w swoim setnym ligowym meczu dla Chievo zdobył bramkę, a jego zespół pokonał Calcio Catania 2:1. Zawodnikiem Chievo był do roku 2011.
Następnie występował w US Palermo, Bolonii, Perugii, Vicenzy oraz Novarze.
Kariera reprezentacyjna.
Mantovani ma za sobą występy w młodzieżowych reprezentacjach Włoch. Grał w drużynach do lat 16, 17, 18, 19, 20 oraz 21, dla których łącznie rozegrał 64 mecze. Strzelił w nich jednego gola, kiedy to 7 kwietnia 2000 roku wpisał się na listę strzelców w zremisowanym 2:2 pojedynku z zespołem Anglii do lat 16. W drużynie do lat 21 Mantovani po raz pierwszy wystąpił 11 maja 2004 roku w zwycięskim 3:1 pojedynku przeciwko Polsce. Jego największym sukcesem jest Mistrzostwo Europy U-19, które zdobył w 2003 roku.

</doc>
<doc id="1506319" url="https://pl.wikipedia.org/wiki?curid=1506319" title="A Hundred Million Suns">
A Hundred Million Suns

A Hundred Million Suns – piąty album alternatywno-rockowej grupy Snow Patrol, wydany w Irlandii 24 października 2008 roku, w Wielkiej Brytanii i reszcie Europy 27 października 2008 roku, a w Stanach Zjednoczonych 28 października 2008 roku. Pierwszym singlem pochodzącym z nowego krążka jest „Take Back the City”, który został wydany 13 października 2008 roku.
Produkcja.
Album został nagrany w Hansa Tonstudio w Berlinie oraz Grouse Lodge w hrabstwie Westmeath w Irlandii podczas lata 2008 roku wraz z producentem Garretem „Jacknifem” Lee.
Promocja.
3 października 2008 roku Snow Patrol zapowiedział trasę promującą płytę pod hasłem Take Back The Cities Tour. Trasa składała się z 4 koncertów startujących w Irlandii, w Dublinie i Belfaście, oraz kontynuowanych w Wielkiej Brytanii w Edynburgu i Londynie. Trwająca 48 godzin trasa rozpoczęła się 26 października w Gate Theatre w Dublinie i zakończyła się następnego dnia w Bloomsbury Theatre w Londynie.
Lista utworów.
Wszystkie teksty zostały napisane przez Gary’ego Lightbody'ego. Muzyka w pełni autorstwa zespołu Snow Patrol.

</doc>
<doc id="1506324" url="https://pl.wikipedia.org/wiki?curid=1506324" title="Saenuri">
Saenuri

Jayuhankukdang (kor. 자유한국당) – południowo-koreańska konserwatywna partia polityczna. Założona została w 1997 roku jako Hannaradang (kor. 한나라당, ang. "Grand National Party", GNP, pol. "Wielka Partia Narodowa"), następnie od 2012 działała jako Saenuri (kor. 새누리당). Po aferze związanej z liderką partii Park Geun-hye partia przemianowała swoją nazwę na Partię Wolności Korei.
Należała do Międzynarodowej Unii Demokratycznej. Po wyborach 11 kwietnia 2012 aż do 2017 roku samodzielnie pełniła władzę. W 2020 partia, połączywszy się z Nową Partią Konserwatywną, Naprzód dla Przyszłości i kilkoma innymi ugrupowaniami, przeistoczyła się w Zjednoczoną Partię Przyszłości.
Program.
Partia deklarowała się jako ugrupowanie konserwatywne społecznie, liberalno-gospodarcze i antykomunistyczne. Opowiada się za wolnym handlem, rozwojem przedsiębiorczości i czeboli, niskimi podatkami i ograniczeniem tzw. państwa opiekuńczego.

</doc>
<doc id="1506327" url="https://pl.wikipedia.org/wiki?curid=1506327" title="Józef Michał Chomiński">
Józef Michał Chomiński

Józef Michał Chomiński (ur. 24 sierpnia 1906 w Ostrowie Przemyskim, zm. 20 lutego 1994 w Falenicy) – polski muzykolog ukraińskiego pochodzenia, pedagog, teoretyk muzyki.
Jest twórcą teorii sonorystyki, badającej emancypację brzmienia w muzyce współczesnej. Jeden z najwybitniejszych przedstawicieli polskiej muzykologii.
Życiorys.
Urodził się w rodzinie księdza greckokatolickiego Eugeniusza Chomińskiego (1867–1939) i Polki Józefy Heleny z d. Drohomireckiej (zm. w 1939). Wykształcenie muzyczne zdobył w Wyższym Instytucie Muzycznym im. Mykoły Łysenki, Polskim Towarzystwie Muzycznym we Lwowie pod kierunkiem Adama Sołtysa (dyrygentura) i Zofii Kozłowskiej (śpiew) oraz na Uniwersytecie Lwowskim (1931), gdzie studiował muzykologię u Adolfa Chybińskiego. W 1936 obronił na Uniwersytecie Jana Kazimierza doktorat pt. "Zagadnienia konstruktywne w pieśniach Edvarda Griega", którego nie ogłosił drukiem. W latach 30. XX wieku był aktywnym współpracownikiem magazynu „Ukrajinśka muzyka” oraz zastępcą sekretarza muzycznej sekcji Towarzystwa Naukowego im. Szewczenki. Tuż przed II wojną światową podjął pracę jako bibliotekarz w Bibliotece Narodowej. Po wojnie, którą spędził w Warszawie i jej okolicach, w 1948 został sekretarzem redakcji "Kwartalnika Muzycznego", który redagował wraz z A. Chybińskim do jego śmierci w 1952.
W 1949 habilitował się na Uniwersytecie Poznańskim na podstawie dorobku naukowego oraz pracy pt. "Zagadnienia konstrukcyjne w sonatach fortepianowych Karola Szymanowskiego". W 1951 został docentem, 1954 profesorem nadzwyczajnym, a w 1960 profesorem zwyczajnym w Instytucie Muzykologii na Uniwersytecie Warszawskim, gdzie pracował do emerytury w 1978. W latach 1958–1976 kierował Katedrą Powszechnej Historii Muzyki IMuz UW. W latach 1951–1968 pracował również w Instytucie Sztuki PAN, kierując tam Zakładem Historii i Teorii Muzyki, który stworzył od podstaw.
W najwcześniejszych pracach realizował postulaty fenomenalistyki muzycznej, inspirowane pracami E. Kurtha i H. Mersmanna, niekiedy z wpływami ideowymi marksizmu. Później skierował uwagę ku zagadnieniom muzyki dawnej (historia harmonii i kontrapunktu) oraz nowoczesnej sonorystyki. Stworzona przez Chomińskiego teoria sonologii, jedno z największych osiągnięć powojennej muzykologii w Polsce, miała za zadanie wyjaśniać brzmieniowe cechy dzieła muzycznego, konstytuujące muzyczną strukturę i formę. Jego teksty to świadectwo gruntownych poszukiwań teoretycznych podstaw muzyki, wspartych głęboką wiedzą historyczno-muzyczną od średniowiecza do współczesności. Stosowana w jego pracach teoretycznych terminologia, stanowiła konsekwencję dążenia do nadania muzykologii statusu nauki zbliżonej do nauk przyrodniczych.
Był jednym z najwybitniejszych muzykologów polskich w II połowie XX wieku: twórcą fundamentalnych podręczników muzykologicznych, redaktorem wielu periodyków naukowych i edycji muzycznych. Wykształcił największą szkołę muzykologiczną, działającą do dziś w różnych placówkach akademickich w Polsce. Do wypromowanych przez niego doktorów, którzy następnie uzyskali habilitacje, należą: Anna Czekanowska, Ludwik Bielawski, Zygmunt Szweykowski (muzykolog), Elżbieta Dziębowska, Andrzej Chodkowski, Stefan Jarociński, Michał Bristiger, Irena Poniatowska, Maciej Gołąb, Józef Ścibor, Jan Stęszewski, Zofia Chechlińska i Jerzy Morawski.
W 1954 odznaczony Krzyżem Kawalerskim Orderu Odrodzenia Polski. 22 lipca 1964 roku z okazji 20-lecia Polski Ludowej otrzymał nagrodę państwową II stopnia.
Dzieła.
Książki:
Redakcje druków zwartych i czasopism:
Redakcje edycji muzycznych:

</doc>
<doc id="1506328" url="https://pl.wikipedia.org/wiki?curid=1506328" title="Aldo Maldera">
Aldo Maldera

Aldo Maldera (ur. 14 października 1953 roku w Mediolanie, zm. 1 sierpnia 2012) – włoski piłkarz występujący na pozycji obrońcy lub pomocnika.
Z zespołem AC Milan zdobył mistrzostwo Włoch w 1979 roku, Puchar Krajowych Mistrzów Europy w 1973 roku i Puchar Włoch w 1972 i 1973 roku. Z AS Roma w 1983 roku sięgnął po mistrzostwo Włoch, a w 1984 roku po puchar tego kraju. W reprezentacji Włoch w latach 1976–1979 rozegrał 10 meczów. Wystąpił na Mistrzostwach Świata 1978. Był rezerwowym na Euro 1980.

</doc>
<doc id="1506330" url="https://pl.wikipedia.org/wiki?curid=1506330" title="Lodowa Szczerbina">
Lodowa Szczerbina

Lodowa Szczerbina (słow. "Ľadová štrbina", niem. "Markasitscharte", węg. "Markazit-rés", 2585 m n.p.m.) – płytka przełączka w głównej grani Tatr, położona pomiędzy Lodową Kopą ("Malý Ľadový štít", 2603 m) a Lodowym Szczytem ("Ľadový štít", 2627 m). Po zachodniej stronie przełęczy znajduje się Sobkowy Żleb ("Suchý žľab") uchodzący do Doliny Zadniej Jaworowej ("Zadná Javorová dolina"), a po stronie wschodniej – Dolina Pięciu Stawów Spiskich ("kotlina Piatich Spišských plies"). Pomiędzy Lodową Szczerbiną a wierzchołkiem Lodowego Szczytu w grani tkwią jeszcze Lodowe Czuby, od najwyższego punktu masywu oddzielone Wyżnią Lodową Szczerbiną.
Na Lodową Szczerbinę nie prowadzi żaden szlak turystyczny. Jest ona najczęściej odwiedzana przez turystów i taterników przechodzących z Lodowej Kopy na Lodowy Szczyt.
Pierwsze potwierdzone wejścia:

</doc>
<doc id="1506332" url="https://pl.wikipedia.org/wiki?curid=1506332" title="Łaciński Kościół katolicki">
Łaciński Kościół katolicki



</doc>
<doc id="1506335" url="https://pl.wikipedia.org/wiki?curid=1506335" title="Parafia Świętych Apostołów Piotra i Pawła w Poznaniu">
Parafia Świętych Apostołów Piotra i Pawła w Poznaniu

Parafia Świętych Apostołów Piotra i Pawła w Poznaniu – rzymskokatolicka parafia archikatedralna, położona w metropolii poznańskiej, archidiecezji poznańskiej w dekanacie Poznań - Nowe Miasto.
Historia parafii.
Poznańska parafia i katedra sięga początków chrześcijaństwa w Polsce, czyli około drugiej połowy X wieku. Na miejscu obecnej katedry gotyckiej, był zbudowany w roku 968 pierwszy kościół katedralny pod wezwaniem św. Piotra, murowany o długości około 48 m. Parafia była siedzibą pierwszego w Polsce biskupa.
Kościół parafialny.
Bazylika Archikatedralna pod wezwaniem Apostołów Piotra i Pawła, położona na wyspie Ostrów Tumski w Poznaniu, otoczonej korytem Warty i Cybiny, jest głównym i pierwszym kościołem parafialnym, jednak wierni gromadzą się licznie także w pobliskim kościele św. Małgorzaty. Na terenie parafia znajduje się również kościół NMP in summo oraz 13 kaplic filialnych.
Terytorium parafii.
Parafia obejmuje terytorialnie osiedle Ostrów Tumski - Śródka - Zawady.
Charakterystyka.
Parafia przy bazylice archikatedralnej w Poznaniu jest jedną z najmniejszych parafii miasta. Swoim zasięgiem obejmuje najstarszą część Poznania – Ostrów Tumski, pobliską Śródkę oraz Zawady. Aktualnie jej członkami są w większości ludzie po 50 roku życia. Ze względu na położenie w centrum na terenie parafii ubywa lokali mieszkalnych, a przybywają usługowe. Pozostałe budynki mieszkalne wymagają gruntownej renowacji lub przeznaczone są do rozbiórki. Z tego powodu zmniejsza się liczba parafian. Pomimo tego działają grupy duszpasterskie skupiające osoby młode i w podeszłym wieku. Przy parafii działa grupa dziecięca i młodzieżowa oraz Duszpasterstwo Młodych 20/30. Kapłani obejmują opieką duszpasterską również jedno przedszkole oraz cztery placówki szkolne. Od 1979 roku funkcjonuje Rada Parafialna, obecnie jako Parafialna Rada Duszpasterska oraz Parafialna Rada Ekonomiczna. Ponadto działa wspólnota Żywego Różańca oraz Parafialny Zespół "Caritas". 
Na obszarze parafii mają swoją siedzibę najważniejsze instytucje archidiecezji poznańskiej, takie jak pałac arcybiskupi, kuria metropolitarna, seminarium duchowne, Metropolitarny Sąd Duchowny, a także Seminarium Duchowne Towarzystwa Chrystusowego dla Polonii Zagranicznej. Przy ulicy Wieżowej 2/4 znajduje się także Wydział Teologiczny Uniwersytetu im. Adama Mickiewicza. Mieszkańcami parafii są arcybiskup poznański oraz wszyscy biskupi pomocniczy. Swoją siedzibę mają także trzy zakonne zgromadzenia żeńskie i trzy zgromadzenia męskie. Prz katedrze działa Poznański Chór Katedralny.
Na terenie parafii znajduje się również siedziba polskokatolickiej Parafii św. Kazimierza.

</doc>
<doc id="1506346" url="https://pl.wikipedia.org/wiki?curid=1506346" title="Oscar Tulio Lizcano">
Oscar Tulio Lizcano

Oscar Tulio Lizcano (ur. 1947) - kolumbijski parlamentarzysta, członek Kolumbijskiej Partii Konserwatywnej. W sierpniu 2000 roku został uprowadzony z miejscowości Riosucio w departamencie Caldas przez terrorystów z FARC. W ciągu ośmiu lat niewoli był m.in. bity i głodzony, chorował też na malarię. 23 października 2008 dzięki pomocy jednego z członków FARC, udało mu się zbiec.

</doc>
<doc id="1506347" url="https://pl.wikipedia.org/wiki?curid=1506347" title="Joe Jonas">
Joe Jonas

Joseph Adam Jonas' (ur. 15 sierpnia 1989 w Casa Grande) – amerykański aktor, wokalista, autor piosenek, znany przede wszystkim z występów w zespole Jonas Brothers (wraz z braćmi Kevinem i Nickiem) oraz występu z serii filmów Camp Rock. W latach 2015–2018 był głównym wokalistą zespołu DNCE.
Kariera aktorska.
Wystąpił gościnnie w 2007 r. w serialu "Hannah Montana" oraz podłożył głos do rysunkowego serialu "Fineasz i Ferb". Za te wszystkie występy oraz pomoc w nagrywaniu piosenek zarobił łącznie ok. 10.7 mln dolarów.
W 2008 r. ukazał się film dla młodzieży "Camp Rock" na stacji "Disney Channel Original Movie". Produkcja odniosła ogromny sukces w USA i na całym świecie. W tej samej stacji 16 maja 2008 roku ukazał się dokument "Jonas Brothers: Living the Dream" (w wersji polskiej "Jonas Brothers – Spełnione marzenia"), który zawierał sceny z trasy koncertowej "When You Look Me in the Eyes Tour".
W maju 2009 roku na stacji Disney Channel w USA ukazał się serial "Jonas", w którym Joe gra rolę Joe Lucasa oraz 2 sezon pt. "Jonas L.A.", który ukazał się w 2010 roku.
27 stycznia 2010 roku wystąpił jako juror w "American Idol" na przesłuchaniach, które odbywały się w Dallas w Teksasie.
W 2010 roku pojawił się gościnnie w serialach "Rozpalić Cleveland" i "90210".
W 2019 roku reaktywował się jego zespół Jonas Brothers.
Życie prywatne.
W listopadzie 2016 zaczął spotykać się z Sophie Turner. W październiku 2017 para zaręczyła się. 1 maja 2019 pobrali się w Las Vegas. W lipcu 2020 urodziła się ich córka, Willa.

</doc>
<doc id="1506353" url="https://pl.wikipedia.org/wiki?curid=1506353" title="Język asturleoński">
Język asturleoński

Język asturleoński – kontinuum dialektalne wchodzące w skład języków romańskich. Dialektem posługują się mieszkańcy hiszpańskich prowincji Asturia, Leon, Zamora oraz Salamanka. Ponadto językiem tym posługują się mieszkańcy nielicznych portugalskich wsi w pobliżu granicy z Hiszpanią, a także w okolicach miasta Bragança. Dialektami asturleońskimi posługują się także mieszkańcy regionów Estremadura i Kantabria.
Język asturleoński, a także wszystkie dialekty pochodne, są blisko związane formą gramatyczną z językiem hiszpańskim, jednakże składnia oraz wymowa słów różni się od tradycyjnie używanego hiszpańskiego.
Język asturloński obecnie jest traktowany jako jeden z dialektów regionalnych, który występuje na terenie Hiszpanii, jednakże w 1906 r. Ramón Menéndez Pidal udowodnił, że w Królestwie Leónu w konsekwencji ewolucji języka łacińskiego mieszkańcy Leónu wyodrębnili zupełnie inny język, różniący się o typowych języków występujących na Półwyspie Iberyjskim. Językiem podobnym w formie oraz wymowie jest nielicznie używany w Portugalii język mirandyjski.
Historia.
Język asturleoński rozwinął się z tzw. łaciny ludowej, a także z połączenia przed-romańskich języków którymi posługiwali się Asturowie inne starożytne plemiona zamieszkujące Półwysep Iberyjski. W XIV wieku na tereny Asturii podporządkowali sobie Kastylijczycy, którzy zajęli najważniejsze stanowiska urzędowe oraz eklezjologiczne. W późniejszych latach język hiszpański wywarł duży wpływ na język asturleoński, przez co dialekt ten rozwinął się do obecnej formy.
Status.
Asturia.
W 1974 roku poczyniono znaczący postęp w kwestii popularyzacji używania języka asturleońskiego a także asturyjskiego. W 1994 roku W Asturii językiem asturleońskim lub jego pochodnymi dialektami posługiwało się 100 000 mieszkańców a kolejnych 450 000 używało języka jako drugiego. Obecnie jednak sytuacja języka asturyjskiego a także asturleońskiego jest w bardzo trudnym położeniu ze względu na masowy spadek liczby posługujących się tymi językami. Z tego powodu Akademia Języka Asturyjskiego podjęła usilne starania, by dostarczyć materiały pomocne w zachowaniu tej mowy – przeprowadzono kodyfikację, wydano słowniki, leksykony gramatyczne, zaczęto publikować w nim czasopisma. Dzięki temu istnieje duże prawdopodobieństwo przetrwania obu języków a także ich przyszłej popularyzacji.
León.
Pod koniec lat 90 XX wieku w prowincji León nieoficjalnie rozpoczęto program mający propagować język leoński a także asturleoński. W 2001 roku na uniwersytecie w León zainicjowano kursy językowe w języku leońskim dla nauczycieli a także dorosłych. Obecnie języka leońskiego a także asturleoński można się uczyć w wielu szkołach w najważniejszych miastach prowincji w tym m.in. w Leónie, Zamorze a także Salamance.

</doc>
<doc id="1506358" url="https://pl.wikipedia.org/wiki?curid=1506358" title="Protozuch">
Protozuch

Protozuch ("Protosuchus") – rodzaj prymitywnego wczesnojurajskiego krokodylomorfa z grupy Protosuchia i rodziny Protosuchidae. Nazwa "Protosuchus" oznacza „pierwszy krokodyl” i odnosi się do faktu, że jest to jedno z najwcześniejszych zwierząt zaliczanych do Crocodylia "sensu lato", odpowiadających Crocodyliformes.
Morfologia.
Protozuch był niewielkim zwierzęciem – osiągał długość około 1 m. Miał średnich rozmiarów opancerzony tułów. Płytki kostne umieszczone były w kilku rzędach, zaś ogon był całkowicie opancerzony. Głowa protozucha była krótka i miała średniej wielkości okno nadoczodołowe. Oczodoły duże i umieszczone po bokach głowy. Nos spiczasty. Podniebienie znajdowało się stosunkowo blisko przodu szczęk. Zęby lekko stożkowate, osadzone – jak u wszystkich archozaurów – w zębodołach. Czaszki wszystkich trzech gatunków rodzaju "Protosuchus" były do siebie podobne Kość krucza wydłużona i porowata. Nadgarstek zredukowany do zaledwie dwóch długich kości. Kończyny były podobne do tych u współczesnych krokodyli, lecz dłuższe i ustawione w pozycji bardziej pionowej. Piąty palec stopy szczątkowy.
Klasyfikacja.
Dla nowo nazwanego rodzaju "Protosuchus" Barnum Brown utworzył nową rodzinę Protosuchidae. W 1945 Alfred Romer użył określenia Notochampsidae dla rodziny obejmującej rodzaje "Protosuchus", "Notochampsa", "Erythrochampsa" i "Pedeticosaurus". Wybór nazwy Notochampsidae na określenie tej rodziny okazał się jednak niefortunny, odkąd pokrewieństwo "Notochampsa" zaczęło być kwestionowane (sugerowano, że może należeć do grupy Pseudosuchia). "Notochampsa" prawdopodobnie jednak była przedstawicielem Protosuchia i niewątpliwie był nim również protozuch, więc preferowaną nazwą dla rodziny wczesnojurajskich krokodyli – obejmującej rodzaje "Protosuchus", "Erythrochampsa" i "Notochampsa" – jest Protosuchidae. W niektórych klasyfikacjach do Protosuchidae włączane są również "Dianosuchus", "Stegomosuchus", "Tagarosuchus" i "Hemiprotosuchus".
Historia odkryć.
Pierwsze skamieniałości protozucha zostały odkryte przez Browna w 1931 roku w odległości około 18 km na północny wschód od miasta Cameron w Arizonie. Pochodziły one z pogranicza warstw triasowych i jurajskich formacji Moenave – Brown skłaniał się ku hipotezie, że są one z triasu, jednak późniejsze badania wykazały, że pochodzą z wczesnej jury, najprawdopodobniej z hettangu. Na podstawie niemal kompletnego szkieletu Brown opisał w 1933 roku odkryte przez siebie zwierzę pod nazwą "Archaeosuchus richardsoni". Nazwa rodzajowa oznaczała „pradawny krokodyl”, zaś epitet gatunkowy honorował Huberta Richardsona, przyjaciela Browna, który pomógł mu w organizacji wykopalisk w Cameron. Brown nie zauważył jednak, że nazwa "Archaeosuchus" nadana została już rodzajowi teriodonta opisanego w 1905 roku przez Roberta Brooma, dlatego też rok później przemianował "Archaeosuchus richardsoni" na "Protosuchus richardsoni". Później opisano również dwa inne gatunki – "P. haughtoni" z osadów w Republice Południowej Afryki oraz "P. micmac" z Nowej Szkocji.

</doc>
<doc id="1506359" url="https://pl.wikipedia.org/wiki?curid=1506359" title="Protosuchus">
Protosuchus



</doc>
<doc id="1506360" url="https://pl.wikipedia.org/wiki?curid=1506360" title="Pranas Zeimys">
Pranas Zeimys



</doc>
<doc id="1506362" url="https://pl.wikipedia.org/wiki?curid=1506362" title="Perfect Symmetry (album Keane)">
Perfect Symmetry (album Keane)

Perfect Symmetry jest trzecim studyjnym albumem angielskiej grupy grającej piano-rock - Keane. Został zrealizowany 13 października 2008 w Wielkiej Brytanii. Tytuł albumu został podany publicznie 31 lipca 2008 r. Grupa całkowicie zmieniła swój wizerunek, przez co nowy album okazał się zaskoczeniem.
Muzycznie Perfect Symmetry jest wynikiem ustabilizowania piano-rockowego brzmienia zespołu, do którego dołączono również gitarę oraz dźwięk syntezatorów, do których zespół zdążył przyzwyczaić już w płycie Under the Iron Sea.
Lista utworów.
Wszystkie utwory zostały napisane przez Tima Rice-Oxleya, Toma Chaplina oraz Richarda Hughesa
Dodatkowe utwory - bonus tracks:

</doc>
<doc id="1506365" url="https://pl.wikipedia.org/wiki?curid=1506365" title="Hieronim Feicht">
Hieronim Feicht

Hieronim Feicht (ur. 22 września 1894 w Mogilnie, zm. 31 marca 1967 w Warszawie) – polski prezbiter katolicki, misjonarz św. Wincentego a Paulo, muzykolog, pedagog muzyczny i kompozytor. Specjalizował się w muzyce dawnej, szczególnie polskiego średniowiecza, renesansu i baroku.
Życiorys.
Szkołę podstawową ukończył w Mogilnie, by rozpocząć później naukę w Małym Seminarium Zgromadzenia Księży Misjonarzy w Krakowie. W tym czasie uczył się też gry na organach i teorii muzyki u Bolesława Wallek-Walewskiego. W latach 1914–1918 odbył studia teologiczne w Instytucie Teologicznym Księży Misjonarzy. Święcenia kapłańskie otrzymał 24 czerwca 1917 w katedrze wawelskiej z rąk księcia-biskupa Adama Stefana Sapiehy. Początkowo pracę duszpasterską pełnił przy kościele pw. św. Wincentego na krakowskim kleparzu, skąd przeniesiony został jako nauczyciel Małego Seminarium w Krakowie na Nowej Wsi. W 1919 r. mianowany został prefektem Małego Seminarium Arcybiskupiego we Lwowie. Jednocześnie rozpoczął naukę w konserwatorium lwowskim w zakresie kompozycji i gry na organach u Mieczysława Sołtysa. W 1921 podjął studia muzykologiczne na Uniwersytecie Jana Kazimierza u Adolfa Chybińskiego. W 1925 otrzymał stopień doktora z filozofii za pracę "Kompozycje religijne Bartłomieja Pękiela".
W roku akademickim 1925/26 wykładał muzykologię na Uniwersytecie Jana Kazimierza we Lwowie, skąd w 1926 r. przeniesiony został do Wilna, gdzie pełnił funkcję dyrektor Małego Seminarium prowadzonego przez Księży Misjonarzy. W roku akademickim 1927/28 wyjechał na studia specjalistyczne z chorału gregoriańskiego do Fryburga w Szwajcarii, które odbył pod kierunkiem prof. Petera Wagnera. W latach 1928–1930 kierował Małym Seminarium w Krakowie, jednocześnie prowadząc zajęcia w Konserwatorium Towarzystwa Muzycznego w Krakowie. W 1930 r. został profesorem WSM w Warszawie. Jednak solidaryzując się z ówczesnym rektorem K. Szymanowskim, opuścił szkołę. W l. 1932–1934 działał w Bydgoszczy, następnie w Krakowie, gdzie zastała go wojna. Uciekając przed represjami przeczekał okupację w Olczy k. Zakopanego.
W 1946 r. podjął pracę dydaktyczną na Uniwersytecie Wrocławskim jako kierownik Zakładu Muzykologii. W tym samym roku uzyskał habilitację na Uniwersytecie Poznańskim na podstawie pracy poświęconej rondom Fryderyka Chopina. W 1948 r. mianowany został pierwszym rektorem Państwowej Wyższej Szkoły Muzycznej we Wrocławiu. W 1951 r. zrezygnował z funkcji i przez kolejny rok akademicki pełnił funkcję dziekana Wydziału I jednocześnie dojeżdżając z wykładami na Uniwersytet Warszawski. Od 1952 r. na stałe osiadł w Warszawie i objął kierownictwo Katedry Muzyki Polskiej. Prowadził również zajęcia z kontrapunktu staroklasycznego w PWSM. Po śmierci Chybińskiego (1953) prowadził też wykłady w Poznaniu, a od 1956 na KUL (kierował Katedrą Muzyki Kościelnej). W 1954 otrzymał tytuł profesora nadzwyczajnego, a w 1961 zwyczajnego.
Hieronim Feicht był członkiem Rady Naukowej Towarzystwa im. F. Chopina, Komitetu Historii i Teorii Sztuki PAN, PTPN, a w l. 1955–1956 wiceprezesem Związku Kompozytorów Polskich.
Odznaczony m.in. Krzyżem Kawalerskim Orderu Odrodzenia Polski (1955), Złotym Krzyżem Zasługi (1951) i Medalem 10-lecia Polski Ludowej (1955).
Zmarł w 1967 i został pochowany cmentarzu Powązkowskim w Warszawie (kw. 185-II-1).
W 1999 Sekcja Muzykologów Związku Kompozytorów Polskich ufundowała coroczną Nagrodę im. ks. prof. H. Feichta przyznawaną młodym muzykologom.
Praca naukowa.
Hieronim Feicht należy do drugiego pokolenia polskiej muzykologii, których studia przypadają na dwudziestolecie międzywojenne, ale których rozwój naukowy miał miejsce już po wojnie. Był badaczem pracowitym i dość skrupulatnym, na co wskazuje względnie mała liczba ogłoszonych prac ściśle naukowych przy jednoczesnej szerokiej tematyce, tak swojego dorobku w ogóle jak poszczególnych dzieł. Ważnym aspektem podkreślanych gł. w pracach syntetycznych był dla niego społeczny kontekst historii muzyki. Pomimo zastosowania szerokiego ujęcia w swoich pracach, w których korzystał w równym stopniu z ustaleń muzykologów, jak historyków i socjologów, szybko ukierunkował swoje zainteresowania. Koncentruje się na polskiej muzyce dawnej, szczególnie religijnej muzyce baroku. Faicht był poglądu, że ówczesna mu historiografia muzyczna uprawiana na Zachodzie pozostaje niepełna, gł. z powodu pozostawienia na marginesie środkowoeuropejskiej kultury muzycznej. Za Jacques’em Handschinem podjął się zadania przerzucenia środka ciężkości w muzykologicznym dyskursie akademickim z muzyki Europy Zachodniej, która rościła sobie prawa do pełnej reprezentacji muzyki Zachodu, czy Europy w ogóle.
Na pracy Feichta znaczny wpływ wywarła metoda faktograficzna, co przejawia się w drobiazgowym ujmowaniu tematu i szczegółowej analizie faktów historyczno-kulturowych. Wiernie wykorzystując tę metodę H.F. pozostaje powściągliwy w wysuwaniu wniosków i stroni od opracowań syntetycznych. Pomimo osobistych braków w ogólnohumanistycznej komparatystyce badań jego ustalenia, dzięki cyzelowanej analizie źródeł, bywają często odkrywcze, a wręcz pionierskie. Dzięki właśnie tej skrupulatności w podejściu do źródeł Feicht wnosi nowe dane materiałowe lub też rewiduje dotychczasowe poglądy na muzykę polską.
Muzykę europejską traktował zawsze w kontekście muzyki polskiej, aby lepiej ją zrozumieć. W najbardziej autonomicznej wersji jej poszczególne zagadnienia uważał jako ważne dla lepszego poznania muzyki rodzimej. Jest to najlepszy dowód na pogląd Feichta, mówiący o dostatecznym poznaniu muzyki zachodnioeuropejskiej przy dużej dysproporcji względem in. muzyk kontynentu. Z tych to przesłanek podejmował tematykę zachodnio- i ogólnoeuropejską.
Przez cały okres swojej działalności naukowej, rozpoczętej jeszcze przed wojną, główną tematyką, którą się zajmował, była polska muzyka baroku, choć pod koniec życia częściej sięgał do muzyki średniowiecza. Rozprawę doktorską poświęcił Bartłomiejowi Pękielowi.
Publikacje.
Pełna bibliografia tekstów H. Feichta obejmuje łącznie 196 pozycji. Obejmują one tylko 3 książki. Pierwszą z nich była "Polifonia renesansu" (1957), pierwsze polskie dzieło o charakterze podręcznika z tego zakresu. Książka jest oparta głównie na materiałach europejskiej muzyki i wykazuje bardzo dobrą w nich orientację, ale również wyjaśnia problematykę na bogatym materiale polskim. Drugą książką Feichta jest "Bogurodzica" ujęta monograficznie (1962; we współpracy z filologami J. Woronczakiem i E. Ostrowską). Nawiązując do wcześniej podjętych rozważań wysuwa tam śmiałą ówcześnie tezę o świeckim pochodzeniu tej pieśni religijnej, wywodząc jej początek od inspiracji francuskiego truwera Jehana de Braine. Do pozycji syntetycznych należą też obszerne autorskie rozdziały z pracy zbiorowej "Z dziejów polskiej kultury muzycznej" – w t. 1. zamieszcza Feicht obszerne informacje dotyczące polskiej muzyki Średniowiecza i baroku.
W l. 1970–1980 zespół muzykologów warszawskich pod kierownictwem Z. Lissy podjął się edycji i reedycji prac ważnych w dorobku Feichta, trudno dostępnych dla ówczesnego czytelnika pt. "Opera Musicologica Hieronymi Feicht".

</doc>
<doc id="1506366" url="https://pl.wikipedia.org/wiki?curid=1506366" title="Wojskowa Szkoła Lotnicza">
Wojskowa Szkoła Lotnicza

Wojskowa Szkoła Lotnicza (później II Szkoła Pilotów w Warszawie) – szkoła utworzona w Warszawie w pierwszej połowie listopada 1918 roku, po zajęciu przez Polaków lotniska mokotowskiego. Powstał wtedy zalążek przyszłej szkoły, której oficjalne otwarcie nastąpiło 20 grudnia.
Opis.
Pierwszym komendantem szkoły został mianowany kapitan pilot Jan Malczewski, a instruktorami zostali byli piloci armii austriackiej lub armii niemieckiej: Mieczysław Garsztka, Jakubowski, Władysław Ryszkiewicz, Garbiński.
Bardzo słaby stan sprzętu według meldunku kpt. Malczewskiego z dnia 22 stycznia 1919 roku:
spowodował podzielenie zadań szkoły na dwa główne cele. Pierwszym najważniejszym było przeszkolenie pilotów lotnictwa rosyjskiego, pilotażu na samolotach pochodzenia niemieckiego. Drugi cel - wyszkolenie nowego personelu latającego został odłożony na później. Przeprowadzono 2 i pół miesięczne szkolenie teoretyczne. W pełni udało się tylko wyszkolić jednego nowego pilota podporucznika Świąteckiego. Pozostali uczniowie-piloci wobec skomplikowanej sytuacji wojennej wymagającej doraźnego wysyłania na front nowo tworzonych oddziałów zostali w roli obserwatorów przydzieleni do sformowanych w Warszawie 1, 4, 8 i 11 Eskadry Wywiadowczej.
W maju 1919 roku nastąpiła reorganizacja szkół lotniczych w Polsce. Szkoła w Krakowie została przemianowana na I Szkołę Pilotów, a Wojskową Szkołę Pilotów przemianowano na II Szkoła Pilotów w Warszawie. Po przeniesieniu kapitana Jana Malczewskiego na stanowisko Szefa Uzupełnień przy Inspektoracie Wojsk Lotniczych dowódcą szkoły został mianowany ppor. Garsztka, a po nim Jakubowski.
Na jesieni 1919 roku w związku z dużą koncentracją jednostek szkoleniowych w rejonie lotniska mokotowskiego oraz pożarem, który zniszczył większość sprzętu szkoły przeniesiono ją do Krakowa. Tutaj w połączeniu z I Szkołą Pilotów została przemianowana na "Niższą Szkołę Pilotów w Krakowie"
Szkoła działała przez osiem miesięcy. Wykonano 2584 loty ćwiczebne, 435 godzin lotów. Przeszkolono łącznie 43 pilotów z czego 3 zginęło w trakcie szkoleń (ppor. Władysław Ryszkiewicz, por. Oskierka, plut. Władysław Proszek).

</doc>
<doc id="1506371" url="https://pl.wikipedia.org/wiki?curid=1506371" title="Tord Gustavsen">
Tord Gustavsen

Tord Gustavsen (ur. 5 października 1970 w Oslo) – norweski pianista jazzowy. Absolwent Konserwatorium w Trondheim oraz Uniwersytetu w Oslo. Gustavsen współpracował z takimi muzykami jak Tore Brunborg, Mats Eilertsen czy Anna Maria Jopek. Od 2001 roku występuje wraz z basistą Haraldem Johansenem i perkusistą Jarle Vespestadem jako Tord Gustavsen Trio.
W 2008 roku pianista założył grupę Tord Gustavsen Ensemble z którą wystąpił tego samego roku na Vossajazz Festival w Norwegii.

</doc>
<doc id="1506372" url="https://pl.wikipedia.org/wiki?curid=1506372" title="Ugoda żwaniecka">
Ugoda żwaniecka

Ugoda żwaniecka – ugoda polsko-kozacka podpisana w 1653 roku podczas powstania Chmielnickiego po bitwie pod Batohem, oblężeniu Suczawy i po obronie wojsk koronnych w warownym obozie pod Żwańcem. Warunki zostały wymuszone na armii polskiej, która zatrzymała się pod zamkiem w Żwańcu. Zdziesiątkowana przez głód, zimno i choroby, powróciła do domów, zawierając wcześniej porozumienie z Tatarami, które w sprawie kozackiej przywracało warunki ugody zborowskiej. Ugodę zawarto ustnie, stąd w źródłach widać pewne rozbieżności. Zagrożeni spodziewanym sojuszem kozacko-rosyjskim Tatarzy zdecydowali się zawrzeć z Rzecząpospolitą przymierze.

</doc>
<doc id="1506373" url="https://pl.wikipedia.org/wiki?curid=1506373" title="Alfréd Grósz">
Alfréd Grósz

Alfréd Grósz lub Grosz (ur. 26 sierpnia 1885 w Kieżmarku, zm. 1 marca 1973 tamże) – spiski Niemiec, nauczyciel, taternik, historyk i publicysta. Aktywny działacz Towarzystwa Karpackiego i ratownik "Tátrai Önkéntes Mentő Bizottság" (niem. "Freiwilliger Rettungsausschuss für die Hohe Tátra"), węgierskiej organizacji ratownictwa górskiego. Propagator turystyki, narciarstwa i taternictwa wśród młodzieży.
Życiorys.
Ukończył w Budapeszcie studia z zakresu prawa i rolnictwa, a wykształcenie swoje uzupełnił dodatkowo dyplomem fakultetu wychowania fizycznego. Jako pedagog pracował w większości w słynnym liceum w Kieżmarku, jedynie trzy ostatnie lata przed przejściem na emeryturę uczył w gimnazjum w Nowej Wsi Spiskiej. Jeszcze w czasie studiów został członkiem Towarzystwa Karpackiego, a później również akademickiego klubu wspinaczkowego. W latach, w których pracował jako pedagog, cały swój wolny czas poświęcał turystyce górskiej, taternictwu i narciarstwu oraz pozaszkolnej pracy z młodzieżą. Na wycieczki i łatwiejsze drogi wspinaczkowe w Tatrach zwykle chodził ze swoimi wychowankami.
W latach 1905–1945 dokonał ponad stu pierwszych wejść nowymi drogami w Tatrach, m.in. w masywach Gerlachu, Łomnicy i Kieżmarskiego Szczytu. Za najtrudniejszą uchodziła południowa ściana Lodowej Kopy pokonana w 1912 r. Zdobył jako pierwszy dziesięć szczytów i turni, wspinał się również zimą, wchodząc jako pierwszy m.in. na Ostry Szczyt (1911), Żabiego Konia (1913) i Rumanowy Szczyt (1914). Do jego najczęstszych partnerów wspinaczkowych należeli Lajos Rokfalusy i Tibold Kregczy – nazywano ich "spiską trójką".
Grósz publikował na łamach czasopism niemieckich, węgierskich i polskich artykuły poświęcone wspinaczce, ratownictwu górskiemu i ochronie przyrody. M. in. od 1912 r. współpracował z „Taternikiem”. Wydał też opracowanie na temat spiskich baśni i legend, prace na temat nazewnictwa tatrzańskiego i biografie osób związanych z górami. Był cenionym fotografem i autorem wielu zdjęć wykorzystanych w przewodnikach i prasie tatrzańskiej, publikowały je m.in. polskie „Wierchy” i „Taternik”.
W czasie tatrzańskich wycieczek wraz ze swoimi 74 wychowankami zgromadził liczący ponad 900 kart zielnik, który po jego śmierci Muzeum Miejskie w Kieżmarku przekazało do Muzeum TANAP-u w Tatrzańskiej Łomnicy. Najstarszy egzemplarz rośliny pochodzi z 1914 r., najmłodszy z 1946 r. 183 karty z tego zielnika zostały włączone do podstawowego zielnika Muzeum.
Po śmierci Alfréda Grósza jego prochy zostały rozsypane w Tatrach.
Jego nazwiskiem nazwano niektóre formacje skalne w Tatrach, np. Żleb Grosza w Grani Hrubego, czy Żleb Grosza na Sławkowskim Szczycie. 

</doc>
<doc id="1506374" url="https://pl.wikipedia.org/wiki?curid=1506374" title="Kwartet Roberta">
Kwartet Roberta

Kwartet Roberta (również Rose 34, AM 0018-485) – zwarta grupa galaktyk powiązanych ze sobą grawitacyjnie. Do Kwartetu Roberta należą cztery galaktyki: NGC 87, NGC 88, NGC 89 oraz NGC 92 znajdujące się w odległości około 160 milionów lat świetlnych od Ziemi w konstelacji Feniksa. Zostały odkryte w latach 30. XIX wieku przez Johna Herschela. Grupa ta została nazwana Kwartetem Roberta na cześć Roberta Freedmana, astronoma współpracującego przy tworzeniu mapy południowej części nieba katalogu Atlas Osobliwych Galaktyk. 
Galaktyka NGC 87, galaktyka nieregularna widoczna na zdjęciu w prawym górnym rogu, przypomina towarzyszące Drodze Mlecznej Obłoki Magellana. Galaktyka NGC 88 znajdująca się w środku grupy to galaktyka spiralna otoczona gazową otoczką. NGC 89, znajdująca się na dole z lewej strony, to kolejna galaktyka spiralna w grupie, ma dwa wielkie ramiona. Galaktyka NGC 92, największa w grupie, znajdująca się z lewej strony, to klasyczna galaktyka spiralna o wyjątkowym wyglądzie. Jedno z jej ramion spiralnych o długości 100 tysięcy lat świetlnych zostało znacząco odkształcone na skutek oddziaływania grawitacyjnego z pozostałymi galaktykami grupy. Ramię to zawiera znaczne ilości pyłu. Kwartet Roberta stanowi klasyczny przykład zwartej grupy galaktyk.
W galaktyce NGC 92 odkryto ponad 200 obszarów H II o rozmiarach od 500 do 1500 lat świetlnych. W galaktyce NGC 87 znaleziono ich już jednak zaledwie 56, a w pozostałych dwóch galaktykach tylko kilka. Jednak w galaktyce NGC 88 odkryto dwie struktury o skomplikowanej budowie, zaś NGC 89 ma wokół swojego centrum pierścień materii, w którym zachodzi proces intensywnego formowania gwiazd. Cały Kwartet Roberta wykazuje więc objawy wzmożonej aktywności gwiazdotwórczej, co prawdopodobnie jest skutkiem wzajemnego oddziaływania grawitacyjnego poszczególnych składników tej zwartej grupy.
Całkowita obserwowana wielkość gwiazdowa kwartetu wynosi około 13, zaś najjaśniejsza galaktyka do niego należąca ma jasność około 14,29m. Jądra czterech galaktyk mieszczą się na niebie w obszarze o promieniu 1,6' łuku, co oznacza, że znajdują się na przestrzeni około 75 tysięcy lat świetlnych.

</doc>
<doc id="1506377" url="https://pl.wikipedia.org/wiki?curid=1506377" title="Macropodus spechti">
Macropodus spechti



</doc>
<doc id="1506379" url="https://pl.wikipedia.org/wiki?curid=1506379" title="Macropodus concolor">
Macropodus concolor



</doc>
<doc id="1506382" url="https://pl.wikipedia.org/wiki?curid=1506382" title="Tokia Saifi">
Tokia Saifi



</doc>
<doc id="1506383" url="https://pl.wikipedia.org/wiki?curid=1506383" title="Wyka kosmata">
Wyka kosmata

Wyka kosmata, wyka ozima ("Vicia villosa" Roth.) – gatunek rośliny zielnej z rodziny bobowatych. W stanie dzikim występuje pospolicie na terenach nizinnych i w niższych partiach gór klimatu umiarkowanego, od Półwyspu Iberyjskiego po Azję Mniejszą, na Wyspach Kanaryjskich. W Polsce jest antropofitem. 
Biologia i ekologia.
Roślina jednoroczna lub dwuletnia (hemikryptofit). Kwitnie od czerwca do sierpnia. Liczba chromosomów: 2n = 14. We florze Polski jest kenofitem. Występuje często w wielu regionach kraju. Zasiedla pola, łąki, miejsca ruderalne.
Zastosowanie.
Roślina pastewna, uprawiana na glebach piaszczystych w celach paszowych razem z żytem lub pszenicą. Bywa wysiewana także jako oddzielny siew. Jest cenną paszą chętnie zjadaną przez zwierzęta, zawierającą dużo białka.

</doc>
<doc id="1506384" url="https://pl.wikipedia.org/wiki?curid=1506384" title="Wyka piaskowa">
Wyka piaskowa



</doc>
<doc id="1506385" url="https://pl.wikipedia.org/wiki?curid=1506385" title="Vicia villosa">
Vicia villosa



</doc>
<doc id="1506391" url="https://pl.wikipedia.org/wiki?curid=1506391" title="Poskoczowate">
Poskoczowate

Poskoczowate (Eresidae) – mała rodzina pająków, zawierająca 10 rodzajów i około 100 gatunków. Większość z nich występuje w Afryce, choć niektóre spotykane są również w Europie, Azji i Ameryce Południowej. W Polsce występuje jeden gatunek - poskocz krasny ("Eresus kollari").
Pająki te potrafią podnieść przednie odnóża w górę w razie niebezpieczeństwa, by stać się większymi niż w rzeczywistości – cecha ta jest bardzo rzadka, choć spotykana także u niektórych ptasznikowatych i lejkowcowatych.
Rodzaje.
Klasyfikacja według Joela Hallana:

</doc>
<doc id="1506395" url="https://pl.wikipedia.org/wiki?curid=1506395" title="Franciszek Wójcik (polityk)">
Franciszek Wójcik (polityk)

Franciszek Wójcik (ur. 17 października 1863 w Wyciążach, zm. 3 stycznia 1941 tamże) – polski rolnik, polityk, minister.
Życiorys.
W rodzinnej wsi uczęszczał do szkoły ludowej, a następnie dalszą wiedzę zdobywał jako samouk.
Od 1895 był działaczem Polskiego Stronnictwa Ludowego. W latach 1895–1900 i 1907–1911 poseł na Sejm Krajowy Galicji, w latach 1907–1911 poseł do Reichratu Przedlitawii (parlament austriacki) w Wiedniu. Publikował na łamach pism: „Przyjaciel Ludu”, „Niedziela” i „Piast”, ceniony mówca. Wieloletni wójt rodzinnej wsi. Członek honorowy Towarzystwa Muzeum Narodowego Polskiego w Rapperswilu od 1896.
Współpracownik Jana Stapińskiego, po rozłamie w PSL (1913) opowiedział się po jego stronie, współtworząc PSL-Lewica. Popierał ruch strzelecki związany z Komisją Skonfederowanych Stronnictw Niepodległościowych.
W 1914 jako przedstawiciel PSL-Lewica był członkiem sekcji zachodniej Naczelnego Komitetu Narodowego.
W okresie od 29 grudnia 1918 do 16 stycznia 1919 był ministrem bez teki w rządzie Jędrzeja Moraczewskiego.
W latach 1919–1922 był posłem na Sejm Ustawodawczy. W czasie przewrotu majowego w 1926 opowiedział się po stronie Józefa Piłsudskiego, później przeszedł do opozycji, wstępując do PSL „Piast”. Od 1931 był działaczem Stronnictwa Ludowego, wchodząc do 1939 w skład Rady Naczelnej tej partii.
Zmarł 3 stycznia 1941. Pochowany na cmentarzu parafialnym w Ruszczy, od 1951 będącej częścią Krakowa (kwatera 2, rząd 1, miejsce 15).

</doc>
<doc id="1506396" url="https://pl.wikipedia.org/wiki?curid=1506396" title="Parafia Ewangelicko-Augsburska w Pile">
Parafia Ewangelicko-Augsburska w Pile

Parafia Ewangelicko-Augsburska w Pile – parafia Kościoła Ewangelicko-Augsburskiego, założona w 1994, nawiązująca do tradycji sięgających XVI w. Należy do diecezji pomorsko-wielkopolskiej. Swoim zasięgiem obejmuje powiat czarnkowsko-trzcianecki, chodzieski, pilski, wągrowiecki i złotowski. Posiada zbory filialne w Chodzieży oraz Wągrowcu. W 2016 parafia liczyła 78 wiernych.
Historia.
Początki zboru.
Już w latach 1566-1568 miejscowy kościół parafialny został przekazany luteranom przez Łukasza Górkę, starostę pilskego i wojewodę poznańskiego. W 1605 w Piła stała się własnością królowej Konstacji, co poskutkowało zapoczątkowaniem kontrreformacji na terenie miasta. Wzrosła jednak liczba protestanckich osadników niemieckich w okolicznych wioskach. Najbliższy kościół ewangelicki znajdował się w Kłębowcu. 
Rozwój luteranizmu w Pile.
Po ustawie tolerancyjnej z 1768, około 1770 zbudowano luterański dom modlitwy ze szkołą na Nowym Mieście. Nabożeństwa sprawowali w nim księża dojeżdżający z okolicznych miejscowości. Do zboru oprócz Piły należały również wsie Motylewo, Stobno i Ługi Ujskie.
Wkrótce po zajęciu Piły przez Prusaków w 1772 i dalszym napływie niemieckiej ludności protestanckiej, powstały plany budowy nowej świątyni. W 1784, po pożarze miasta, w którym zniszczeniu uległ budynek domu modlitwy, wystosowano prośbę do króla Fryderyka II w celu pozyskania środków na odbudowę kaplicy. Pieniądze otrzymano w 1787 i rozpoczęto prace, ukończone cztery lata później. Powstała kaplica z budynkiem szkolnym oraz mieszkaniem dla nauczyciela. Zbór w latach 1779-1787 był obsługiwany przed księdza dojeżdżającego z Trzcianki, własnego duszpasterza pozyskano w 1787. Rok później rozpoczęto prowadzenie ksiąg parafialnych w Pile, czym zajmowali się wcześniej duchowni z parafii w Trzciance. W 1788 parafia liczyła około 1000 wiernych.
Budowa kościołów.
W 1784 rozpoczęto zbiórkę funduszy na budowę kościoła. W 1805 parafia pozyskała na ten cel dotację od króla Fryderyka Wilhelma III, jednak rozpoczęcie prac budowlanych uniemożliwiło rozpoczęcie wojny z Napoleonem. Udało się to dopiero po jej zakończeniu w 1815, a budowę ukończono 3 sierpnia 1822, podczas pełnienia funkcji proboszcza przez ks. Karola Fryderyka Wilhelma Grützmachera, który sprawował to stanowisko w latach 1817-1856.
Organy w kościele zainstalowano w 1831. W tym samym roku otwarto nowy ewangelicki cmentarz. W 1834 doszło do pożaru i zniszczenia poprzedniego domu modlitwy.
Od 1857 stanowisko proboszcza piastował ks. Emil Grützmacher. W 1861 do świątyni w miejsce drewnianej dzwonnicy dostawiono wieżę. Dziesięć lat później proboszcz Grützmacher został mianowany superintendentem.
Kościół rozbudowano w latach 1882-1883, wskutek czego mógł pomieścić 750 wiernych. W 1884 proboszcz Emil Grützmacher zakończył sprawowanie stanowiska. W 1887 wydał on broszurę z okazji stulecia istnienia parafii. 
Według stanu na koniec XIX wieku, parafia pilska liczyła około 12 000 wiernych i posiadała zbory filialne w Dziembowie, Motylewie i Stobnie.
Kolejny kościół ewangelicki Marcina Luta, położony przy ulicy Browarnej, został wybudowany w latach 1895-1896. Mógł on pomieścić 700 wiernych. W 1908 powstał Dom Ewangelicki, usytuowany na miejscu starego, nieczynnego cmentarza. Kolejna świątynia na terenie miasta powstała w okresie 1909-1911, był nią wybudowany w stylu neogotyckim według projektu Oskar Hoßfelda kościół św. Jana na 820 miejsc. Posiadał on najwyższą na terenie miasta wieżę.
W 1900, w wyniku braku wiernych, wybudowany przy Starym Rynku w 1844 kościół należący do Kościoła Chrześcijańsko-Apostolskiego, został świątynią parafii staroluterańskiej.
Luteranie pilscy byli przede wszystkim Niemcami. Według danych z 1910 miasto zamieszkiwały 882 osoby narodowości polskiej, z czego 7 wyznania ewangelickiego.
Okres międzywojenny i II wojna światowa.
Od 1923 miasto stało się siedzibą superintendentury i konsystorza Ewangelickiego Kościoła Unii Staropruskiej. Ludność ewangelicka stanowiła w tym okresie 2/3 mieszkańców Piły, były to w przeważającej większości osoby narodowości niemieckiej.
Po dojściu do władzy Adolfa Hitlera, w parafiach w mieście zaczęły się uwidaczniać podziały na zwolenników Niemieckich Chrześcijan oraz Kościoła Wyznającego. Przeciwnikiem nazizmu pozostawał ks. Heine, proboszcz parafii św. Jana wraz z wiernymi. Z pięciu duchownych pracujących w miejscowych parafiach, tylko jeden, ks. Grel, opowiedział się za Niemieckimi Chrześcijanami, pozostając w opozycji do wiernych z jego parafii. Był też jedynym członkiem Konsystorza pilskiego popierającym Hitlera. Działalność uświadamiającą wiernym kościoła zagrożenia płynące ze strony Niemieckich Chrześcijan prowadzili intensywnie ks. Rzadki i ks. Heine, organizujący odbywające się co dwa tygodnie wykłady oraz spotkania z zaproszonymi gośćmi.
Po wystosowanym przez siebie liście zachęcającym do wstępowania w szeregi młodzieżówek narodowosocjalistycznych, biskup kościoła Fritza Müllera utracił zaufanie miejscowych ewangelików, a podziały wśród wiernych zaczęły narastać.
W 1934 doszło do usunięcia księży Rzadkiego i Heine ze stanowisk. Proboszcz Heine został siłą wyrzucony z mieszkania, następnie wyjechał do Bad Oeynhausen ze względu na stan zdrowia. Funkcję proboszcza parafii św. Jana objął w zastępstwie ks. Pohlmann. Jesienią ks. Heine powrócił do Piły, jednak ze względu na swoje poglądy polityczne poddawany był dalszym prześladowaniom. Nawiązał współpracę z ks. Wullfem z parafii Marcina Lutra. Pozostali księża w mieście popierali wówczas Niemieckich Chrześcijan. Nabożeństwa członków Kościoła Wyznającego prowadzone były w sali kinowej.
Wiosną 1935 Heine został aresztowany, jednak w wyniku reakcji opinii publicznej został uwolniony i przebywał na terenie miasta do 1940, kiedy to z powodu choroby wyjechał do Bad Pyrmont. Objął tamtejszą parafię, której duszpasterz został powołany do wojska. Ksiądz Heine do końca II wojny światowej utrzymywał kontakt z ks. Wullfem z Piły.
Podczas działań wojennych zniszczeniu uległ najstarszy kościół luterański położony na Nowym Mieście, uszkodzono również kościół św. Jana.
Czasy powojenne i okres PRL.
Po zakończeniu II wojny światowej liczba wiernych kościoła ewangelickiego w mieście uległa zmniejszeniu z około 25.000 do 35-50 osób. Nabożeństwa prowadzone były co dwa tygodnie przez diakonisę. Ruiny nowomiejskiego kościoła zostały rozebrane, zburzono również kościół św. Jana, a kościół Marcina Lutra został w 1945 przejęty przez katolików.
W 1950 doszło do rozbiórki kościoła staroluterańskiego, a ewangelickie życie religijne na terenie miasta ustało. Od 1955 dawni zborownicy pilscy korzystali z nowo otwartej stacji kaznodziejskiej w Chodzieży, podległej parafii w Poznaniu. W latach 60. rozpoczęto organizowanie nabożeństw domowych w Trzciance, a w latach 70. i 80. nabożeństwa domowe miały miejsce również na terenie Piły.
Okres po 1990.
Nabożeństwa w Trzciance odbywały do 1993, kiedy to z powodów lokalowych parafia poznańska została zmuszona do ich przeniesienia. W 1994 powołano więc filiał w Pile, gdzie posługi religijne były sprawowane przez ks. Tadeusza Raszyka w mieszkaniach prywatnych, a później w lokalu przy dawnym kościele Lutra, udostępnionym przez parafię rzymskokatolicką. Od 30 listopada 1997 przeniesiono je do dawnego domu sióstr diakonis ul. Kilińskiego 7, do którego oficjalnego odzyskania doszło w 1998. Urządzono tam kaplicę oraz mieszkanie dla duszpasterza zboru.
Oficjalne odnowienie działalności samodzielnej parafii ewangelickiej w Pile miało miejsce 1 kwietnia 1999. Przyłączono do niej filiał w Chodzieży. 24 października 1999 jej administratorem został ks. Tomasz Wola. 24 czerwca 2001 odbyła się pierwsza od czasu II wojny światowej konfirmacja w Pile. 
W 2004 parafii został zwrócony budynek dawnej plebanii przy ul. Mariana Buczka (ob. Staromiejska) 48, położonej przy wyburzonym kościele św. Jana. Przeniesiono tam siedzibę parafii oraz urządzono nową kaplicę. 31 października 2006 ks. Tomasz Wola został mianowany proboszczem, pełniąc jednocześnie posługę w Ewangelickim Duszpasterstwie Wojskowym.
26 października 2008 przy ul. Wincentego Pola rozpoczęto budowę nowej świątyni dla parafii, którą 25 kwietnia 2011 poświęcono jako kościół św. Jana. W nabożeństwie z tej okazji wziął udział Biskup Kościoła Ewangelicko-Augsburskiego w RP ks. Jerzy Samiec, biskup diecezji pomorsko-wielkopolskiej ks. Marcin Hintz oraz inni duchowni z terenu diecezji i dawny duszpasterz miejscowego zboru, ks. Tadeusz Raszyk. Podczas uroczystości obecni byli też przedstawiciele władz miejskich, komendy oraz szkoły policyjnej, dyrektorzy Miejskiego Ośrodka Pomocy Społecznej i muzeów, delegaci wojskowi, a także duchowni z kościoła rzymskokatolickiego oraz przedstawiciele partnerskiej parafii w Bad Lauchstädt i organizacji "Gustav-Adolf-Werk" z Saksonii. 
Od 23 lutego 2020 parafia rozpoczęła również sprawowanie comiesięcznych nabożeństw w Wałczu. Inauguracyjne nabożeństwo miało miejsce w Muzeum Ziemi Wałeckiej w Wałczu i poprowadził je proboszcz ks. Tomasz Wola.
Działalność parafii.
Nabożeństwa w kościele św. Jana w Pile odbywają się w każdą niedzielę i święta.
W filiale w Chodzieży nabożeństwa mają miejsce w każdą drugą niedzielę w miesiącu w kaplicy położonej na cmentarzu przy ul. Ujskiej (w okresie od listopada do marca w kaplicy znajdującej się na piętrze budynku przy ul. Kościuszki 30). W filiale w Wągrowcu nabożeństwa domowe prowadzone są w każdą pierwszą i trzecią niedzielę oraz w Wigilię przy ul. Poznańskiej 19/1. W Wałczu nabożeństwa odbywają się w siedzibie Muzeum Ziemi Wałeckiej w każdą czwartą niedzielę miesiąca.
Od 2013 przy parafii działa Chór Ewangelicki im. Oskara Kolberga, występujący zarówno podczas uroczystości parafialnych, jak i koncertujący w innych parafiach oraz podczas konkursów. Powołany został również Zespół Parafialny N.O.C.
Parafia w Pile prowadzi także wypożyczalnię sprzętu rehabilitacyjnego.

</doc>
<doc id="1506397" url="https://pl.wikipedia.org/wiki?curid=1506397" title="It Had to Be You">
It Had to Be You

"It Had to Be You" to popularna piosenka napisana przez Ishama Jonesa i Gusa Kahna, opublikowana w 1924 roku.
Piosenka pojawiła się w filmach "The Roaring Twenties" (1939), "I'll See You in My Dreams" (1951) i "A League of Their Own". "It Had to Be You" wykonana została również przez Dooleya Wilsona w "Casablance" (1942), a także przez Diane Keaton w "Annie Hall" (1977).
Wykonania.
Najważniejsze i najpopularniejsze wykonania piosenki:

</doc>
<doc id="1506399" url="https://pl.wikipedia.org/wiki?curid=1506399" title="Grażyna Korin">
Grażyna Korin

Grażyna Korin, z domu Wnuk (ur. 14 lutego 1953 w Miliczu) – polska aktorka.
Życiorys.
W 1976 ukończyła studia na PWST w Warszawie. W latach 1976–1990 pracowała we Wrocławskim Teatrze Współczesnym. W latach 1990–2009 etatowo związana z Teatrem Nowym w Poznaniu, z którym współpracowała do 2012. Obecnie współpracuje z Bałtyckim Teatrem Dramatycznym im. Juliusza Słowackiego w Koszalinie. Była żoną reżysera Eugeniusza Korina.

</doc>
<doc id="1506400" url="https://pl.wikipedia.org/wiki?curid=1506400" title="Neurotrening">
Neurotrening

Neurotrening – trening neurologiczny prowadzony przy użyciu specjalistycznygo sprzętu komputerowego z bardzo czułą głowicą zakończoną elektrodami mierzącymi fale mózgowe (alfa, beta1, beta2, gamma, delta, theta i SMR). Neurotrening znany jest również jako: "neurofeedback, eeg biofeedback, biofeedback eeg, mindfeedback, brainfeedack, cerebrofeedback, neurologiczne biologiczne sprzeżenie zwrotne, neuroterapia, rehabilitacja mózgu, trening mózgu".
Trening
mózgu to wszelkie formy aktywności, które pobudzają określone grupy 
komórek nerwowych. Pojęcie to można traktować analogicznie do treningu 
fizycznego, podczas którego pobudzamy mięśnie do pracy w celu 
zwiększania ich sprawności lub zapobiegania utraty sprawności.
Na sprawność naszego umysłu wpływa wiele czynników. Można wyróżnić tu czynniki: 
Trening szarych komórek może być skuteczną formą 
zapobiegania spadkowi sprawności poznawczej wraz z wiekiem. Zgodnie z 
licznymi koncepcjami mózg traci swoją efektywność, gdy nie jest 
pobudzany do aktywności. Już po ukończeniu 35. roku życia może nastąpić 
spowolnienie pracy mózgu, które często wywołane jest rutyną, w jaką 
wpadamy po osiągnięciu życiowej stabilizacji. Badania wskazują na to, że
stagnacja umysłowa najczęściej spowodowana jest brakiem aktywności.
Nie wykryto dotąd żadnych skutków ubocznych neurotreningu. Terapia jest przeprowadzana w centrum terapii lub w gabinecie EEG biofeedback, gdzie pacjent za pomocą fal mózgowych kieruje grą komputerową. Jest w stanie to robić dzięki podłączonym do głowy elektrodom. Podczas terapii mózg uczy się prawidłowych odruchów i wzorców reagowania.
Określone ćwiczenia szarych komórek stanowią efektywne 
wsparcie rehabilitacji, np. po przebytych urazach mózgu. Zakres jednostek chorobowych, przy których stosuje się neurotrening jest bardzo szeroki, są to: ADHD, problemy szkolne, dysleksja, dyskalkulia, anoreksja, zaburzenia zachowania, zaburzenia koncentracji, zaburzenia snu, migrena, bóle chroniczne, afazja, zaburzenia pamięci, zaburzenia psychosomatyczne, lęki, trema, poważne choroby neurologiczne, uszkodzenia mózgu (udar, porażenie), lekkie upośledzenia czy epilepsja. 
Metoda została wynaleziona przez wojskowych medyków w USA.

</doc>
<doc id="1506403" url="https://pl.wikipedia.org/wiki?curid=1506403" title="Bitwa nad rzeką Alią">
Bitwa nad rzeką Alią

Bitwa nad rzeką Alią – starcie zbrojne, które miało miejsce nad rzeką Alią w roku 390 p.n.e. w trakcie wojny Rzymian z Celtami (390 p.n.e.–387 p.n.e.). 
W latach 90 IV w. p.n.e. Rzymianom zaczęły zagrażać plemiona celtyckie, które podbiły północną Italię. W 391 p.n.e. wódz Senonów Brennus zaatakował miasto etruskie Clusium, które zwróciło się z pomocą do Rzymu. Rok później Celtowie skierowali się ku Rzymowi. Kilkanaście kilometrów na północ od miasta obie armie spotkały się nad rzeką Alią, lewobrzeżnym dopływem Tybru, prawdopodobnie dzisiejszym Fosso della Bettina. Rzymianie stanęli na północnym brzegu rzeki tworząc centrum i lewą flankę szeregu, chronioną przez bagna. Na prawym skrzydle ustawiono wojska Latynów, które zajęły niewielkie wzniesienie górujące nad polem bitwy. 
Wojska Brennusa rozpoczęły bitwę uderzając na centrum Rzymian i prawe skrzydło zajmowane przez Latynów. Atak okazał się skuteczny i wywołał panikę w szeregach Rzymian, którzy rzucili się do ucieczki. Celtowie w pościgu zabili wielu przeciwników, mnóstwo Rzymian utonęło w bagnach. Niedobitki Rzymian i Latynów zbiegły do Rzymu oraz na ziemie Wejów. Po bitwie Celtowie ruszyli na Rzym, który po 7-miesięcznym oblężeniu zdobyli i splądrowali. Następnie obładowani łupami zawrócili do swoich siedzib. Nie zdobyli jedynie Kapitolu, gdyż według legendy, znużonych obrońców zaalarmowały "gęsi kapitolińskie", ptaki poświęcone bogini Junonie.

</doc>
<doc id="1506407" url="https://pl.wikipedia.org/wiki?curid=1506407" title="Mask">
Mask

Mask – drugi album grupy muzycznej Bauhaus, wydany w 1981 roku przez wytwórnię Beggars Banquet Records. Okładka została zaprojektowana przez gitarzystę zespołu Daniela Asha.
Lista utworów.
Wszystkie utwory autorstwa Bauhaus:
Dodatkowe utwory na wznowieniu z 1998 roku.
Wznowienie z 1998 roku zawierało kilka dodatkowych utworów.

</doc>
<doc id="1506408" url="https://pl.wikipedia.org/wiki?curid=1506408" title="U-55 (1939)">
U-55 (1939)

U-55 – niemiecki okręt podwodny (U-Boot) typu VII B z okresu II wojny światowej. Okręt wszedł do służby w 1939 roku. Jedynym dowódcą był Kptlt. Werner Heidel.
Historia.
Podczas II wojny światowej odbył jeden, 15 dniowy patrol bojowy, podczas którego zatopił 6 statków o łącznym tonażu 15.853 BRT, m.in. 30 stycznia 1940 roku brytyjski zbiornikowiec "Vaclite" (5026 BRT) i grecki frachtowiec "Keramiai" (5085 BRT).
Zatopiony przez własną załogę 30 stycznia 1940 roku na południowy zachód od wyspy Scilly na pozycji w efekcie uszkodzeń odniesionych po atakach slupa HMS "Fowey", niszczycieli: brytyjskiego HMS "Whitshed" i francuskich "Valmy" i "Guépard" oraz łodzi latającej Short Sunderland z 228. Dywizjonu RAF (Coastal Command). Z U-55 uratowano 41 rozbitków, jedyną ofiarą był dowódca Werner Heidel, który prawdopodobnie postanowił zginąć z okrętem.

</doc>
<doc id="1506409" url="https://pl.wikipedia.org/wiki?curid=1506409" title="Trollius altissimus">
Trollius altissimus



</doc>
<doc id="1506412" url="https://pl.wikipedia.org/wiki?curid=1506412" title="Stureby (stacja metra)">
Stureby (stacja metra)

Stureby – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Stureby. Leży na zielonej linii T19, między Svedmyrą a Bandhagen. Dziennie korzysta z niej około 1 900 osób.
Stacja znajduje się na wiadukcie między Sågverksgatan a Munksjövägen. Posiada jedno wyjście zlokalizowane na wysokości Katrineforsvägen. Stację otworzono 9 września 1951, oddano do użytku wówczas odcinek Gullmarsplan–Stureby. Do 22 listopada 1954 była to stacja końcowa linii, tego dnia oddano do użytku odcinek Stureby–Högdalen. Posiada jeden peron.

</doc>
<doc id="1506417" url="https://pl.wikipedia.org/wiki?curid=1506417" title="Grzegorz Dymitr Ghica">
Grzegorz Dymitr Ghica

Grzegorz Dymitr Ghica także Grzegorz Ghica IV (rum. "Grigore Ghica") (ur. 1755, zm. 1834) – hospodar Wołoszczyzny w latach 1822-1828 z rodu Ghica.
Był bratankiem Grzegorza Ghiki III. W styczniu 1821 był jednym z trzech rumuńskich bojarów, którzy utworzyli komitet rządzący Wołoszczyzną po śmierci hospodara Aleksandra Suţu z zamiarem wywołania we współpracy z greckim stowarzyszeniem niepodległościowym Filiki Eteria antytureckiego powstania. Jednak wobec antyfeudalnego powstania Tudora Vladimirescu oraz braku poparcia Rosji plan się nie powiódł i bojarzy uciekli z Bukaresztu. Wkrótce wojska tureckie pokonały zarówno Vladimirescu, jak i greckie oddziały Ipsilantiego, następnie zaczęły pustoszyć Mołdawię i Wołoszczyznę.
W 1822 Turcja wycofała swoje wojska z księstw naddunajskich po uzgodnieniu z lokalnymi bojarami, iż trony hospodarskie nie będą obsadzane odtąd przez Greków, zostaną oni też usunięci z wyższych stanowisk (powodem była trwająca właśnie grecka wojna o niepodległość). Był to kres ery fanariotów. Na hospodara Wołoszczyzny został mianowany Grzegorz Dymitr Ghica (co prawda z rodziny o nierumuńskich korzeniach, ale osiadłej tutaj od bardzo dawna). Ponieważ dwór sułtański zrezygnował z częstych zmian hospodarów, Grzegorz wytrwał na tronie przez kilka lat, do 1828, kiedy to wybuchła wojna rosyjsko-turecka, wojska rosyjskie zajęły Wołoszczyznę i rozpoczęły jej okupację.
W trakcie panowania Grzegorza, w 1826 zostało zawarte porozumienie rosyjsko-tureckie o zasadach wyboru hospodarów, nawiązujące do wcześniejszego takiego układu (z 1802) i zakładające wspólny wybór hospodarów na siedmioletnie kadencje.

</doc>
<doc id="1506420" url="https://pl.wikipedia.org/wiki?curid=1506420" title="Kusacz czarnogłowy">
Kusacz czarnogłowy

Kusacz czarnogłowy ("Crypturellus soui") – gatunek średniej wielkości ptaka z rodziny kusaczy (Tinamidae), zamieszkujący Meksyk, Amerykę Centralną i Południową. Nie jest zagrożony wyginięciem.
Zasięg występowania.
Kusacz czarnogłowy zamieszkuje w zależności od podgatunku:
Charakterystyka.
Kusacz czarnogłowy jest długi na około 22–24 cm, waży 220 g. Jest to bardzo skryty i samotniczy gatunek. Pomimo tego, że jest podobny do kuraków, takich jak przepiórka czy głuszec, nie jest w żadnym stopniu powiązany z tymi zwierzętami. To przysadzisty ptak rozpoznawany po niewielkich rozmiarach i braku czuba z piór na głowie. Ma przeważnie ciemnobrązowe upierzenie, a tylko na głowie szare. Pióra pod gardłem są nieco bledsze. Jego dziób jest brązowawy, brzuch cynamonowy, płowożółty. Samice są poniżej ubarwione jaśniej niż osobniki męskie – na rudo-brązowo. Nogi mogą być szarawe, oliwkowe albo żółtawe.
Kusacze czarnogłowe wydają długi, drżący gwizd, który jest słyszalny głównie o zmierzchu.
Środowisko.
Habitatem kusacza czarnogłowego są wilgotne lasy położone na dużej wysokości (około 2000 m n.p.m.), jak również inne wilgotne, wysoko położone siedliska w Centralnej i Południowej Ameryce, aż po południową Brazylię. Występuje na terenach od południowego Meksyku, przez Panamę po Amerykę Południową – Kolumbię, Wenezuelę, Gujanę, Surinam, Gujanę Francuską, Ekwador, Peru, północną Boliwię i większą część Brazylii.
Kusacz czarnogłowy jest rzadko widziany w ciemnych, gęstych lasach. Może być lokalizowany przez swoje rozwlekłe, podobne do gwizdu wołania (delikatne, opadające, ciche rżenie; również cykl pojedynczych nut, tempo wzrastające na końcu), wykonywane przez obie płcie.
Pożywienie.
Żywi się nasionami, jagodami i niektórymi owadami.
Rozmnażanie.
Sezon rozrodczy kusacza czarnogłowego przebiega od maja do października. Jego gniazdo jest małym zagłębieniem w podszyciu leśnym, czasami wyściełanym kilkoma liśćmi, umiejscowionym przy drzewie lub krzaku. Ptak składa dwa błyszczące, ciemnofioletowe, barwne jaja, chociaż zdarza się, że znosi tylko jedno. Rozmiar jaj wynosi około 41 na 32 mm. Są wysiadywane przez osobnika męskiego. Młode szybko dojrzewają i mogą biegać niedługo po wylęgnięciu.
Status zagrożenia.
Przez IUCN gatunek klasyfikowany jest jako najmniejszej troski (LC, "Least Concern"). W 2008 roku organizacja Partners in Flight szacowała, że liczebność światowej populacji mieści się w przedziale 0,5–5,0 milionów osobników. Globalny trend liczebności oceniany jest jako spadkowy ze względu na wylesianie i polowania.

</doc>
<doc id="1506421" url="https://pl.wikipedia.org/wiki?curid=1506421" title="Crypturellus soui">
Crypturellus soui



</doc>
<doc id="1506422" url="https://pl.wikipedia.org/wiki?curid=1506422" title="Eresidae">
Eresidae



</doc>
<doc id="1506427" url="https://pl.wikipedia.org/wiki?curid=1506427" title="5 Batalion Remontowy">
5 Batalion Remontowy

5 Batalion Remontowy (5 brem) – samodzielny pododdział logistyczny Wojska Polskiego.
Batalion sformowany został na podstawie zarządzenia szefa sztabu 5 SDPanc Nr 078 z 7 lipca 1967 roku, w garnizonie Gubin, w koszarach przy ulicy Poznańskiej (dzisiejsza Kresowa), w wyniku połączenia 20 Ruchomego Warsztatu Naprawy Czołgów w Słubicach (JW 3625), 27 Ruchomego Warsztatu Naprawy Samochodów w Gubinie (JW 3876) i 19 Dywizyjnego Warsztatu Uzbrojenia w Gubinie (JW 4158).
Jednostka wchodziła w skład 5 Saskiej Dywizji Pancernej (od 1990 roku - 5 Dywizji Zmechanizowanej).
Batalion rozformowany został w terminie do 31 grudnia 1998 roku. Przed rozformowaniem funkcjonował w oparciu o etat wojenno-pokojowy Nr 30/337/0.
Symbole batalionu.
Sztandar
Uroczyste wręczenie sztandaru odbyło się w dniu 11 października 1987 roku na Placu Wdzięczności w Gubinie. Aktu wręczenia dokonał Szef Służb Technicznych zastępca dowódcy SOW płk Antoni Goliszewski. Sztandar odebrał dowódca 5 brem ppłk Ryszard Kuźniacki, a następnie przekazał pocztowi sztandarowemu w składzie: kpt. Janusz Koliński, chor. Marek Górniak, sierż. Remigiusz Lisiecki.
Pożegnanie sztandaru odbyło się w dniu 12 września 1998 roku. Pożegnania dokonał dowódca 5 brem ppłk mgr inż. Wojciech Palus oraz delegacje byłych żołnierzy zawodowych i pracowników cywilnych batalionu.
W dniu 21 października 1998 roku sztandar 5 brem przekazano do Muzeum Wojska Polskiego w Warszawie
Odznaka pamiątkowa
Odznaka 5 batalionu remontowego oparta jest na krzyżu maltańskim o wymiarach 41 x 41mm, ramionach pokrytych czarną emalią z obramowaniem srebrzystym. W centralnej części odznaki umieszczony został herb miasta Gubina -fundatora sztandaru dla batalionu. Umieszczenie herbu nastąpiło za zgodą Rady Miejskiej i na mocy uchwały Nr 138/1217/97 Zarządu Miasta Gubina z dnia 1 lipca 1997 roku. Na ramionach krzyża srebrzyste cyfry upamiętniające datę sformowania batalionu "VII - 1967", oraz inicjały batalionu "5 brem". Ramiona krzyża zwieńczone srebrzystym kołem zębatym, symbolizującym rodzaj wojsk.
Odznakę zaprojektował oficer społeczno-wychowawczy batalionu kpt. Aleksander Podoliński.
Wykonanie 150 odznak o numerach 01 do 150, zlecono pracowni grawerskiej pana Jarosława Jakubowskiego w Poznaniu.
Pierwsze wręczenie odznak odbyło się dnia 19 września 1997 roku z okazji 30 rocznicy powstania 5 brem.
Struktura organizacyjna.
Dowództwo i sztab

</doc>
<doc id="1506429" url="https://pl.wikipedia.org/wiki?curid=1506429" title="Svedmyra (stacja metra)">
Svedmyra (stacja metra)

Svedmyra – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Svedmyra i Stureby. Leży na zielonej linii T19, między Sockenplanem a Stureby. Dziennie korzysta z niej około 2 600 osób.
Stacja znajduje się przy Enskedevägen, Tussmötevägen i Svedmyraplan. Posiada jedno wyjście zlokalizowane przy Öknebovägen. Stację otworzono 9 września 1951, oddano do użytku wówczas odcinek Gullmarsplan–Stureby. Posiada jeden peron.
Otoczenie.
W najbliższym otoczeniu stacji znajduje się:

</doc>
<doc id="1506430" url="https://pl.wikipedia.org/wiki?curid=1506430" title="Franciszek Wojda">
Franciszek Wojda

Franciszek Teofil Wojda (ur. 1 października 1880 w Urzeczu, zm. 1951 w Sobocie) – polski rolnik, polityk, minister rolnictwa i dóbr państwowych w rządzie Jędrzeja Moraczewskiego (1918).
Życiorys.
Urodził się w rodzinie chłopskiej, ukończył cztery klasy gimnazjum. Od 1900 prowadził działalność niepodległościową. W 1902 aresztowany, dłuższy czas przebywał w więzieniu. Współzałożyciel chłopskich organizacji spółdzielczych w Kongresówce.
W lutym 1917 z działaczami Wydziału Kółek Rolniczych Centralnego Towarzystwa Rolniczego założył Zjednoczenie Ludowe. W kwietniu 1918, reprezentując tę partię, został członkiem Rady Stanu Królestwa Polskiego, w której pełnił funkcję sekretarza klubu ludowego.
17 listopada 1918 objął urząd ministra rolnictwa i dóbr państwowych w rządzie Jędrzeja Moraczewskiego, z którego ustąpił 29 grudnia 1918 wraz z innymi politykami swej ówczesnej partii Polskie Stronnictwo Ludowe „Piast” (Wincenty Witos, Andrzej Kędzior). Od września 1919 był ławnikiem w Sądzie Okręgowym w Łowiczu, a w latach 1919–1930 wójtem gminy Bielawy.
Od 1923 należał do PSL „Wyzwolenie”. W latach 1923–1931 był członkiem Zarządu Powiatowego, a w latach 1927–1929 wiceprezesem Zarządu Głównego tego ugrupowania. Po utworzeniu Stronnictwa Ludowego, w latach 1931–1933 zasiadał w Radzie Naczelnej partii, a w latach 1931–1939 w ZP SL w Łowiczu.
Od 1926 gospodarował na dziesięciohektarowym gospodarstwie utworzonym w wyniku parcelacji majątku Sobota. Podczas okupacji niemieckiej należał do Stronnictwa Ludowego „Roch”, aresztowany, przebywał na Pawiaku.
Autor kilku broszur publicystycznych i powiastek ludowych.

</doc>
<doc id="1506432" url="https://pl.wikipedia.org/wiki?curid=1506432" title="A hundred million suns">
A hundred million suns



</doc>
<doc id="1506440" url="https://pl.wikipedia.org/wiki?curid=1506440" title="Ntare V Ndizeye">
Ntare V Ndizeye

Ntare V, właśc. Charles Ndizeye (ur. 2 grudnia 1947 w Gitega, zm. 29 kwietnia 1972 tamże) – władca ("mwami") Burundi od lipca do listopada 1966. 
Rządy.
Był młodszym synem władcy królestwa Burundi ("mwamiego"), Mwambutsy IV, oraz jego drugiej żony, królowej Baramparaye. Podobnie jak jego rodzice był członkiem "ganwa", oligarchicznej warstwy, która z czasem wykształciła się w osobną grupę etniczną i stała na samym szczycie społecznej hierarchii w Burundi. Wywodził się z klanu Bezi („synowie Mweziego”), którego przedstawiciele zasiadali na tronie królestwa Burundi od lat 50. XIX wieku.
Podczas nieudanej próby zamachu stanu, podjętej 19 października 1965 przez grupę oficerów wywodzących się z grupy etnicznej Hutu, jego ojciec w obawie o swoje życie uciekł na terytorium sąsiedniego Konga, a następnie do Szwajcarii. Po ucieczce Mwambutsy IV zapanowało faktyczne bezkrólewie, a władzę w państwie objął rząd kontrolowany przez armię i zdominowany przez członków mniejszości etnicznej Tutsi.
24 marca 1966 przebywający na emigracji Mwambutsa IV, monarszym dekretem wyznaczył regentem swojego młodszego syna oraz nadał mu specjalne uprawnienia, obejmujące m.in. koordynację i kontrolę prac rządu. 8 lipca 1966 Ndizeye z poparciem armii i biurokracji zdymisjonował premiera Léopolda Bihę, zawiesił obowiązywanie konstytucji, po czym przejął pełnię władzy w państwie, wstępując na tron jako Ntare V. Jego uroczysta koronacja miała miejsce w Muramvya 1 września 1966. Objęcie tronu przez Ntare nie byłoby możliwe bez poparcia szefa sztabu sił zbrojnych, kpt. Michela Micombero. 11 lipca 1966 Ntare powierzył Micombero funkcję premiera (dwa dni później objął on także tekę ministra obrony). To właśnie szef rządu sprawował realną władzę w kraju, podczas gdy "mwami" pozostawał "de facto" władcą nominalnym.
Radykałowie Tutsi zaczęli wkrótce optować za obaleniem monarchii i wprowadzeniem systemu republikańskiego. Stosunki między rządem a monarchą stawały się z miesiąca na miesiąc coraz bardziej napięte. Gdy we wrześniu 1966 "mwami" utworzył trzy nowe sekretariaty stanu (do spraw armii, żandarmerii i sprawiedliwości), zdegradowany minister sprawiedliwości odpowiedział aresztowaniem i uwięzieniem wszystkich trzech nowo mianowanych ministrów. Do decydującej próby sił doszło 7 listopada 1966, gdy "mwami" korzystając z wyjazdu najważniejszych członków rządu na szczyt OJA w Addis Ababie postanowił zdymisjonować cały gabinet. Gdy jednak udał się wraz ze swym ochroniarzem i belgijskim żandarmem do siedziby radia, aby ogłosić tę decyzję narodowi, straż grożąc bronią nie pozwoliła mu wejść do budynku. Ostateczne rozstrzygniecie nastąpiło 28 listopada 1966, gdy przebywający z oficjalną wizytą w Kongo Ntare został obalony przez wojskowy zamach stanu. Proklamowano wówczas powstanie Pierwszej Republiki, na której czele stanął Michel Micombero.
Śmierć.
Po utracie władzy Ntare wyemigrował do RFN. 30 marca 1972 w tajemniczych okolicznościach powrócił jednak do ojczyzny, po czym natychmiast został osadzony w areszcie domowym w Gitega. Zdaniem René Lemarchanda nie jest wykluczone, iż były monarcha został porwany przez agentów prezydenta Micombero przy współpracy z tajnymi służbami dyktatora Ugandy, Idi Amina. Inne źródła podają natomiast, iż Ntare powrócił do ojczyzny dobrowolnie – po uzyskaniu od Micombero pisemnych gwarancji bezpieczeństwa.
Został zamordowany 29 kwietnia 1972, kilka godzin po wybuchu powstania Hutu w południowych prowincjach kraju. Ponoć zastrzelił go osobiście minister sprawiedliwości i spraw wewnętrznych Burundi, Albert Shibura.

</doc>
<doc id="1506442" url="https://pl.wikipedia.org/wiki?curid=1506442" title="Aleksiej Fiodorow (szachista)">
Aleksiej Fiodorow (szachista)

Aleksiej Fiodorow, ros. Алексей Дмитриевич Фёдоров (ur. 27 września 1972 w Mohylewie) – białoruski szachista, arcymistrz od 1995 roku.
Kariera szachowa.
Od pierwszych lat 90. XX wieku należy do ścisłej czołówki białoruskich szachistów. W latach 1993, 1995, 2005 i 2008 czterokrotnie zdobył tytuły indywidualnego mistrza kraju. Pomiędzy 1994 a 2008 r. siedmiokrotnie wystąpił na szachowych olimpiadach, natomiast w latach 1997–2003 czterokrotnie na drużynowych mistrzostwach Europy.
Trzykrotnie startował w pucharowych turniejach o mistrzostwo świata, najlepszy wynik uzyskując w 1999 r. w Las Vegas, gdzie po wyeliminowaniu Borisa Gulko i Jana Timmana awansował do IV rundy (najlepszej szesnastki mistrzostw). W rundzie tej przegrał (po dogrywce) z Siergiejem Mowsesianem i odpadł z dalszej rywalizacji. W pozostałych dwóch przypadkach odpadał w I rundach, przegrywając z Aleksandrem Iwanowem (Nowe Delhi, 2000) oraz Aszotem Anastasianem (Moskwa, 2001/02).
Wielokrotnie brał udział w turniejach międzynarodowych, jeden z największych sukcesów odnosząc w 2003 r. w Moskwie, gdzie w turnieju "Aerofłot Open" podzielił I miejsce (wspólnie z Wiktorem Bołoganem, Aleksiejem Aleksandrowem i Piotrem Swidlerem). Do innych jego sukcesów należą zwycięstwa (samodzielne bądź dzielone) m.in. w:
Najwyższy ranking w dotychczasowej karierze osiągnął 1 stycznia 2000 r., z wynikiem 2684 punktów zajmował wówczas 14. miejsce na światowej liście FIDE oraz pierwsze wśród białoruskich szachistów.

</doc>
<doc id="1506443" url="https://pl.wikipedia.org/wiki?curid=1506443" title="Let the Good Times Roll (piosenka Shirley and Lee)">
Let the Good Times Roll (piosenka Shirley and Lee)

Let the Good Times Roll – piosenka nagrana przez Shirley and Lee w roku 1956. Napisana została przez duet – Shirley Goodman i Leonarda Lee. Utwór dotarł do miejsca 48. na "Billboard" Hot 100.
Wcześniej powstała kompozycja pod tym samym tytułem nagrana przez Louisa Jordana. Na późniejszych wersjach utworu wykonywanego przez duet, autorzy tego pierwszego dzieła – Sam Theard i Fleecie Moore – byli wspomniani jako współautorzy nagrania Shirley and Lee.
Inne wersje.
Piosenka została nagrana przez wielu artystów, m.in.:

</doc>
<doc id="1506445" url="https://pl.wikipedia.org/wiki?curid=1506445" title="Brakarz">
Brakarz

Brakarz – pracownik kontroli w fabryce oceniający jakość gotowych wyrobów.
W przemyśle drzewnym osoba zajmująca się klasyfikacją jakościową i wymiarową surowca drzewnego. 
Brakarze w oparciu o Polską Normę dotyczącą wad drewna, sposobu ich pomiaru i wpływu na poszczególne klasy jakości, oraz korzystając z Ramowych Warunków Technicznych na Drewno Okrągłe lub w oparciu o inne normy ustalone ze zleceniodawcą prac, określają jakość surowca drzewnego, warunkując tym samym jego ewentualne przeznaczenie. Brakarze mogą zajmować się również sporządzaniem szacunku brakarskiego. Pracują w lasach, w składnicach drewna, tartakach itp.

</doc>
<doc id="1506453" url="https://pl.wikipedia.org/wiki?curid=1506453" title="Twierdzenie Hahna o rozkładzie">
Twierdzenie Hahna o rozkładzie

Twierdzenie Hahna o rozkładzie – twierdzenie teorii funkcji rzeczywistych, mówiące o możliwości rozbicia przestrzeni mierzalnej, na której określona jest przeliczalnie addytywna funkcja zbiorów na dwa zbiory o pewnych szczególnych własnościach. Nazwa twierdzenia pochodzi od nazwiska austriackiego matematyka, Hansa Hahna.
Twierdzenie.
Jeśli formula_1 jest σ-ciałem podzbiorów zbioru formula_2 oraz formula_3 jest przeliczalnie addytywną funkcją zbiorów, to istnieje rozkład nazywany rozkładem Hahna dla funkcji formula_4 tzn. istnieją takie zbiory formula_5 rozłączne, że
oraz, gdy formula_7 to formula_8 a ponadto
Kanoniczny rozkład Jordana.
Ważnym zastosowaniem istnienia rozkładu Hahna dla przeliczalnie addytywnych funkcji zbiorów jest tzw. twierdzenie o kanonicznym rozkładzie Jordana, mówiące o tym, że każda funkcja formula_4 taka jak w sformułowaniu twierdzenia o rozkładzie Hahna, daje się zapisać w postaci
gdzie funkcje formula_12 nazywane odpowiednio wahaniem górnym i dolnym funkcji formula_4 określone są wzorami:
dla formula_16
Funkcję formula_17 daną wzorem
nazywamy wahaniem całkowitym funkcji formula_19 Każde z wahań formula_20 jest miarą i przynajmniej jedno z wahań (górne lub dolne) jest miarą skończoną.
Jeżeli zbiory formula_21 tworzą rozkład Hahna zbioru formula_2 względem formula_4 to dla każdego formula_24
Jeśli formula_27 jest funkcją skończoną (σ-skończoną), to każde z wahań jest miarą skończoną (σ-skończoną). Kanoniczny rozkład Jordana funkcji formula_27 jest w pewnym sensie minimalny. Dokładniej, jeśli formula_27 daje się przedstawić w postaci różnicy dwóch funkcji formula_30 i formula_31 tzn. formula_32 dla pewnych formula_30 i formula_31 to

</doc>
<doc id="1506454" url="https://pl.wikipedia.org/wiki?curid=1506454" title="Łęg rozlewiskowy">
Łęg rozlewiskowy

Łęg rozlewiskowy – rodzaj łąki zajmującej siedliska podmokłe. Występuje zwykle w dolinach rzecznych na tarasie zalewowym. Gleba mułowo-torfowa, także mady. Odczyn gleby kwaśny (pH=5,5÷6,5). Poziom wody zmienny – po roztopach i powodziach na powierzchni, latem tuż pod powierzchnią lub do 80–100 cm pod powierzchnią. Woda odpływa powoli. Żyzność stosunkowo dobra. Użytkowanie ekstensywne. Jako użytek zielony jest objęty przez program rolnośrodowiskowy – warianty 4.3 i 5.3 (szuwary wielkoturzycowe). Znaczenie gospodarskie niewielkie (siano nadające się na ściółkę).
Fitosocjologia.
W odróżnieniu od typowych łąk łęgowych łęg rozewiskowy porasta głównie roślinność szuwarowa z klasy "Phragmitetea", w szczególności turzycowiska ze związku "Magnocaricion". Dominantami są turzyce – turzyca zaostrzona ("Carex gracilis"), turzyca błotna ("Carex acutiformis"), turzyca dwustronna ("Carex disticha") lub trawy – manna mielec ("Glyceria aquatica"), mozga trzcinowata ("Phalaris arundinacea") i mietlica rozłogowa ("Agrostis stolonifera"). Towarzyszą im takie gatunki jak: turzyca pęcherzykowata ("Carex vesicaria"), wiechlina błotna ("Poa palustris"), jaskier rozłogowy ("Ranunculus repens"), tojeść rozesłana ("Lysimachia nummularia"), rdest ziemnowodny ("Polygonum anphibium"), przytulia błotna ("Galium palustre"), skrzyp bagienny ("Equisetum palustre"), knieć błotna ("Caltha palustris"), gwiazdnica błotna ("Stellaria palustris"), mięta okręgowa ("Mentha" × "verticillata"), pięciornik gęsi ("Potentilla anserina").

</doc>
<doc id="1506459" url="https://pl.wikipedia.org/wiki?curid=1506459" title="Hải Dương">
Hải Dương

Hải Dương – miasto w Wietnamie, stolica prowincji Hải Dương. W 2009 roku liczyło 170 420 mieszkańców.

</doc>
<doc id="1506467" url="https://pl.wikipedia.org/wiki?curid=1506467" title="Akropachia tarczycowa">
Akropachia tarczycowa

Akropachia tarczycowa – bardzo rzadko występujący objaw chorobowy polegający na występowaniu niebolesnego obrzęku palców rąk lub niekiedy stóp z towarzyszącym podokostnowym zgrubieniem kości, charakterystyczny dla choroby Gravesa-Basedowa.
Jego przyczyną jest prawdopodobnie reakcja immunologiczna. Częstość występowania akropachii w chorobie Gravesa-Basedowa ocenia się na 0,01%.

</doc>
<doc id="1506468" url="https://pl.wikipedia.org/wiki?curid=1506468" title="For All We Know">
For All We Know

"For All We Know" to popularna piosenka napisana przez J. Freda Cootsa oraz Sama M. Lewisa, opublikowana w 1934 roku.
Pierwsze wersje piosenki, które odniosły sukces w notowaniach nagrali w 1934 roku Hal Kemp (#3) oraz Isham Jones (#16). W 1962 roku wykonanie "For All We Know" Dinah Washington uplasowało się na miejscu #88 amerykańskiej listy przebojów. Dobrze znana jest również wersja Nat King Cole'a.
"For All We Know" w wersji Rosemary Clooney wykorzystana została jako tło muzyczne podczas napisów końcowych w filmie "Mrs. Palfrey at the Claremont" z 2005 roku.

</doc>
<doc id="1506469" url="https://pl.wikipedia.org/wiki?curid=1506469" title="Prowincja Hải Dương">
Prowincja Hải Dương

Hải Dương – prowincja Wietnamu, znajdująca się w północnej części kraju, w Regionie Delty Rzeki Czerwonej.
Podział administracyjny.
W skład prowincji Hải Dương wchodzi jedenaście dystryktów oraz jedno miasto.

</doc>
<doc id="1506470" url="https://pl.wikipedia.org/wiki?curid=1506470" title="Sorek">
Sorek

Sorek ("Notiosorex") – rodzaj ssaka z podrodziny ryjówek (Soricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Ameryce Północnej.
Morfologia.
Długość ciała (bez ogona) 52–73 mm, długość ogona 19–35 mm, długość ucha 7–9 mm, długość tylnej stopy 9–13 mm; masa ciała 3–6,3 g.
Systematyka.
Etymologia.
"Notiosorex": "notios" „południowy”, od νοτος "notos" „południe”; rodzaj "Sorex" (ryjówka).
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1506474" url="https://pl.wikipedia.org/wiki?curid=1506474" title="Kotarō Fūma">
Kotarō Fūma

 – ninja w służbie rodu Hōjō. Przywódca klanu Fūma. W podaniach miał siedem shaku i dwa sun wzrostu (ok. 218 cm).
Klan Fūma był grupą ninja, mającą swoją siedzibę w "Sagami no kuni" (相模の国), "Ashigara-gun" (足柄郡). Za czasów Sōuna Hōjō odgrywał znaczącą rolę w gromadzeniu informacji i działaniach dywersyjnych na terenie wroga. Początkowo nazwisko Fūma było zapisywane 風間, ale z czasem zostało przemianowane na identycznie brzmiące 風魔 (間 – „przestrzeń” zmieniono na 魔 – „demon”). Grupa była na usługach rodziny Hōjō przez ok. 100 lat. Najbardziej znanym przywódcą klanu był piąty z kolei, Kotarō Fūma, który świadczył usługi dla Ujimasy Hōjō i Ujinao Hōjō. Uznanym przez historię wkładem klanu był nocny atak na wojska pod dowództwem Katsuyoriego Takedy, kiedy to interwencja "shinobi" przyniosła wyśmienite rezultaty. Zamachu dokonał członek klanu Fūma, zwany Isuke Ninokuruwa (二曲輪猪助 Ninokuruwa Isuke). Po upadku rodziny Hōjō klan Fūma został zdegradowany do miana pospolitych rabusiów i złodziei. W 1603 roku, dzięki informacjom zdradzonym przez Jinnaia Kōsakę (高坂甚内 Kōsaka Jinnai), "shinobi" w służbie rodziny Takeda, członkowie klanu Fūma zostali aresztowani, a następnie zlikwidowani.
Kotarō Fūma współcześnie.
Z postacią Kotarō Fūma można się zetknąć w wielu produkcjach japońskich.

</doc>
<doc id="1506476" url="https://pl.wikipedia.org/wiki?curid=1506476" title="Together">
Together

Together – popularna piosenka napisana w 1928 roku przez Raya Hendersona, Buddy’ego G. DeSylva i Lewa Browna.
Najpopularniejsza wersja utworu, nagrana w 1928 roku przez Orkiestrę Paula Whitemana uplasowała się na miejscu #1 amerykańskiej listy przebojów. Piosenka w wykonaniu Dicka Haymesa i Helen Forrest przez dziesięć tygodni utrzymywała się na liście "Billboard" Hot 100, docierając do pozycji #3.
„Together” wykorzystana została w filmie "Since You Went Away" z 1944 roku.

</doc>
<doc id="1506477" url="https://pl.wikipedia.org/wiki?curid=1506477" title="Bambai Ka Babu">
Bambai Ka Babu

Bambai Ka Babu to bollywoodzki film akcji z 1996 roku w reżyserii Vikram Bhatta, autora "Ghulam", "Elaan","Raaz". W rolach głównych Saif Ali Khan, Kajol i Atul Agnihotri. Film opowiada historię marzenia o szybkiej karierze w mieście. W centrum filmu stoi temat wspierającej siebie relacji braci i motyw gangstera, którzy wkracza w politykę wzniecając w mieście zamieszki. Przemoc osładzana jest w filmie wątkiem miłosnym.
Fabuła.
Vikram (Saif Ali Khan) popijający obibok i hazardzista z Manali w Himachal Pradesh przekonuje swojego brata (Atul Agnihotri), by pomógł rodzicom pogodzić się z jego wyjazdem do Bombaju. Vikramowi marzy się wielkie miasto, a w nim szansa na szybkie i łatwe zdobycie wielkich pieniędzy. I rzeczywiście wkrótce po przyjeździe do miasta udaje mu się pozyskać zaufanie groźnego gangstera Masterji (Dalip Tahil). Szef gangu konsekwentnie dąży do zmiany swojej pozycji społecznej – z mafii chce przejść do polityki. Aby obalić istniejący rząd i zwiększyć szanse na swoje wyborcze zwycięstwo, Masterji skrycie prowokuje zamieszki. Płoną domy, a ludzie zabijają się wzajemnie. Vikram, dotychczas ślepe narzędzie wykonujące wolę gangstera, przeciwstawia mu się. Za swoje nieposłuszeństwo musi zapłacić najwyższą cenę. Gangster każe zabić swego dotychczas najwierniejszego podwładnego. Osaczony Vicky wzywa na pomoc chroniącego go od dziecka brata Amita..

</doc>
<doc id="1506480" url="https://pl.wikipedia.org/wiki?curid=1506480" title="KH-7 08">
KH-7 08

KH-7 08 – amerykański satelita rozpoznawczy. Ósmy statek serii KeyHole-7 "GAMBIT" programu CORONA. Jego zadaniem było wykonanie wywiadowczych zdjęć Ziemi, o rozdzielczości przy gruncie około 46 cm. Rezultaty misji nie są znane.

</doc>
<doc id="1506482" url="https://pl.wikipedia.org/wiki?curid=1506482" title="Graniasta Turnia">
Graniasta Turnia

Graniasta Turnia (słow. "Hranatá veža", niem. "Mautstein", węg. "Vám-kő", 2261 m n.p.m.) – szczyt w głównej grani Tatr, wznoszący się nad doliną Rówienki ("Rovienková dolina") i Doliną Staroleśną ("Veľká Studená dolina"). Od Świstowego Szczytu ("Svišťový štít", 2383 m) oddzielony jest Świstową Przełęczą ("Svišťové sedlo", 2192 m), a od Rówienkowej Turni ("Rovienková veža", 2272 m) – Graniastą Przełęczą ("Vyšné Rovienkové sedlo", 2235 m) i Rówienkową Szczerbiną (ok. 2240 m). Ma dwa blisko siebie położone wierzchołki, z których nieco wyższy jest południowo-zachodni. W grani opadającej do Świstowej Przełęczy znajduje się niewybitna Złotnikowa Czuba ("Rovienková stena"), oddzielona od Graniastej Turni Złotnikowymi Wrótkami ("Rovienková priehyba").
Na Graniastą Turnię nie prowadzi żaden szlak turystyczny. Najłatwiejsza droga nieznakowana prowadzi od Świstowej Przełęczy szerokim, pozbawionym trudności grzbietem.
Pierwsze znane wejścia:

</doc>
<doc id="1506484" url="https://pl.wikipedia.org/wiki?curid=1506484" title="Thotobolosaurus">
Thotobolosaurus



</doc>
<doc id="1506485" url="https://pl.wikipedia.org/wiki?curid=1506485" title="Świstowa Przełęcz">
Świstowa Przełęcz

Świstowa Przełęcz (słow. "Svišťové sedlo", niem. "Mautsteinjoch", węg. "Vám-kő-hágó", 2192 m n.p.m.) – szeroka przełęcz w głównej grani Tatr, położona pomiędzy Świstowym Szczytem ("Svišťový štít", 2383 m) a Graniastą Turnią ("Hranatá veža", 2261 m). Dokładniej oddziela ona Złotnikową Kopę ("Svišťová kopa") w masywie Świstowego Szczytu od Złotnikowej Czuby ("Rovienková stena") w masywie Graniastej Turni. Przełęcz stanowi najniższe obniżenie głównej grani Tatr na długim odcinku – od Cubryny aż po Modrą Turnię. Po północnej stronie przełęczy znajduje się dolina Rówienki ("Rovienková dolina"), a po południowej – Dolina Staroleśna ("Veľká Studená dolina").
Na przełęcz nie prowadzi żaden szlak turystyczny. Wejście bez znaków od strony Doliny Staroleśnej jest pozbawione trudności, natomiast na stronę Rówienek opada z przełęczy urwisko. Z tego powodu pomimo niskiego położenia Świstowa Przełęcz nie ma praktycznego znaczenia jako połączenie dolin leżących po przeciwnych stronach grani. Nazwa pochodzi od pobliskiego Świstowego Szczytu.
Pierwsze znane wejścia:

</doc>
<doc id="1506487" url="https://pl.wikipedia.org/wiki?curid=1506487" title="Marnie McBean">
Marnie McBean

Marnie Elizabeth McBean (ur. 28 stycznia 1968 w Vancouver) – kanadyjska wioślarka, wielokrotna medalistka olimpijska.
Brała udział w dwóch igrzyskach olimpijskich. W Barcelonie wywalczyła dwa złote krążki. Zwyciężyła w dwójce bez sternika wspólnie z Kathleen Heddle oraz w najbardziej prestiżowej konkurencji - ósemkach. Cztery lata później ten sam duet ponownie zwyciężył w dwójce, tym razem jednak podwójnej, a w czwórce zajęły z koleżankami trzecie miejsce. Z igrzysk w Sydney wykluczyła ją kontuzja i wkrótce zakończyła karierę sportową. Stawała na podium mistrzostw świata. W 2002 została uhonorowana Medalem Thomasa Kellera.

</doc>
<doc id="1506488" url="https://pl.wikipedia.org/wiki?curid=1506488" title="Jerzy Korczak">
Jerzy Korczak

Jerzy Korczak (ur. 16 lutego 1927 w Krakowie jako Jerzy Józef Keiner, zm. 16 października 2021 w Krakowie) – polski pisarz, prozaik i satyryk.
Był autorem ponad dwudziestu tomów prozy – powieści, opowiadań i reportaży historycznych oraz tekstów publicystycznych, ogłaszanych na łamach prasy krajowej i emigracyjnej. Na początku lat 60. w jego twórczości dominowała groteska obyczajowa – związana z pracą w teatrze, gdzie był kierownikiem literackim i artystycznym. W latach późniejszych skoncentrował się niemal wyłącznie na tematyce związanej z II wojną światową, w której brał udział jako młody człowiek. Był też autorem dwóch książek biograficznych poświęconych Janowi Karskiemu, a także książek wspomnieniowych: "Pamięć ci wszystko wybaczy" (2001) – o wybitnych postaciach, z którymi zetknął się w życiu, oraz "Oswajanie strachu" (2007) – o swoich okupacyjnych losach.
Życiorys.
Urodził się w Krakowie w zasymilowanej rodzinie żydowskiej, jako syn adwokata Samuela (Stanisława) Keinera (ur. 1888 w Wadowicach, dra praw UJ, 1912, s. Arona (Adolfa) i Genendel (Gusty) Ginger) oraz Marii Amalii z domu Landsberger (ur. 1893, c. Salomona i Lei Mirisch). Ze strony ojca był kuzynem pisarza Aleksandra Ziemnego. Nazwisko Korczak przyjął oficjalnie wraz z ojcem i bratem Janem zaraz po zakończeniu II wojny światowej.
W 1941 wraz z matką został osadzony w krakowskim getcie, skąd uciekł, a następnie w latach 1943–1944 ukrywał się w Warszawie i Otwocku, dzięki pomocy Ireny Sendlerowej i Juliana Grobelnego. Matka zginęła w obozie zagłady w Bełżcu, ojciec i brat trafili w głąb Związku Radzieckiego. Był kolporterem prasy podziemnej, znalazł się w konspiracji. W sierpniu 1944 gdy jego oddział wyruszył na pomoc walczącej Warszawie został zatrzymany i osadzony przez Sowietów w obozie na Majdanku. Następnie skierowany do szkoły oficerskiej w Lublinie, którą ukończył w stopniu chorążego. Stamtąd trafił do 69. pułku artylerii przeciwlotniczej 2 Armii Wojska Polskiego i uczestniczył jako żołnierz m.in. w operacji łużyckiej. W latach 1944–1948 służył w Ludowym Wojsku Polskim. W latach 1944–1948 należał do PPR, a w latach 1948–1983 do PZPR.
Pod koniec 1946 wyjechał wraz z ojcem na krótko do Brazylii, gdzie mieszkał w Rio de Janeiro brat jego matki, z zamiarem stałej emigracji, jednak rozczarowany szybko wrócił do kraju. Po powrocie i zdaniu eksternistycznej matury w Krakowie, studiował na Wydziale Dyplomatyczno-Konsularnym Akademii Nauk Politycznych w Warszawie. Debiutował w 1947 na łamach dodatku do "Dziennika Polskiego". W latach 1949–1950 pracował w Ministerstwie Spraw Zagranicznych. Od 1950 był redaktorem Polskiego Radia w Krakowie. Po zawarciu ślubu kościelnego (którego udzielił powinowaty jego żony ks. Franciszek Macharski, przyszły kardynał) zmuszony przez władze partyjne do wyjazdu z Krakowa. W 1952 zamieszkał w Poznaniu, gdzie był założycielem, a w latach 1953–1962 kierownikiem artystycznym Teatru Satyry. Był także kierownikiem literackim Teatru Dramatycznego w Poznaniu (1958–1961) oraz Teatru im. Aleksandra Fredry w Gnieźnie (1956–1957). Po śmierci żony w 2001 powrócił do Krakowa.
Przed 1989 odznaczony m.in. Krzyżem Kawalerskim i Oficerskim Orderu Odrodzenia Polski, Krzyżem Walecznych i Srebrnym Medalem Zasłużonym na Polu Chwały. Był członkiem Stowarzyszenia Pisarzy Polskich i Stowarzyszenia Dzieci Holocaustu.
Jego żoną była Teresa Mikucka (1927–2001), córka Sylwiusza Mikuckiego. Ich córka Ewa Korczak-Tomaszewska (ur. 1951), zamieszkała w Lille, jest plastykiem. Miał dwoje wnuków: Jana i Annę. Miłośnik nart i tenisa.
Pochowany na Cmentarzu Rakowickim.

</doc>
<doc id="1506489" url="https://pl.wikipedia.org/wiki?curid=1506489" title="Awel Jenukidze">
Awel Jenukidze

Awel Jenukidze (; ur. w Ckadisi w guberni kutaiskiej, zm. 30 października 1937 w Moskwie) – gruziński, a później radziecki bolszewik, członek Komitetu Centralnego WKP(b), sekretarz Centralnego Komitetu Wykonawczego (CIK) ZSRR.
W czerwcu 1935 został wydalony z partii i usunięty ze stanowiska sekretarza CIK, pod pretekstem tolerowania „elementów kontrrewolucyjnych” w obsłudze Kremla. Na początku czerwca 1937 roku Józef Stalin oskarżył Aleksieja Rykowa, Nikołaja Bucharina, Gienricha Jagodę i Jenukidzego o współpracę z Lwem Trockim i zawiązaniem z nim "faszystowskiego spisku" przeciwko radzieckiemu rządowi. Rozstrzelany po tajnym procesie lub bez sądu. Nie można było, najprawdopodobniej z uwagi na jego postawę, wykorzystać go w procesie pokazowym Nikołaja Bucharina w marcu 1938. Po śmierci Stalina został zrehabilitowany.
Był krewnym pierwszej żony Stalina Jekatieriny Swanidze oraz ojcem chrzestnym drugiej, Nadieżdy Alliłujewej.

</doc>
<doc id="1506490" url="https://pl.wikipedia.org/wiki?curid=1506490" title="Side by Side">
Side by Side

"Side by Side" to popularna piosenka napisana w 1927 roku przez Gusa Kahna i Harry'ego M. Woodsa. 
Piosenka wykorzystana została w filmie "Richie Rich", jako hasło do sejfu Richa (śpiewane przez jego rodziców).

</doc>
<doc id="1506491" url="https://pl.wikipedia.org/wiki?curid=1506491" title="Kora przedczołowa">
Kora przedczołowa

Kora przedczołowa – część płata czołowego, leżąca najbardziej z przodu i obejmująca okolicę oczodołową kory mózgu.
Neurony kory przedczołowej mają długie dendryty, pokryte większą liczbą kolców dendrytycznych niż w pozostałych częściach kory mózgowej.
Kora przedczołowa pełni funkcję w działaniu pamięci roboczej, planowaniu ruchów i działań, rozważania ich konsekwencji, a także wpływa hamująco na spontaniczne i często gwałtowne stany emocjonalne, których źródłem jest podwzgórze i układ limbiczny. Osoby z uszkodzeniami tych obszarów postępują w sposób społecznie nieakceptowany, ponieważ trudności sprawia im modyfikacja swojego zachowania w zależności od kontekstu. Często też zachowują się impulsywnie, ponieważ nie umieją poprawnie wyobrazić sobie skutków swoich działań. Wykazują też skłonności do stosowania etyki utylitarystycznej.
Na przełomie lat 40. i 50. popularny był w USA zabieg lobotomii przedczołowej, polegający na odcięciu kory przedczołowej od reszty mózgu. Zauważono, że uszkodzenie okolic przedczołowych u małp powodowało ich uspokojenie, ale nie wywoływało wyraźnego zaburzenia funkcji czuciowych ani ruchowych. Początkowo lobotomię stosowano w przypadkach ciężkiej, nieuleczalnej schizofrenii, potem również u ludzi z dużo mniej poważnymi zaburzeniami. U niektórych pacjentów zabieg powodował poprawę, ale przeważnie więcej było skutków negatywnych, z których najczęstszymi były: apatia, brak zdolności do planowania i podejmowania inicjatywy, zaburzenia pamięci, podatność na rozproszenie uwagi oraz brak zdolności do wyrażania emocji.

</doc>
<doc id="1506492" url="https://pl.wikipedia.org/wiki?curid=1506492" title="Kosmówczak">
Kosmówczak



</doc>
<doc id="1506495" url="https://pl.wikipedia.org/wiki?curid=1506495" title="Sergio Pitol">
Sergio Pitol

Sergio Pitol Deméneghi (ur. 18 marca 1933 w Puebli, zm. 12 kwietnia 2018 w Xalapie) – meksykański prozaik, tłumacz i dyplomata.
Laureat Nagrody Cervantesa z roku 2005.
Życiorys.
Sergio Pitol Deméneghi pochodzi z rodziny o włoskich korzeniach. Jego ojciec Ángel
Pitol Sampieri i matka Cristina Deméneghi Buganza zmarli bardzo wcześnie. Babka Catalina Buganza i wuj Agustín Deméneghi wychowali go wraz z jego bratem Angelem, na plantacji trzciny cukrowej Potrero (Córdoba, stan Veracruz). Jako dziecko, od piątego do dwunastego roku życia, chorował na malarię. W czasie choroby babka czytała mu książki i w ten sposób rozbudziła jego zainteresowania literaturą. Po ustąpieniu choroby ukończył szkołę średnią w Córdobie (1945–1949). Studiował literaturę i prawo na Narodowym Autonomicznym Uniwersytecie Meksykańskim (1950-1955). Od wczesnej młodości wiele podróżował, zwiedził m.in. kraje Ameryki Płd., Kubę, Stany Zjednoczone, Wielką Brytanię, Hiszpanię, Włochy, Polskę, Czechosłowację, ZSRR, Chiny. Często zostawał na dłużej w kraju, który odwiedzał, w celu poznania kultury i języka. W sumie za granicą spędził ok. 28 lat i napisał tam większość swoich utworów. W 1960 rozpoczął pracę w Meksykańskim Ministerstwie Spraw Zagranicznych. W 1968 roku jako attaché kulturalny przyjechał do Rumunii. Zaraz po przyjeździe do Bukaresztu zrezygnował ze stanowiska na znak protestu po masakrze w Tlatelolco. Później sprawował funkcję attaché kulturalnego w Polsce (1972-1975), we Francji (1976), na Węgrzech (1977). Przez sześć lat był ambasadorem w Czechosłowacji (1983–1988).
Był profesorem Uniwersytetu Veracruz, w Meksyku (od 1966), i Uniwersytetu Bristolskiego, w Wielkiej Brytanii (1971–72). Pracował dla wielu wydawnictw: Wydawnictwo Uniwersytetu Veracruz, Novaro, Oasis, Anagrama, Tusquets, Seix Barral. Jest członkiem korespondentem Meksykańskiej Akademii Języka.
Został wyróżniony wieloma nagrodami literackimi m.in. Nagroda im. Juana Rulfo, Nagroda Cervantesa. Był stypendystą Fundacji Guggenheima (1998).
Jest posiadaczem tytułu doctora honoris causa Narodowego Uniwersytetu Autonomicznego Meksyku (od 1998) i Uniwersytetu Veracruz (od 2003). W 2005 Biblioteka Instytutu Cervantesa w Sofii otrzymała jego imię.
Jedna z jego powieści została zekranizowana:
Znajomość j. polskiego, włoskiego, rosyjskiego i angielskiego pozwoliła mu wykonać ponad sto przekładów z tych języków.
Związki z Polską.
Jest autorem bardzo związanym emocjonalnie z Polską i jej kulturą. Spędził w Polsce w sumie sześć lat (1963–1966 i 1972–1975). Kontaktował się z wieloma osobistościami kultury i tłumaczami, z czego zdaje relację w swoich utworach. Był pierwszym tłumaczem i propagatorem na j. hiszpański takich autorów polskich jak: Witold Gombrowicz, Bruno Schulz, Kazimierz Brandys, Jerzy Andrzejewski. W 1987 otrzymał Nagrodę Stowarzyszenia Kultury Europejskiej. W 1998 za wybitne zasługi w rozwijaniu polsko-meksykańskiej współpracy kulturalnej został odznaczony Krzyżem Oficerskim Orderu Zasługi Rzeczypospolitej Polskiej.
Twórczość.
Jest znany głównie jako autor opowiadań, ale szersze uznanie przyniosły mu powieści i eseje. Jego utwory charakteryzuje wyjątkowa umiejętność narracji łączącej wątki autobiograficzne, refleksje na temat literatury i sztuki oraz styl właściwy dziennikowi z podróży. Krzyżując gatunki i różne tradycje literackie, tworzy dzieła z pogranicza metaliteratury i fikcji, w których widać wpływy Borgesa i Faulknera oraz klimat prozy podróżniczej i przygodowej Verne’a i Dickensa. Często wykorzystuje także odniesienia do autorów, których przetłumaczył.
Bibliografia.
Przekłady literackie.
z j. polskiego.
Andrzejewski,Jerzy
Brandys, Kazimierz
Gombrowicz, Witold
Schulz, Bruno
Antologie
z j. angielskiego.
Austen,Jane
Conrad, Joseph
James, Henry
Firbank, Ronald
Madox Ford, Ford
Franco, Jean
Graves, Robert
Lowry, Malcolm
z j. węgierskiego.
Déry, Tibor
z j. rosyjskiego.
Czechow, Anton
Pliniak, Borys
z j. włoskiego.
Berto, Giuseppe
Bassani, Giorgio
Malerba, Luigi
Vittorini, Elio

</doc>
<doc id="1506499" url="https://pl.wikipedia.org/wiki?curid=1506499" title="B.G. Knocc Out">
B.G. Knocc Out

Al Hasan Naqiyy (ur. 23 stycznia 1975 jako Arlandis Hinton) – amerykański raper lepiej znany pod pseudonimem B.G. Knocc Out. Rapował między innymi z raperami Eazy-E oraz Drestą, który jest jego starszym bratem.
Życiorys.
Urodził się w Compton. Wraz ze swoim bratem żyli w biednej rodzinie. Gdy dorósł dołączył do Cripsów, a konkretnie Nutty Blocc Compton Crips. Zainspirowany piosenką Eazy-ego Boyz n the Hood zaczął rapować. Parę lat później Eazy-E zauważył braci i zaoferował im kontrakt jako szef Ruthless Records. Wystąpili w albumie "It's On (&lt;del&gt;Dr. Dre&lt;/del&gt;) 187um Killa". Szczególnie zapamiętano ich z utworu "Real Muthaphuckkin G's" w, którym razem z Eazy'm dissują Dr. Dre i Snoop Dogga. Pomogli również przy albumie Str8 Off tha Streetz of Muthaphukkin Compton. Swój album (wraz z Drestą) wydali w 1995 pod nazwą "Real Brothas". W 1998 roku Arlandis został osądzony i skazany na 10 lat pozbawienia wolności za usiłowanie zabójstwa. Jednak w sierpniu w 2006 roku po 8 latach został zwolniony warunkowo z więzienia, w którym przeszedł na Islam i zmienił imię na Al Hasan Naqiyy. W lipcu 2011 roku ukazał się jego debiutancki solowy album zatytułowany "Eazy-E's Protege".
28 listopada 2012 roku Al Hasan Naqiyy oświadczył na stronie ruthlessfamily.com, że po odbyciu pielgrzymki do Mekki postanowił opuścić przemysł muzyczny zaznaczając przy tym, że album "Nutty By Nature" nie zostanie nigdy wydany. Pod koniec 2014 roku raper wrócił jednak z wydanymi tylko przez internet albumami "Nutty By Nature" oraz "Blocc Boyz".

</doc>
<doc id="1506503" url="https://pl.wikipedia.org/wiki?curid=1506503" title="European Football League">
European Football League

European Football League (skrót: EFL, "Europejska Liga Futbolu") – międzynarodowe, klubowe rozgrywki w futbolu amerykańskim, utworzone z inicjatywy Europejskiej Federacji Futbolu Amerykańskiego w 1986, przeznaczone dla drużyn klubowych zajmujących czołowe lokaty w narodowych rozgrywkach najwyższego szczebla. Meczem finałowym jest EFL-Bowl, do 2014 roku finałem był Eurobowl.
System rozgrywek.
Rozgrywki były do 2014 roku odpowiednikiem Ligi Mistrzów w piłce nożnej, gdy to utworzono BIG6 Europe w której gra 6 najlepszych drużyn europejskich (niemieckie i austriackie). W EFL od tej pory biorą udział pozostałe zespoły zajmujące czołowe lokaty w narodowych rozgrywkach najwyższego szczebla.

</doc>
<doc id="1506504" url="https://pl.wikipedia.org/wiki?curid=1506504" title="Lisunow Li-2">
Lisunow Li-2



</doc>
<doc id="1506506" url="https://pl.wikipedia.org/wiki?curid=1506506" title="Katedra w Königslutter am Elm">
Katedra w Königslutter am Elm

Katedra w Königslutter am Elm () – romański kościół klasztorny w Königslutter am Elm w Dolnej Saksonii (Niemcy).
Świątynia ufundowana została w 1135 przez cesarza Lotara III (1075–1137). Obok znajduje się dawny klasztor benedyktynów. Patronami katedry są apostołowie Piotr i Paweł. Jest to przykład architektury romańskiej w Niemczech. Jedna z siedmiu katedr cesarskich, choć "de facto" świątynia nigdy nie pełniła funkcji kościoła katedralnego.
Dzieje.
Kościół i położona w Dolnej Saksonii miejscowość Königslutter am Elm mają odległą metrykę. W XI wieku istniał tu kościół kanonicki (kolegiata) ufundowany przez grafów z pobliskiego Haldensleben w XI w.
W roku 1135 do miejscowości przybył cesarz Lotar III, który od 1125 był królem Niemiec, zaś od 1133 cesarzem rzymskim. Władca ufundował nowy wielki kościół i przylegający do niego klasztor dla sprowadzonych tu benedyktynów. Według źródeł cesarz władał rozległymi majątkami ziemskimi, w ich skład wchodziły obszary położone nad rzeką Elm. Dwa lata po wydaniu aktu fundacyjnego kościoła cesarz zmarł w Tyrolu podczas powrotnej podróży z Italii. Pochowany został w kościele, który wówczas był jeszcze w trakcie budowy.
Dzięki sprowadzonym tutaj licznym relikwiom świątynia stała się celem licznych pielgrzymek i znacznym ośrodkiem kultu religijnego. Kulminacyjnym dniem w roku liturgicznym był 29 czerwca, święto Apostołów Piotra i Pawła. Pielgrzymi przybywali do Königslutter z różnych miejsc Świętego Cesarstwa, przede wszystkim z Saksonii, Dolnej Nadrenii i Turyngii. Budowę opactwa ukończono w 1170 w dobie panowania saskiego księcia Henryka Lwa. Königslutter wchodził w skład utworzonego przez Welfa księstwa. "Nota bene", w kościele pochowano także ojca Henryka Lwa – Henryka Pysznego (zm. w 1139) oraz żonę Lotara III – Rychezę (zm. 1140).
Architektura.
Świątynia jest trójnawową bazyliką z transeptem, oraz westwerkiem. Prezbiterium kościoła jest trójnawowe, każdą nawę zamyka półkolista apsyda. Podobne absydy przylegają do wschodnich ścian transeptu. Wnętrze kościoła nakryte jest sklepieniem krzyżowo-kolebkowym, które spoczywa na masywnych konsolach wmurowanych w lico ścian. Konsole są barokowe, mają formę masek figuralnych. Zgodnie z architekturą katedr cesarskich zastosowano system wiązany – jednemu przęsłu nawy głównej odpowiadają dwa przęsła naw bocznych. Podział na przęsła został uwydatniony za pomocą gurtów. Arkady międzynawowe wsparte są na filarach o prostokątnym rzucie. Na skrzyżowaniu naw wznosi się oktogonalna wieża z ostrosłupowym hełmem.
Architektura elewacji zewnętrznych charakteryzuje się surowością. Wykonane z ciosu gładkie ściany przeprute są jednolitymi półkoliście zamkniętymi oknami. Zwieńczony dwoma wieżami kubiczny masyw zachodni ma jedynie trzy niewielkie okna od strony zachodniej. W przeciwieństwie do westwerku, elewacje zewnętrzne części wschodniej kościoła posiadają dekorację rzeźbiarską. Pod gzymsami znajdują się fryzy arkadowe, w przypadku absydy prezbiterium poniżej okien znajduje się fryz arkadowy ozdobiony konsolami w kształcie głów zwierzęcymi. Pod arkadami płaskorzeźbione reliefy o tematyce bukolicznej i łowieckiej.
Do kościoła prowadzą dwa portale – północny, prowadzący do transeptu oraz południowy zwany jako Portal Lwów, który jest głównym, reprezentacyjnym wejściem do świątyni. Nazwę swą zawdzięcza dwóm rzeźbionym lwom które dźwigają kolumny na których wsparta jest trójlistna arkada portalu.
Kościół wchodzi w skład dawnego opactwa Benedyktynów, które tworzy zabudowa skupiona wokół czworobocznego wirydarza. Zachowały się romańskie krużganki w zachodnim i północnym skrzydle. Krużganki skrzydła północnego składają się z dwóch naw. Sklepienie krzyżowo-kolebkowe wsparte jest na filarach, które wystawiają ważne świadectwo w rzeźbie romańskiej. O ile ich bazy są jednolite, dekoracja trzonów i kapiteli cechuje zróżnicowanie i bogactwo form. Typowe dla architektonicznej rzeźby romańskiej kapitele z impostami mają formę kostkową (powszechna w sztuce saskiej), nawiązującą do antycznych porządków gł. korynckiego, oraz kielichową. Na ich powierzchni zostały wyrzeźbione reliefy o motywach zoomorficznych (ptaki, smoki, gryfy), florystycznych (liście palmety, akantu, kwiaty) oraz ornamentalnych. Plastyczny sposób dekoracji zastosowano na trzonach, począwszy od klasycznych kanelurów poprzez motywy plecionkowe, geometryczne, po formy spiralne, niektóre wzbogacone są stylizowanymi kwiatami i liśćmi. Ozdobne kapitele wieńczą półfilary przylegające do arkad krużganków, w arkadach umieszczono okna. Niektóre wsporniki dźwigają figury atlantów. Skromna architektura cechuje pozostałe elementy zabudowań klasztornych, m.in. pomieszczenie do chrztów, gdzie zachowały się relikty pisciny.

</doc>
<doc id="1506507" url="https://pl.wikipedia.org/wiki?curid=1506507" title="Niedrożność przełyku">
Niedrożność przełyku



</doc>
<doc id="1506508" url="https://pl.wikipedia.org/wiki?curid=1506508" title="Herb Belina">
Herb Belina



</doc>
<doc id="1506510" url="https://pl.wikipedia.org/wiki?curid=1506510" title="Stewart McKimmie">
Stewart McKimmie

Stewart McKimmie (ur. 27 października 1962 w Aberdeen) – szkocki piłkarz grający na pozycji prawego obrońcy.
Kariera klubowa.
McKimmie urodził się w Aberdeen, jednak karierę piłkarską rozpoczął w Dundee F.C. W 1980 roku zadebiutował w Division One, a w 1981 roku wywalczył z tym klubem awans do Premier League. W pierwszym zespole Dundee spędził 3,5 roku, a w tym okresie rozegrał dla tego klubu 80 ligowych spotkań.
Jesienią 1983 roku McKimmie przeszedł do Aberdeen F.C., w którym miał zastąpić Stuarta Kennedy’ego, który zakończył karierę z powodu ciężkiej kontuzji. Tuż po przyjściu do Aberdeen zdobył z tym klubem Superpuchar Europy, dzięki zwycięstwu w dwumeczu z Hamburger SV (0:0, 2:0). W 1984 roku wywalczył zarówno mistrzostwo Szkocji, jak i zdobył Puchar Szkocji. W 1985 roku obronił tytuł mistrzowski oraz sięgnął po Puchar Ligi Szkockiej. W 1986 i 1990 roku ponownie zdobywał szkocki puchar, a w latach 1989 i 1995 - Puchar Ligi. W latach 1994-1997 Stewart pełnił funkcję kapitana Aberdeen zastępując Alexa McLeisha. Do 1997 roku rozegrał w barwach Aberdeen 427 spotkań, w których strzelił 9 bramek.
Latem 1997 roku McKimmie został piłkarzem drugiego z klubów z Dundee, Dundee United. Wystąpił jednak tylko w czterech spotkaniach w szkockiej Premier League i jeszcze przed końcem roku zakończył piłkarską karierę. Liczył sobie wówczas 35 lat.
Kariera reprezentacyjna.
W reprezentacji Szkocji McKimmie zadebiutował 27 maja 1989 roku w przegranym 0:2 meczu z Anglią. W 1990 roku został powołany przez selekcjonera Andy’ego Roxburgha do kadry na Mistrzostwa Świata we Włoszech. Tam zagrał we dwóch spotkaniach, przegranych po 0:1 z Kostaryką i Brazylią.
W latach 90. McKimmie dwukrotnie wystąpił na turniejach o mistrzostwo Europy. W 1992 roku na Euro 92 wystąpił w trzech meczach: z Holandią (0:1), z Niemcami (0:2) oraz z WNP (3:0). Natomiast na Euro 96 zaliczył dwa spotkania: z Holandią (0:0) oraz z Anglią (0:2). Mecz z Anglikami był jego ostatnim w kadrze narodowej. Łącznie wystąpił w niej 40 razy i strzelił jedną bramkę.

</doc>
<doc id="1506511" url="https://pl.wikipedia.org/wiki?curid=1506511" title="Masza Rasputina">
Masza Rasputina

Masza Rasputina (ros. Маша Распутина, ang. Masha Rasputina), prawdziwe imię: Ałła Nikołajewna Agiejewa (ros. А́лла Никола́евна Аге́ева), ur. 15 maja 1959 we wsi Urop, Syberia, Rosja. Sławna rosyjska piosenkarka muzyki pop i aktorka. Karierę rozpoczęła w latach 90. XX wieku.
Dzieciństwo i młodość.
Masza urodziła się w małej wsi Urop w strefie tajgi w obwodzie kemerowskim (Кемеровская область). Jej matka – hydrogeolog, przyjechała na praktyki z Odessy, a ojciec był mieszkańcem tajgi. Trudne życie Maszy w surowych warunkach kształtowały charakter przyszłej piosenkarki. W wieku 18 lat Masza wprowadziła się do Kemerowa (Кемерово), gdzie po półrocznym pobycie utwierdziła się w przekonaniu, iż celem jej życia jest zostać artystką i złożyła papiery do Kemerowskiego Instytutu Kultury. Została przyjęta i w 1988 roku ukończyła fakultet dyrygentury chóralnej.
Początki kariery.
Jak często bywa kariera Maszy zaczęła się przypadkiem. Po ukończeniu nauki Masza pojechała do Moskwy, gdzie przypadkiem spotkała znanego wówczas kompozytora i poetę rosyjskiego - Leonida Dierbieniewa (Леонид Дербенев). Masza musiała również przyjąć pseudonim artystyczny, ponieważ jak jej powiedziano w środowisku muzycznym Moskwy: "jedna Ałła już jest i drugiej być nie może", tak więc piosenkarka przyjęła pseudonim Masza (ponieważ to tradycyjne rosyjskie imię) Rasputina (ponieważ to nazwisko kojarzyło się Rosjanom z erotyzmem, co w owych czasach było nowością, a z drugiej strony nawiązywało do historycznej postaci Rasputina). I tak Masza Rasputina, w 1989 roku, nagrała pierwszą piosenkę ""Igraj, Muzykant" ("Играй, музыкант")", która szybko stała się hitem radia i telewizji. 
W roku 1991 ukazał się solowy album piosenkarki ""Gorodskaja Sumasszedszaja" ("Городская сумасшедшая")". Tym albumem Masza Rasputina nie tylko ustabilizowała swoją pozycję na rynku muzycznym, lecz stała się również symbolem młodego rosyjskiego pokolenia, które po rozpadzie Związku Radzieckiego poszukuje własnych wartości i próbuje odnaleźć się w nowym świecie.
Późna kariera.
Masza obecnie jest znana i cenioną piosenkarką, ale jak sama mówi przede wszystkim matką swojej córeczki. Po 1991 wydała jeszcze kilka albumów, wielokrotnie występowała w galowych koncertach Piesnia Goda, a jej piosenki stale często emitowane są w radiu. w 2008 roku wystąpiła w radiu Ałła opowiadając o swojej karierze.

</doc>
<doc id="1506513" url="https://pl.wikipedia.org/wiki?curid=1506513" title="Slide (skateboarding)">
Slide (skateboarding)



</doc>
<doc id="1506518" url="https://pl.wikipedia.org/wiki?curid=1506518" title="Stary cmentarz żydowski w Gnieźnie">
Stary cmentarz żydowski w Gnieźnie

Stary cmentarz żydowski w Gnieźnie – kirkut znajduje się w Gnieźnie przy obecnej ul. Bolesława Chrobrego. Został założony w XIX wieku. W czasie II wojny światowej został zdewastowany. Po 1945 został zlikwidowany. Na jego miejscu znajduje się obecnie Centrum Ratowania Życia przy Komendzie Powiatowej Państwowej Straży Pożarnej w Gnieźnie. Na ścianie budynku znajduje się tablica w językach hebrajskim, polskim i angielskim upamiętniająca fakt istnienia w tym miejscu cmentarza i opieki nad nim Komisji Rabinicznej.

</doc>
<doc id="1506527" url="https://pl.wikipedia.org/wiki?curid=1506527" title="Misja Łaski">
Misja Łaski



</doc>
<doc id="1506529" url="https://pl.wikipedia.org/wiki?curid=1506529" title="Długonogwanowate">
Długonogwanowate

Długonogwanowate (Polychrotidae) – monotypowa rodzina jaszczurek z infrarzędu Iguania rzędzie łuskonośnych (Squamata). Wcześniej, a przez niektórych systematyków nadal traktowana jako podrodzina Polychrotinae w rodzinie legwanowatych (Iguanidae). Czasami są mylone z kameleonami (z powodu zdolności do zmiany barwy) lub z gekonami (z powodu zdolności do wspinaczki), ale nie są blisko spokrewnione z żadną z tych grup.
Zasięg występowania.
Rodzina obejmuje gatunki występujące w Hondurasie, Gujanie, Surinamie, Nikaragui, Kostaryce, Panamie, Wenezueli, na Trynidad i Tobago, w Brazylii, Ekwadorze, Kolumbii, Peru, Paragwaju, Argentynie i Boliwii. 
Charakterystyka.
Są to małe jaszczurki o smukłym ciele długości 25–120 mm, zwykle nadrzewne, ale są też w tej rodzinie gatunki naziemne i wodne. Ubarwienie najczęściej zielone, rzadziej brązowe. U większości występują pomiędzy palcami blaszki rogowe ("lamellae") ułatwiające wspinanie oraz barwny fałd podgardzielowy wykorzystywany w komunikacji wewnątrzgatunkowej. Wszystkie gatunki długonogwanowatych są jajorodne.
Systematyka.
Etymologia.
"Polychrus": "polukhroos" „wielobarwny, różnobarwny”, od πολυς "polus" „dużo, wiele”; χροα "khroa", χροας "khroas" „wygląd”, od χρως "khrōs", χρωτος "khrōtos" „cera, karnacja”.
Podział systematyczny.
We wcześniejszych klasyfikacjach do Polychrotidae zaliczano ponad 650 gatunków grupowanych w rodzajach "Anolis", "Chamaeleolis", "Chamaelinorops", "Ctenonotus", "Dactyloa", "Norops", "Polychrus" i "Xiphosurus". W wyniku przeprowadzonych badań Frost i wsp. (2001) dokonali taksonomicznej rewizji rodziny, do długonogwanowatych zaliczając jedynie "Polychrus" i "Anolis", a pozostałe powyższe rodzaje włączając do "Anolis". Analizy molekularne sugerują jednak, że grupa obejmująca te dwa rodzaje nie jest monofiletyczna, dlatego Townsend i in. (2011) ograniczyli zasięg nazwy Polychrotidae jedynie do rodzaju "Polychrus", natomiast "Anolis" ("sensu lato", tj. obejmujący również pozostałe powyższe rodzaje z wyjątkiem "Polychrus") przenieśli do odrębnej rodziny Dactyloidae (=Anolidae). W takim ujęciu do rodziny należy jeden rodzaj z następującymi gatunkami:
Zagrożenia.
Wiele gatunków z tej rodziny znalazło się w Czerwonej księdze gatunków zagrożonych.

</doc>
<doc id="1506532" url="https://pl.wikipedia.org/wiki?curid=1506532" title="Polychrotidae">
Polychrotidae



</doc>
<doc id="1506533" url="https://pl.wikipedia.org/wiki?curid=1506533" title="Paweł Binkowski">
Paweł Binkowski

Paweł Binkowski (ur. 1 maja 1958 w Radomsku) – polski aktor, lektor i prezenter telewizyjny.
W 1983 roku ukończył studia na PWST we Wrocławiu. Po studiach pracował w Teatrze Dramatycznym w Białymstoku. Od 1987 pracuje w Teatrze Nowym w Poznaniu. W 2004 prowadził program Telekurier. Aktor użyczył swojego głosu do komputerowego systemu zapowiadania pociągów na stacji kolejowej Poznań Główny. W 2013 roku odznaczony medalem „Zasłużony dla Kultury Polskiej”. 

</doc>
<doc id="1506534" url="https://pl.wikipedia.org/wiki?curid=1506534" title="Fujitsu-Siemens">
Fujitsu-Siemens



</doc>
<doc id="1506537" url="https://pl.wikipedia.org/wiki?curid=1506537" title="Anolisy">
Anolisy



</doc>
<doc id="1506540" url="https://pl.wikipedia.org/wiki?curid=1506540" title="Wilhelm Groener">
Wilhelm Groener

Wilhelm Groener (ur. 22 listopada 1867 w Ludwigsburgu w Wirtembergii, zm. 3 maja 1939 w Poczdamie) – niemiecki generał, kwatermistrz generalny armii niemieckiej w latach 1918–1919. 
Jeden z nielicznych niemieckich wojskowych wysokiego szczebla o poglądach prorepublikańskich. W 1918 opowiadał się za abdykacją cesarza i zakończeniem wojny. Podjął współpracę z przejmującymi władzę w Niemczech socjaldemokratami i opowiedział się za przyjęciem postanowień traktatu wersalskiego. 
Od 19 stycznia 1928 do 30 maja 1932 minister obrony (Reichsheer) w kolejnych gabinetach Republiki Weimarskiej. W drugim gabinecie Heinricha Brüninga jednocześnie (1931–1932) minister spraw wewnętrznych. Należał do przeciwników NSDAP. Z rządu ustąpił w maju 1932.

</doc>
<doc id="1506549" url="https://pl.wikipedia.org/wiki?curid=1506549" title="Pretrybulacjonizm">
Pretrybulacjonizm

Pretrybulacjonizm (od: "pre" – „przed”; "tribulation" – „ucisk”) – w eschatologii części kościołów protestanckich akceptujących premillenaryzm, jest to jeden z dwóch głównych poglądów (obok posttrybulacjonizmu), które dotyczą losów Kościoła (ludzi zbawionych) w czasie wielkiego ucisku. 
Głosi on, że ludzie zbawieni nie będą obecni na Ziemi w czasie wielkiego ucisku poprzedzającego powtórne przyjście Chrystusa, gdyż przed jego rozpoczęciem nastąpi porwanie Kościoła (w tym kontekście zwane również „sekretnym pochwyceniem”). Pogląd ten dotyczy zarówno czasu zabrania z Ziemi żyjących chrześcijan, jak i czasu zmartwychwstania zbawionych umarłych i umiejscawiany jest przez pretrybulacjonistów przed paruzją i czasem ucisku.
Pretrybulacjonizm jest ściśle związany z dyspensacjonalistycznym modelem teologii chrześcijańskiej, z którego wyrasta i na którego założeniach jest oparty. Przyjmowany jest przez większość ewangelicznych chrześcijan na świecie, w tym przez zdecydowaną większość zielonoświątkowców. Pogląd ten jest również szeroko akceptowany w fundamentalistycznych kręgach protestanckich (m.in. Kościoły biblijne z USA, bracia plymuccy). 

</doc>
<doc id="1506553" url="https://pl.wikipedia.org/wiki?curid=1506553" title="Łęg właściwy">
Łęg właściwy

Łęg właściwy – rodzaj łąki zajmującej siedliska wilgotne. Występuje zwykle w dolinach rzecznych na wyższych, rzadziej zalewanych terasach. Gleba to różnego typu mady, z dużą ilością próchnicy oraz części pylastych i ilastych, nietorfiejące. Odczyn gleby lekko kwaśny do obojętnego (pH=5,5÷7). Woda gruntowa 30–120 cm pod powierzchnią. Odpływ swobodny. Żyzność dobra. Użytkowane jako tzw. łąki wyczyńcowe.
Fitosocjologia.
W odróżnieniu od innych łąk łęgowych typowy łęg właściwy rzadko porasta roślinność szuwarowa z klasy "Phragmitetea", choć występuje w wariantach bardziej wilgotnych. W miejscach mniej wilgotnych występują zbiorowiska z klasy "Molinio-Arrhenatheretea". Dominantami są trawy – wyczyniec łąkowy ("Alopecurus pratensis"), mozga trzcinowata ("Phalaris arundinacea"), wiechlina błotna ("Poa palustris") lub turzyce – turzyca zaostrzona ("Carex gracilis"). Towarzyszą im takie gatunki jak: mietlica biaława ("Agrostis alba"), wiechlina zwyczajna ("Poa trivialis"), wiechlina łąkowa ("Poa pratensis"), kostrzewa łąkowa ("Festuca pratensis"), śmiałek darniowy ("Deschampsia caespitosa"), przytulia błotna ("Galium palustre"), jaskier rozłogowy ("Ranunculus repens"), jaskier ostry ("Ranunculus acer"), szczaw zwyczajny ("Rumex acetosa"), tojeść rozesłana ("Lysimachia nummularia"), knieć błotna ("Caltha palustris"), firletka poszarpana ("Lychnis flos-cuculi"), krwawnik pospolity ("Achillea millefolium").

</doc>
<doc id="1506554" url="https://pl.wikipedia.org/wiki?curid=1506554" title="Rada Chorągwi">
Rada Chorągwi



</doc>
<doc id="1506555" url="https://pl.wikipedia.org/wiki?curid=1506555" title="Specjalność wodna">
Specjalność wodna



</doc>
<doc id="1506558" url="https://pl.wikipedia.org/wiki?curid=1506558" title="Stanisław Ustyanowski">
Stanisław Ustyanowski

Stanisław Ustyanowski (ur. 1857, zm. 27 lipca 1942 w Zakopanem) – polski doktor praw, kierownik resortu spraw wewnętrznych.
Życiorys.
Ukończył studia z tytułem doktora praw. W okresie zaboru austriackiego w ramach autonomii galicyjskiej wstąpił do służby samorządowej. Był c. k. radcą dworu Namiestnictwa. Przez wiele lat pracował we Lwowie.
Od 23 maja 1918 był podsekretarzem stanu w ministerstwie spraw wewnętrznych, a w okresie od 5 listopada 1918 do 17 listopada 1918 był kierownikiem tegoż resortu w prowizorium rządowym Władysława Wróblewskiego. Stanowisko podsekretarza utrzymał w rządzie Jędrzeja Moraczewskiego, ale wkrótce został urlopowany. Następnie 15 lutego 1919 został zwolniony i przeszedł na emeryturę. Powrócił do Lwowa, a po pewnym czasie przeniósł się do Zakopanego. Został pochowany na Nowym Cmentarzu w Zakopanem (kw. M2-A-22).

</doc>
<doc id="1506559" url="https://pl.wikipedia.org/wiki?curid=1506559" title="Louis-Christophe Zaleski-Zamenhof">
Louis-Christophe Zaleski-Zamenhof

Ludwik Krzysztof Zamenhof-Zaleski (fr. Louis-Christophe Zaleski-Zamenhof; ur. 23 stycznia 1925 w Warszawie, zm. 9 października 2019 w Antony pod Paryżem) – polski inżynier-konstruktor, esperantysta, wnuk Ludwika Zamenhofa.
Życiorys.
Urodził się w Warszawie jako syn Adama Zamenhofa (1888–1940) i Wandy z domu Frenkel (1893–1954). Podczas II wojny światowej wraz z najbliższą rodziną został przesiedlony do getta warszawskiego. W sierpniu 1942 udało mu się wydostać z Umschlagplatzu, skąd wywieziono go jako nieżywego. Po aryjskiej stronie ukrywali się pod przybranym nazwiskiem Zaleski.
Po zakończeniu wojny studiował na Politechnice Warszawskiej (1946–1949), którą ukończył jako inżynier budownictwa. Później pracował na uczelni i uzyskał tytuł doktora. Zajmował się głównie technologią betonu sprężonego, razem z Feliksem Jaworskim i Zygmuntem Kleczkowskim napisał pierwszą książkę w języku polskim na ten temat ("Beton strunowy", Warszawa 1953).
Zaleski-Zamenhof ożenił się w 1949 z Krystyną Tyszka i miał z nią dwie córki: Hannę Zamenhof-Zaruską (ur. 1953) i Margaret Zaleski-Zamenhof (ur. 1958). W 1959 wyemigrował do Francji i aż do śmierci mieszkał w Paryżu. Jego drugą żoną była Juliette Sekrecka.
Był profesorem politechniki w Mediolanie oraz Wyższej Szkoły Architektury w Paryżu. Zaprojektował m.in. Stadion Olimpijski w Montrealu i krzyż-pomnik generała Charles’a de Gaulle’a w Colombey-les-Deux-Églises, korzystając z technologii betonu sprężonego. Napisał ponad sto publikacji naukowych w języku polskim, francuskim, angielskim i esperanto.
W 1993 przeszedł na emeryturę i zaczął aktywnie promować esperanto, język stworzony w 1887 przez jego dziadka. Uczestniczył w konferencjach i kongresach esperanckich, reprezentując na nich rodzinę Zamenhof. W 2001 ukazała się książka pt. "Ulica Zamenhofa", wywiad-rzeka, który z Zaleskim-Zamenhofem przeprowadził Roman Dobrzyński. Dwa lata później została wydana wersja esperancka, którą przetłumaczono na kilkanaście języków.
Z jego inicjatywy ustanowiono Medal Tolerancji, który w 1999 wręczył Janowi Pawłowi II, oraz zorganizowano w Białymstoku 94. Światowy Kongres Esperanto w 2009. Od 2007 Honorowy Obywatel Białegostoku.

</doc>
<doc id="1506560" url="https://pl.wikipedia.org/wiki?curid=1506560" title="Veľká Tŕňa">
Veľká Tŕňa

Veľká Tŕňa (węg. "Nagytoronya") – wieś (obec) w południowo-wschodniej Słowacji, w powiecie Trebišov. Jedna z 4 słowackich miejscowości położona w regionie winiarskim Tokaj.
Pierwsza wzmianka o wsi pochodzi z 1220 pod nazwą "Tolna". Następnie w dokumentach pojawia się jako "Thorona" (1276), "Turuna" (1321), "Toronya" (1336), wreszcie "Nagythoronya" (1441). Od 1321 była w rękach rodu Mics. Później, przez prawie dwa wieki, miejscowość była własnością klarysek z Sárospatak. W XV wieku przejąła ją rodzina Semsey, następnie Czékey i Buttkay. W XVII i XVIII wieku ówczesna Nagytoronya przeszła w zarząd rodziny Aspermont, a w XIX wieku Széchy.
W 1787 żyło tutaj 662 mieszkańców w 111 domach. Później populacja się zmniejszyła – w 1828 w 48 domach mieszkały 372 osoby, zajmujące się rolnictwem oraz winiarstwem.
Według spisu z 1910 w większości przeważali Węgrzy, ale była też znaczna mniejszość słowacka. Od 1920 wieś znalazła się w Czechosłowacji, powróciła na krótko do Węgier w latach 1938–1945.
W 2001 mieszkało tutaj 511 osób, z czego 493 (97%) to Słowacy.

</doc>
<doc id="1506562" url="https://pl.wikipedia.org/wiki?curid=1506562" title="Varadero">
Varadero

Varadero – miasto na Kubie, w prowincji Matanzas, położone na półwyspie Hicacos, jeden z największych kurortów na Karaibach.
W 2005 roku ludność Varadero wynosiła 25 734 mieszkańców.

</doc>
<doc id="1506564" url="https://pl.wikipedia.org/wiki?curid=1506564" title="Langeoog">
Langeoog

Langeoog – wyspa wchodząca w skład wysp Wschodniofryzyjskich, a zarazem uzdrowiskowa gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Wittmund.
Piaszczysta plaża na wyspie ma długość ok. 14 km. Przeważający krajobraz to wydmy, sięgające wysokości do 20 m.
Po II wojnie światowej w Langeoog zamieszkała i żyła tu do swej śmierci w 1972 r. niemiecka piosenkarka Lale Andersen, pierwsza odtwórczyni słynnego szlagieru Lili Marleen.

</doc>
<doc id="1506566" url="https://pl.wikipedia.org/wiki?curid=1506566" title="Ulica Braterstwa Broni w Zamościu">
Ulica Braterstwa Broni w Zamościu

Ulica Braterstwa Broni – zamojska ulica jednojezdniowa, biegnąca wzdłuż zachodniej części północnej granicy Zamościa. Łączy Cmentarz Komunalny z ul. Śląską, wsią Chyża i ul. Dzieci Zamojszczyzny (już poza miastem).
Historia.
Przed II wojną światową była to droga polna, prowadząca do Niedzielisk. Do 1988 roku ulica ta była dłuższa niż obecnie.
Nazwa.
Ulica ta otrzymała nazwę w latach 50. XX wieku, która nawiązuje do polsko - radzieckiego braterstwa broni.
Obecnie.
Obecnie ulica ta ma charakter drogi osiedlowej, która łączy os. Karolówka z wsią Chyżą i ul. Dzieci Zamojszczyzny (Obwodnica Zachodnia). 
Przy ulicy tej położony jest Cmentarz Komunalny, do którego dojazd umożliwia także ul. Śląska (od południa). Przy ul. Braterstwa Broni położone jest też schronisko dla zwierząt (głównie bezdomnych psów) i rezerwowy teren dla Zamojskiej Specjalnej Podstrefy Ekonomicznej.

</doc>
<doc id="1506568" url="https://pl.wikipedia.org/wiki?curid=1506568" title="Waldemar Preiss (1908–1973)">
Waldemar Preiss (1908–1973)

Waldemar Preiss (ur. 11 grudnia 1908 w Łodzi, zm. 11 grudnia 1973 w Bydgoszczy) – polski duchowny luterański, długoletni proboszcz parafii ewangelicko-augsburskiej w Bydgoszczy, senior diecezji wrocławskiej Kościoła Ewangelicko-Augsburskiego, redaktor, więzień KL Dachau.
Młodość i wykształcenie.
Urodził się w rodzinie rzemieślniczej, był synem Adolfa Preissa i Pauliny z d. Thoma. Po nauce w łódzkim Gimnazjum Humanistycznym B. Brauna, studiował na Wydziale Teologii Ewangelickiej Uniwersytetu Warszawskiego, a także jakiś czas równolegle polonistykę i germanistykę. Przez 3 lata był prezesem Korporacji Akademickiej Icaria.
Działalność w II Rzeczypospolitej.
Został ordynowany na duchownego 8 marca 1931 r. w Warszawie. Po ordynacji przez rok był wikariuszem w parafii Św. Trójcy w Warszawie. 15 marca 1932 r. został mianowany administratorem parafii bydgoskiej, z którą pozostał związany 41 lat, do końca życia. W pierwszych latach urzędowania objął również administrację zborów w Grudziądzu (z przerwą w latach 1933-1935, gdy funkcję tę sprawował na miejscu ks. Ryszard Danielczyk) i w Toruniu. Mimo młodego wieku, w szybkim tempie przyczynił się do ożywienia życia religijnego, rozwoju pracy młodzieżowej i uporządkowania finansów parafii. Od 1 lutego 1935 r. do września 1939 r. był redaktorem bydgoskiego „Przeglądu Ewangelickiego”, który z regionalnego dwutygodnika kościelnego stał się obszernym tygodnikiem społeczno-religijnym o zasięgu ogólnopolskim. 21 lutego 1937 r. ks. Waldemar Preiss został wybrany proboszczem Polskiej Parafii Ewangelicko-Augsburskiej w Bydgoszczy, jednocześnie kończąc administrację Grudziądza i Torunia, które przejął ks. Ryszard Trenkler, dotychczasowy wikariusz bydgoski od 1936 r. 2 maja 1937 ks. Preiss wygłosił obszerny referat na III Zjeździe Związku Towarzystw Polskiej Młodzieży Ewangelickiej w Katowicach, następnie wydany drukiem ("Polska młodzież ewangelicka w pracy dla narodu i państwa", Bydgoszcz 1937). Wprowadzenia w urząd proboszcza bydgoskiego dokonał bp Juliusz Bursche 31 października 1937 r. Ks. Preiss i parafia podejmowali szereg inicjatyw utrzymanych w duchu polskiego patriotyzmu, od nabożeństw okolicznościowych i akademii po zbiórki pieniężne na cele państwowe.
Losy okupacyjne.
Zaraz po zajęciu Bydgoszczy przez hitlerowców ks. Preiss został aresztowany 5 września 1939 r. i do końca wojny pozostawał więźniem i ofiarą pseudomedycznych eksperymentów w niemieckich obozach koncentracyjnych Stutthof, Sachsenhausen i Dachau.
Działalność powojenna.
Do Bydgoszczy powrócił 1 października 1945 r. i ponownie stanął na czele parafii. Dzięki temu parafia uzyskała kościół Zbawiciela przy ul. Warszawskiej i plebanię przy Wałach Jagiellońskich oraz 2 cmentarze. W związku z powojennym niedostatkiem duchownych, 1 marca 1947 r. został mianowany delegatem Konsystorza na Dolny Śląsk, gdzie pełnił obowiązki seniora diecezji wrocławskiej i administratora 10 parafii, z siedzibą we Wrocławiu. W Bydgoszczy zastępował go ks. senior Trenkler z Torunia i wikariusze - studenci starszych lat teologii. W 1950 r. został członkiem Synodu, a w 1952 r. powrócił na stałe do Bydgoszczy. W latach 1952-1954 był redaktorem „Strażnicy Ewangelicznej”, doprowadził również do wydania kilku religijnych pozycji książkowych. W 1962 r. zorganizował filiał w Sępólnie Krajeńskim. Był inicjatorem powołania Wojewódzkiego Oddziału Polskiej Rady Ekumenicznej w maju 1969 r. Swą wieloletnią pracą, wysokim poziomem kazań, religijną i patriotyczną postawą ks. Preiss zdobył szacunek wykraczający poza granice parafii.
Życie prywatne.
Od 1933 był żonaty z Janiną z d. Linde (1910-1998), siostrzenicą ks. bpa Juliusza Burschego, mieli czworo dzieci. Syn, Waldemar (ur. 1936, ordynowany 1959), również duchowny, był wikariuszem parafii w Toruniu, administratorem parafii w Płocku i wieloletnim wykładowcą Chrześcijańskiej Akademii Teologicznej w Warszawie.
Miejsce spoczynku.
Został pochowany na cmentarzu parafialnym przy ul. Zaświat. 15 grudnia 1974 r. w kościele Zbawiciela wmurowano tablicę pamiątkową naprzeciw ambony.

</doc>
<doc id="1506570" url="https://pl.wikipedia.org/wiki?curid=1506570" title="I liga brazylijska w piłce nożnej (1979)">
I liga brazylijska w piłce nożnej (1979)

Brazylia 1979
Mistrzem Brazylii został klub SC Internacional, natomiast wicemistrzem Brazylii - klub CR Vasco da Gama.
Do Copa Libertadores w roku 1980 zakwalifikowały się następujące kluby:
W 1979 roku w rozgrywkach I ligi brazylijskiej wzięły udział 94 kluby. Pomimo że nie było spadków z ligi, w następnym sezonie I liga liczyła 44 kluby.
Campeonato Brasileiro Série A 1979.
Uczestnicy.
W mistrzostwach Brazylii w 1979 roku wzięły udział 94 kluby - najlepsze w mistrzostwach stanowych 1978 roku.
Stan Alagoas reprezentowały 3 kluby: ASA Arapiraca, CRB Maceió, CSA Maceió.
Stan Amazonas reprezentowały 3 kluby: Nacional Manaus, Fast Manaus, Rio Negro Manaus.
Stan Bahia reprezentowało 5 klubów: EC Bahia, Fluminense Feira de Santana, Itabuna, Leônico Salvador, Vitória Salvador.
Stan Ceará reprezentowały 3 kluby: Ceará Fortaleza, Ferroviário Fortaleza, Fortaleza.
Dystrykt Federalny reprezentowały 3 kluby: Brasília, Gama Brasília, CR Guará Brasília.
Stan Espírito Santo reprezentowały 3 kluby: Colatina, Desportiva Cariacica, Rio Branco Cariacica.
Stan Goiás reprezentowało 6 klubów: Anapolina Anápolis, Atlético Goianiense Goiânia, Goiânia, Goiás EC, Itumbiara, Vila Nova Goiânia.
Stan Maranhão reprezentowały 3 kluby: Maranhão São Luís, Moto Club São Luís, Sampaio Corrêa São Luís.
Stan Minas Gerais reprezentowało 7 klubów: América Mineiro Belo Horizonte, Clube Atlético Mineiro, Caldense Poços de Caldas, Cruzeiro EC, Uberaba, Uberlândia, Villa Nova AC.
Stan Mato Grosso do Sul reprezentowały 2 kluby: Comercial Campo Grande, Operário Campo Grande.
Stan Mato Grosso reprezentowały 3 kluby: Dom Bosco Cuiabá, Mixto Cuiabá, Operário Várzea Grande.
Stan Pará reprezentowały 3 kluby: Paysandu SC, Remo Belém, Tuna Luso Belém.
Stan Paraíba reprezentowały 3 kluby: Botafogo João Pessoa, Campinense Campina Grande, Treze Campina Grande.
Stan Pernambuco reprezentowały 4 kluby: Central Caruaru, Náutico Recife, Santa Cruz Recife, Sport Recife.
Stan Piauí reprezentowały 3 kluby: Piauí Teresina, River Teresina, Tiradentes Teresina.
Stan Parana reprezentowało 6 klubów: Athletico Paranaense, Colorado Kurytyba, Coritiba FBC, Grêmio Maringá, Londrina, Operário Ponta Grossa.
Stan Rio de Janeiro reprezentowało 8 klubów: América Rio de Janeiro, Americano Campos, Botafogo FR, Campo Grande Rio de Janeiro, CR Flamengo, Fluminense FC, Goytacaz FC, CR Vasco da Gama.
Stan Rio Grande do Norte reprezentowały 3 kluby: ABC Natal, América Natal, Potiguar Mossoró.
Stan Rio Grande do Sul reprezentowało 7 klubów: Brasil Pelotas, Caxias, Grêmio Porto Alegre, SC Internacional, EC Juventude, Novo Hamburgo, São Paulo Rio Grande.
Stan Santa Catarina reprezentowało 5 klubów: Avaí FC, Chapecoense Chapecó, Criciúma, Figueirense Florianópolis, Joinville.
Stan São Paulo reprezentowało 8 klubów: Comercial Ribeirão Preto, Francana Franca, Guarani FC, Internacional Limeira, SE Palmeiras, São Bento Sorocaba, XV de Jaú, XV de Piracicaba.
Stan Sergipe reprezentowały 3 kluby: Confiança Aracaju, Itabaiana, Sergipe Aracaju.
Format rozgrywek.
Mistrzostwa Brazylii w 1979 roku podzielone zostały na 3 etapy, których celem było wyłonienie najlepszej czwórki mistrzostw. W pierwszym etapie wzięło udział 80 klubów, które podzielono na 8 grup po 10 klubów. Bez gry do dalszych etapów awansowało 14 klubów reprezentujących dwa najsilniejsze stany – São Paulo i Rio de Janeiro: Americano Campos, Botafogo FR, Comercial Ribeirão Preto, CR Flamengo, Fluminense FC, Francana Franca, Goytacaz FC, Guarani FC, Internacional Limeira, SE Palmeiras, São Bento Sorocaba, CR Vasco da Gama, XV de Jaú, XV de Piracicaba. Z grup A i C awansowały 4 najlepsze kluby, z grup B, D, E i F - 5 najlepszych klubów oraz z grup G i H - 8 najlepszych klubów. Łącznie do dalszych gier awansowało 58 klubów.
W drugim etapie 56 klubów podzielono na 7 grup po 8 klubów. Pozostałe 2 kluby – SE Palmeiras i Guarani FC – awansowały do trzeciego etapu bez gry. Ponieważ z każdej grupy do trzeciego etapu awansowały 2 najlepsze kluby, łącznie w trzecim etapie znalazło się 16 klubów, które podzielono na 4 grupy po 4 kluby. Do półfinału awansowali tylko zwycięzcy grup. W półfinale i finale grano systemem pucharowym mecz i rewanż.
Drugi etap.
Bez gry do trzeciego etapu awansowały SE Palmeiras i Guarani FC.
Finał.
Mistrzem Brazylii w 1979 roku został klub SC Internacional, a wicemistrzem Brazylii – CR Vasco da Gama.

</doc>
<doc id="1506572" url="https://pl.wikipedia.org/wiki?curid=1506572" title="Posttrybulacjonizm">
Posttrybulacjonizm

Posttrybulacjonizm (od: "post" – „po”; "tribulation" – „ucisk”) – w eschatologii części kościołów protestanckich akceptujących premillenaryzm, jest to jeden z dwóch głównych poglądów (obok dominującego pretrybulacjonizmu), które dotyczą losów Kościoła (ludzi zbawionych) w czasie wielkiego ucisku. Choć jest to pogląd premillenarystyczny, nie rozdziela on jednak czasu porwania Kościoła od czasu powtórnego przyjścia Chrystusa, co czyni pretrybulacjonizm. Posttrybulacjonizm głosi, że ludzie zbawieni będą obecni na Ziemi w czasie wielkiego ucisku, a ich zabranie do nieba nastąpi dopiero w czasie powtórnego przyjścia Jezusa Chrystusa, po zakończeniu ucisku.
Pogląd posttrybulacjonistyczny był dominujący w teologii protestantów wyznających premillenaryzm aż do czasu pojawienia się dyspensacjonalizmu i związanego z nim pretrybulacjonizmu. Współcześnie największym wyznaniem posttrybulacjonistycznym są adwentyści dnia siódmego. Przedstawicielem posttrybulacjonizmu był również m.in. Samuel Prideaux Tregelles. 

</doc>
<doc id="1506573" url="https://pl.wikipedia.org/wiki?curid=1506573" title="Spiekeroog">
Spiekeroog

Spiekeroog – wyspa wchodząca w skład wysp Wschodniofryzyjskich i jednocześnie uzdrowiskowa gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Wittmund.

</doc>
<doc id="1506578" url="https://pl.wikipedia.org/wiki?curid=1506578" title="Kathleen Heddle">
Kathleen Heddle

Kathleen Joan Heddle (ur. 27 listopada 1965 w Trail, zm. 11 stycznia 2021 w Vancouver) – kanadyjska wioślarka, czterokrotna medalistka olimpijska.
Brała udział w dwóch igrzyskach olimpijskich. W Barcelonie wywalczyła dwa złote krążki. Zwyciężyła w dwójce bez sternika wspólnie z Marnie McBean oraz w najbardziej prestiżowej konkurencji – ósemkach. Cztery lata później ten sam duet ponownie zwyciężył w dwójce, tym razem jednak podwójnej, a w czwórce zajęły z koleżankami trzecie miejsce. Stawała na podium mistrzostw świata. W 1999 została uhonorowana Medalem Thomasa Kellera.

</doc>
<doc id="1506579" url="https://pl.wikipedia.org/wiki?curid=1506579" title="Dactyloidae">
Dactyloidae

Dactyloidae – monotypowa rodzina jaszczurek zaliczana do infrarzędu Iguania. 
Zasięg występowania.
Rodzina obejmuje kilkaset gatunków występujących w Ameryce. 
Systematyka.
Podział systematyczny.
Do rodziny należy jeden rodzaj z następującymi gatunkami: 
Niektórzy autorzy wydzielają z rodzaju "Anolis" rodzaje: "Chamaelinorops", "Chamaeleolis", "Ctenonotus", "Dactyloa", "Norops", "Phenacosaurus", "Semiurus".

</doc>
<doc id="1506589" url="https://pl.wikipedia.org/wiki?curid=1506589" title="Wojskowy Instytut Przeciwgazowy">
Wojskowy Instytut Przeciwgazowy

Wojskowy Instytut Przeciwgazowy – jeden z polskich instytutów wojskowych, działający w Warszawie w latach 1922–1939. Prowadził badania naukowe nad skuteczną obroną przeciwgazową.

</doc>
<doc id="1506590" url="https://pl.wikipedia.org/wiki?curid=1506590" title="Pomnik Wdzięczności dla Armii Radzieckiej w Szczecinie">
Pomnik Wdzięczności dla Armii Radzieckiej w Szczecinie

Pomnik Wdzięczności dla Armii Radzieckiej – obelisk stojący w latach 1950-2017 w centrum Szczecina (przy Placu Żołnierza Polskiego) gloryfikujący Armię Czerwoną i podkreślający jej decydujący udział w wyparciu wojsk niemieckich z Pomorza.
Projekt i wymowa.
Pomnik miał formę wykonanego z żelbetu i obłożonego płytami z piaskowca obelisku (wysokości ok. 17 m), na którym umocowano nadnaturalnej wielkości rzeźby trzymających się za ręce robotnika i żołnierza. Obelisk do lipca 1992 zwieńczony był betonową, pięcioramienną gwiazdą. Boki obelisku zdobiły herby miast pomorskich (Elbląga, Gdańska, Gdyni, Kołobrzegu, Szczecina, Tolkmicka, Ustki) z datami ich zdobycia przez Armię Czerwoną z udziałem jednostek ludowego Wojska Polskiego.
Historia.
Monument został odsłonięty 26 kwietnia 1950 (w piątą rocznicę wkroczenia wojsk radzieckich do Szczecina). Jego projektantem był Stanisław Rudzik, natomiast dekorację rzeźbiarską wykonał Józef Starzyński. Był to pierwszy pomnik polskiego autorstwa w Szczecinie.
Ponieważ górująca nad miastem gwiazda na szczycie pomnika była traktowana przez niektóre siły polityczne jako symbol radzieckiej dominacji została ona w lipcu 1992 roku, na wniosek radnych miasta usunięta i przeniesiona do otwartego w 2016 roku Centrum Dialogu „Przełomy”.
Decyzją Rady Miasta Szczecin 15 listopada 2017 rozpoczęła się rozbiórka pomnika. Część zasadnicza pomnika została usunięta 18 listopada 2017. Płaskorzeźba miała być przeniesiona na Cmentarz Centralny w Szczecinie, co nie nastąpiło.
Pod pomnikiem okresowo pojawiały się kwiaty i znicze od osób prywatnych, co było także widoczne na zdjęciach w przekazach prasowych. Kwiaty i znicze pojawiły się także na pustym miejscu tuż po rozebraniu pomnika.
Kontrowersje.
Usytuowanie pomnika i fragment jego nazwy mówiący o wdzięczności budził wiele kontrowersji, co pewien czas pojawiały się propozycje jego demontażu bądź przebudowy. Postulowano m.in. przeniesienie pomnika na Cmentarz Centralny lub na nowy cmentarz przy ul. Bronowickiej, umieszczenie na szczycie obelisku piastowskiego orła, przekształcenie pomnika w Pomnik Przełomów, ustawienie gwiazdy (która kiedyś wieńczyła pomnik) u jego podstawy, co symbolizować by miało upadek idei komunizmu, remont pomnika, przywrócenie gwiazdy na szczyt i odtworzenie pierwotnego wyglądu.
Nazwa.
W źródłach jest spotykana nazwa „Pomnik Wdzięczności dla Armii Czerwonej”, ale nazwa wskazująca Armię Radziecką jest dominująca.

</doc>
<doc id="1506592" url="https://pl.wikipedia.org/wiki?curid=1506592" title="RMS Campania">
RMS Campania

RMS Campania – brytyjski liniowiec i parowiec należący do towarzystwa Cunard Line, zbudowany przez stocznię Fairfield Shipbuilding and Engineering Company w Szkocji. Do ruchu włączony 8 września 1892 roku. Posiadał takie same wymiary i specyfikacje, jak jego siostrzany statek – RMS "Lucania". W 1893 "Campania" była największym i najszybszym liniowcem pasażerskim. W tym samym roku zdobyła Błękitną Wstęgę Atlantyku, za przebycie Oceanu Spokojnego w ciągu 6 dni. Odebrała tym samym tytuł SS "City of Paris" (siostrzany statek SS "City of New York"). W następnym roku (1894) tytuł ten otrzymała "Lucania" (siostrzany parowiec Campanii) i posiadała go do 1898 roku.
Historia.
RMS "Campania" i "Lucania" były częściowo finansowane przez brytyjską Admirację, jedynym warunkiem, aby otrzymać dotację było oddanie "Campanii" i "Lucanii" podczas wojny do dyspozycji Admiracji. Budowa rozpoczęła się w stoczni Fairfield Shipbuilding and Engineering Company w 1941 roku, zaledwie 43 dni po zamówieniu statku. Oba liniowce służyły 14 lat dla Cunarda. Później "Lucania" została pocięta na złom, a "Campania" służyła do 26 września 1914 roku u armatora Anchor Line i przemierzała trasę Glasgow-Nowy Jork. Oczekującą na zezłomowanie "Campanię" kupiła Admiralicja i przemianowała na HMS "Campania". Po przebudowie pełniła ona rolę okrętu lotniczego. HMS "Campania" służyła krótko – 5 listopada 1918 roku uderzyła dziobem o pancernik "Royal Oak". Uszkodzona Campania osiadła na dnie, częściowo wystając nad powierzchnię wody. Stanowiło to niebezpieczeństwo dla żeglugi i wrak został zniszczony za pomocą materiałów wybuchowych w 1923 roku. Następczyniami RMS "Campania" i RMS "Lucania" są RMS "Mauretania" i RMS "Lusitania".
Wnętrze.
Wnętrza pierwszej klasy były utrzymane w stylu wiktoriańskim. Każdy pasażer z tej klasy posiadał własną kajutę wyłożona panelami wykonanymi z mahoniu lub dębu i łazienkę. Publiczna palarnia wykonana została w stylu elżbietańskim. Sufit jadalni był w kolorze biało-złotym, a na nim wisiały żyrandole przypominające kształtem świetliki.

</doc>
<doc id="1506594" url="https://pl.wikipedia.org/wiki?curid=1506594" title="Okręg wyborczy Chichester">
Okręg wyborczy Chichester

Okręg wyborczy Chichester powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1868 r. liczbę mandatów przypadających na okręg zmniejszono do jednego. Okręg obejmuje miasto Chichester w hrabstwie West Sussex.

</doc>
<doc id="1506598" url="https://pl.wikipedia.org/wiki?curid=1506598" title="Bytom Karb">
Bytom Karb

Bytom Karb – stacja kolejowa w Bytomiu, w woj. śląskim, w Polsce.
W roku 2019 Urząd Transportu Kolejowego opublikował raport dotyczący dobowej wymiany pasażerów na stacjach i przystankach kolejowych w Polsce, przystanek ten znalazł się w przedziale 10–19 pasażerów na dobę.

</doc>
<doc id="1506601" url="https://pl.wikipedia.org/wiki?curid=1506601" title="Friedeburg (Dolna Saksonia)">
Friedeburg (Dolna Saksonia)

Friedeburg - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Wittmund. Gmina położona jest ok. 14 km na południe od miasta Wittmund i ok. 20 km od Wilhelmshaven.

</doc>
<doc id="1506602" url="https://pl.wikipedia.org/wiki?curid=1506602" title="People Will Say We’re in Love">
People Will Say We’re in Love

People Will Say We’re in Love – przewodnia piosenka musicalu z 1943 "Oklahoma!". W oryginalnej broadwayowskiej produkcji wykonywana ona była przez Alfreda Drake’a i Joan Roberts.
Wersje innych wykonawców.
Własne wersje piosenki nagrało bardzo wielu artystów. Trzy wykonania „People Will Say We’re in Love” zajęły miejsca w czołowej dwudziestce amerykańskiej listy przebojów: Binga Crosby’ego (#2), Franka Sinatry (#3) oraz The Ink Spots (#11). Covery utworu stworzyli:

</doc>
<doc id="1506605" url="https://pl.wikipedia.org/wiki?curid=1506605" title="Józef Światopełk-Zawadzki">
Józef Światopełk-Zawadzki

Józef Światopełk-Zawadzki herbu Lis (ur. 1859, zm. 23 maja 1919 w Warszawie) − polski prawnik, kierownik resortu sprawiedliwości.
Od 1888 pracował w Warszawie jako notariusz. W 1918 został podsekretarzem stanu w ministerstwie sprawiedliwości i od 5 listopada 1918 do 17 listopada 1918 był kierownikiem tegoż resortu w prowizorium rządowym Władysława Wróblewskiego. Był szefem sekcji w Ministerstwie Sprawiedliwości, a z tej funkcji w grudniu 1918 został mianowany podsekretarzem stanu w tym ministerstwie (jego następcą na stanowisku szefa sekcji został Kazimierz Marowski). W maju 1919 - na skutek źle układających się stosunków służbowych - złożył rezygnację ze stanowiska podsekretarza stanu. 23 maja 1919 popełnił samobójstwo. Spoczywa na cmentarzu Powązkowskim w Warszawie (kw. P-1-27/28).

</doc>
<doc id="1506606" url="https://pl.wikipedia.org/wiki?curid=1506606" title="Dunum">
Dunum

Dunum – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Esens.

</doc>
<doc id="1506610" url="https://pl.wikipedia.org/wiki?curid=1506610" title="Bytom Północny">
Bytom Północny

Bytom Północny – przystanek osobowy w Bytomiu, w woj. śląskim, w Polsce. Przystanek znajduje się w okolicy ulicy Ignatza Hakuby, w niedalekim sąsiedztwie Osiedla Awaryjnego. Jest częścią Magistrali Węglowej. Przystanek jest regularnie obsługiwany przez linię S8 relacji Oświęcim - Katowice - Bytom Północny - Tarnowskie Góry - Kluczbork, należącą do Kolei Śląskich.
W roku 2019 Urząd Transportu Kolejowego opublikował raport dotyczący dobowej wymiany pasażerów na stacjach i przystankach kolejowych w Polsce, przystanek ten znalazł się w przedziale 0–9 pasażerów na dobę.
Pod koniec 2020 roku nastąpiło podpisanie umowy na modernizację linii kolejowej nr 131 na odcinku Chorzów Batory - Nakło Śląskie w ramach zadania LOT A. Zakres przewiduje przesunięcie peronów przystanku w okolice wiaduktu kolejowego nad ulicą Strzelców Bytomskich, w celu poprawy dostępności kolei mieszkańcom Stroszka oraz skomunikowania z pobliską linią tramwajową, jak i autobusami komunikacji miejskiej.

</doc>
<doc id="1506612" url="https://pl.wikipedia.org/wiki?curid=1506612" title="Lagozuch">
Lagozuch

Lagozuch ("Lagosuchus") – rodzaj niewielkiego archozaura z kladu Ornithodira, jedyny przedstawiciel rodziny Lagosuchidae. Żył w środkowym triasie na terenie dzisiejszej Argentyny. Nazwa "Lagosuchus" oznacza „króliczy krokodyl”.
Lagozuch osiągał długość około 30 cm i był lekko zbudowany. Budową nóg oraz podziałem kręgosłupa na odcinki przypominał dinozaury i innych przedstawicieli Dinosauriformes. Mimo iż skamieniałości czaszek są rzadkie, można przypuszczać, że lagozuch miał wydłużony pysk z wieloma małymi zębami, a jego szyja była esowato wygięta. Tylne nogi lagozucha były bardzo długie i smukłe, co wskazuje, że gad ten był zdolny do szybkiego biegu. Prawdopodobnie był zwinnym drapieżnikiem polującym na owady i niewielkie kręgowce. Kości stóp i śródstopia są wydłużone, jednak nie ma dowodów na to, że były połączone.
Skamieniałości lagozucha są bardzo rzadkie i słabo poznane, dlatego też niektórzy naukowcy uznają rodzaj "Lagosuchus" za "nomen dubium". Drugi, obok "Lagosuchus talampayensis", gatunek należący do tego rodzaju – "Lagosuchus lilloensis" – został przemianowany na "Marasuchus lilloensis".
Filogeneza.
Kladogram archozauromorfów z zaznaczeniem pozycji lagozucha
 Archosauromorpha
 |--Crocodylomorpha
 `--+--Pterosauria
 `--Dinosauromorpha
 |--"Lagerpeton"
 `--Dinosauriformes
 |--Lagosuchus
 `--Dinosauria
 |--Ornithischia
 `--Saurischia
 |--Sauropodomorpha
 `--Theropoda

</doc>
<doc id="1506613" url="https://pl.wikipedia.org/wiki?curid=1506613" title="Lagosuchus">
Lagosuchus



</doc>
<doc id="1506614" url="https://pl.wikipedia.org/wiki?curid=1506614" title="Lagosuchus lilloensis">
Lagosuchus lilloensis



</doc>
<doc id="1506615" url="https://pl.wikipedia.org/wiki?curid=1506615" title="Richard T. Jones">
Richard T. Jones

Richard T. Jones (ur. 16 stycznia 1972 w Kobe) – amerykański aktor filmowy i telewizyjny urodzony w Japonii. Żonaty z Nancy Jones, córki: Aubrey i Sydney, syn Elijah.

</doc>
<doc id="1506617" url="https://pl.wikipedia.org/wiki?curid=1506617" title="Esens">
Esens

Esens − miasto w Niemczech, w kraju związkowym Dolna Saksonia, w powiecie Wittmund, siedziba gminy zbiorowej Esens. Urodził się tu David Fabricius - holenderski astronom i teolog.

</doc>
<doc id="1506622" url="https://pl.wikipedia.org/wiki?curid=1506622" title="Stuart McCall">
Stuart McCall

Andrew Stuart Murray McCall (ur. 10 czerwca 1964 w Leeds) – szkocki piłkarz grający na pozycji środkowego pomocnika.
Kariera klubowa.
McCall urodził się w angielskim Leeds jako syn Andy’ego McCalla, również piłkarza. Jako junior trenował w amatorskich drużynach Pudsey Juniors, Holbeck i Farsley Celtic. Profesjonalną karierę rozpoczął jednak w Bradford City. W 1982 roku został włączony do kadry pierwszej drużyny przez ówczesnego menedżera Roya McFarlanda. 28 sierpnia zadebiutował w Division Three w wygranym 3:2 wyjazdowym spotkaniu z Reading F.C. Od stycznia 1983 stał się podstawowym zawodnikiem Bradford, a w sezonie 1984/1985 awansował z tym klubem do Division Two. Na drugim szczeblu angielskich rozgrywek grał przez pełne trzy sezony.
1 czerwca 1988 roku McCall podpisał kontrakt z grającym w Division One, Evertonem, do którego trafił za 850 tysięcy funtów. W nowym zespole po raz pierwszy wystąpił 27 sierpnia w wygranym 4:0 domowym meczu z Newcastle United. W 1989 roku zagrał jako rezerwowy w finale Pucharu Anglii. Zdobył w nim dwie bramki, jednak Everton uległ 2:3 po dogrywce Liverpoolowi. Do 1991 roku rozegrał dla „The Toffies” 103 mecze w lidze i strzelił 6 goli.
15 sierpnia 1991 roku McCall został sprzedany za 1,2 miliona funtów do Rangers F.C. W zespole prowadzonym przez Waltera Smitha zadebiutował dwa dni później w spotkaniu z Heart of Midlothian F.C. (0:1). W Rangers od początku był podstawowym zawodnikiem i już w 1992 roku wywalczył zarówno mistrzostwo Szkocji, jak i zdobył Puchar Szkocji. W sezonie 1992/1993 Rangersi obronili tytuł mistrzowski oraz zdobyli oba puchary w kraju. Byli także bliscy awansu do finału Ligi Mistrzów, jednak zajęli 2. miejsce w grupie za Olympique Marsylia. W latach 1994-1997 Stuart czterokrotnie z rzędu zostawał mistrzem Szkocji, a do 1998 roku zdobył jeden Puchar Szkocji w 1996 oraz dwa Puchary Ligi w 1994 i 1997 roku. W barwach Rangersów wystąpił 194 razy i zdobył 14 bramek.
W czerwcu 1998 roku McCall wrócił do Bradford, do którego trafił na zasadzie wolnego transferu. W klubie prowadzonym przez Paula Jewella został mianowany kapitanem. W 1999 roku awansował z Bradford do Premiership i grał w niej przez dwa sezony. W 2001 roku spadł z Bradford do Division One, a w 2002 roku odszedł do Sheffield United. W 2004 roku jako zawodnik tego klubu zakończył piłkarską karierę.
Kariera reprezentacyjna.
W reprezentacji Szkocji McCall zadebiutował 28 marca 1990 roku w wygranym 1:0 towarzyskim meczu z Argentyną. W 1990 roku został powołany przez selekcjonera Andy’ego Roxburgha do kadry na Mistrzostwa Świata we Włoszech. Tam zagrał we wszystkich trzech spotkaniach Szkotów: przegranym 0:1 z Kostaryką, wygranym 2:1 ze Szwecją, w którym zdobył gola w 10. minucie oraz w przegranym 0:1 z Brazylią.
W latach 90. McCall dwukrotnie wystąpił na turniejach o mistrzostwo Europy. W 1992 roku na Euro 92 wystąpił w trzech meczach: z Holandią (0:1), z Niemcami (0:2) oraz z WNP (3:0). Natomiast na Euro 96 także zaliczył trzy spotkania: z Holandią (0:0), z Anglią (0:2) i ze Szwajcarią. Ostatni mecz w kadrze narodowej rozegrał w marcu 1998 przeciwko Danii (0:1). Łącznie wystąpił w niej 40 razy i strzelił jedną bramkę.
Kariera menedżerska.
W lipcu 2000 roku McCall został mianowany grającym menedżerem Bradford City w zamian za Chrisa Hutchingsa, zwolnionego zaledwie 4 miesiące po zatrudnieniu w klubie. W debiucie menedżerskim zespół prowadzony przez McCalla uległ 0:1 Evertonowi. Stuart prowadził Bradford jeszcze w jednym spotkaniu, a następnie został zastąpiony przez Jima Jefferiesa. 18 maja 2007 ogłoszono, że McCall ponownie został menedżerem Bradford.

</doc>
<doc id="1506623" url="https://pl.wikipedia.org/wiki?curid=1506623" title="Janusz Machnicki">
Janusz Machnicki

Janusz Machnicki (ur. 4 lutego 1886, zm. 14 lipca 1962 w Warszawie) – polski ekonomista, urzędnik, kierownik resortu aprowizacji.
Życiorys.
Był członkiem Ligi Narodowej. Pracował w różnych instytucjach na terenie Warszawy. Był pracownikiem Rady Komisji Handlu Tymczasowej Rady Stanu. W 1918 będąc podsekretarzem stanu w ministerstwie aprowizacji, w okresie od 5 listopada 1918 do 17 listopada 1918 był kierownikiem tegoż resortu w prowizorium rządowym Władysława Wróblewskiego. Był kierownikiem działu zbożowego podsekcji żywnościowej sekcji gospodarczej Obywatelskiego Komitetu Wykonawczego Obrony Państwa w 1920 roku. Po II wojnie światowej był wysokim urzędnikiem w ministerstwie aprowizacji i handlu, następnie w ministerstwie przemysłu i handlu, a od 1949 – w ministerstwie handlu wewnętrznego. Pochowany został na cmentarzu Powązkowskim (kwatera 2-6-24).

</doc>
<doc id="1506624" url="https://pl.wikipedia.org/wiki?curid=1506624" title="Cracidae">
Cracidae



</doc>
<doc id="1506625" url="https://pl.wikipedia.org/wiki?curid=1506625" title="K'iche'">
K'iche'



</doc>
<doc id="1506628" url="https://pl.wikipedia.org/wiki?curid=1506628" title="Holtgast">
Holtgast

Holtgast – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Esens.
Geografia.
Gmina Holtgast położona jest niedaleko miasta Esens.

</doc>
<doc id="1506629" url="https://pl.wikipedia.org/wiki?curid=1506629" title="Łucja Borowska">
Łucja Borowska

Łucja Borowska (zm. w 1864 we Lwowie) – polska zakonnica.
Była ostatnią lwowską przełożoną małopolskiej prowincji Zgromadzenie Sióstr Miłosierdzia św. Wincentego à Paulo, (w l. 1846-59) we Lwowie. Przełożoną została po nawiązaniu przerwanych od r. 1809 stosunków z centralą Zgromadzenia ss. Miłosierdzia w fr. soeurs de charité w Paryżu, gdzie w l. 1789-1799 zakazano działalności zgromadzenia i wiele sióstr, będących dziś męczennicami, skazano na śmierć. Celem przełożonej s. Borowskiej było odrodzenie duchowe prowincji i ścisłe zespolenie jej z Paryżem. Wykształcenie, a zwłaszcza doskonała znajomość języka francuskiego, ułatwiały jej zadanie. 
Była pierwszą w Polsce popularyzatorką objawień, jakie miały miejsce 27 listopada 1830 w kaplicy domu centralnego ss. miłosierdzia w Paryżu, kiedy to - nowicjuszce siostrze Katarzynie Laboure Maryja powierza misję wybicia "Cudownego Medalika". W sześć lat po tych objawieniach, w 1836 s. Borowska przetłumaczyła z francuskiego książkę z opisem historii wspomnianych objawień i cudów, pt. "Wiadomość historyczna o początku i skutkach nowego medalu... znanego pod imieniem Cudownego Medalika". Tłumaczenie to, nie drukowane, rozniosło się w krótkim czasie w odpisach po całej prowincji ss. miłosierdzia.
W 1849 we Lwowie wydano anonimowo tłumaczone przez przełożoną s. Borowską książkę "Wiadomość o szkaplerzu Męki Pańskiej i Najświętszych Serc Jezusa i Marji" - jako pierwsze w tym temacie dzieło w jęz. polskim. Pisała w nim o ukazaniu się w 1846 r. Jezusa siostrze Apolonii Andriveau, o przekazaniu jej Szkaplerza Męki Pańskiej (zatwierdzononego przez Piusa IX w 1847 roku a także o objawieniu się siostrze Justynie Bisqueyburu oraz o przekazaniu jej Szkaplerza Niepokalanego Serca Najświętszej Maryi Panny (zatwierdzonego przez Piusa IX w 1863 roku). W 1855 wydała we Lwowie "Szkaplerz Męki Jezusa Chrystusa" w przekładzie z języka francuskiego. 
Jako wizytatorka i przełożona prowincjonalna, zwiększyła (o pięć) liczbę domów ss. miłosierdzia. 
W 1852 założyła we Lwowie pierwsze na ziemiach polskich Stowarzyszenie Dzieci Maryi. Zasługą jej jest to, że stowarzyszenie sióstr dla opieki nad chorymi w Grazu, przystąpiło w 1850 do zgromadzenia ss. miłosierdzia św. Wincentego à Paulo, dając początek austriacko-węgierskiej prowincji tego zgromadzenia. 
W 1859 r. przeniesiono Dom Centralny Prowincji Galicyjskiej ze Lwowa do Krakowa - (stąd późniejsza nazwa funkcjonująca dziś - "Prowincja Krakowska") i zwolniono s. Borowską z urzędu wizytatorki. Nie przeniosła się ona jednak do Krakowa i zmarła we Lwowie w 1864 r.

</doc>
<doc id="1506630" url="https://pl.wikipedia.org/wiki?curid=1506630" title="Moorweg">
Moorweg

Moorweg – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Esens.
Dzielnice gminy.
W skład obszaru gminy wchodzą następujące dzielnice:

</doc>
<doc id="1506632" url="https://pl.wikipedia.org/wiki?curid=1506632" title="Siedliska Bogusz (gmina)">
Siedliska Bogusz (gmina)

Siedliska Bogusz – dawna gmina wiejska istniejąca w latach 1949–1954 w woj. rzeszowskim (dzisiejsze woj. podkarpackie). Siedzibą władz gminy była wieś Siedliska Bogusz (obecna pisownia "Siedliska-Bogusz").
Gmina została utworzona w dniu 1 stycznia 1949 roku w powiecie jasielskim w woj. rzeszowskim, z części obszaru gminy Brzostek II. Według stanu z dnia 1 lipca 1952 roku gmina Siedliska Bogusz składała się z 8 gromad: Bączałka, Głobikówka, Gorzejowa, Grudna Dolna, Grudna Górna, Kamienica Górna, Siedliska Bogusz i Smarzowa.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1506633" url="https://pl.wikipedia.org/wiki?curid=1506633" title="Pauxi pauxi">
Pauxi pauxi



</doc>
<doc id="1506634" url="https://pl.wikipedia.org/wiki?curid=1506634" title="Reklama prasowa">
Reklama prasowa

Reklama prasowa – forma reklamy, dla której środkiem przekazu jest szeroko rozumiana prasa. Do środków przekazu reklamy prasowej zalicza się zarówno „prasę” w tradycyjnym pojęciu, czyli słowo (bądź obraz) pisane i publikowane na papierze (charakteryzujący się statyczną formą przekazu), jak i jej multimedialny odpowiednik występujący w e-gazetach lub e-wydaniach, który obok obrazu statycznego może wykorzystywać również formy ruchome (krótkie filmy, animację), dźwiękowe i interaktywne (quizy, rebusy) angażujące adresata reklamy. Również w postaci tradycyjnej obok wizualnego środka przekazu można znaleźć środki angażujące inne zmysły np.: reklamę zapachową, bądź załączane darmowe próbki produktów (kremy, szampony, przyprawy kulinarne i inne), co wyróżnia ten rodzaj reklamy, dając reklamodawcy możliwość zaprezentowania oferowanego produktu potencjalnym klientom.
Reklama prasowa jest jednym z najlepszych sposobów komunikowania się przedsiębiorstwa z rynkiem. Prasa codzienna jest bardzo dobrym medium dla utrzymania świadomości istnienia produktu na rynku. Do środków przekazu informacji można zaliczyć zarówno gazety (prasę codzienną) jak i czasopisma, magazyny. Reklama prasowa jest niezwykle rozwiniętą formą reklamy o bardzo długich tradycjach. Na jej popularność niewątpliwie wpływa przeświadczenie, że słowo pisane jest bardziej wiarygodne i wzbudza mniej wątpliwości. Za pośrednictwem prasy można docierać do konkretnej grupy odbiorców i przekazywać bardziej szczegółowe informacje o produkcie niż w innych formach reklamy.
Ogłoszenia reklamowe mogą być zamieszczane zarówno w prasie o charakterze ogólnym, jak i specjalistycznym. Zaletą reklamy prasowej jest przede wszystkim duża częstotliwość informacji oraz możliwość przekazu precyzyjnej i szerokiej informacji reklamowej. Główną wadą reklamy prasowej jest krótki cykl życia mediów prasowych. Z reguły gazetę wyrzuca się zwykle zaraz po przeczytaniu.
Istotnym czynnikiem dla skutecznego oddziaływania reklamy na określone grupy potencjalnych nabywców jest podział prasy na prasę regionalną i prasę o zasięgu ogólnym. Prasa regionalna ma określone grono czytelników i reklamy w niej zamieszczone powinny być skierowane do tego konkretnego segmentu.
O skuteczności reklamy prasowej decyduje przede wszystkim nakład czasopisma oraz częstotliwość jego ukazywania.

</doc>
<doc id="1506635" url="https://pl.wikipedia.org/wiki?curid=1506635" title="Gmina Siedliska-Bogusz">
Gmina Siedliska-Bogusz



</doc>
<doc id="1506637" url="https://pl.wikipedia.org/wiki?curid=1506637" title="Sockenplan">
Sockenplan

Sockenplan – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Enskedefältet. Leży na zielonej linii T19, między Enskede gård a Svedmyrą. Dziennie korzysta z niej około 2 300 osób.
Stacja znajduje się na wiadukcie równolegle do Enskedevägen, na zachód od Sockenplanu. Posiada jedno wyjście zlokalizowane na rogu Sockenvägen i Sockenplanu. Stację otworzono 9 września 1951, oddano do użytku wówczas odcinek Gullmarsplan–Stureby. Posiada jeden peron.
Otoczenie.
W najbliższym otoczeniu stacji znajduje się:

</doc>
<doc id="1506639" url="https://pl.wikipedia.org/wiki?curid=1506639" title="Neuharlingersiel">
Neuharlingersiel

Neuharlingersiel – miejscowość i gmina uzdrowiskowa w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Esens.
Geografia.
Gmina Neuharlingersiel położona jest bezpośrednio nad wybrzeżem Morza Północnego.
Dzielnice gminy.
W skład obszaru gminy wchodzą następujące dzielnice:

</doc>
<doc id="1506640" url="https://pl.wikipedia.org/wiki?curid=1506640" title="Szkoła bez dzwonka">
Szkoła bez dzwonka



</doc>
<doc id="1506641" url="https://pl.wikipedia.org/wiki?curid=1506641" title="Fernand de Langle de Cary">
Fernand de Langle de Cary

Fernand Louis Armand Marie de Langle de Cary (ur. 4 lipca 1849 w Lorient – zm. 19 lutego 1927 w Paryżu) – generał francuski, dowódca armii francuskiej podczas I wojny światowej. 
De Langle de Cary karierę we francuskiej armii rozpoczął w roku 1869 zaciągając się do jednostki kawaleryjskiej Szaserów Afrykańskich (Chasseurs d'Afrique). Wziął udział w przegranej przez Francję wojnie francusko-pruskiej, podczas której został ranny. Następnie został wykładowcą we Francuskiej Akademii Wojskowej. W 1900 awansowano go do stopnia generała i mianowano na stanowisko dowódcy brygady kawalerii w Algierii. 
W latach 1914 - 1915 był dowódcą 4 Armii. Na jej czele w sierpniu 1914 poniósł bolesną porażkę z wojskami niemieckimi w bitwie w Ardenach. Uczestnik I bitwy pod Marną, która powstrzymała dalszy marsz Niemców na zachód. 
Następnie w 1915 głównodowodzący sił francuskich w Szampanii, na czele których przeprowadził krwawą i nieudaną ofensywę na pozycje niemieckie. 
W lutym 1916 roku pod Verdun ruszyła wielka ofensywa niemiecka. Nieprzygotowane naczelne dowództwo francuskie nie spodziewało się ataku niemieckiego właśnie w tym miejscu. Obawiając się przełamania frontu Joseph Joffre zdjął gen. de Langle ze stanowiska dowodzącego na tym odcinku. Oficjalną przyczyną odwołania generała był zaawansowany wiek. Przeniesiony w stan spoczynku zmarł w Paryżu w 1927 roku.

</doc>
<doc id="1506643" url="https://pl.wikipedia.org/wiki?curid=1506643" title="Dąbków (gmina)">
Dąbków (gmina)

Dąbków (do 1949 i od 1973 "Lubaczów") – dawna gmina wiejska istniejąca 1949–1954 w woj. rzeszowskim (dzisiejsze woj. podkarpackie). Siedzibą władz gminy był Dąbków.
Gmina została utworzona w dniu 1 stycznia 1949 roku w woj. rzeszowskim, powiecie lubaczowskim, po przemianowaniu gminy Lubaczów na "gmina Dąbków". Według stanu z 1 lipca 1952 roku gmina Dąbków składała się z 8 gromad: Bihale, Borchów, Dąbków, Dąbrowa, Łukawiec, Nowa Grobla, Opaka i Szczutków.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostka została przywrócona 1 stycznia 1973 roku po reaktywowaniu gmin w miejsce gromad, lecz już pod pierwotną nazwą "gmina Lubaczów", z siedzibą w Lubaczowie.

</doc>
<doc id="1506645" url="https://pl.wikipedia.org/wiki?curid=1506645" title="Józef Wolczyński">
Józef Wolczyński

Józef Wolczyński (ur. 1 kwietnia 1880 w Opatówku, zm. 1 listopada 1954 w Łodzi) – polski działacz spółdzielczy, społeczny i samorządowy, minister, poseł i . Dyrektor fabryki włókienniczej „I.K. Poznański” przy ul. Ogrodowej (obecnie centrum handlowe „Manufaktura”).
Życiorys.
Urodził się 1 kwietnia 1880 w Opatówku, w powiecie kaliskim, w rodzinie Antoniego i Marii z d. Bujnowicz. Był absolwentem szkoły przemysłowo-handlowej i kursów tkackich w Łodzi.
W kwietniu 1918 roku został wybrany członkiem Rady Stanu Królestwa Polskiego. 
Na początku lat 30. został mianowany dyrektorem naczelnym jednych z największych zakładów włókienniczych (przemysł bawełniany) – „I.K. Poznański” przy ul. Ogrodowej (dziś kompleks handlowo-rozrywkowy „Manufaktura”). Był nim do października 1939 roku. W okresie międzywojennym mieszkał najpierw w kamienicy Towarzystwa „I.K. Poznański” u zbiegu obecnych ulic Legionów i Gdańskiej, a od ok. 1936 w 2-rodzinnej wilii wraz z bratem Mieczysławem (technologiem zatrudnionym w fabryce „I.K. Poznański”) przy ul. Malwowej 6 na Julianowie. W latach 30. był jednym z najbardziej popularnych działaczy społeczno-politycznych w Łodzi, stąd zapraszany do licznych stowarzyszeń, towarzystw, kół. Uczestniczył w każdej większej uroczystości, spotkaniu na terenie Łodzi.
Na początku okupacji niemieckiej, 13 września 1939 roku w Łodzi został aresztowany. Był przetrzymywany i maltretowany w więzieniu przy ul. S. Sterlinga 16, z którego został zwolniony 2 listopada 1939.
Zmarł 1 listopada 1954 w Łodzi, pochowany w części katolickiej cmentarza przy ul. Ogrodowej w Łodzi (kwatera 7a-5-23. W 2017 jego grób i pomnik zostały gruntownie odnowione staraniem Towarzystwo Opieki nad Starym Cmentarzem w Łodzi.
Funkcje polityczne.
Politycznie związał się z chadecją. Pełnione funkcje:
Upamiętnienie.
Jego nazwisko znajduje się na tablicy pamiątkowej ku czci Józefa Pilarskiego (Łódź, ul. Ogrodowa 18), wspomniany jako współzałożyciel teatru „Popularnego”.

</doc>
<doc id="1506647" url="https://pl.wikipedia.org/wiki?curid=1506647" title="Bytom Bobrek">
Bytom Bobrek

Bytom Bobrek – nieczynna stacja kolejowa w Bytomiu, w woj. śląskim, w Polsce. Stacja znajduje się przy ulicy Tadeusza Czackiego, na pograniczu dzielnic Karb i Bobrek, tuż obok KWK Bobrek.
Pasażerska część stacji funkcjonowała stabilnie do końca XX wieku, po zawieszeniu obsługi linii Bytom – Gliwice w 2001 roku pociągi pasażerskie obsługiwały tę stację jeszcze okresowo w latach 2008 i 2013. Kres obsługi pasażerów nastąpił w roku 2014, kiedy to przestały jeździć pociągi linii S15 relacji Gliwice – Bytom – Katowice – Sosnowiec Główny – Zawiercie.
W roku 2019 Urząd Transportu Kolejowego opublikował raport dotyczący dobowej wymiany pasażerów na stacjach i przystankach kolejowych w Polsce, stacja ta znalazła się w przedziale 0–9 pasażerów na dobę.
W 2020 roku rozpoczął się remont linii kolejowej nr 132, przy której znajduje się stacja, efektem prowadzonych prac była między innymi likwidacja peronów pasażerskich. 

</doc>
<doc id="1506650" url="https://pl.wikipedia.org/wiki?curid=1506650" title="Stedesdorf">
Stedesdorf

Stedesdorf – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Esens.

</doc>
<doc id="1506652" url="https://pl.wikipedia.org/wiki?curid=1506652" title="Per Petterson">
Per Petterson

Per Petterson (ur. 18 lipca 1952 w Oslo) – norweski pisarz i eseista.
Debiutował w 1987 zbiorem opowiadań "Aske i munnen, sand i skoa". W 1989 opublikował debiutancką powieść, kolejne ukazywały się w odstępie dwóch-trzech lat. Jego najbardziej znanym utworem jest wydana w 2003 powieść "Kradnąc konie". Narratorem książki jest siedemdziesięcioletni mężczyzna, który u schyłku życia osiada na wsi. Większa część książki ukazuje jednak wydarzenia rozgrywające się latem 1948, gdy narrator był piętnastoletnim chłopcem i spędzał wakacje z ojcem na pograniczu ze Szwecją. "Kradnąc konie" zdobyła wiele nagród w kraju (m.in. Kritikerprisen) i za granicą. W 2007 znalazła się na liście 10 najlepszych książek według "The New York Times".
W 2009 roku został uhonorowany nagrodą literacką Rady Nordyckiej za powieść "Jeg forbanner tidens elv" ("Przeklinam rzekę czasu"), a w 2016 otrzymał Nagrodę Doblouga.

</doc>
<doc id="1506656" url="https://pl.wikipedia.org/wiki?curid=1506656" title="Enskede gård (stacja metra)">
Enskede gård (stacja metra)

Enskede gård – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Enskede gård. Na zielonej linii T19, między Globen a Sockenplanem. Dziennie korzysta z niej około 1700 osób.
Stacja znajduje się między Palmfeltsvägen i Odelbergsvägen. Ma jedno wyjście zlokalizowane przy Palmfeltsvägen. Stację otworzono 9 września 1951, oddano do użytku wówczas odcinek Gullmarsplan–Stureby. Ma jeden peron.
Otoczenie.
W najbliższym otoczeniu stacji znajdują się:

</doc>
<doc id="1506657" url="https://pl.wikipedia.org/wiki?curid=1506657" title="Werdum">
Werdum

Werdum – miejscowość i gmina w Niemczech, w kraju związkowym Dolna Saksonia, w powiecie Wittmund, wchodzi w skład gminy zbiorowej Esens.
Geografia.
Gmina Werdum położona jest ok. 4 km na wschód od miasta Esens.

</doc>
<doc id="1506659" url="https://pl.wikipedia.org/wiki?curid=1506659" title="XVII Korpus Armijny (III Rzesza)">
XVII Korpus Armijny (III Rzesza)

XVII Korpus Armijny – utworzony 1 kwietnia 1938 w Austrii niemiecki korpus pancerny. 
We wrześniu 1939 roku był częścią składową 14 Armii. Dowódcą był generał Werner Kienitz.

</doc>
<doc id="1506661" url="https://pl.wikipedia.org/wiki?curid=1506661" title="Leszkowice (gmina)">
Leszkowice (gmina)

Leszkowice (do 1948 "Luszawa", od 1973 "Ostrówek") – dawna gmina wiejska istniejąca w latach 1948–1954 w woj. lubelskim. Siedzibą gminy były Leszkowice.
Gmina została utworzona w dniu 20 grudnia 1948 roku w woj. lubelskim, w powiecie lubartowskim, z obszaru zniesionej gminy Luszawa. Według stanu z 1 lipca 1952 roku gmina Leszkowice składała się z 11 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostka została przywrócona 1 stycznia 1973 roku po reaktywowaniu gmin w miejsce gromad, lecz pod nazwą "gmina Ostrówek", z siedzibą w Ostrówku.

</doc>
<doc id="1506663" url="https://pl.wikipedia.org/wiki?curid=1506663" title="Spielberg (Styria)">
Spielberg (Styria)

Spielberg (do 30 czerwca 2009 "Spielberg bei Knittelfeld") – miasto w Austrii, w kraju związkowym Styria, w powiecie Murtal. Do 31 grudnia 2011 należało do powiatu Knittelfeld. Leży na północ od rzeki Mury pomiędzy miastami Knittelfeld i Zeltweg. Liczy 5292 mieszkańców (1 stycznia 2015). Od 1985 do 30 września 2009 gmina targowa.
Dzielnice.
Miasto składa się z jedenastu dzielnic:
Sport.
Spielberg to miejsce, gdzie znajduje się tor wyścigowy Red Bull Ring. W latach 1970-1987, 1997-2003 i od 2014 roku odbywa się tam Grand Prix Austrii Formuły 1.

</doc>
<doc id="1506668" url="https://pl.wikipedia.org/wiki?curid=1506668" title="Zygmunt Chrzanowski">
Zygmunt Chrzanowski

Zygmunt Chrzanowski herbu Korab (ur. 5 kwietnia 1872 w majątku Dziadkowskie, zm. 29 grudnia 1936 w Warszawie) − polski ziemianin, polityk, minister.
Życiorys.
Urodził się 5 kwietnia 1872 roku w majątku Dziadkowskie, w ziemiańskiej rodzinie Bolesława Ludwika Chrzanowskiego h. Korab (1832−1917) i Heleny z Dmochowskich h. Pobóg (1840−1914). Miał czworo rodzeństwa: Aleksego (1863−1929), Ignacego (1866−1940), Bolesława (1870−1931) i Marię Helenę (1878−1960). Studiował w Akademii Rolniczej w Taborze. Od 1904 roku, razem z bratem Bolesławem, zarządzał dziadkowskim majątkiem, w skład którego wchodził jeszcze folwark Siliwonki oraz wsie Dziadkowskie, Krynica, Siliwonki i Wygoda. W 1905 roku został dyrektorem Syndykatu Rolniczego w Siedlcach, a od 1909 roku dyrektorem Warszawskiego Syndykatu Rolniczego, w 1910 roku został prezesem Banku Towarzystw Spółdzielczych. Od 1914 roku był członkiem Ligi Narodowej. 
Podczas I wojny światowej pełnił obowiązki przewodniczącego Wydziału Gospodarczego Centralnego Komitetu Obywatelskiego oraz był członkiem Rady Głównej Opiekuńczej i Związku Samopomocy Ziemian.
Wybrany członkiem Rady Stanu w 1918 roku. W okresie od 23 października do 4 listopada 1918 roku był ministrem spraw wewnętrznych w rządzie Józefa Świeżyńskiego. Był ekspertem delegacji polskiej na konferencji pokojowej w Paryżu w 1919 roku zajmującym się zagadnieniami gospodarczymi.
Od 1904 był mężem Zofii z Frankowskich (1884−1975), z którą miał syna Andrzeja (1916−1939) i córkę Barbarę (1918−1989).
Zmarł 29 grudnia 1936 w Warszawie. Pochowany 2 stycznia 1937 na cmentarzu Powązkowskim w Warszawie (kwatera I-13-1,2).

</doc>
<doc id="1506671" url="https://pl.wikipedia.org/wiki?curid=1506671" title="Spielberg">
Spielberg

Austria:
Osoby:
Inne:
Zobacz też:

</doc>
<doc id="1506672" url="https://pl.wikipedia.org/wiki?curid=1506672" title="VI LO im Jana Kochanowskiego">
VI LO im Jana Kochanowskiego



</doc>
<doc id="1506673" url="https://pl.wikipedia.org/wiki?curid=1506673" title="Język tsotsil">
Język tsotsil

Język tsotsil, tzotzil (wymowa: cocil) – język należący do grupy języków tseltalskich z rodziny języków majańskich, używany przez około 350 tys. osób (według ostatniego spisu powszechnego z roku 2005) w meksykańskim stanie Chiapas, zwłaszcza w okolicach miasta San Cristóbal de las Casas. Od czasu podboju hiszpańskiego zapisywany jest pismem łacińskim, wcześniej używano skomplikowanego systemu glifów, wspólnego dla języka tzotzil i tzeltal, poświadczonego m.in. przez inskrypcje na kamieniach w Palenque i Toniná.
Główne dialekty.
Język tzotzil posiada kilka odmian dialektalnych, uważanych przez Ethnologue za odrębne języki. Najważniejsze z nich to:
System fonetyczny i ortografia.
Spółgłoski.
W roku 1999 w ramach reformy ortograficznej języka tzotzil, przeprowadzonej przez C.E.L.A.L.I. (Centro de Lengua, Arte y Literatura Indígena), wprowadzono preferowany zapis „ts” zamiast dotychczasowego „tz”, co pozwala na bardziej spójny zapis dźwięków tego języka, usuwając literę „z”. Oznacza to, że również nazwa języka powinna być zapisywana od tej pory jako „tsotsil”.

</doc>
<doc id="1506674" url="https://pl.wikipedia.org/wiki?curid=1506674" title="Walery Jasiński (ksiądz)">
Walery Jasiński (ksiądz)

Walery Józef Jasiński (ur. 21 lutego 1904 w Koszalinie, zm. 19 listopada 1981 w Orchard Lake, Michigan) – ksiądz katolicki, kanonik, prałat, duchowny Polonii amerykańskiej.
Dzieciństwo i edukacja.
Syn Jakuba Jasińskiego i Wiktorii z domu Błażejewicz. W 1908 przeprowadził się wraz z rodzicami do Mysłowic, gdzie uczęszczał do szkoły powszechnej. Od 1914 uczył się w Królewskim Gimnazjum w Mysłowicach. Po maturze w 1923 rozpoczął studia teologiczne na Uniwersytecie Jagiellońskim. Po drugim roku studiów Administrator Apostolski polskiej części Górnego Śląska (z której August Hlond (późniejszy kardynał i prymas Polski) wysłał kleryka Jasińskiego do Rzymu na studia na uniwersytecie Gregorianum.
Kapłaństwo.
Święcenia kapłańskie przyjął 14 października 1928. Sakramentu udzielił mu biskup katowicki Arkadiusz Lisiecki. Mszę prymicyjną odprawił w Mysłowicach 17 października 1928. Jako kapłan był przez rok wikarym w Dębie, następnie katechetą w Żeńskim Seminarium Nauczycielskim w Nowej Wsi. Ponadto został ojcem duchowym w Śląskim Wyższym Seminarium Duchownym w Krakowie, w którym pod jego duchową opieką znajdowało się m.in. trzech kleryków, którzy zostali w późniejszym czasie biskupami (w tym obecny biskup – senior diecezji koszalińsko-kołobrzeskiej Ignacy Jeż). W kolejnych latach został wizytatorem nauki religii w szkołach handlowych i przemysłowych z ramienia Kurii Biskupiej w Katowicach. Był aktywnym propagatorem wartości chrześcijańskich wśród polskich nauczycieli i uczniów, co było reakcją na wzrastające znaczenie lewicującego Związku Nauczycielstwa Polskiego, który propagował świeckie szkolnictwo. Swoje przemyślenia w tej kwestii opublikował w książce "O Katolicką szkołę w Polsce". Widział w tym ruchu zjawiska, które mogły doprowadzić do upadku autorytetu moralnego nauczycieli jako przewodników swoich podopiecznych, a przez to do nasilenia zjawisk patologii wśród młodzieży, chuligaństwa, nałogów i zbytniej samowoli, doprowadzającej do ostatecznego załamania się systemu wartości i zasad funkcjonowania współczesnego społeczeństwa.
Emigracja.
Latem 1939 ksiądz Walery Jasiński przybył do Stanów Zjednoczonych w celu zbadania pracy tutejszych szkół handlowych i przemysłowych oraz ich systemu wychowawczego. Tutaj zastała go II wojna światowa uniemożliwiając mu powrót do ojczyzny. W 1939 został profesorem w Seminarium Polskim w Orchard Lake, gdzie pełnił swe obowiązki aż do śmierci. W seminarium i na dwóch innych uczelniach (m.in. w Polskich Zakładach Naukowych) wykładał dogmatykę, katechetykę, apologetykę i religię. Pomagał poprzez pracę duszpasterską Polonii amerykańskiej w parafiach: Bożego Ciała, Przemienienia Pańskiego w Detroit, Trójcy Świętej w Windsor, Zmartwychwstania Pańskiego w Detroit oraz św. Stefana w New Boston. Po zakończeniu II wojny światowej organizował pomoc dla polskiego Kościoła. Był kapelanem kilku polonijnych organizacji m.in. Stowarzyszenia Polskich Akademików "Academia". Angażował się w krzewienie polskości w Stanach Zjednoczonych: prowadził rekolekcje, wykłady, odczyty, prelekcje i przemówienia. Napisał około 300 artykułów dla czasopism amerykańskich w języku polskim i angielskim. Był współzałożycielem i wieloletnim prezesem Polsko-Amerykańskiego Stowarzyszenia Historycznego oraz przewodniczącym dystryktu Detroit-Windsor Katolickiego Stowarzyszenia Filozofów oraz asystentem kościelnym Stowarzyszenia "Veritas". Należał też do współorganizatorów Zjazdów Homiletycznych Kapłanów Polskich oraz Zjazdów Polsko-Amerykańskich Zgromadzeń Żeńskich.
W 1958 roku został naczelnym redaktorem polonijnej gazety "Sodalis Polonia" w Orchard Lake, którą prowadził do końca życia. Był współorganizatorem kilku pielgrzymek polonijnej młodzieży do Polski. Przyjaźnił się z kardynałami: Kominkiem, Wojtyłą oraz Stefanem Wyszyńskim. Po wyborze na papieża Jana Pawła II był też inicjatorem modlitewnej grupy "Krucjata Pomocy Ojcu Świętemu". Ksiądz Walery Jasiński należał do licznych organizacji naukowych w Stanach Zjednoczonych i poza nimi. Napisał kilka prac naukowych z dziedziny pedagogiki, wychowania, teologii i problemów emigracyjnych.
W dowód uznania za bardzo aktywną działalność ksiądz Walery Jasiński został w 1958 honorowym kanonikiem diecezji katowickiej, a papież Jan XXIII w 1963 wyniósł go do godności prałata domowego. Studenci z Kolegium Najświętszej Maryi Panny wręczyli mu "Złoty Klucz" jako profesorowi, który umiał wyłożyć, przekonać, otworzyć wrota do wiedzy o Polsce.
Został pochowany w Orchard Lake.

</doc>
<doc id="1506677" url="https://pl.wikipedia.org/wiki?curid=1506677" title="Jón Þor Birgisson">
Jón Þor Birgisson



</doc>
<doc id="1506679" url="https://pl.wikipedia.org/wiki?curid=1506679" title="Pius Falco">
Pius Falco

O. Pius Falco (ur. 20 lutego 1900 w Rotondi koło Avellino we włoskiej Kampanii, zm. 20 maja 1976 w Rzymie) – włoski kapłan katolicki, pasjonista, przełożony domów zakonnych w Polsce.
Do małego seminarium pasjonistów wstąpił w wieku 10 lat. Po pięciu latach rozpoczął nowicjat, przyjmując imię Piusa od Męki Pańskiej. Śluby zakonne złożył 24 marca 1916. Święcenia kapłańskie otrzymał 22 września 1923 i 2 grudnia tegoż roku wyjechał do Przasnysza, gdzie powstała pierwsza w Polsce placówka pasjonistów.
O. Pius jako jeden z pionierów polskiej fundacji pasjonistów, położył wielkie zasługi przy organizacji klasztorów w Przasnyszu i Sadowiu koło Ostrowa Wielkopolskiego. Opiekował się postulantami, był wicedyrektorem i nauczycielem alumnatu, tzw. Szkoły Apostolskiej, pełnił obowiązki wicemistrza, następnie mistrza nowicjatu, piastował urzędy przełożonego w Przasnyszu i Sadowiu.
Język polski w mowie i piśmie opanował perfekcyjnie, głosił porywające kazania. Będąc człowiekiem uzdolnionym muzycznie, zaprowadził w Przasnyszu młodzieżowy chór kościelny "Schola Cantorum", uświetniający wiele uroczystości religijnych. Cieszył się opinią znakomitego wychowawcy. W Sadowiu przygotował dla nowicjuszów opracowania: "Poznaj swój zakon" oraz "Katechizm ślubów".
Mianowany w 1935 r. komisarzem generalnym oo. pasjonistów w Polsce po o. Bartłomieju Rapettim, zrzekł się urzędu, proponując na stanowisko komisarza o. Juliusza Dzidowskiego. Przed wybuchem wojny pełnił obowiązki mistrza nowicjatu i wikariusza w Sadowiu.
Z początkiem okupacji niemieckiej odesłany został do Włoch, a jego ponawiane starania o uzyskanie pozwolenia na powrót do Polski nie powiodły się. Pozostał w Italii, pełniąc odpowiedzialne funkcje i urzędy w kilku klasztorach.
W 1950 r. władze zakonne skierowały go do klasztoru pasjonistów w Betanii koło Jerozolimy. Tam w ciągu osiemnastu lat działalności duszpasterskiej i charytatywnej pomagał emigrantom i duszpasterzom różnych narodowości, zwłaszcza Polakom. Pełnił funkcję sekretarza Polskiego Duszpasterstwa w Ziemi Świętej. W latach 1961-1963 wybudował nowy kościół w Betanii, którego projektantem był polski architekt Adam Kalinowski.
W marcu 1968 został dotknięty paraliżem z utratą mowy. Przewieziony do Rzymu, budował otoczenie pokorą i pogodą ducha. Zmarł po ośmiu latach cierpień w opinii świętości.

</doc>
<doc id="1506682" url="https://pl.wikipedia.org/wiki?curid=1506682" title="Algimantas Salamakinas">
Algimantas Salamakinas

Algimantas Salamakinas (ur. 4 września 1952 w miejscowości Baroninė w rejonie kiejdańskim) – litewski polityk i samorządowiec, poseł na Sejm.
Życiorys.
Ukończył w 1970 technikum w Radziwiliszkach, a w 1975 trzyletnią szkołę średnią w Kiejdanach. Początkowo pracował jako tokarz, następnie odbywał służbę wojskową w Armii Radzieckiej. W latach 1971–1992 był zatrudniony w kiejdańskiej wytwórni "Progresas", przekształconej później w spółkę akcyjną. Od 1991 kierował radą nadzorczą tego przedsiębiorstwa.
Należał do Komunistycznej Partii Związku Radzieckiego, w 1990 został członkiem Litewskiej Demokratycznej Partii Pracy, a w 2001 działaczem Litewskiej Partii Socjaldemokratycznej.
W latach 1990–1995 pełnił funkcję radnego rejonu kiejdańskiego i członka prezydium rady. Do samorządu był wybierany także później w kolejnych wyborach.
W 1992 zasiadł w Sejmie, skutecznie ubiegając się o reelekcję w 1996, 2000 i 2004. W kadencji 2004–2008 kierował parlamentarnym Komitetem ds. młodzieży i sportu. W wyborach w 2008 został po raz piąty z rzędu posłem, wygrywając w drugiej turze w okręgu jednomandatowym Radziwiliszki. W wyborach w 2012 i 2016 ponownie uzyskiwał mandat poselski.

</doc>
<doc id="1506685" url="https://pl.wikipedia.org/wiki?curid=1506685" title="Abrosaurus">
Abrosaurus



</doc>
<doc id="1506688" url="https://pl.wikipedia.org/wiki?curid=1506688" title="Gubernator stanu Wirginia">
Gubernator stanu Wirginia



</doc>
<doc id="1506689" url="https://pl.wikipedia.org/wiki?curid=1506689" title="Tenisówki">
Tenisówki

Tenisówka – płytkie, płócienne obuwie sportowe na gumowej podeszwie, przeznaczone do uprawiania różnego rodzajów sportów, w tym do gry w tenisa, skąd się wzięła nazwa.
Tenisówki były reklamowane jako obuwie, które nie hałasuje podczas chodzenia i stąd zaczęto je nazywać "sneakers" (ang. "to sneak" – zakradać się). W Polsce używano przez pewien czas nazwy cichobiegi lub skoki.
W Polsce od 1927 podobne obuwie produkowała spółka Polski Przemysł Gumowy Towarzystwo Akcyjne w Grudziądzu” (PePeGe), stąd inna popularna nazwa pepegi.
Klasyczne modele butów najczęściej zaliczane do grona tenisówek:
Za fenomenem tenisówek stoją najwięksi mistrzowie sportu oraz filmowi idole, tacy jak Michael Jordan, Jesse Owens oraz James Dean. To za sprawą ich promocji i zaangażowania tenisówki stały się ważnym w historii modelem obuwia sportowego. Współcześnie tenisówki cieszą się uznaniem nie tylko na boisku sportowym, ale przede wszystkim na ulicach miast, a nawet wybiegach modowych.

</doc>
<doc id="1506690" url="https://pl.wikipedia.org/wiki?curid=1506690" title="Magiczne drzewo">
Magiczne drzewo

Magiczne drzewo – cykl filmów fantasy dla młodszych widzów, produkowany w latach 2003–2006. Reżyserem i scenarzystą serialu jest Andrzej Maleszka. Serial zdobył wiele nagród filmowych, m.in. prestiżową International Emmy Award w kategorii Children &amp; Young People. Narratorem w serialu był Krzysztof Gosztyła. Miejsca kręcenia zdjęć plenerowych: Warszawa, Łódź, Gdańsk, Sopot, Jelenia Góra, Bydgoszcz. Pierwszy odcinek został wyemitowany 29 stycznia 2004 w TVP1. Seria powtarzana jest w TVP Polonia z napisami angielskimi i TVP ABC.
Każdy z siedmiu odcinków opowiada o jakimś przedmiocie wykonanym z magicznego drzewa. Przedmioty te są obdarzone zdumiewającymi własnościami: sanki zachowują się jak pies, drewniane buty spełniają życzenia, berło daje władzę nad ludźmi. Trafiając w ręce dzieci, stają się pretekstem do opowieści o rodzinie, przyjaźni, dziecięcych problemach.
W roku 2009 powstał film o tym samym tytule, także według scenariusza i w reżyserii Andrzeja Maleszki. O prawa do niego ubiegali się m.in. Paramount i Walt Disney. Film wszedł do kin w Polsce 18 września 2009.
26 sierpnia 2009 premierę miał pierwszy tom cyklu książek "Magiczne drzewo". Autorem serii, podobnie jak serialu i filmu, jest Andrzej Maleszka. Pierwszy tom jest oparty na filmie pełnometrażowym, a jego pełny tytuł to "Magiczne drzewo. Opowieść I. „Czerwone krzesło”". Następne noszą tytuły: „Tajemnica mostu”, „Olbrzym”, „Pojedynek”, „Gra”, „Cień Smoka”, „Świat Ogromnych”, „Porwanie”, „Inwazja”, „Berło” (wydana w 2017 r.), „Czas robotów” (2018), "Pióro T-Rexa" (2020), "Geniusz" (2022). 
Nowa seria książek to "Bohaterowie Magicznego Drzewa," wydawana od 2019 roku (Porwanie – 2019, Stwór – 2021).

</doc>
<doc id="1506691" url="https://pl.wikipedia.org/wiki?curid=1506691" title="Pepegi">
Pepegi



</doc>
<doc id="1506694" url="https://pl.wikipedia.org/wiki?curid=1506694" title="Culani">
Culani



</doc>
<doc id="1506697" url="https://pl.wikipedia.org/wiki?curid=1506697" title="Oviraptoridae">
Oviraptoridae



</doc>
<doc id="1506698" url="https://pl.wikipedia.org/wiki?curid=1506698" title="Vaidotas Bacevičius">
Vaidotas Bacevičius

Vaidotas Bacevičius (ur. 16 września 1975 w Wilnie) – litewski prawnik i ekonomista, poseł na Sejm Republiki Litewskiej.
Życiorys.
W 1994 podjął pracę w kancelarii Sejmu. Sześć lat później ukończył studia na Wydziale Prawa Uniwersytetu Wileńskiego ze specjalnością prawo konstytucyjne i w tym samym roku został powołany w skład Głównej Komisji Wyborczej Republiki Litewskiej.
W 2004 uzyskał magisterium na wydziale ekonomii Uniwersytetu Wileńskiego. Został zatrudniony jako wykładowca prawa konstytucyjnego na Uniwersytecie Michała Römera w Wilnie.
Jest honorowym członkiem Związku Strzelców Litewskich oraz działaczem Związku Ojczyzny. Z jego ramienia znalazł się w 2008 w Sejmie Republiki Litewskiej, będąc wybranym w II turze w okręgu Kretynga. W 2012 nie uzyskał reelekcji. Podjął następnie praktykę w zawodzie adwokata.
W 2015 został radnym rejonu miejskiego Połąga. W 2018 zrezygnował z mandatu, uprzednio opuścił TS-LKD.

</doc>
<doc id="1506699" url="https://pl.wikipedia.org/wiki?curid=1506699" title="Penelopinae">
Penelopinae



</doc>
<doc id="1506702" url="https://pl.wikipedia.org/wiki?curid=1506702" title="Zabrze Biskupice">
Zabrze Biskupice

Zabrze Biskupice – stacja kolejowa położona na zabrzańskim osiedlu Biskupice, w woj. śląskim, obecnie obsługująca wyłącznie ruch towarowy.
Ceglany dworzec w Biskupicach oddano do użytku w momencie otwarcia nowej linii kolejowej GliwiceBytom-Królewska Huta 27 października 1872 roku. Z założenia miała to być linia wspomagająca rozwijający się coraz intensywniej przemysł ciężki i wydobywczy. Kilkanaście lat wcześniej berliński przemysłowiec August Borsig rozpoczął w tym miejscu budowę wielkiego kombinatu górniczo – hutniczego z kopalnią Hedwigswunsch (późniejsza Jadwiga i jeszcze później Pstrowski) i Ludwigsglück (później Ludwik, obecnie nieczynna) oraz koksownią i hutą żelaza. Dla robotników tych zakładów wybudowano osiedle robotnicze noszące nazwę od jego założyciela – Borsigwerk. Kiedy linia kolejowa dotarła w pobliże tego miejsca stacja otrzymała tę samą nazwę. Od linii kolejowej odchodziły liczne bocznice w kierunku zakładów.
Sam dworzec miał służyć do obsługi pasażerskiej ludności dojeżdżającej koleją do zakładów. Budynek pełnił również dodatkową funkcję związaną z obsługą ruchu towarowego. Znajdowały się tam mieszkania pracowników kolei, którzy obsługiwali bardzo intensywny ruch towarowy. Stacja posiadała cztery perony, i 25 torów, z czego siedem torów do ruchu towarowego. W roku 1927 kolonia Borsigwerk została włączona do miasta Hindenburg, stacja zmieniła więc nazwę na Hindenburg-Borsigwerk. W latach 30. XX wieku pojawiła się też na krótko nazwa Hindenburg-Nordost. Kolejna zmiana nazwy nastąpiła po zmianie granic. Nazwa „Zabrze Biskupice” została do dziś.
Po II wojnie światowej, w czasach PRL-u była to największa stacja w Zabrzu; dworzec obsługiwał dość duży ruch pasażerski związany z dojazdem do okolicznych zakładów pracy. Wszystkie one znajdują się w pewnej odległości od osiedli, a przez wiele lat nie docierały tam autobusy. 

</doc>
<doc id="1506703" url="https://pl.wikipedia.org/wiki?curid=1506703" title="Megapodiidae">
Megapodiidae



</doc>
<doc id="1506706" url="https://pl.wikipedia.org/wiki?curid=1506706" title="Jever">
Jever

Jever − miasto powiatowe w Niemczech, w kraju związkowym Dolna Saksonia, siedziba powiatu Friesland.

</doc>
<doc id="1506707" url="https://pl.wikipedia.org/wiki?curid=1506707" title="Elizabeth Furse">
Elizabeth Furse

Elizabeth Furse (ur. 13 października 1936 w Nairobi, zm. 18 kwietnia 2021) – amerykańska polityk, członkini Partii Demokratycznej.
W latach 1993–1999 przez trzy kadencje Kongresu Stanów Zjednoczonych była przedstawicielką pierwszego okręgu wyborczego w stanie Oregon w Izbie Reprezentantów Stanów Zjednoczonych.

</doc>
<doc id="1506708" url="https://pl.wikipedia.org/wiki?curid=1506708" title="Podkowa Leśna (gmina)">
Podkowa Leśna (gmina)

Podkowa Leśna – dawna gmina wiejska o charakterze miejskim istniejąca w latach 1948–1954 w woj. warszawskim (dzisiejsze woj. mazowieckie). Siedzibą gminy była Podkowa Leśna.
Gmina została utworzona w dniu 1 lipca 1948 roku w woj. warszawskim, w powiecie grodziskomazowieckim, z części obszaru gmin Helenów (gromady Podkowa Leśna i Letnisko Młochówek) i Młochów (część gromady Żółwin).
1 lipca 1952 roku gmina została przeniesiona do nowo utworzonego powiatu pruszkowskiego. Równocześnie do gminy Podkowa Leśna przyłączono gromady Owczarnia i Żółwin z gminy Młochów. Według stanu z 1 lipca 1952 roku gmina Podkowa Leśna składała się z 3 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. 1 stycznia 1957 roku gromada Podkowa Leśna otrzymała prawa osiedla, a 31 grudnia 1968 roku prawa miejskie.

</doc>
<doc id="1506709" url="https://pl.wikipedia.org/wiki?curid=1506709" title="Odontophoridae">
Odontophoridae



</doc>
<doc id="1506710" url="https://pl.wikipedia.org/wiki?curid=1506710" title="Numididae">
Numididae



</doc>
<doc id="1506713" url="https://pl.wikipedia.org/wiki?curid=1506713" title="Tatuażysta">
Tatuażysta

Tatuażysta, tatuator – osoba wykonująca tatuaże, zazwyczaj w przeznaczonych do tego miejscach np. studiach tatuażu.
Tatuażyści pobierają naukę zwykle u doświadczonych, utytułowanych artystów. Do wykonywania zawodu nie są konieczne zaświadczenia oraz specjalistyczne kursy. Wyjątek stanowią jedynie Stany Zjednoczone, gdzie w stanach Hawaje oraz Oregon wymagany jest egzamin z zakresu zdrowia oraz bezpieczeństwa podczas tatuowania.

</doc>
<doc id="1506715" url="https://pl.wikipedia.org/wiki?curid=1506715" title="Operacja Dzień Wskrzeszenia">
Operacja Dzień Wskrzeszenia

Operacja Dzień Wskrzeszenia – powieść fantastyczno-przygodowa napisana przez Andrzeja Pilipiuka. Została wydana przez Fabrykę Słów w 2006 roku.
Opis fabuły.
Akcja powieści dzieje się w postapokaliptycznym świecie XXI wieku, częściowo w XIX-wiecznej Polsce a częściowo w Polsce z XVII wieku. Bohaterami książki jest czworo nastolatków, którzy otrzymują misję zapobieżenia narodzinom Pawła Citki, odpowiedzialnego za wybuch wojny atomowej, w której zginęło 90% ludzkości. Aby tego dokonać muszą odbyć szereg niebezpiecznych misji w czasie, podczas których starają się zapobiec narodzinom Citki, poprzez wstrzyknięcie zmodyfikowanego wirusa świnki Piotrowi Citce, jego przodkowi.

</doc>
<doc id="1506717" url="https://pl.wikipedia.org/wiki?curid=1506717" title="Mikluszowice (gmina)">
Mikluszowice (gmina)

Mikluszowice – dawna gmina wiejska istniejąca w latach 1947-1954 w woj. krakowskim (dzisiejsze woj. małopolskie). Siedzibą władz gminy były Mikluszowice.
Gmina Mikluszowice została utworzona w dniu 19 lutego 1947 roku w powiecie bocheńskim w woj. krakowskim, z części obszaru gminy Bogucice. Według stanu z dnia 1 lipca 1952 roku gmina Mikluszowice składała się z 5 gromad: Baczków, Dziewin, Gawłówek, Mikluszowice i Wyżyce.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Nie mylić z gminą Mikuszowice.

</doc>
<doc id="1506718" url="https://pl.wikipedia.org/wiki?curid=1506718" title="Schortens">
Schortens

Schortens – miasto w Niemczech, w kraju związkowym Dolna Saksonia, w powiecie Friesland.

</doc>
<doc id="1506719" url="https://pl.wikipedia.org/wiki?curid=1506719" title="Pierwszy okręg wyborczy w Oregonie">
Pierwszy okręg wyborczy w Oregonie

Pierwszy okręg wyborczy w Oregonie - jednomandatowy okręg wyborczy, w którym co dwa lata odbywają się wybory do Izby Reprezentantów Stanów Zjednoczonych. W 2008 roku swoim zasięgiem obejmował północno-wschodnią część stanu Oregon, a dokładniej hrabstwa Clatsop, Columbia, Washington i Yamhill oraz część hrabstwa Multnomah.
Okręg został utworzony po spisie ludności w 1890 roku, gdy stan Oregon zyskał drugiego przedstawiciela w Izbie Reprezentantów. Wcześniej jedynego przedstawiciela stanu Oregon do Izby Reprezentantów Stanów Zjednoczonych wybierano na obszarze całego stanu. Pierwsze wybory w okręgu przeprowadzono jesienią 1892 roku. Od 2012 roku przedstawicielką okręgu w 112. Kongresie Stanów Zjednoczonych jest demokratka, Suzanne Bonamici.

</doc>
<doc id="1506720" url="https://pl.wikipedia.org/wiki?curid=1506720" title="Eucaryota">
Eucaryota



</doc>
<doc id="1506722" url="https://pl.wikipedia.org/wiki?curid=1506722" title="Antanas Matulas">
Antanas Matulas

Antanas Matulas (ur. 1 lipca 1956 w miejscowości Pernarava w rejonie kiejdańskim) – litewski polityk, lekarz, poseł na Sejm.
Życiorys.
W 1974 ukończył szkołę medyczną im. Andriusa Domaševičiusa w Poniewieżu. Odbywał następnie służbę wojskową w Armii Radzieckiej, po czym rozpoczął pracę w szpitalu w Poniewieżu jako felczer. W latach 1981–1987 studiował w Instytucie Medycznym w Kownie, specjalizując się w ginekologii. Po studiach powrócił do pracy w szpitalu w Poniewieżu. Od 1992 do 1996 był naczelnym lekarzem tej placówki.
W latach 1990–1995 przewodniczył radzie rejonu poniewieskiego. W 1996 z ramienia Związku Ojczyzny został posłem na Sejm, w którym stanął na czele komitetu ds. zdrowia. Po wyborczej porażce w 2000 powrócił do pracy jako naczelny lekarz. W tym samym roku ponownie zasiadł w samorządzie rejonu.
W 2004 z ramienia konserwatystów po czteroletniej przerwie powrócił do parlamentu, od 2006 ponownie kierował komitetem ds. zdrowia. W wyborach w 2008 odnowił mandat, pokonując w swoim okręgu w II turze ze znaczną przewagą przywódcę Partii Wskrzeszenia Narodowego Arūnasa Valinskasa. W 2012, 2016 i 2020 również uzyskiwał poselską reelekcję z ramienia Związku Ojczyzny.

</doc>
<doc id="1506725" url="https://pl.wikipedia.org/wiki?curid=1506725" title="Chocznia (gmina)">
Chocznia (gmina)

Chocznia – dawna gmina wiejska istniejąca w latach 1946–1954 w woj. krakowskim (dzisiejsze woj. małopolskie). Siedzibą władz gminy była Chocznia.
Do 31 lipca 1934 roku Chocznia stanowiła samodzielną gminę wiejską "jednostkową" w powiecie wadowickim, w woj. krakowskim – następnego dnia weszła w skład nowo utworzonej gminy Wadowice.
Gmina wiejska Chocznia (zbiorowa o charakterze jednostkowym) została ponownie utworzona 5 czerwca 1946 roku w powiecie wadowickim w woj. krakowskim, z części gminy Wadowice. Według stanu z dnia 1 lipca 1952 roku gmina Chocznia składała się tylko z miejscowości Chocznia i przez to nie była podzielona na gromady.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin. Obecnie Chocznia należy do gminy Wadowice.

</doc>
<doc id="1506731" url="https://pl.wikipedia.org/wiki?curid=1506731" title="Próżniociąg">
Próżniociąg

Próżniociąg, wyciągacz próżniowy (vacuum) – narzędzie używane na salach porodowych w celu skrócenia drugiego okresu porodu. Próżniociągu używa się, gdy widoczna jest już główka dziecka. Aby dziecko mogło się urodzić, zwykle potrzebne są jeszcze kilkakrotne skurcze parte, które zastępuje próżniociąg. Po takim zabiegu u dziecka występuje lekki obrzęk główki. Ciężkie powikłania u noworodka lub jego śmierć zdarza się w przypadku 0,1–3 na 1000 użyć próżniociągu. Próżniociąg położniczy był w Polsce w latach 2000-2004 przyczyną 2 spośród 136 (1,5%) zgonów matek przy porodzie, choć autorzy nie są w tej kwestii zgodni i niektórzy twierdzą, że dla matki jest to narzędzie bardzo bezpieczne i nie opisano zgonu rodzącej w związku z użyciem wyciągacza próżniowego.
Wyciągacz próżniowy został obmyślony przez Tage'a Malmströma w 1954 roku.
Przeciwwskazania.
"Bezwzględne  "
"Względne"
Technika założenia próżniociągu.
Przed przystąpieniem do założenia przyssawki wyciągacza, należy opróżnić pęcherz moczowy. Przyssawka powinna zostać założona, jak najbliżej ciemiączka tylnego w linii szwu strzałkowego. Po założeniu vaccum, należy skontrolować czy z główką nie zostały przyssane części kanału rodnego. 
Trakcja powinna być zsynchronizowana z czynnością skurczową mięśnia macicy, we współpracy z ciężarną. Wraz z obniżeniem główki płodu, oś trakcji powinna odpowiadać osi kanału rodnego. Większość porodów nie wymaga więcej niż czterech trakcji do urodzenia się główki płodu. Maksymalny czas trwania zabiegu nie powinien przekraczać 30 minut. Jeśli do tego czasu nie nastąpi ukończenie porodu, powinno rozważyć się inny sposób jego ukończenia.

</doc>
<doc id="1506732" url="https://pl.wikipedia.org/wiki?curid=1506732" title="Buchholz in der Nordheide">
Buchholz in der Nordheide

Buchholz in der Nordheide − miasto w Niemczech, największe miasto w powiecie Harburg w kraju związkowym Dolna Saksonia.

</doc>
<doc id="1506738" url="https://pl.wikipedia.org/wiki?curid=1506738" title="Joseba Zubeldia">
Joseba Zubeldia

Joseba Zubeldia Agirre - (urodził się 19 marca 1979 roku w Usurbil) jest hiszpańskim kolarzem szosowym. Do zawodowego peletonu należy od 2002 roku.
Jest młodszym, mniej utytułowanym bratem Haimara. Przez 6 sezonów ścigał się z nim w drużynie baskijskiej Euskaltel-Euskadi. Jego największym sukcesem jest 3. miejsce w klasyfikacji generalnej we francuskim Etoile de Bessèges. Startował również w Giro d'Italia w 2007 roku lecz nie udało mu się ukończyć tego wyścigu.
Zwykle pomocnik swoich liderów.

</doc>
<doc id="1506742" url="https://pl.wikipedia.org/wiki?curid=1506742" title="Siergiej Kasparow">
Siergiej Kasparow

Siergiej Kasparow, białorus. Сяргей Каспараў, ros. Сергей Каспаров (ur. 8 sierpnia 1968 w Mohylewie) – białoruski szachista, arcymistrz od 2007 roku. Do 1996 r. występował pod nazwiskiem Keworkianc.
Kariera szachowa.
W turniejach szachowych klasyfikowanych do międzynarodowego rankingu zaczął uczestniczyć w stosunkowo późnym wieku, debiutując na liście rankingowej FIDE 1 lipca 1993 roku. W 1997 r. zajął II m. we Lwowie (za Wiktorem Żeliandinowem), natomiast w 1999 r. odniósł pierwszy międzynarodowy sukces, dzieląc III m. (za Andrejem Kawalouem i Pawłem Tregubowem, wspólnie z m.in. Michaiłem Brodskim) w otwartym turnieju "Jantar Bałtyku" w Rowach i zdobywając pierwszą normę arcymistrzowską.
Sukcesy w kolejnych latach:
"Uwaga: Lista sukcesów niekompletna (do uzupełnienia od 2009 roku)."
Najwyższy ranking w karierze osiągnął 1 stycznia 2007 r., z wynikiem 2546 punktów zajmował wówczas 5. miejsce wśród białoruskich szachistów.

</doc>
<doc id="1506743" url="https://pl.wikipedia.org/wiki?curid=1506743" title="Zabrze Północ">
Zabrze Północ

Zabrze Północ – nieczynna stacja kolejowa w Zabrzu, w woj. śląskim, w Polsce.

</doc>
<doc id="1506744" url="https://pl.wikipedia.org/wiki?curid=1506744" title="Rytas Kupčinskas">
Rytas Kupčinskas

Rytas Kupčinskas (ur. 8 lutego 1949 w Kownie) – litewski polityk, inżynier, poseł na Sejm. Ojciec Andriusa Kupčinskasa.
Życiorys.
W 1972 ukończył studia w Kowieńskim Instytucie Politechnicznym jako inżynier elektryk ze specjalnością w zakresie telemechaniki i automatyki. Następnie przez dwadzieścia lat pracował w instytucie projektowym przemysłu budowlanego, dochodząc do stanowiska szefa inżynierów tego przedsiębiorstwa.
W 1988 zaangażował się w działalność niepodległościowego ruchu Sąjūdis. Od 1990 do 1997 pełnił funkcję radnego miasta Kowno. Kierował frakcją Związku Ojczyzny, którego był jednym z założycieli.
W 1996 z ramienia tego ugrupowania został posłem na Sejm, w którym zasiadał do 2000. Rok później objął stanowisko przewodniczącego samorządu wileńskiej dzielnicy Żyrmuny. Również w 2001 został przewodniczącym rady Sąjūdisu, a w 2003 ponownie uzyskał mandat radnego Kowna.
W 2004 z listy konserwatystów po czteroletniej przerwie powrócił do parlamentu. W wyborach w 2008 utrzymał mandat na kolejną kadencję Sejmu, pokonując w swoim okręgu w II turze kandydata Partii Wskrzeszenia Narodowego. W 2012 również uzyskał reelekcję. W Sejmie zasiadał do 2016, w 2019 został wybrany na radnego Kowna

</doc>
<doc id="1506747" url="https://pl.wikipedia.org/wiki?curid=1506747" title="Suzuki XL-7">
Suzuki XL-7

Suzuki XL-7 – sztandarowy model Suzuki na rynek amerykański. Jego linia nadwozia jest odmienna od dotychczasowej, właściwej dla serii Grand Vitara.
Napęd – 4x4, maksymalny moment obrotowy – 231 Nm, średnica zawracania – 11,8 m, objętość bagażnika – 187 dm³, ładowność – 535 kg, prędkość maksymalna – 175 km/h.

</doc>
<doc id="1506748" url="https://pl.wikipedia.org/wiki?curid=1506748" title="Egidijus Klumbys">
Egidijus Klumbys

Egidijus Klumbys (ur. 2 września 1952 w Kownie) – litewski polityk, neurochirurg i wykładowca akademicki, samorządowiec, wieloletni poseł na Sejm Republiki Litewskiej.
Życiorys.
W latach 1970–1976 studiował na wydziale medycznym Instytutu Medycznego w Kownie. Rozpoczął pracę jako neurochirurg w szpitalu klinicznym w Kownie, później kierował oddziałem neurochirurgii instytutu naukowo-badawczego Litewskiej SRR (1978–1979). Kształcenie kontynuował pod kierunkiem profesora Nikołaja Burdenki. W 1983 uzyskał stopień doktora nauk medycznych. Od 1982 do 1990 stał na czele laboratorium neurochirurgii Kowieńskiego Instytutu Medycznego. Członek organizacji zrzeszających neurochirurgów.
Pod koniec lat 80. zaangażował się w działalność polityczną, przystępując do kowieńskiej grupy inicjatywnej Sąjūdisu. W marcu 1989 został wybrany do Rady Najwyższej ZSRR. Na forum radzieckiego parlamentu protestował przeciwko brutalnemu stłumieniu demonstracji w Tbilisi. Rok później uzyskał mandat deputowanego do Rady Najwyższej Litewskiej SRR jako jeden z dwóch przedstawicieli Litewskiej Partii Chrześcijańskich Demokratów. 11 marca 1990 złożył swój podpis pod Aktem Przywrócenia Państwa Litewskiego. W parlamencie tej kadencji był wiceprzewodniczącym Komisji Spraw Zagranicznych. W 1992 pełnił krótko funkcję wiceministra transportu.
Po zakończeniu kadencji parlamentu w 1993 powrócił do wykonywania zawodu lekarza. Pracował jako neurochirurg w Szpitalu Św. Jakuba w Wilnie (do 1998), pełnił również funkcję prezesa Centrum Neurochirurgii Powiatu Wileńskiego (1994–1998). Od 1992 do 1996 pobierał nauki na Wydziale Prawa Uniwersytetu Wileńskiego. W 2001 uzyskał stopień docenta na Litewskim Uniwersytecie Prawniczym. Pracował jako komentator i sprawozdawca dzienników „Kauno diena” (1993–1999) i „Respublika” (1999–2000).
W 1994 został przewodniczącym Partii Postępu Narodowego, którą kierował do 2007. W wyborach lokalnych z 2000 uzyskał mandat radnego Wilna z listy Nowego Związku (Socjalliberałów). W tym samym roku powrócił do parlamentu, również z ramienia tego ugrupowania (jako przedstawiciel Partii Postępu Narodowego). W 2004 skutecznie ubiegał się o reelekcję jako kandydat partii Porządek i Sprawiedliwość, do której ostatecznie przystąpił w 2007, wchodząc w skład jego rady.
W wyborach w 2008 kandydował w okręgu Kretynga, przegrał w okręgu w II turze z Vaidotasem Bacevičiusem, a mandat uzyskał z listy krajowej. W 2012 nie uzyskał poselskiej reelekcji.
Żonaty z Jūratė, profesorem biomedycyny na Kowieńskim Uniwersytecie Medycznym.

</doc>
<doc id="1506749" url="https://pl.wikipedia.org/wiki?curid=1506749" title="Rytas Kupcinskas">
Rytas Kupcinskas



</doc>
<doc id="1506750" url="https://pl.wikipedia.org/wiki?curid=1506750" title="Szczekuszki">
Szczekuszki



</doc>
<doc id="1506751" url="https://pl.wikipedia.org/wiki?curid=1506751" title="Dreaming Wide Awake">
Dreaming Wide Awake

Dreaming Wide Awake – drugi album Lizz Wright, wydany w 2005.

</doc>
<doc id="1506753" url="https://pl.wikipedia.org/wiki?curid=1506753" title="Aniksosaurus">
Aniksosaurus



</doc>
<doc id="1506754" url="https://pl.wikipedia.org/wiki?curid=1506754" title="Kościół Zbawiciela w Bydgoszczy">
Kościół Zbawiciela w Bydgoszczy

Kościół Zbawiciela w Bydgoszczy – neogotycka świątynia parafii ewangelicko-augsburskiej. Znajduje się przy Placu Zbawiciela (ul. Warszawska). Pierwotnie zwana była kościołem Chrystusa.
Historia.
Kościół został zbudowany na miejscu starego ewangelickiego cmentarza dawnego folwarku Bocianowo. Miejsce to zostało specjalnie przeznaczone pod świątynię już w momencie planowania nowej, dużej dzielnicy tzw. kolejowej w 1853. Zabudowa dzielnicy, która trwała w latach 1870-1900, oraz jej zasiedlenie głównie ludnością narodowości niemieckiej i wyznania ewangelickiego, stworzyły potrzebę budowy kościoła.
Projektantem świątyni był architekt Heinrich Seeling z Berlina, autor bydgoskiego Teatru Miejskiego (niezachowany) i później neogotyckiego ewangelickiego kościoła farnego (obecnie kościoła jezuitów). 
Projekt kościoła datowany jest na 21 marca 1894. Planowane koszty budowy wynosiły 120 000 marek niemieckich. W trakcie budowy projekt został nieznacznie zmieniony, a koszty budowy przekroczone o 20 tys. marek.
Poświęcenie kamienia węgielnego pod ewangelicko-unijny kościół Chrystusa () nastąpiło 28 marca 1896, a konsekracja świątyni 27 października 1897. W 1901 wokół budowli założono skwer.
Do lat 30. XX wieku świątynia służyła niemieckiej gminie kościoła ewangelicko-unijnego, później polskiej parafii ewangelicko-augsburskiej.
W czasie walk w 1945 został zburzony hełm wieży. Po wojnie kościół zajęli katolicy, jednak został zwrócony parafii ewangelicko-augsburskiej i ponownie poświęcony 9 grudnia 1945 jako kościół Zbawiciela. Wieżę odbudowano według projektu architekta Jana Kossowskiego, który zaprojektował na niej niski dwuspadowy daszek, zwieńczony ozdobną neobarokową sygnaturką. Wnętrze wyremontowano w latach 1946-1947.
W 1947 przed świątynią - pierwotnie z boku, od 1959 od frontu - ustawiono figurę Chrystusa, kopię dzieła Thorvaldsena z Kopenhagi, pochodzącą z grobowca rodziny Blumwe na likwidowanym cmentarzu przy ul. Jagiellońskiej. Plac wtedy otrzymał nazwę pl. Zbawiciela. Kościół był remontowany m.in. w 1983, a w latach 90. zlikwidowano sygnaturkę na wieży. W 2017 planowane jest przygotowanie projektu i kosztorysu rekonstrukcji wieży.
Architektura.
Styl architektoniczny.
Zewnętrzna forma kościoła prezentuje formy historyzujące z przewagą neogotyku. Jest to skodyfikowany w II poł. XIX wieku typ ceglanego kościoła jednowieżowego znanego jako typ niemiecki, łączący prostotę z wrażeniem monumentalności.
Jednonawowy, ceglany kościół wzniesiono na planie krzyża, z szeroką nawą, nieznacznie wysuniętym transeptem i krótkim, prosto zamkniętym prezbiterium. Korpus kryty jest wysokim dwuspadowym dachem. Nad wejściem wznosi się wysoka wieża z ozdobnymi trójkątnymi szczytami, pierwotnie zwieńczona smukłym namiotowym hełmem. Elewacje ożywione są jasno tynkowanymi blendami. Średniowieczny charakter nadają zborowi uskokowe szkarpy, szczyty oraz potężne, pięciodzielne okna, zdobione maswerkami, charakterystyczne dla gotyku angielskiego.
Wnętrze nawy, z tyłu i po bokach wypełnionej emporami, jest kryte drewnianym pozornym sklepieniem beczkowym, wspartym na betonowych łukach. Ławki były obliczone na ponad 700 osób. 
Większość drewnianych elementów świątyni (sklepienia, empory wraz z balustradami i podniebieniem) pokryto polichromią o motywach roślinnych i geometrycznych. W prezbiterium znajdował się ceglany ołtarz, z ażurowym prześwitem zaprojektowany przez Seelinga.
Na zewnątrz, nad wejściem zwraca uwagę barwna mozaika z wyobrażeniem Dobrego Pasterza.
Wyposażenie wnętrza.
Na ścianach zachowały się fragmenty bogatego wystroju malarskiego, niestety przemalowane i częściowo zatynkowane. Wyposażenie wnętrza jest skromne: ołtarz w formie ceglanej arkady, nad nim witraż przedstawiający Chrystusa i czterech ewangelistów, monumentalny wiszący żyrandol.
Organy.
Organy w kościele zostały zbudowane przez firmę Wilhelma Sauera z Frankfurtu nad Odrą w 1897 r. jako pneumatyczny instrument o 25 rejestrach. W 1941 r. organy zostały przebudowane przez firmę Josef Goebel z Gdańska. Zmieniła się wtedy nieznacznie dyspozycja instrumentu. W 2014 zakończył się ich remont generalny.
Tablice pamiątkowe.
W 1947 we wnętrzu umieszczono tablicę ku czci 24 polskich duchownych Kościoła Ewangelicko-Augsburskiego, którzy stracili życie podczas II wojny światowej. Późniejsze tablice pamiątkowe przypominają wieloletniego proboszcza, ks. Waldemara Preissa i bydgoskie ofiary Katynia.

</doc>
<doc id="1506758" url="https://pl.wikipedia.org/wiki?curid=1506758" title="Les AuCoin">
Les AuCoin

Les AuCoin (ur. 21 października 1942 w Portland w Oregonie) – amerykański polityk, związany z Partią Demokratyczną.
W latach 1975–1993 przez dziewięć dwuletnich kadencji Kongresu Stanów Zjednoczonych był przedstawicielem pierwszego okręgu wyborczego w stanie Oregon w Izbie Reprezentantów Stanów Zjednoczonych.

</doc>
<doc id="1506759" url="https://pl.wikipedia.org/wiki?curid=1506759" title="Kwas 3-nitrobenzoesowy">
Kwas 3-nitrobenzoesowy

Kwas 3-nitrobenzoesowy – organiczny związek chemiczny, pochodna kwasu benzoesowego.

</doc>
<doc id="1506762" url="https://pl.wikipedia.org/wiki?curid=1506762" title="Herb Buchholz in der Nordheide">
Herb Buchholz in der Nordheide

Herb Buchholz in der Nordheide- przedstawia tarczę podzieloną w poziomie na dwa pola, przy czym górne pole podzielone jest pionowo również na dwa pola. 
Symbolika.
Prawe pole (heraldycznie) u góry zawiera dwie żółte na siebie patrzące dolnosaksońskie końskie głowy na niebieskim tle. Lewa strona zawiera na żółtym tle gałązkę buku z pięcioma zielonymi liśćmi, które wskazują na nazwę miasta. 
Nazwę Buchholz pochodzącą od słowa "Buche" (pol. "buk") można przetłumaczyć jako Bukowina.
W dolnym polu znajduje się mur z czerwonej cegły składający się z pięciu warstw, który ma symbolizować odbudowę po zniszczeniach wojennych.

</doc>
<doc id="1506764" url="https://pl.wikipedia.org/wiki?curid=1506764" title="Lista obiektów Hicksona">
Lista obiektów Hicksona

Lista obiektów astronomicznych należących do Zwartych Grup Hicksona.

</doc>
<doc id="1506766" url="https://pl.wikipedia.org/wiki?curid=1506766" title="David Cook">
David Cook

David Roland Cook (ur. 20 grudnia 1982 w Houston) – amerykański piosenkarz rockowy. 21 maja 2008 wygrał siódmą edycję programu "American Idol". Przed "Idolem" nagrał album zatytułowany "Analog Heart". Premiera jego nowej płyty ("David Cook") odbyła się 18 listopada 2008.
Dzieciństwo.
David Cook urodził się w Houston, dorastał w Blue Springs (obecnie żyje w Tulsa, w Oklahomie). Ma dwóch braci, starszego Adama i młodszego – Andrew. 31 marca 2009 roku magazyn People ogłosił, że anulowano część koncertów z trasy koncertowej wokalisty wskutek „spraw rodzinnych”. Powodem była śmierć starszego brata Cooka, cierpiącego od 1998 roku na nowotwór mózgu. Media podały, iż Adam Cook zmarł w sobotę, 2 maja 2009 roku, o godzinie 23:52. Już kilka tygodni wcześniej piosenkarz odwołał kilka występów, aby móc spędzić ostatnie chwile z bratem. 3 maja, podczas wręczenia nagród na imprezie „Race for Hope” w Dystrykcie Kolumbii, Cook ogłosił wiadomość o śmierci Adama.
Dość szybko zaczął się interesować muzyką. Po raz pierwszy zaśpiewał w drugiej klasie szkoły podstawowej, kiedy nauczyciel muzyki dał mu solo do wykonania na szkolnej akademii. Po tym, występował już podczas praktycznie każdego świątecznego występu. Mając 12 lat, otrzymał swoją pierwszą gitarę, był to Fender Stratocaster. W liceum w Blue Springs, występował w wielu przedstawieniach, m.in. "Deszczowej piosence", "The Music Man" czy "West Side Story".
W liceum był także zapalonym baseballistą. Po tym, jak stracił zainteresowanie sportem, skupił się na muzyce. Na University of Central Missouri otrzymał stypendium teatralne. Cook zrezygnował z grania w teatrze, kończąc szkołę w 2006 roku, ze stopniem z wzornictwa. Będąc w college’u, należał do bractwa Phi Sigma Kappa.
Po ukończeniu szkoły, przeniósł się do Tulsa, w Oklahomie, aby kontynuować karierę muzyczną.
Wpływy muzyczne.
Do swoich inspiracji Cook zalicza: Our Lady Peace, Alice in Chains, Big Wreck, Pearl Jam, Chrisa Cornella, Switchfoot, Bon Jovi and Collective Soul. Po wygranej w "Idolu", Entertainment Weekly zapytał go o piątkę ulubionych zespołów. Na liście znalazły się Our Lady Peace i Big Wreck, jak również Foo Fighters, Jimmy Eat World, 8stops7.
American Idol.
Przekrój.
Cook nie planował wziąć udziału w programie. Początkowo, poszedł na przesłuchania, aby wesprzeć swojego brata, Andrew (który nie dostał się do drugiego etapu), a później, po jego namowach, postanowił spróbować swoich sił.
Był przesłuchiwany w Nebrasce, gdzie wystąpił z przebojem zespołu Bon Jovi – "Livin’ on a Prayer". W pierwszej turze etapu w Hollywood, zaśpiewał "(Everything I Do) I Do It for You" Bryana Adamsa, natomiast w drugiej utwór "I'll Be" Edwina McCaina. Cook wykorzystał możliwość własnego akompaniowania podczas swojego występu. Oprócz występu w Hollywood, z gitary elektrycznej korzystał także, śpiewając: „All Right Now”, „Hello”, „Day Tripper”, „I'm Alive”, „Baba O’Riley”, „Dare You to Move” i „Dream Big”, a z akustycznej, wykonując: „Little Sparrow”, „All I Really Need Is You” i „The World I Know”. Jego biały Gibson Les Paul dla leworęcznych jest podpisany skrótem „AC". Cook wyjaśnił piśmie "TV Guide": „Mam dwóch braci, Adama i Andrew. Zgodnie z przesądem, gdy dorastam, podpisuję wszystko ich inicjałami". Od tygodnia Top 12 w "Idolu" Cook nosi także pomarańczową bransoletkę charytatywną, na znak, że wspiera siedmioletnią fankę, Lindsey Rose, w walce z białaczką.
Konwencja jednego z jego wykonań, „Day Tripper” Beatlesów, była porównywana do brzmień zespołu Whitesnake. Z kolei zespół Doxology stwierdził, iż „Eleanor Rigby” zaśpiewane przez Cooka, brzmiało podobnie do wersji tej piosenki, nagranej przez grupę rok wcześniej.
1 kwietnia, przed zaśpiewaniem utworu Dolly Parton „Little Sparrow", do której stworzył nową, własną aranżację, Cook wyjawił Ryanowi Seacrestowi w wywiadzie, że przy opracowywaniu „Eleanor Rigby” opierał się na wersjach Neila Zazy oraz Doxology. Kilka razy także podkreślił fakt, iż czerpie z twórczości Whitesnake i Chrisa Cornella. Pomimo zaistniałych kontrowersji, krytycy chwalili Cooka za wybór utworów pasujących do jego barwy głosu i techniki śpiewu. Aranżacje piosenek „Hello”, „Little Sparrow”, „Always Be My Baby”, „All I Really Need Is You”, „Baba O’Riley”, „The First Time Ever I Saw Your Face” i „I Don’t Want to Miss a Thing” wykonane według pomysłu wokalisty, zostały uznane za oryginalne.
Cook wygrał siódmy sezon "American Idol" 21 maja 2008 roku. Otrzymał 56% głosów, w tym 12 milionów więcej niż zdobywca drugiego miejsca, David Archuleta. Po ogłoszeniu wyników zaśpiewał utwór „The Time of My Life”, który wygrał w konkursie "American Idol" Songwriter's Competition. Według ostatecznego zapisu, Archuleta otrzymał 44% głosów.
Podczas finału zostały także wyemitowane dwie identyczne reklamy, jedna z Cookiem, druga z Archuletą w roli głównej, promujące grę "Guitar Hero".
Wokaliści mieli za zadanie naśladować Toma Cruise'a, który w scenie z filmu "Ryzykowny interes" tańczy w bieliźnie i gra na gitarze powietrznej.
Kariera.
Już tydzień po zwycięstwie w "American Idol" piosenki Cooka pobiły kilka rekordów na liście magazynu "Billboard". Najbardziej zauważalnym osiągnięciem było pojawienie się na liście jednocześnie jedenastu utworów. Wcześniejszy rekord należał do Miley Cyrus, która zadebiutowała sześcioma piosenkami.
Największy sukces z wszystkich singlów Cooka odniósł utwór „The Time of My Life", który pojawiając się po raz pierwszy na liście Hot 100, od razu uplasował się na trzeciej pozycji. Będąc muzykiem, którego aż jedenaście piosenek pojawiło się jednocześnie na tej liście, Cook zapisał się do historii ery Nielsen SoundScan (rozpoczęła się w 1991 roku). To największa liczba utworów jednego artysty od 11 kwietnia 1964 roku, kiedy to na liście Hot 100 pojawiło się aż 14 piosenek The Beatles. Tego samego tygodnia David Cook pobił kolejny rekord. Na liście Hot Digital Songs pojawiło się aż 14 utworów jego autorstwa, czym wyprzedził wcześniejszy wynik zespołu Bon Jovi (6 utworów), osiągnięty w 2007 roku. Wszystkie utwory już w pierwszym tygodniu sprzedaży zostały pobrane ze strony 944 000 razy.
W Wielkiej Brytanii Cook zajął 61. miejsce na liście digital downloads.
Artysta podpisał także umowę z amerykańską firmą obuwniczą Skechers. Ma zostać zrealizowana w grudniu 2009 roku.
W 2008 roku Cook wygrał nagrodę Teen Choice Award w kategorii Male Reality/Variety Star.
Oprócz tego, jego zdjęcie (a także prezydenta Baracka Obamy i senatora Johna McCaina) jest umieszczone na corocznie wydawanej w USA encyklopedii „The World Almanac and Book of Facts 2009", w której umieszczane są najważniejsze wydarzenia z kraju, które zdarzyły się w ciągu całego roku.
"David Cook".
Podczas tworzenia swojego albumu, zatytułowanego własnym nazwiskiem, Cook współpracował z Espionage, Edem Rolandem (Collective Soul), Zakiem Maloyem (The Nixons), Jasonem Wade (Lifehouse), Nealem Tiemannem (MWK), Kevinem Griffinem (Better Than Ezra), Chantalem Kreviazuk i Raine Maidą (Our Lady Peace).
Album został wyprodukowany przez Roba Cavallo. 5 września 2008 roku, podczas porannego programu Ryana Seacresta "On Air" w radiu KIIS-FM, muzyk wyjawił, że premiera płyty jest zaplanowana na 18 listopada.
Na blogu na oficjalnym profilu MySpace Cook ogłosił, że do jego zespołu dołączyły dwie osoby: dwóch członków Midwest Kings – Neal Tiemann, gitarzysta oraz Andy Skib, grający na gitarze rytmicznej oraz keyobardzie.
Pierwszy singiel z płyty, „Light On” miał swoją premierę 23 września 2008 roku. Do 10 października utwór osiągnął 17. miejsce na liście Billboard Hot 100.
W styczniu 2009 roku Cook został nagrodzony przez Recording Industry Association for America (RIAA) platynową płytą, ponieważ sprzedaż kopii jego albumu przkroczyła milion. Artysta otrzymał symboliczną tablicę pamiątkową podczas występu w ósmej edycji "American Idol", 1 kwietnia 2009 roku.
Drugi teledysk Cooka, do piosenki „Come Back to Me”, został wydany 4 kwietnia 2009 roku, jako jedna z części podwójnego wydania. Drugą był singiel Bar-ba-sol, który tego dnia miał swoją premierę w stacjach radiowych.
Trasa koncertowa The Declaration Tour – 2009.
W styczniu 2009 roku Cook ogłosił, że przygotowuje się do ogólnokrajowej trasy koncertowej, którą ma zamiar odbyć w lutym. 23 stycznia 2009 zostały podane oficjalne daty wszystkich koncertów. The Declaration Tour rozpoczęło się 13 lutego 2009 występem w Tallahassee (na Florydzie) i miało się zakończyć 25 kwietnia w Tulsa (Oklahoma). Jednak trasa przeciągnęła się do października. W koncertach brali udział członkowie zespołu Cooka: Neal Tiemann (gitara), Andy Skib (keyboard i gitara), Joey Clement (gitara basowa) oraz Kyle Peek (perkusja).
Inne wykonania.
1 listopada 2008 roku Cook pojawił się w programie "Saturday Night Live", gdzie wykonał dwa utwory: „Light On” oraz „Declaration".
Artysta pojawił się także podczas rozdania nagród Women of the Year magazynu "Glamour", gdzie wystąpił jako gość Mary Steenburgen. Było to dużą niespodzianką dla obecnej na gali Hillary Clinton, fanki programu "American Idol". Cook zaśpiewał jedną z jej ulubionych piosenek, „The First Time Ever I Saw Your Face", którą wykonywał również w "American Idol" podczas etapu Top 3.
23 listopada 2008 roku, na American Music Red Carpet Live, muzyk zaśpiewał na żywo „Light On” oraz „Declaration".
W czerwcu 2008 roku, podczas finałów NBA między Boston Celtics a Los Angeles Lakers Cook wykonał hymn Stanów Zjednoczonych. Oprócz tego, artysta razem z bratem Andrew zaśpiewał go także podczas finałów NFL pomiędzy Kansas City Chiefs a Oakland Raiders.
Muzyk promował swój album również na siedmiu uniwersytetach amerykańskich.
12 lutego 2009 roku Cook pojawił się w programie "Good Morning America", gdzie mówił o "The American Idol Experience", nowej atrakcji Walt Disney World Resort (amerykańskiego Disneylandu). Wykonał tam „Light On” oraz razem ze zwyciężczynią czwartej edycji "American Idol" utwór „Go Your Own Way". On i sześciu pozostałych zwycięzców wszystkich edycji otrzymali od twórcy programu Simona Fullera małe statuetki, mające uhonorować ich wygrane.
16 maja Cook po raz pierwszy po "Idolu" wystąpił razem z Davidem Archuletą. Koncert odbył się w SM Mall of Asia w Manili, stolicy Filipin.
20 maja artysta ponownie wystąpił w "American Idol", tym razem jako gość podczas wielkiego finału ósmego sezonu programu. W hołdzie zmarłemu bratu, Adamowi, wykonał utwór „Permanent”. Wersja piosenki z koncertu wkrótce była dostępna na iTunes, a wszystkie dochody z jej kupna zostały przeznaczone dla fundacji wspomagającej walkę z rakiem Accelerate Brain Cancer Cure (ABC2).
Życie prywatne.
W maju 2008 roku, przed finałem "American Idol", Cook zaprosił na randkę Kimberly Caldwell, uczestniczkę drugiego sezonu programu.
13 października, podczas wywiadu w radiu XL 106.7 muzyk wyznał, że on i Caldwell nadal się widują.
W listopadowym numerze miesięcznika "People" artysta stwierdził, że jego związek z Caldwell był „przyjemną przerwą od chaosu” związanego z jego sławą.
12 grudnia 2008 w innym wywiadzie Cook zaprzeczył plotkom na temat jego zaręczyn z piosenkarką, mówiąc: „Nigdy nie byłem u Tiffany’ego” (według dziennikarza magazynu "Star" artysta kupował tam dwukaratowy pierścionek zaręczynowy za 54 tys. dolarów).
Para zerwała w tym samym miesiącu.
W późnych godzinach nocnych 2 maja 2009 roku zmarł starszy brat Cooka, 37-letni Adam, który przez 11 lat walczył z nowotworem mózgu. Artysta ogłosił to na spotkaniu wyścigu „Race for Hope – DC", który ukończył właśnie dla brata. Stwierdził, że „nie wyobraża sobie, że mógłby teraz być gdzieś indziej". Trasę pięciu kilometrów David przebiegł w 28 minut. Przed śmiercią brata powiedział, że będzie „wracał każdego roku", jak długo Adam będzie z nim. Drużyna muzyka zebrała do tej pory ponad 125 tys. dolarów. Darowizny będą przyjmowane do końca września 2009 roku.

</doc>
<doc id="1506768" url="https://pl.wikipedia.org/wiki?curid=1506768" title="Meleagrididae">
Meleagrididae



</doc>
<doc id="1506770" url="https://pl.wikipedia.org/wiki?curid=1506770" title="Malinka (potok)">
Malinka (potok)

Malinka – potok, prawostronny dopływ Wisły o długości 8,1 km, średnim spadku 5,7% i powierzchni zlewni 23,4 km².
Płynie w Beskidzie Śląskim, na terenie miasta Wisła. Jej źródła znajdują się na wysokości ok. 945 m n.p.m., po zachodniej stronie głównego grzbietu pasma Baraniej Góry, pomiędzy Malinowską Skałą, a Zielonym Kopcem. Spływa w kierunku zachodnim doliną, ograniczoną od północy ramieniem Jawierznego (799 m n.p.m.) i Czupla (882 m n.p.m.), zaś od południa długim grzbietem Cienkowa.
W dolinie Malinki położone jest osiedle Wisły o nazwie Malinka, a przez całą dolinę przebiega, wybudowana w latach 1964–1969, droga łącząca Wisłę ze Szczyrkiem przez Przełęcz Salmopolską (obecnie droga wojewódzka nr 942).

</doc>
<doc id="1506772" url="https://pl.wikipedia.org/wiki?curid=1506772" title="Procter and Gamble">
Procter and Gamble



</doc>
<doc id="1506776" url="https://pl.wikipedia.org/wiki?curid=1506776" title="Traktat Waszyngtoński">
Traktat Waszyngtoński



</doc>
<doc id="1506778" url="https://pl.wikipedia.org/wiki?curid=1506778" title="Johnson and Johnson">
Johnson and Johnson



</doc>
<doc id="1506779" url="https://pl.wikipedia.org/wiki?curid=1506779" title="Sergio Daniel Martínez">
Sergio Daniel Martínez

Sergio Daniel Martínez Alzuri (15 lutego 1969) – piłkarz urugwajski o przydomku "Manteca", napastnik. Wzrost 173 cm, waga 66 kg.
Życiorys.
Martínez rozpoczął zawodową karierę piłkarską w 1986 roku w klubie Defensor Sporting, który po fuzji z 1989 przyjął nazwę Defensor Sporting. Jako piłkarz klubu Defensor Sporting wziął udział w turnieju Copa América 1989, gdzie Urugwaj zdobył tytuł wicemistrza Ameryki Południowej. Zagrał jedynie ostatni kwadrans pierwszego meczu z Ekwadorem. Rok później wziął udział w finałach mistrzostw świata w 1990 roku, gdzie Urugwaj dotarł do 1/8 finału. Zagrał tylko w jednym meczu - z Koreą Południową.
Był w kadrze Urugwaju na turniej Copa América 1991, jednak nie zagrał w żadnym meczu. Po turnieju przeniósł się na krótko do klubu CA Peñarol, skąd wyemigrował do Argentyny by grać w klubie Boca Juniors. Przez 5 lat gry w Boca Juniors Martínez był siła napędową klubowego ataku. Wraz z Boca Juniors zdobył mistrzostwo Argentyny turnieju Apertura w sezonie 1992/93 oraz w 1993 zdobył Copa de Oro Sudamericana. Dwukrotnie został królem strzelców ligi argentyńskiej - z 12 bramkami w turnieju Apertura sezonu 1993/94 oraz z 15 golami w turnieju Clausura sezonu 1996/97. Obecnie z 86 bramkami w 167 meczach wszystkich rozgrywek plasuje się na 7. miejscu w tabeli wszech czasów ery zawodowej ligi argentyńskiej.
W turnieju Copa América 1995 rzut karny egzekwowany przez Martíneza w finałowym spotkaniu z Brazylią przesądził o zdobyciu przez Urugwaj tytułu mistrza Ameryki Południowej. Poza meczem finałowym zagrał w dwóch meczach grupowych z Paragwajem i Meksykiem oraz w półfinale z Kolumbią. Wciąż jako gracz Boca Junors wziął udział w turnieju Copa América 1997, gdzie Urugwaj odpadł już w fazie grupowej. Zagrał w meczach z Peru i Boliwią.
W styczniu 1998 Martínez przeniósł się do Hiszpanii, gdzie przez rok zagrał tylko w 3 meczach klubu Deportivo La Coruña. Następnie wrócił do Urugwaju i grał w klubie Club Nacional de Football, w którym w 2001 roku zakończył karierę piłkarską.
Od 27 września 1988 do 20 lipca 1997 rozegrał w reprezentacji Urugwaju 35 meczów i zdobył 5 bramek.

</doc>
<doc id="1506783" url="https://pl.wikipedia.org/wiki?curid=1506783" title="Sergio Daniel Martinez">
Sergio Daniel Martinez



</doc>
<doc id="1506788" url="https://pl.wikipedia.org/wiki?curid=1506788" title="Sergio Martínez">
Sergio Martínez



</doc>
<doc id="1506790" url="https://pl.wikipedia.org/wiki?curid=1506790" title="Sergio Martinez">
Sergio Martinez



</doc>
<doc id="1506791" url="https://pl.wikipedia.org/wiki?curid=1506791" title="Vaidotas Bacevicius">
Vaidotas Bacevicius



</doc>
<doc id="1506792" url="https://pl.wikipedia.org/wiki?curid=1506792" title="Collected">
Collected

Collected – album kompilacyjny zespołu Limp Bizkit wydany 13 maja 2008.

</doc>
<doc id="1506793" url="https://pl.wikipedia.org/wiki?curid=1506793" title="Leonard Talmont">
Leonard Talmont

Leonard Talmont (ur. 6 listopada 1956 w Ejszyszkach) – litewski agronom i samorządowiec, działacz mniejszości polskiej na Litwie, poseł na Sejm Republiki Litewskiej.
Życiorys.
W 1979 ukończył Akademię Rolniczą w Kownie. Po studiach pracował jako agronom w kołchozie "Lenino priesakų", w latach 1990–1992 był jego dyrektorem.
W 1995 wybrano go do rady rejonu solecznickiego. Mandat uzyskiwał w kolejnych wyborach w 1997, 2000, 2002 i 2007. W latach 1995–2003 był wójtem gminy Ejszyszki. W 2003 został wybrany starostą rejonu solecznickiego. Został działaczem i przewodniczącym Akcji Wyborczej Polaków na Litwie w rejonie solecznickim.
Kandydował w wyborach parlamentarnych 2008, przechodząc do drugiej tury w okręgu Orany-Ejszyszki, w której ostatecznie przegrał z Algisem Kašėtą. W wyborach uzupełniających w 2009 ubiegał się o mandat poselski w okręgu Wilno-Soleczniki (z którego dotąd posłował Waldemar Tomaszewski), który zdobył w pierwszej turze większością blisko 76% głosów. W Sejmie zasiadł 24 listopada 2009, przystępując do frakcji partii Porządek i Sprawiedliwość.
W wyborach parlamentarnych w 2012 uzyskał poselską reelekcję również w pierwszej turze głosowania (z poparciem około 61%). Również w 2016 wygrał w pierwszej turze głosowania (z wynikiem około 64% głosów).
W 2009 odznaczony Krzyżem Kawalerskim Orderu Zasługi Rzeczypospolitej Polskiej.

</doc>
<doc id="1506794" url="https://pl.wikipedia.org/wiki?curid=1506794" title="Powieści gejowskie">
Powieści gejowskie



</doc>
<doc id="1506797" url="https://pl.wikipedia.org/wiki?curid=1506797" title="Ulica Drewniana w Warszawie">
Ulica Drewniana w Warszawie

Ulica Drewniana w Warszawie – ulica w dzielnicy Śródmieście w Warszawie, biegnąca od ulicy Dobrej do Topiel.
Historia.
Ulica Drewniana pierwotnie zaczynająca swój bieg od ul. Elektrycznej powstała w roku 1786 wraz z jurydyką Aleksandria, jako aleja biegnąca wzdłuż kanału będącego częścią założenia ogrodowego związanego z pałacem rodziny Gozdzkich - de Nassau przy ul. Sewerynów.
Ów kanał w pałacowym ogrodzie Gozdzkich wykopano około roku 1760; twórcą projektu tego założenia był prawdopodobnie Efraim Schröger. Kanał przypominający swym kształtem literę "T" otoczył ogród sięgający do linii późniejszej ul. Topiel.
Na wolnych terenach pod koniec XVIII wieku pojawiła się drewniana zabudowa, i stąd pochodzi nazwa ulicy, po raz pierwszy widoczna na planie z roku 1808.
Okoliczne tereny jak i całe Powiśle od wieków były niszczone przez wezbrane wody Wisły, które podczas powodzi zabierały ze sobą nietrwałe, drewniane zabudowania. Najdłużej, do roku 1938, dotrwał tylko jeden z kilku budynków powstałych w końcu XVIII stulecia.
Jednak okolica przeszła gruntowną metamorfozę dużo wcześniej: przed rokiem 1817 kanał został skrócony przy okazji wytyczania ul. Dobrej, zaś pałac Gozdzkich spłonął w pożarze około roku 1778. Po tym czasie opuszczone ogrody zdziczały, a kanał stał się zaniedbanym rozlewiskiem z wysepką.
Od powstałego wtedy bajora pochodzi nazwa ul. Topiel, zaś sam kanał zasypano około roku 1865 wytyczając nowe parcele przy ul. Drewnianej.
Po tym czasie ulicę przedłużono o odcinek za linią ul. Dobrej, planowano doprowadzenie jej aż do linii Wisły, jednak plany te pokrzyżowała budowa Elektrowni Powiśle w roku 1903.
Do początków XX wieku luźna zabudowa ul. Drewnianej była dość chaotyczna: po roku 1880 wybudowano domy u zbiegu z ul. Dobrą, jednak dopiero w roku 1906 powstał pierwszy wielkomiejski obiekt – gmach mieszczący "Publiczne Szkoły Powszechne nr 34 i 41". Gmach zespołu szkół powstał jako drugi z wystawionych przez miasto obiektów na ubogich i niedoinwestowanych dzielnicach, gdzie szkolnictwo stało na niskim poziomie. Autor projektu budynku, Henryk Julian Gay, przetworzył elementy zdobnicze typowe dla architektury schyłku średniowiecza w duchu posecesyjnego modernizmu. 
Od roku 1911 pod nr. 9/11/13 działała "Fabryka Czekolady, Kakao i Cukierków "Franciszek Fuchs i Synowie". Właściwie jej właścicielem był Franciszek Feliks Fuchs; była jednak to kontynuacja rodzinnej tradycji – ojciec, Franciszek Ksawery Fuchs, w roku 1829 założył "Dom Handlowo-Przemysłowy Franciszek Fuchs i S-ka"" przy ul. Miodowej 12.
"Fabryka Czekolady, Kakao i Cukierków "Franciszek Fuchs i Synowie"" przy Drewnianej działała do roku 1947; została wtedy znacjonalizowana i funkcjonowała pod marką "Zakłady Przemysłu Cukierniczego "Syrena"". W roku 1960 nastąpiła fuzja: "Zakłady Przemysłu Cukierniczego "Syrena" z Drewnianej połączono z innym potentatem - "Zakładami Przemysłu Cukierniczego im. 22 Lipca"" z ul. Zamoyskiego, de facto firmą odebraną po roku 1945 rodzinie Wedel. O ile na Kamionku produkowano wyroby czekoladowe, "Zakłady Przemysłu Cukierniczego "Syrena"" przy Drewnianej do końca swego istnienia wytwarzały głównie cukierki, kontynuując niejako tradycję Fuchsów. W latach 1938–39 zakłady Fuchsa rozbudowano o nową halę; powstała też nigdy nie ukończona kamienica pod nr. 7.
Budynek szkół został uszkodzony w roku 1939. Podczas powstania warszawskiego mieścił się w nim szpital powstańczy. We wrześniu 1944 Niemcy zamordowali w nim 22 rannych, których upamiętnia tablica pamiątkowa Tchorka umieszczona na budynku.
Ze zniszczeń wojennych ocalały przy Drewnianej najpóźniej wzniesione obiekty: gmach Szkół Powszechnych, wybudowana tuż przed wojną kamienica oraz zakłady cukiernicze.
Po roku 1945 początkowy, wschodni odcinek ulicy skasowano, poszerzając teren Elektrowni Powiśle; wszystkie zabudowania "Fabryki Czekolady, Kakao i Cukierków "Franciszek Fuchs i Synowie"" wyburzono na jesieni roku 2006.

</doc>
<doc id="1506799" url="https://pl.wikipedia.org/wiki?curid=1506799" title="Parzania">
Parzania

Parzania (ang. "Heaven &amp; Hell On Earth") – nagrodzony dramat indyjski z 2007 roku z Naseeruddin Shahem w roli głównej. Reżyserem, scenarzystą i producentem filmu jest Rahul Dholakia. Opowiada on opartą na faktach historię 10-letniego Parsa Azhara Mody (w filmie nazwanego Parzaan). Chłopiec zaginął podczas pogromu muzułmanów dokonanego przez hindusów 28 lutego 2002 roku w Gujaracie w reakcji na podpalenie przez muzułmańskich ekstremistów pociągu z 58 hindusami wracającymi z pielgrzymki. Film powstał w oparciu o prawdziwe zdarzenia podczas zamieszek na tle religijnym w Ahmadabadzie. Ten film to krzyk krzywdy i bezsilności ludzi, którzy są mordowani, bo inaczej wierzą w Boga. To żal o to, że prawo i policja świadomie nie chroniły swoich obywateli, że politycy w swoich rozgrywkach wzniecają lub podsycają antagonizmy religijne. Ten film to także wezwanie do pojednania się, do jedności w wierze w Boga niezależnie od różnicy wyznań. Umożliwia nam przyjrzenie się różnym postawom ludzi wobec przemocy. Jedni doświadczywszy bezsilności, straty bliskich, okrucieństwa oprawców zbroją się i szykują odwet chcąc nim objąć nie tylko konkretnych morderców. Inni z pomocą Boga i modlitwy do Niego, rezygnując z odwetu za krzywdę, zmagają się z cierpieniem, które ich spotkało. Próbują przeniknąć jego tajemnicę, przeżyć je nie tracąc godności. Zranieni nie ranią. Aby móc w swej słabości przyjąć taką postawę, potrzebują pomocy Boga, Jego siły.
Ze względu na obraz brutalnego ataku tłumu hindusów na społeczność muzułmańską film nie był wyświetlany w Gujaracie.
Fabuła.
Ahmadabad w Gujaracie. Z wszystkich rodzin w mieście możemy się przez chwilę uważniej przyjrzeć szczęściu pewnej rodziny Parsów: Cyrusowi (Naseeruddin Shah), z miłością w niego wpatrzonej żonie Shehnaz, marzącemu o karierze krykiecisty 11-letniemu Parzanowi i 7-letniej Dilshad, dzielącej z nim marzenie o Parzanii, dziecięcej krainie pełnej domów z czekolady. Ten świat zostaje jednak pewnego dnia podpalony, rozbity maczetami przez ludzi w szafranowych szalikach. Zezwierzęcony tłum rozdziela rodzinę. Uciekając przed gwałtem i maczetą Shehnaz traci z oczu swojego synka. Dla rodziny zaczyna się czas próby – szukania, czekania, niezgody na ból, modlitwy o cud...
Tło filmu.
Gujarat. W lutym 2002 roku w pociągu z Godhry spłonęło 58 hinduskich pielgrzymów. Rozniosły się pogłoski, że za tym zdarzeniem stoi Pakistan i muzułmańscy terroryści w Indiach. Podnoszą się kolejny już raz głosy hindusów wzywające muzułmanów do tego, aby wyjeżdżali do Pakistanu. Muzułmanie poczuli strach (jedna z bohaterek filmu mówi :"Straciłam godność, dumę i bezpieczeństwo we własnym kraju, gdy usłyszałam, że Indie są ich, że mamy odejść, że mamy się wstydzić wiary w Allaha"). Ich niepokój rośnie, gdy w gazetach pojawiają się listy muzułmańskich przedsiębiorstw, z informacją o ich adresach, gdy hinduskie firmy zostają oflagowane szafranem, oznaczone, aby w celu wyłączenia ich z planowanego mordu. Niektórzy zaczynają się liczyć z pogromem. Ahmadabad. 28 lutego 2002 roku hinduscy ekstremiści zaatakowali muzułmańskie dzielnice gwałcąc, zabijając, podpalając meczet, domy i ludzi. Towarzyszy temu milcząca bierność policji. Policjantom nie wydano rozkazu, by chronili zabijanych. Policja zatrzymała ambulanse gotowe do pomocy rannym. Wojsko wkroczyło do akcji dopiero 72 godziny po wybuchu zamieszek nazwanych potem, podczas badań Komisji Obrony Praw Człowieka, zaplanowanym ludobójstwem. Dwa lata po rozprawie komisji odsunięto od władzy rządzącą partię odpowiedzialną za podsycanie konfliktów muzułmańsko-hinduskich w wyniku których tego dnia w Gujaracie zginęło 1000 osób, a 100 tysięcy straciło dach nad głową. Jednym z zaginionych jest bohater tego filmu, 10-letni Pars Azhar, na którego rodzice do dziś czekają prosząc widzów na końcu filmu o pomoc w szukaniu ich syna.
"W 2002 roku Ahmadabad, główne miasto stanu Gujarat, było sceną rozruchów na tle religijnym, w których zginęło 2500 osób. Większość ofiar stanowili muzułmanie zabici przez hinduistów. Do masakry muzułmanów doszło po tym, jak napadli oni i podpalili pociąg, w którym zginęło 60 pielgrzymów, wyznawców hinduizmu".

</doc>
<doc id="1506800" url="https://pl.wikipedia.org/wiki?curid=1506800" title="Wendell Wyatt">
Wendell Wyatt

Wendell Wyatt (ur. 15 czerwca 1917 w Eugene w Oregonie, zm. 28 stycznia 2009) – amerykański polityk związany z Partią Republikańską.
W latach 1964–1975 był przedstawicielem pierwszego okręgu wyborczego w stanie Oregon w Izbie Reprezentantów Stanów Zjednoczonych.

</doc>
<doc id="1506805" url="https://pl.wikipedia.org/wiki?curid=1506805" title="Niszczyciele typu 2400-tonowego">
Niszczyciele typu 2400-tonowego

Niszczyciele typu 2400-tonowego – seria francuskich wielkich niszczycieli z okresu międzywojennego i II wojny światowej, składająca się z 18 jednostek należących do trzech zbliżonych podtypów: Guépard, Aigle i Vauquelin. Wszystkie trzy odmiany miały zbliżone charakterystyki, w tym wyporność standardową około 2400 ton oraz charakterystyczną sylwetkę, z czterema kominami w dwóch grupach.
Historia powstania.
Po I wojnie światowej rozwój klasy niszczycieli we Francji przebiegał dwutorowo: oprócz zwykłych niszczycieli średniej wielkości, nazywanych we Francji "torpedowcami eskadrowymi" ("torpilleurs d'escadre" – przede wszystkim 1300-tonowy typ "Bourrasque"), rozwijano klasę wielkich niszczycieli, klasyfikowanych jako "kontrtorpedowce" ("contre-torpilleurs"); przy tym pojęcie to miało inne znaczenie, niż używane w Polsce, gdzie kontrtorpedowcami nazywano przed wojną wszystkie niszczyciele. Była to unikalna klasa okrętów, niemająca bezpośrednich odpowiedników na świecie Na świecie określano je też jako lidery, aczkolwiek nie miały służyć do przewodzenia flotyllom zwykłych niszczycieli, lecz do działań w jednolitych zespołach. Wielkie niszczyciele miały stanowić klasę pośrednią między niszczycielami a lekkimi krążownikami i służyć do walki z okrętami nawodnymi. Ich głównymi przeciwnikami miały być niszczyciele włoskie, od których miały silniejsze uzbrojenie. W pewnym stopniu wielkie niszczyciele miały też wypełniać zadania krążownicze – działania na liniach komunikacyjnych nieprzyjaciela. Drugim parametrem, na który Francuzi kładli nacisk w konstrukcji wielkich niszczycieli, była wyjątkowo duża prędkość, umożliwiająca uniknięcie walki z krążownikami. Pierwszym typem "kontrtorpedowców" była szóstka 2100-tonowego typu "Jaguar", budowanych od 1922. Ich główne parametry, jak uzbrojenie i szybkość, nie odbiegały jeszcze radykalnie od zwykłych dużych niszczycieli, lecz uległo to zmianie w kolejnym typie 2400-tonowym, który stanowił w jego kolejnych odmianach najliczniejszą serię jednostek tego rodzaju w marynarce francuskiej.
Oprócz zwiększenia rozmiarów, głównym wyróżnikiem nowych wielkich niszczycieli stało się przejście z dział kalibru 130 mm, i tak największego ze stosowanych w niszczycielach, na działa kalibru 138,6 mm. Ponadto, mocniejsze siłownie zapewniły nowym okrętom prędkość co najmniej 35-36 węzłów, a na próbach nawet rzędu 40 węzłów. Niszczyciel "Cassard" należący do ostatniego podtypu, uzyskał na próbach prędkość maksymalną aż 42,85 węzła.
Budowa i odmiany.
Pierwszym typem 2400-tonowych niszczycieli był typ "Guépard", którego trzy jednostki zamówiono w ramach programu z 1925 roku i kolejne trzy – programu z 1926 roku. Okręty te wchodziły do służby w latach 1930-1931. Wyróżnia się wśród nich grupy A – trzy pierwsze jednostki ("Guepard", "Bison", "Lion") i B – trzy dalsze, lecz nie różniły one się znacząco. Wadą okrętów tego podtypu były działa o względnie niewielkiej szybkostrzelności i początkowo słabe przyrządy kierowania ogniem – tylko jeden dalmierz koincydencyjny, uzupełniony od 1935 drugim.
Drugą odmianę niszczycieli 2400-tonowych stanowił typ "Aigle", składający się z 6 jednostek budowanych według programu z 1927 roku (grupa C i D). Główną różnicę w porównaniu z wcześniejszym typem stanowił nowy model dział 138,6 mm, o większej szybkostrzelności. Miały one ponadto minimalnie krótszy kadłub, a ich nadbudówki różniły się w detalach. Od 1936 na okrętach typu "Aigle" montowano lepsze dalmierze stereoskopowe. Okręty te weszły do służby w 1932 (grupa C) i 1934 roku (grupa D).
Dwa ostatnie niszczyciele tego typu ("Milan" i "Epervier" – grupa D) miały eksperymentalnie zastosowane siłownie o większej mocy, z kotłami o większym ciśnieniu pary. Pozwalało to na uzyskanie nieco większej prędkości (aż 41,9 w na próbach) i zasięgu, odróżniały się one także kształtem rufy i zaokrągloną przednią ścianą nadbudówki dziobowej. W grupie D zmieniono też uzbrojenie torpedowe – w miejsce przedniego trzyrurowego aparatu torpedowego na pokładzie w osi symetrii kadłuba zastosowano dwa dwururowe, rozsunięte ku burtom. Pojawiła się na nich także możliwość stawiania min.
Ostatnim typem 2400-tonowych niszczycieli był "Vauquelin", budowany w ramach programów z 1928 i 1929 (po trzy jednostki). Zastosowano w nim ponownie siłownię o mocy, jak w grupach od A do C, lecz architekturę kadłuba, nadbudówek i uzbrojenie przejęto z grupy D. Po raz pierwszy przy budowie kadłubów stosowano spawanie. Okręty te wchodziły do służby w latach 1933-1934.
Okręty.
Stocznie:
Opis konstrukcji.
Niszczyciele typu 2400-tonowego miały ogólnie typową architekturę dla niszczycieli, z pokładem dziobowym podwyższonym na ok. 1/3 długości okrętu, lecz wyróżniały się dużymi rozmiarami i niektórymi unikalnymi cechami architektury. Przede wszystkim ich wyróżnik stanowiły cztery cienkie, pochylone kominy, w dwóch rozsuniętych grupach po dwa obok siebie, nie spotykane już w niszczycielach tego okresu. Dzięki ostrej, łukowo wygiętej dziobnicy i sporej długości, sylwetka okrętów miała dynamiczny wygląd. Nadbudówka dziobowa była rozbudowana, trzypiętrowa. Na pokładzie dziobowym umieszczone było działo nr 1 artylerii głównej z maską ochronną, drugie tuż za nim na piętrze nadbudówki (wylot lufy działa nr 2 znajdował się przed maską działa nr 1, więc nie była konieczna osłona przeciwpodmuchowa między działami, za to miały one charakterystyczne barierki wokół dział). Za działem znajdowało się drugie piętro nadbudówki, a na nim trzecie, obejmujące przeszklony pomost nawigacyjny z odkrytymi skrzydłami i z odkrytym pomostem bojowym na dachu. Forma nadbudówki różniła się w poszczególnych grupach niszczycieli. Wczesne okręty (grupy A-C) miały płaską przednią ścianę sterówki, ściętą na narożnikach, z tego grupa A miała 7 okien w przedniej ścianie, grupa B – 3 okna i grupa C – 5 okien. Okręty grupy D i E miały natomiast zaokrągloną przednią ścianę, przechodzącą w boczne. Za uskokiem pokładu była wąska nadbudówka stanowiąca podstawę dla dwóch kominów, a dalej na śródokręciu druga nadbudówka z dwoma kolejnymi kominami. Pomiędzy nadbudówkami umieszczony był pierwszy aparat torpedowy (niszczyciele grup A-C) lub znajdowały się w tym miejscu dwa aparaty torpedowe rozsunięte ku burtom (grupy D-E). Na nadbudówce śródokręcia, za drugą parą kominów, umieszczone było działo nr 3, a za nadbudówką, w osi podłużnej kadłuba rufowy aparat torpedowy. Dalej, na rufie znajdowała się nadbudówka rufowa, z dwoma działami umieszczonymi na pokładzie rufowym i nadbudówce, analogicznie, jak na dziobie. Siłownia okrętowa była rozmieszczona w czterech przedziałach wodoszczelnych w układzie naprzemiennym, zwiększającym odporność na uszkodzenia: pierwsza kotłownia, maszynownia prawej turbiny, druga kotłownia, maszynownia lewej turbiny. W kotłowniach były po dwa kotły, z indywidualnymi kominami.
Uzbrojenie artyleryjskie niszczycieli było bardzo silne – 5 pojedynczych dział kalibru 138,6 mm, które wystrzeliwały 40-kilogramowe pociski, o masie prawie dwukrotnie większej, niż typowe dla niszczycieli działa 120 mm. Wadą dział modelu 1923, zastosowanych w typie "Guepard", była niewielka szybkostrzelność 5-6 strz./min., spowodowana między innymi wysokim zamocowaniem luf i niewygodnym ładowaniem. W kolejnych typach zastosowano działa nowej konstrukcji, model 1927, o szybkostrzelności praktycznej 8-10 strz./min. Z uwagi na kaliber, zapas amunicji był umiarkowany – 140 pocisków na działo. Działa były chronione lekko opancerzonymi maskami przeciwodłamkowymi.
Jak na swoją wielkość, okręty dysponowały słabym uzbrojeniem przeciwlotniczym, które stanowiły 4 mało skuteczne półautomatyczne armaty plot 37 mm, o małej szybkostrzelności oraz dwa podwójne wielkokalibrowe karabiny maszynowe 13,2 mm. W toku wojny uzbrojenie to stało się niewystarczające. Konsekwencją skupienia się na uzbrojeniu artyleryjskim było umiarkowanie silne uzbrojenie torpedowe, w postaci sześciu wyrzutni torped 550 mm w dwóch potrójnych aparatach torpedowych w osi symetrii pokładu. W grupach D i E zastosowano siedem wyrzutni torped, z jednym potrójnym aparatem w osi symetrii pokładu i dwoma podwójnymi strzelającymi tylko na jedną z burt (aparaty torpedowe na burtach były typowe raczej dla krążowników). Słabe było uzbrojenie przeciwpodwodne, gdyż zwalczanie okrętów podwodnych nie miało być według założeń zadaniem wielkich niszczycieli. Składało się z 32-44 bomb głębinowych na dwóch zrzutniach – zamontowane początkowo 4 miotacze bomb głębinowych na śródokręciu demontowano z części okrętów dla zmniejszenia masy.
W toku wojny, w latach 1940-1941 większość okrętów przeszła niewielkie modernizacje polegające na wzmocnieniu ilościowym lekkiego uzbrojenia przeciwlotniczego. Typowo dodawano 1 podwójne działko 37 mm i 2 wkm-y (grupy A-C) lub jeszcze 2 pojedyncze działka 37 mm (grupy D-E). Zdejmowano przy tym na ogół rufowy dalocelownik armat 138 mm, a na "Guepard", "Valmy" i "Chevalier Paul" po jednym aparacie torpedowym. Na "Kersaint" zamontowano 3 automatyczne działka 25 mm Hotchkiss. Ponadto, w latach 1939-1940 "Bison", "Vauquelin", "Tartu", "Vautour" i "Gerfaut", a w 1942 "Albatros" wyposażono w brytyjską stację hydrolokacyjną Asdic.
Służba okrętów w skrócie.
Niszczyciele 2400-tonowe służyły przede wszystkim na Morzu Śródziemnym, w mniejszej ilości na Atlantyku. Organizowane były w trzyokrętowe dywizjony. Z istotniejszych wypadków przed wojną, w nocy 7/8 lutego 1939 krążownik lekki "Georges Leygues" staranował niszczyciel "Bison", urywając mu dziób tuż przed mostkiem (18 ofiar). Niszczyciel utrzymał się na wodzie, po czym był remontowany przez 6 miesięcy.
Po wybuchu wojny II wojny światowej okręty głównie patrolowały i osłaniały konwoje, bez istotniejszych wydarzeń, z wyjątkiem udziału niszczyciela "Valmy" w zatopieniu z okrętami brytyjskimi okrętu podwodnego U-55 30 stycznia 1940.
W kampanii norweskiej wzięły udział: 5. Dywizjon ("Tartu", "Chevalier Paul" i "Maillé-Brézé") oraz 11. Dywizjon ("Bison", "Epervier", "Milan"). 30 kwietnia 1940 "Maillé-Brézé" zatonął w Greenock w Szkocji na skutek wybuchu własnej torpedy. W toku kampanii, niemieckie lotnictwo zatopiło "Bison" 3 maja 1940 podczas ewakuacji Namsos oraz uszkodziło "Milan" 22 maja w rejonie Narwiku.
Na Morzu Śródziemnym 11 niszczycieli (1., 3., 5. i 7. Dywizjon) wraz z krążownikami ostrzelały w czerwcu 1940 włoskie porty Genuę i Vado. "Albatros" został przy tym uszkodzony pociskiem 152 mm, który wybuchł w kotłowni (12 zabitych), lecz powrócił o własnych siłach.
Po klęsce Francji, wszystkie niszczyciele 2400-tonowe pozostały pod kontrolą rządu Vichy, bazując w Tulonie lub Afryce Północnej. Podczas alianckiej inwazji na Syrię w czerwcu 1941, w portach syryjskich znajdowały się "Valmy" i "Guépard". 9 czerwca doszło do pojedynku między nimi a brytyjskim niszczycielem HMS "Janus", który został poważnie uszkodzony i unieruchomiony, lecz pojawienie się kolejnych niszczycieli spowodowało odwrót Francuzów do Bejrutu; uszkodzono przy tym jeszcze lekko niszczyciel HMS "Jackal". Jako wzmocnienie wysłano z Tulonu niszczyciele "Chevalier Paul" i "Vauquelin", transportujące ponadto amunicję dla pozostałych niszczycieli, lecz "Chevalier Paul" został 16 czerwca 1941 zatopiony przez brytyjskie samoloty torpedowe z 815. Dywizjonu 50 mil od brzegu Syrii. "Vauquelin" przedarł się do Bejrutu, gdzie 17 czerwca został uszkodzony przez lotnictwo brytyjskie. 22 czerwca niszczyciel "Guépard" został lekko uszkodzony podczas nocnej walki dwoma pociskami krążownika lekkiego HMS "Leander". 9 lipca wszystkie trzy niszczyciele wysłano po posiłki do Salonik, lecz po ich wykryciu przez brytyjskie samoloty 200 mil przed wybrzeżem Syrii, mając żołnierzy na pokładach, zawróciły do Tulonu.
Do ponownych walk francusko-alianckich doszło podczas alianckiego desantu w Casablance, w ramach operacji "Torch". Bazował tam od czasu zawieszenia broni 11. Dywizjon w składzie "Milan" i "Albatros", a "Epervier" był w tym czasie remontowany w Oranie. 8 listopada 1942 okręty francuskie usiłowały atakować przeważający amerykański zespół Task Force 34, w składzie pancernika USS "Massachusetts" i krążowników. "Milan", będący okrętem flagowym 2. Eskadry Lekkiej kontradmirała Gervais de Lafond, został zniszczony ogniem amerykańskim i wyrzucił się na skały, również "Albatros" został ciężko uszkodzony i osadzony na brzegu. W Oranie 9 listopada brytyjski krążownik "Aurora" z innymi okrętami zniszczył niszczyciel "Epervier", który również wyrzucił się na plażę.
Dwanaście okrętów: "Guépard", "Lion", "Vauban", "Verdun", "Valmy", "Aigle", "Vautour", "Gerfaut", "Vauquelin", "Kersaint", "Cassard", "Tartu" zostało samozatopionych podczas niemieckiej próby zagarnięcia floty francuskiej w Tulonie 27 listopada 1942.
Po przejęciu Tulonu przez Włochów, uznali oni za opłacalne podniesienie tylko dwóch okrętów: "Lion" i "Valmy", przemianowanych na FR-21 i FR-24. FR-21 (ex. "Lion") był gotów do wejścia do służby po remoncie w La Spezia, ale przeszkodziła temu kapitulacja Włoch, po której został 9 marca 1943 samozatopiony przez Włochów w celu uchronienia przed wpadnięciem w ręce niemieckie. FR-24 nie ukończywszy remontu został przeholowany do Genui, gdzie został zajęty przez Niemców. Nie został odbudowany, a przed wycofaniem Niemcy zatopili okręt w porcie.
Jedynym okrętem z serii niszczycieli 2400-tonowych, który przetrwał wojnę i służył w powojennej marynarce francuskiej, był "Albatros", poważnie uszkodzony pod Casablanką, ale następnie wyremontowany. Usunięto na nim przednie kotłownie i przednią grupę kominów. Nosił po wojnie znak taktyczny D614. Wycofano go ze służby 9 września 1959.

</doc>
<doc id="1506806" url="https://pl.wikipedia.org/wiki?curid=1506806" title="Starożuków">
Starożuków

Starożuków, Stary Żuków (, "Starożukiw") – wieś na Ukrainie, w obwodzie rówieńskim, w radzie wiejskiej Zoria. W 2001 roku liczyła 391 mieszkańców.
Historia.
Położony na Wołyniu Żuków należał w średniowieczu do dóbr królewskich. W 1516 r. Żuków został nadany Bohuszowi Bohowitywowi przez Zygmunta Starego. Następnie przeszedł w ręce Prońskich i Zbaraskich. Od 1630 r. znajdował się w składzie dóbr klewańskich rodu Czartoryskich, którzy tytułowali się książętami na Klewaniu i Żukowie od początku XVIII w. Włość żukowska obejmowała wówczas m.in. miasteczko Żuków (Nowożuków), wieś Żuków (Starożuków) i inne.
W okresie międzywojennym w granicach II Rzeczypospolitej: powiat rówieński, gmina Klewań. W okolicach Starego Żukowa w 1920 rozgrywała się bitwa polskiej 2 Armii z armią konną Siemiona Budionnego. W 1933 na terenie Starożukowa znajdowały się 33 działki osadników wojskowych.

</doc>
<doc id="1506808" url="https://pl.wikipedia.org/wiki?curid=1506808" title="Antena ferrytowa">
Antena ferrytowa

Antena ferrytowa – rodzaj anteny działającej na zasadzie sprzężenia z polem magnetycznym fali elektromagnetycznej. Ma postać cewki nawiniętej na wydłużony rdzeń ferrytowy. Cewka ta może być sprzężona z obwodem rezonansowym odbiornika lub stanowić jego część.
Anteny ferrytowe stosowane są zwykle w zakresie fal długich, średnich i krótkich. Są to anteny kierunkowe, a największa skuteczność mają one, gdy fala pada w kierunku prostopadłym do osi pręta ferrytowego.
Antena ferrytowa zazwyczaj stanowi również indukcyjność obwodu rezonansowego LC, służącego do dostrojenia odbiornika do pożądanej częstotliwości stacji radiowej.
Długość skuteczną anteny ferrytowej (wyrażoną w metrach) można obliczyć ze wzoru:
gdzie:

</doc>
<doc id="1506809" url="https://pl.wikipedia.org/wiki?curid=1506809" title="Roger Fenton">
Roger Fenton

Roger Fenton (ur. 28 marca 1819, zm. 8 sierpnia 1869) – brytyjski malarz i pionier fotografii, jeden z pierwszych fotoreporterów wojennych na świecie.
Urodził się w rodzinie bankiera i członka brytyjskiego parlamentu Johna Fentona. Studiował prawo na University College w Londynie. W latach 40. XIX w. kilkakrotnie wyjeżdżał do Francji, krótko studiował u Paula Delaroche'a i prawdopodobnie u Michela Martina Drollinga, nie był jednak na liście studentów École des Beaux Arts. Naukę kontynuował w Londynie u malarza historycznego Charlesa Lucy. W latach 1849-1851 wystawiał obrazy w Akademii Królewskiej, w tym czasie pod wpływem Gustave'a Le Graya zainteresował się fotografią.
Roger Fenton fotografował architekturę, krajobrazy i ludzi. W Rosji robił zdjęcia konstrukcjom mostów (1852), wykonywał też portrety członkom brytyjskiej rodziny królewskiej i eksperymentował z fotografią stereoskopową. W 1855 na zlecenie dworu wyjechał jako oficjalny fotograf, by dokumentować wojnę krymską. Pracował w fatalnych warunkach, ciemnia i laboratorium umieszczone były na wozie, który przemieszczany był za pomocą konnego zaprzęgu. Fotografie wykonywane przy użyciu procesu kolodionowego musiały być natychmiast wywoływane. Innym utrudnieniem był długi czas naświetlania, który wynosił od 3 do 20 sekund, przez co można było rejestrować jedynie sceny statyczne. W ciągu czterech miesięcy Fenton wykonał ponad 350 negatywów, do rozstrzygnięcia wojny jednak nie dotrwał, gdyż zachorował na cholerę i musiał wracać do Anglii.
Zdjęcia z wojny krymskiej Rogera Fentona są uważane za pierwszy wojenny fotoreportaż. Są dokumentem z epoki, lecz nie oddają całej prawdy o przebiegu i okropnościach wojny. Autor unikał przedstawiania śmierci czy innych kontrowersyjnych tematów, mimo że w listach do żony pisał o stosach trupów i tysiącach rannych.
Fenton w 1858 zainteresował się tematyką orientalną, wykonywał też zdjęcia krajobrazów i architektury Wielkiej Brytanii. W 1862 zrezygnował z fotografowania, zmarł przedwcześnie w 1869.

</doc>
<doc id="1506810" url="https://pl.wikipedia.org/wiki?curid=1506810" title="Cmentarz wojenny w Langemark">
Cmentarz wojenny w Langemark

Cmentarz wojenny w Langemark – cmentarz wojenny położony w belgijskim mieście Langemark usytuowanym w prowincji Flandria Zachodnia. Miasto Langemark było jednym z pierwszych miejsc ataku z użyciem gazów bojowych zastosowanych przez Niemców w drugiej bitwie nad Ypres w kwietniu 1915.
Na cmentarzu pochowanych jest łącznie ponad 35 000 żołnierzy niemieckich, z czego ponad 25 000 zostało złożonych do masowego grobu w centralnym punkcie cmentarza. Większość pochowanych na cmentarzu poległo w walce z siłami brytyjskimi oraz francuskimi w pierwszej bitwie nad Ypres w październiku 1914, a także w walkach w okolicach Langemark - ponad 15% poległych w bitwie stanowili licealiści oraz studenci (zobacz: Kindermord).
Historia.
Pierwszy cmentarz w okolicach Langemark powstał już pod koniec 1915. W 1932 cmentarz został otwarty w obecnej formie. Cmentarz jest podzielony na trzy sekcje, które obejmują: pojedyncze groby żołnierzy, masową mogiłę gdzie pochowano ciała ponad 25 000 żołnierzy oraz sekcję, gdzie spoczywa ponad 3 000 licealistów oraz studentów poległych podczas walk na terenie Belgii. W późniejszych latach cmentarz przeszedł szereg renowacji, sadzono również dęby oraz inną roślinność w celu poprawienia wartości estetycznych nekropolii.
Od 1956 cmentarz podlega administracji Niemieckiej Komisji Cmentarzy Wojennych (niem. "Volksbund Deutsche Kriegsgräberfürsorge").
Na cmentarzu spoczywa as myślistwa niemieckiego Werner Voss (zm. 1917).

</doc>
<doc id="1506811" url="https://pl.wikipedia.org/wiki?curid=1506811" title="Ulica Gocławska w Warszawie">
Ulica Gocławska w Warszawie

Ulica Gocławska – jedna z ulic warszawskiego osiedla Kamionek w dzielnicy Praga-Południe, biegnąca od ul. Grochowskiej do ul. Mińskiej.
Historia.
Wytyczona przed rokiem 1890 ulica Gocławska obecną nazwę otrzymała w roku 1891, wraz z przyłączeniem Kamionka do Warszawy. Jej dzieje związane są ściśle z historią stołecznego przemysłu: od roku 1897 pod nr. 7/9/11 działała duża fabryka "Berlińskiego Towarzystwa Akcyjnego" produkująca gumowe obuwie; po roku 1909 zabudowania zmieniły właściciela - stało się nim "Duńskie Towarzystwo Akcyjne". Zmienił się też profil działalności: po tym okresie w zakładach wytwarzano margarynę i przerabiano nasiona roślin oleistych.
W roku 1924 fabrykę zakupiło "Warszawsko-Ryskie Towarzystwo Akcyjne" i po rozbudowie zakładu od roku 1928 rozpoczęła swą działalność "Warszawsko-Ryska Fabryka Wyrobów Gumowych „Rygawar”", zatrudniająca 600 osób. Po nacjonalizacji firma działa jako Stomil.
Zabudowę ulicy stanowiły początkowo domy drewniane; w roku 1911 parcelę u zbiegu z ul. Grochowską zakupiły zakłady elektrotechniczne "„Bracia Borkowscy S.A.”", zatrudniające przed wybuchem II wojny światowej ok. 1000 osób. Firma specjalizowała się w produkcji domowej aparatury grzewczej, ale wytwarzała także oporniki oraz montowała radioodbiorniki marki Philips.
Przyporządkowane numeracji ul. Grochowskiej zakłady po roku 1945 działały pod nazwą "Wytwórnia Sprzętu Komunikacyjnego „Grochów”", od roku 1966: "Wytwórnia Sprzętu Komunikacyjnego „Delta - Warszawa II”". Najważniejszym zakładem była jednak działająca na Gocławskiej od roku 1921 "Fabryka Aparatów Elektrycznych Kazimierza Szpotańskiego i S-ka". Zakłady produkowały aparaty wysokiego i niskiego napięcia; urządzenia dźwigowe i trakcyjne, a także pomiarowe.
Firma zatrudniająca 1500 osób otworzyła w roku 1939 oddział w Międzylesiu; została znacjonalizowana i po roku 1948 znana była w PRL pod nazwą Zakładów Wytwórczych Aparatury Wysokiego Napięcia Zakłady Wytwórcze Aparatury Wysokiego Napięcia ZWAR. Sam Kazimierz Szpotański, otrzymawszy początkowo posadę dyrektora firmy, został wkrótce zmuszony do jej opuszczenia. Po roku 1990 ZWAR został sprzedany spółce ABB i funkcjonował pod nazwą ABB ZWAR.
W okresie 1939–1945 ulica nie została mocno zniszczona; w zasadzie ucierpiały jedynie zabudowania „Rygawaru”, odbudowane wkrótce po wojnie.

</doc>
<doc id="1506812" url="https://pl.wikipedia.org/wiki?curid=1506812" title="UDG">
UDG

UDG – czeski zespół rockowy powstały w Uściu nad Łabą. W 2004 roku wygrali Coca Cola Popstar, następnie wydali dwa albumy studyjne "Ztraceni v inspiracích" i "Buď a Nebe".
Historia.
Kapela UDG a właściwie "Useless Demi Gods" została założona w 1998 roku. Przed udziałem w Coca Cola Popstar dwukrotnie ukazały się materiały demo: "Štěkat do boudy" (2001) i "Obsazeno místenkou" (2003). Dzięki zwycięstwie w konkursie zespół mógł wydać swój pierwszy oficjalny album "Ztraceni v inspiracích". W roku 2007 pojawiła się studyjna dwójka "Buď a Nebe".

</doc>
<doc id="1506814" url="https://pl.wikipedia.org/wiki?curid=1506814" title="La Seyne">
La Seyne



</doc>
<doc id="1506817" url="https://pl.wikipedia.org/wiki?curid=1506817" title="Ulica Drewnicka w Warszawie">
Ulica Drewnicka w Warszawie

Ulica Drewnicka – ulica na osiedlu Kamionek, w dzielnicy Praga-Południe w Warszawie, biegnąca z przerwaniem ciągłości od ul. Rybnej do ul. Gocławskiej.
Historia.
Ulica Drewnicka powstała około roku 1928 w związku z rozbudową "Fabryki Aparatów Elektrycznych" Kazimierza Szpotańskiego działających od roku 1921 przy ul. Gocławskiej. Całą nieparzystą stronę ulicy wypełniła jedna z hal zakładów Szpotańskiego.
Krótko przed rokiem 1938 wybudowano gmach "Biblioteki XX-lecia", ufundowany przez Kazimierza Szpotańskiego z okazji dwudziestolecia istnienia jego firmy, działającej od roku 1918 (początkowo w prywatnym mieszkaniu na nieistniejącej dziś ulicy Mirowskiej).
W okresie powojennym ulicę rozdzielono na dwa odcinki, włączając jej fragment do terenu znacjonalizowanej i działającej już jako Zakłady Wytwórcze Aparatury Wysokiego Napięcia ZWAR (dawnej fabryki Szpotańskiego).

</doc>
<doc id="1506818" url="https://pl.wikipedia.org/wiki?curid=1506818" title="Niwka (gmina)">
Niwka (gmina)

Niwka – dawna gmina wiejska istniejąca w latach 1915-1953 w woj. kieleckim, śląskim, katowickim i stalinogrodzkim (dzisiejsze woj. śląskie). Siedzibą gminy była Niwka (obecnie dzielnica Sosnowca).
Gmina Niwka powstała w 1915 roku w powiecie dąbrowskim w Generalnym Gubernatorstwie Lubelskim przez wydzielenie z gminy Zagórze decyzją austro-węgierskich władz okupacyjnych.
W okresie międzywojennym gmina Niwka należała do powiatu będzińskiego w woj. kieleckim. Po wojnie gmina przez bardzo krótki czas zachowała przynależność administracyjną, lecz już 18 sierpnia 1945 roku została wraz z całym powiatem będzińskim przyłączona do woj. śląskiego (od 6 lipca 1950 roku pod nazwą "woj. katowickie", a od 9 marca 1953 jako "woj. stalinogrodzkie"). 
Zarówno według stanu z 1 stycznia 1946 roku jak i stanu z 1 lipca 1952 roku gmina Niwka składała się z 4 gromad: Bobrek, Bór, Dańdówka i Niwka. 12 września 1953 roku gmina została zlikwidowana, a jej obszar włączony do Sosnowca.

</doc>
<doc id="1506819" url="https://pl.wikipedia.org/wiki?curid=1506819" title="Gmina Długie">
Gmina Długie



</doc>
<doc id="1506820" url="https://pl.wikipedia.org/wiki?curid=1506820" title="Długie (gmina w województwie łódzkim)">
Długie (gmina w województwie łódzkim)

Długie (do 1868 i od 1953 "Katarzynów") – dawna gmina wiejska istniejąca do 1953 roku w woj. łódzkim. Nazwa gminy pochodzi od wsi Długie, lecz siedzibą władz gminy był Katarzynów.
Gmina Długie powstała za Królestwa Polskiego w 1868 roku, w powiecie brzezińskim w guberni piotrkowskiej z obszaru dotychczasowej gminy Katarzynów. 
W okresie międzywojennym gmina Długie należała do powiatu brzezińskiego w woj. łódzkim. Po wojnie gmina zachowała przynależność administracyjną. 28 kwietnia 1949 roku z części obszaru gminy Długie utworzono miasto Koluszki. Według stanu z 1 lipca 1952 roku gmina składała się z 9 gromad: Długie, Felicjanów, Jeziorko, Katarzynów, Kazimierzów, Słotwiny, Stefanów, Świny i Wierzchy.
21 września 1953 roku jednostka o nazwie "gmina Długie" została zniesiona przez przemianowanie na "gminę Katarzynów".

</doc>
<doc id="1506821" url="https://pl.wikipedia.org/wiki?curid=1506821" title="Łazisko (gmina)">
Łazisko (gmina)

Łazisko (od 1953 "Ujazd") – dawna gmina wiejska istniejąca do 1953 roku w woj. łódzkim. Nazwa gminy pochodzi od wsi Łazisko, lecz siedzibą władz gminy był Ujazd.
Za Królestwa Polskiego gmina Łazisko (Łaziska) należała do powiatu brzezińskiego w guberni piotrkowskiej. 31 maja 1870 do gminy przyłączono pozbawiony praw miejskich Ujazd.
W okresie międzywojennym gmina Łazisko należała do powiatu brzezińskiego w woj. łódzkim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 24 gromad: Bielina, Cekanów, Chorzęcin, Dąbrowa, Dębniak, Godaszewice, Jadwigów, Komorów, Łazisko, Małecz, Niebrów, Ojżanów, Olszowa, Olszowa-Piaski, Przesiadłów, Sangrodz, Skrzynki, Stasiolas, Swińsko, Swińsko kol., Ujazd, Zaborów I, Zaborów, II i Zawada.
21 września 1953 roku jednostka o nazwie "gmina Łazisko" została zniesiona przez przemianowanie na "gminę Ujazd".

</doc>
<doc id="1506822" url="https://pl.wikipedia.org/wiki?curid=1506822" title="Łaznów (gmina)">
Łaznów (gmina)

Łaznów (od 1953 "Rokiciny") – dawna gmina wiejska istniejąca do 1953 roku w woj. łódzkim. Siedzibą władz gminy był Łaznów, a następnie Rokiciny.
W okresie międzywojennym gmina Łaznów należała do powiatu brzezińskiego w woj. łódzkim. Po wojnie gmina zachowała przynależność administracyjną. Według stanu z 1 lipca 1952 roku gmina Łaznów składała się z 6 gromad: Łaznów, Łaznów kol., Michałów, Popielawy, Rokiciny i Rokiciny kol..
21 września 1953 roku jednostka o nazwie "gmina Łaznów" została zniesiona przez przemianowanie na "gminę Rokiciny".

</doc>
<doc id="1506823" url="https://pl.wikipedia.org/wiki?curid=1506823" title="Mroga Dolna (gmina)">
Mroga Dolna (gmina)

Mroga Dolna (od 1953 "Rogów") – dawna gmina wiejska istniejąca do 1953 roku w woj. łódzkim. Nazwa gminy pochodzi od wsi Mroga Dolna, lecz siedzibą władz gminy był Rogów.
W okresie międzywojennym gmina Mroga Dolna należała do powiatu brzezińskiego w woj. łódzkim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 19 gromad: Bielanki, Bronowice, Józefów, Kiełbasa, Kołacin, Kołacinek, Kotulin, Koziołki, Marianów, Mroga Dolna, Olsza, Popień, Przecław, Rogów, Rogów Stacja, Stefanów, Syberia, Wągry A i Wągry B.
21 września 1953 roku jednostka o nazwie "gmina Mroga Dolna" została zniesiona przez przemianowanie na "gminę Rogów".

</doc>
<doc id="1506824" url="https://pl.wikipedia.org/wiki?curid=1506824" title="Popień (gmina)">
Popień (gmina)

Popień (od 1953 "Jeżów") – dawna gmina wiejska istniejąca do 1953 roku w woj. łódzkim. Nazwa gminy pochodzi od wsi Popień, lecz siedzibą władz gminy był Jeżów.
Za Królestwa Polskiego gmina Popień należała do powiatu brzezińskiego w guberni piotrkowskiej. do gminy przyłączono pozbawiony praw miejskich Jeżów.
W okresie międzywojennym gmina Popień należała do powiatu brzezińskiego w woj. łódzkim. Po wojnie gmina zachowała przynależność administracyjną. 1 lipca 1952 roku gmina składała się z 24 gromad: Brynica, Frydrychów, Góra, Jankowice, Jankowice kol., Jasienin Duży, Jasienin Mały, Jeżów, Kosiska, Leszczyny, Lubiska, Lubiska kol., Mikulin, Mościska, Popień, Przyłęk Duży, Przyłęk Mały, Rewica A, Rewica B, Rewica kol., Strzelnia, Taurów, Wola Łokotowa i Zamłynie.
21 września 1953 roku jednostka o nazwie "gmina Popień" została zniesiona przez przemianowanie na "gminę Jeżów".

</doc>
<doc id="1506825" url="https://pl.wikipedia.org/wiki?curid=1506825" title="Torpeda Barracuda">
Torpeda Barracuda



</doc>
<doc id="1506826" url="https://pl.wikipedia.org/wiki?curid=1506826" title="Błonie (gmina w województwie łódzkim)">
Błonie (gmina w województwie łódzkim)

Błonie (od 1953 "Ostrowy") – dawna gmina wiejska istniejąca do 1953 roku w woj. warszawskim, a następnie w woj. łódzkim. Nazwa gminy pochodzi od wsi Błonie, lecz siedzibą władz gminy były Ostrowy.
W okresie międzywojennym gmina Błonie należała do powiatu kutnowskiego w woj. warszawskim. 1 lipca 1924 roku do gminy Błonie przyłączono część obszaru gminy Lubień (majątek "Kołomyja"). 27 marca 1939 roku część obszaru gminy Błonie (Krośniewice-Kolonię) włączono do Krośniewic. 1 kwietnia 1939 roku gminę wraz z całym powiatem kutnowskim przeniesiono do woj. łódzkiego.
Po wojnie gmina zachowała przynależność administracyjną. Według stanu z 1 lipca 1952 roku gmina Błonie składała się z 28 gromad. 21 września 1953 roku jednostka o nazwie "gmina Błonie" została zniesiona przez przemianowanie na "gminę Ostrowy".

</doc>
<doc id="1506827" url="https://pl.wikipedia.org/wiki?curid=1506827" title="Rdutów (gmina)">
Rdutów (gmina)

Rdutów (od 1953 "Czerwonka") – dawna gmina wiejska istniejąca do 1953 roku w woj. warszawskim, a następnie w woj. łódzkim. Nazwa gminy pochodzi od wsi Rdutów, lecz siedzibą władz gminy była Czerwonka.
W okresie międzywojennym gmina Rdutów należała do powiatu kutnowskiego w woj. warszawskim. 1 kwietnia 1939 roku gminę wraz z całym powiatem kutnowskim przeniesiono do woj. łódzkiego.
Po wojnie gmina zachowała przynależność administracyjną. Według stanu z 1 lipca 1952 roku gmina Rdutów składała się z 17 gromad. 21 września 1953 roku jednostka o nazwie "gmina Rdutów" została zniesiona przez przemianowanie na "gminę Czerwonka" (obecnym odpowiednikiem terytorialnym jest gmina Chodów, położona w powiecie kolskim w woj. wielkopolskim).

</doc>
<doc id="1506829" url="https://pl.wikipedia.org/wiki?curid=1506829" title="Sójki (gmina)">
Sójki (gmina)

Sójki (od 1953 "Strzelce") – dawna gmina wiejska istniejąca do 1953 roku w woj. warszawskim, a następnie w woj. łódzkim. Nazwa gminy pochodzi od wsi Sójki, lecz siedzibą władz gminy były Strzelce.
W okresie międzywojennym gmina Sójki należała do powiatu kutnowskiego w woj. warszawskim. 1 kwietnia 1939 roku gminę wraz z całym powiatem kutnowskim przeniesiono do woj. łódzkiego.
Po wojnie gmina zachowała przynależność administracyjną. 13 maja 1952 roku do gminy Sójki przyłączono część obszaru gminy Skrzany w powiecie gostynińskim w woj. warszawskim (część gromady Sieraków Wielki). Według stanu z 1 lipca 1952 roku gmina Sójki składała się z 28 gromad.
21 września 1953 roku jednostka o nazwie "gmina Sójki" została zniesiona przez przemianowanie na "gminę Strzelce".

</doc>
<doc id="1506830" url="https://pl.wikipedia.org/wiki?curid=1506830" title="Wojszyce (gmina)">
Wojszyce (gmina)

Wojszyce (od 1953 "Bedlno") – dawna gmina wiejska istniejąca do 1953 roku w woj. warszawskim, a następnie w woj. łódzkim. Nazwa gminy pochodzi od wsi Wojszyce, lecz siedzibą władz gminy było Bedlno.
W okresie międzywojennym gmina Wojszyce należała do powiatu kutnowskiego w woj. warszawskim. 1 kwietnia 1939 roku gminę wraz z całym powiatem kutnowskim przeniesiono do woj. łódzkiego.
Po wojnie gmina zachowała przynależność administracyjną. Według stanu z 1 lipca 1952 roku gmina Wojszyce składała się z 23 gromad. 21 września 1953 roku jednostka o nazwie "gmina Wojszyce" została zniesiona przez przemianowanie na "gminę Bedlno".

</doc>
<doc id="1506837" url="https://pl.wikipedia.org/wiki?curid=1506837" title="Ulica 29 Listopada w Warszawie">
Ulica 29 Listopada w Warszawie

Ulica 29 Listopada – jedna z ulic warszawskiego Ujazdowa, biegnąca od ul. Czerniakowskiej do ul. Szwoleżerów.
Historia.
Ulicę 29 Listopada wytyczono krótko po roku 1831, jako drogę dojazdową do koszar Grodzieńskiego Huzarskiego Pułku Lejb-Gwardii (pod dzisiejszym nr. 3b). Przeciwną stronę ulicy długo zajmowały należące do wojska pola uprawne; choć ulicę zwano wtedy "Huzarską", nie była to nazwa oficjalna. Przed rokiem 1893 drewniane baraki koszarowe zaczęto zastępować zabudową murowaną; po odzyskaniu niepodległości zabudowania około roku 1925 przebudowano według projektu Kazimierza Tołłoczki na koszary Oddziału Przybocznego Prezydenta RP. W budynkach mieściły się koszary 1. Dywizjonu Artylerii Konnej im. gen. Józefa Bema.
Nie były to jednak jedyne tego typu zabudowania w okolicy; kolejne formacje wojskowe chętnie lokowały się w pobliżu:
koszary kirasjerskie wybudowano pomiędzy ulicą Łazienkowską a kanałem na osi Zamku Ujazdowskiego; koszary huzarskie, które dały początek ulicy, znajdowały się pomiędzy dzisiejszą 29 Listopada a ulicą Podchorążych; i kolejne – koszary ułańskie: pomiędzy kanałem na osi Zamku Ujazdowskiego a ulicą Szwoleżerów.
W latach 1902-04 wzniesiono przy ulicy cerkiew św. Olgi, służącą żołnierzom pułków huzarskich i ułańskich; obok niej w roku 1911 wzniesiono pomnik Michaiła Dmitriewicza Skobielewa.
Wraz z przebudową ulicy "Huzarskiej" nadano obecną nazwę, nawiązującą do tzw. "Nocy Listopadowej" – zbrojnego wystąpienia słuchaczy Szkoły Podchorążych w nocy z 29 na 30 listopada 1830 r., które stało się zarzewiem powstania listopadowego – w Wojsku Polskim na pamiątkę tych wydarzeń 29 listopada obchodzony jest Dzień Podchorążego. Nazwa ulicy została oficjalnie nadana 5 lipca 1921.
W okresie międzywojennym zburzono też cerkiew św. Olgi oraz pomnik gen. Skobielewa. Do roku 1939 cała zabudowa nadal służyła potrzebom wojska; domy wojskowe dla podoficerów wystawił tu Fundusz Kwaterunku Wojskowego.
W okresie okupacji niemieckiej ulicy nadano nowe nazwy: polską "Husarska" i niemiecką "Husarenstrasse".
Zniszczenie części pawilonów koszarowych przyniósł rok 1944. Ich wypalone relikty rozebrano w okresie powojennym. Ocalały pozostałe zabudowania kompleksu, tworzące dziś kompletną zabudowę nieparzystej pierzei ulicy; oszpecono je jednak nadbudową dodatkowej kondygnacji w roku 2005.

</doc>
<doc id="1506838" url="https://pl.wikipedia.org/wiki?curid=1506838" title="Widzew (gmina)">
Widzew (gmina)

Widzew (od 1953 Ksawerów) – dawna gmina wiejska istniejąca do 20 września 1953 roku w woj. łódzkim. Siedzibą władz gminy była początkowo podłódzka wieś Widzew, a od 1945 roku Ksawerów.
W okresie międzywojennym gmina Widzew należała do powiatu łaskiego w woj. łódzkim. Po wojnie gmina zachowała przynależność administracyjną. 13 lutego 1946 roku część obszaru gminy Widzew przyłączono do Łodzi (Lublinek, Chocianowiczki, Charzew i Chocianowice), a 1 stycznia 1950 roku kolejną część do Pabianic (gromadę Jutrzkowice). Według stanu z 1 lipca 1952 roku gmina składała się z 10 gromad: Bychlew, Dąbrowa, Ksawerów, Lublinek, Łaskowice, Nowa Wola Zaradzyńska, Rydzyny, Rypułtowice, Wola Zaradzyńska i Wola Zaradzyńska kol.
21 września 1953 roku jednostka o nazwie gmina Widzew została zniesiona przez przemianowanie na gminę Ksawerów.

</doc>
<doc id="1506839" url="https://pl.wikipedia.org/wiki?curid=1506839" title="Ulica Działdowska w Warszawie">
Ulica Działdowska w Warszawie

Ulica Działdowska – ulica w warszawskiej dzielnicy Wola, biegnąca od ul. Wolskiej do ul. Górczewskiej.
Historia.
Ulica została wytyczona w latach 1927–1928 wraz z budową gmachu Zakładu Ubezpieczeń Społecznych, zachowanego do dziś pod nr. 1, od 1946 siedziba szpitala pediatrycznego, obecnie pod nazwą Samodzielnego Publicznego Dziecięcego Szpitala Klinicznego. Ów budynek, usytuowany u zbiegu z ul. Wolską otrzymał bardzo ciekawą dekorację rzeźbiarską, oraz nowoczesne wyposażenie – między innymi kryty basen dla pracowników.
Pozostałą zabudowę ulicy, składająca się w większości z przeciętnych, trzypiętrowych kamienic, wzniesiono w okresie 1935–39; działania wojenne nie przyniosły zniszczeń w obrębie ulicy – jest ona zachowanym zespołem skromnej zabudowy z lat trzydziestych XX wieku.
ul. Działdowska 6.
W domu pod nr 6 mieszkała rodzina Franciszka Beniamina Kowalskiego (1869–1941), znanego lekarza społecznika na warszawskiej Woli. Córki – Irena Tomalak oraz Julia Halina Piwońska zd. Kowalskie, w okresie międzywojennym zawodowe wojskowe, w czasie II wojny światowej zajmowały wysokie funkcje w kierownictwie struktur wojskowych niepodległego państwa polskiego. Zawodowym wojskowym był również zięć Wacław Tomalak. Na początku okupacji mieszkał tu ówczesny ppłk Leopold Okulicki, w obronie Warszawy w 1939 szef sztabu zgrupowania na Woli (Odcinek „Warszawa-Zachód”), ostatni komendant AK; m.in. bywał Jerzy Zapadko „Mirski” – ostatni dowódca batalionu „Parasol”. Przechowywano też Żydów. Od 1941 budynek zajmowała Luftwaffe. Miejsce masowych egzekucji w dniach 3-8 sierpnia 1944. Po wojnie mieścił się w nim m.in. Komitet Dzielnicowy PPR (PPR Dzielnica Zachód) (1946–1949), wraz z 2-pok. mieszkaniem I sekretarza, następnie Komitet Dzielnicowy PZPR Warszawa Wola (1949–1952), Warszawska Szkoła Partyjna Komitetu Warszawskiego PZPR (1950), Studium Doskonalenia Lekarzy Akademii Medycznej (1964–1970), Dzielnicowy Dom Kultury Nauczyciela Warszawa-Wola (1973–2004), Ośrodek Kultury „Działdowska” (2005–2015), obecnie Wolskie Centrum Kultury (od 2015).

</doc>
<doc id="1506840" url="https://pl.wikipedia.org/wiki?curid=1506840" title="Robert Henry Michel">
Robert Henry Michel

Robert Henry Michel (ur. 2 marca 1923 w Peorii w Illinois, zm. 17 lutego 2017 w Arlington, Wirginia) – amerykański polityk związany z Partią Republikańską.
W latach 1957–1995 przez dziewiętnaście dwuletnich kadencji Kongresu Stanów Zjednoczonych był przedstawicielem osiemnastego okręgu wyborczego w stanie Illinois w Izbie Reprezentantów Stanów Zjednoczonych.

</doc>
<doc id="1506844" url="https://pl.wikipedia.org/wiki?curid=1506844" title="Krupczatka">
Krupczatka

Krupczatka – rodzaj jasnej mąki pszennej, o zwiększonym ziarnie ("mąka jasna gruboziarnista"). Najgrubsza pszenna mąka ze stosowanych w polskiej kuchni. Ma konsystencję kaszki. Używa się jej zwłaszcza do pieczenia ciast kruchych i półkruchych, ale także do panierowania i makaronów. Jej typ to 450.

</doc>
<doc id="1506845" url="https://pl.wikipedia.org/wiki?curid=1506845" title="Ulica Elektryczna w Warszawie">
Ulica Elektryczna w Warszawie

Ulica Elektryczna – ulica na warszawskim Powiślu, biegnąca od ul. Tamka do ul. Zajęczej.
Historia.
Ulica Elektryczna wytyczona w roku 1892 biegła pierwotnie od ul. Wybrzeże Kościuszkowskie do Leszczyńskiej; w latach 1902–1905 została skrócona do linii ul. Drewnianej, w związku z budową Elektrowni Towarzystwa Elektrycznego "Powiśle".
Koncesję na wystawienie elektrowni otrzymała firma Siemens-Schuckert Werke, jednak ostatecznie wybudowała ją francuska firma "Compagnie d'Electricité de Varsovie" czyli Towarzystwo Elektryczne. Zabudowania Elektrowni wypełniły całą parzystą stronę ulicy; systematycznie rozwijała się ona do roku 1939.
W roku 1923 doprowadzono z Dworca Kowelskiego bocznicę kolejową wzdłuż ul. Wybrzeże Kościuszkowskie; po przyłączeniu kolejnych terenów wzdłuż ul. Dobrej wzniesiono nowe obiekty. Przed wybuchem II wojny światowej elektrownia osiągnęła moc 108 000 kW.
Również w roku 1938 według projektu Konstantego Sylwina Jakimowicza rozpoczęto budowę kościoła Zmartwychwstania Pańskiego (obecnie kościoła św. Teresy od Dzieciątka Jezus) przypisanego numeracji ul. Tamka, jednak nie został on ukończony przed wybuchem wojny.
W roku 1939 i 1944 budynki elektrowni zostały ostrzelane i zbombardowane; w okresie powojennym zabudowania odbudowano, przyłączając do elektrowni nowe tereny wzdłuż ul. Dobrej; za jej ogrodzeniem przepadły niegdysiejsze odcinki ulic Drewnianej, Leszczyńskiej i Radnej; do roku 1974 dotrwała bocznica, wykorzystana także podczas odbudowy mostów Poniatowskiego i średnicowego.
Po roku 1996 wraz z budową mostu Świętokrzyskiego i przedłużeniu ul. Zajęczej wyburzono kilka budynków.
Bibliografia.
 

</doc>
<doc id="1506849" url="https://pl.wikipedia.org/wiki?curid=1506849" title="Hugo de Garis">
Hugo de Garis

Hugo de Garis (ur. 1947 w Sydney w Australii) – naukowiec zajmujący się nową gałęzią sztucznej inteligencji, określaną jako ewolucyjny/ewoluujący hardware, futurolog, zwolennik transhumanizmu. 
Życiorys.
Urodził się w 1947 w Sydney. Studiował matematykę stosowaną oraz fizykę teoretyczną na uniwersytecie w Melbourne. Po studiach uczył matematyki w Cambridge. Następnie przez dziesięć lat pracował przy projektach informatycznych w Holandii, Belgii i Australii. Ostatecznie skupił się na badaniu sztucznej inteligencji. 
Kariera.
Stał się znany w 1990 r. ze swoich badań nad algorytmami genetycznymi, które miały doprowadzić do wyewoluowania sieci neuronowych na bazie trójwymiarowych automatów komórkowych wewnątrz programowalnych układów FPGA. Takie podejście miało umożliwić zbudowanie "sztucznego mózgu", którego inteligencja wkrótce prześcignęłaby ludzką, co mogłoby doprowadzić do pojawienia się problemu określanego w futurologii jako technologiczna osobliwość i związanych z nim zagrożeń dla całej ludzkości. Garis sugeruje, że sztuczna inteligencja mogłaby po prostu wyeliminować ludzi jako gatunek, i ludzie nie będą w stanie jej powstrzymać.
W latach 90. Garis twierdził, że do roku 2001 zbuduje sztuczny mózg zawierający miliard neuronów, który będzie w stanie symulować mózg kota. Na ten cel otrzymał grant w wysokości 4 mln dolarów, jednak wyniki nie były zadowalające. Po otrzymaniu dalszego 1 mln dolarów – gdy Garis odmówił dostarczenia działającego urządzenia – dalsze finansowanie zostało wstrzymane, a projekt został zamknięty.
W 2001 roku Garis przeniósł się ze swoimi pracami do laboratorium instytutu Starlb w Brukseli. 

</doc>
<doc id="1506851" url="https://pl.wikipedia.org/wiki?curid=1506851" title="Szczeliny okołoodbytnicze">
Szczeliny okołoodbytnicze



</doc>
<doc id="1506852" url="https://pl.wikipedia.org/wiki?curid=1506852" title="Olin Jeuck Eggen">
Olin Jeuck Eggen

Olin Jeuck Eggen (ur. 9 lipca 1919 w stanie Wisconsin, zm. 2 października 1998 w Canberze) − amerykański astronom.
Zajmował się badaniem gwiazd o dużej prędkości, czerwonych olbrzymów za pomocą fotometrii wąsko- i szerokopasmowej oraz gwiazd podjasnych.
Życiorys.
W latach 1949–1956 pracował jako asystent w Obserwatorium Licka, później w latach 1956–1961 w Królewskim Obserwatorium Astronomicznym w Greenwich na stanowisku asystenta Astronoma Królewskiego, a następnie w latach 1961–1966 jako profesor w California Institute of Technology i astronom w Mount Wilson Observatory. W latach 1966–1977 był dyrektorem obserwatoriów Mount Stromlo oraz Siding Spring w Australii, w latach 1977–1998 pracował w Międzyamerykańskim Obserwatorium Cerro Tololo w Chile. W połowie lat 70. ukończył studium wszystkich czerwonych olbrzymów o jasności pozornej powyżej 5. Podzielił je na następujące kategorie: bardzo młode, młode i stare. Kilka z nich pozostało niesklasyfikowanych (aureole). Systematycznie badał także skuteczność metody paralaksy gwiezdnej za pomocą gwiazd wzrokowo podwójnych.
W 1985 otrzymał nagrodę Henry Norris Russell Lectureship.

</doc>
<doc id="1506853" url="https://pl.wikipedia.org/wiki?curid=1506853" title="Theodor von Oppolzer">
Theodor von Oppolzer

Theodor Egon Ritter von Oppolzer (ur. 26 października 1841 w Pradze, zm. 26 grudnia 1886 w Wiedniu) − austriacki astronom i matematyk.
Życiorys.
W 1886 został wykładowcą astronomii na uniwersytecie w Wiedniu. Jego zainteresowanie asteroidami, kometami i zaćmieniami skłoniło go do zestawienia szczegółowej listy tych ciał i zjawisk dla użytku innych astronomów. Próbował ustalić za pomocą obserwacji i obliczeń właściwe orbity asteroid. Wyliczał czas i tor zaćmień Słońca i Księżyca – jest autorem m.in. Canon der Finsternisse (1887) – katalogu zaćmień Słońca, obejmującego okres od 1207 p.n.e. do 2163 n.e.
Planetoida (1492) Oppolzer została nazwana jego nazwiskiem.

</doc>
<doc id="1506856" url="https://pl.wikipedia.org/wiki?curid=1506856" title="Władcy Jülich">
Władcy Jülich



</doc>
<doc id="1506865" url="https://pl.wikipedia.org/wiki?curid=1506865" title="Łodźer Anzeiger">
Łodźer Anzeiger



</doc>
<doc id="1506868" url="https://pl.wikipedia.org/wiki?curid=1506868" title="Gary Lightbody">
Gary Lightbody

Gary Lightbody (ur. 15 czerwca 1976 r. w Bangor w Irlandii Północnej) – muzyk i autor tekstów, najlepiej znany jako frontman alternatywno-rockowej grupy Snow Patrol
Kariera muzyczna.
Po ukończeniu Rockport School, Campbell College i Sullivan Upper przeniósł się do Dundee w Szkocji, gdzie uzyskał dyplom na Uniwersytecie Dundee. To właśnie tutaj stworzył grupę Polar Bear (pierwszą nazwą było 'Shrug') z kolegą ze studiów – Markiem McClellandem, który również pochodził z Północnej Irlandii. Z początku funkcję perkusisty pełnili Richard Colburn z Belle. Po tym okresie Lightbody zaprosił do współpracy Jonnego Quinna z Belfastu, który miał zastąpić byłego perkusistę. Ze względu na okoliczność istnienia w USA grupy muzycznej o takiej samej nazwie, zespół zmienił nazwę na Snow Patrol.
Snow Patrol.
Lightbody uformował zespół wraz z klasowym kolegą Markiem McCellandem w 1994. W początkowych 7 latach istnienia dołączył do grupy jeszcze perkusista Jonny Quinn, z którym zrealizowali dwa albumy (Songs for Polarbears i When It's All Over We Still Have to Clear Up) oraz odbyli trasy koncertowe, tj. The Levellers, Ash and Travis. Następnie rozpoczęli współpracę z wytwórnią Polydor, co wiązało się ze współpracą ze znanym producentem Garretem „Jacknifem” Lee. Pierwszy album dla Polydor Records został nazwany Final Straw. Po ogromnym sukcesie płyty muzycy powrócili do studio, aby nagrać kolejny album, nazwany Eyes Open, który po raz kolejny został wyprodukowany przez Lee. W październiku 2008 r. ukazał się najnowszy album grupy, zatytułowany A Hundred Million Suns, z którego pochodzi singiel Take Back the City, wydany 10 października 2008 r. Od 2018 roku drugim dodatkowym wokalistą jego zespołu jest Johnny McDaid znany z grupy Vega4.
Wpływ na muzykę.
Albumy – Final Straw i Eyes Open zostały stworzone pod wpływem uczuć Lightbody’ego do jego eksdziewczyny. W wywiadzie z Benem Marshallem z gazety The Guardian, Gary powiedział: „"I agree that I don’t paint too rosy a picture of my past in that respect. And I gotta say, I’m single right now. So I don’t have a brilliant record in that department. But here’s the thing, it’s a lot easier to write about the bad stuff than it is the good stuff. When the good stuff is happening you tend to spend most of your time enjoying it and none of it pondering it. But when shit happens it forces you to ask questions. I can’t think of many novels or plays that are about idyllic romances but there’s libraries of stuff out there about bad relationships."”

</doc>
<doc id="1506874" url="https://pl.wikipedia.org/wiki?curid=1506874" title="Guillermo Pérez Villalta">
Guillermo Pérez Villalta

Guillermo Pérez Villalta (ur. 12 maja 1948 w Tarifa) − hiszpański malarz, rzeźbiarz i architekt.
Pierwsze dzieła o charakterze konstruktywistycznym tworzył przywiązując wielką wagę do nadania im formy przestrzennej.
W 1972 odbyła się jego pierwsza wystawa indywidualna w madryckiej galerii Amadís. Wraz z innymi twórcami utworzył madrycką grupę artystyczną przedstawicieli malarstwa figuratywnego lat 70. M. Rowell wybrała jego prace do wystawy" New Images from Spain" w nowojorskim Muzeum Guggenheima.
Jego twórczość obejmuje także projektowanie mebli, projekty architektoniczne, scenografie oraz znacząca liczba tekstów poświęconym jego koncepcjom estetycznym. W 1992 zrealizował kopułę wieńczącą pawilon w Andaluzji na Expo.

</doc>
<doc id="1506876" url="https://pl.wikipedia.org/wiki?curid=1506876" title="Błękitne Hawaje">
Błękitne Hawaje

Błękitne Hawaje (ang. "Blue Hawaii") – film muzyczny z 1961 roku, którego akcja rozgrywa się na Hawajach. Główną rolę gra w nim Elvis Presley.
Opis fabuły.
Chad Gates (Presley) zaraz po odbyciu służby w wojsku, wraca do domu na Hawaje. Do swojej deski surfingowej, kumpli z plaży i dziewczyny. Jego ojciec chce, by pracował w Wielkim Południowo – hawajskim Przedsiębiorstwie Owoców, ale Chad jest temu niechętny. Postanawia więc pracować jako przewodnik wycieczek w agencji swojej dziewczyny.
Filmowe plenery.
Duża część filmu została nakręcona w Coco Palms Resort na wschodnim wybrzeżu wyspy Kauaʻi. Kurort został opuszczony po huraganie Iniki w 1992 roku, ale teraz jest ponownie odbudowywany.
Innym miejscem, w którym kręcono film, był punkt obserwacyjny Tantalus, z którego rozciąga się widok na Honolulu. Chad i jego dziewczyna Maile byli tam na pikniku.
Sceny z domkiem Chada na plaży filmowano w Hanauma Bay, wulkanicznym kraterze, który jest połączony z otwartym morzem. To kilka mil od plaży Waikīkī.
Pozostałe informacje.
W filmie wspomniane jest, że rodzice Chada mieszkają w Kāhala, jednej z najdroższych i najbardziej ekskluzywnych części Honolulu. Z ich tarasu widoczna jest Diamond Head, rozciągająca się od plaży Waikīkī do centrum Honolulu. Jest to błąd, ponieważ Kāhala leży po drugiej stronie Diamond Head i nie widać stamtąd Waikīkī.
„Błękitne Hawaje” to pierwszy z trzech filmów Presleya nakręcony na Hawajach. Później były jeszcze "Dziewczyny! Dziewczyny! Dziewczyny!" z 1962 roku i "Podrap mnie w plecy" z 1965.
W 1961 roku kiedy film trafił na ekrany, Angela Lansbury, która zagrała matkę Elvisa, nie miała jeszcze 36 lat. Elvis Presley miał 26 lat. Lansbury powiedziała później, że ta rola była najgorszą w jej karierze.
Ten film w pewnym sensie pokazał i ustanowił schemat jaki miał dominować w przyszłych filmach Presleya (kojarzone z pięknymi plenerami i kobietami). Prawie wszystkie te muzyczne komedie były dobrze przyjęte przez publiczność, podczas gdy „poważniejsze” filmy takie jak "Płonąca gwiazda", "Dzikus z prowincji" i "Charro!" nie zrobił większego wrażenia. Błękitne Hawaje były jednym z większych sukcesów Elvisa w jego filmowej karierze.
Presley chcąc odegrać się na Akademii Nagród przerobił tytuł piosenki Binga Crosby’ego i nagrał remake, który zdobył nagrodę Akademii. Przedstawił go młodej widowni, która nie pamiętała oryginalnej wersji. Nagranie „Can't Help Falling in Love” porównuje się do jego 10 najlepszych.
Ścieżka dźwiękowa z "Błękitnych Hawajów" przez 79 tygodni była na listach przebojów, w tym 20 tygodni na pierwszym miejscu i sprzedała się w nakładzie ponad 2 milionów egzemplarzy.

</doc>
<doc id="1506877" url="https://pl.wikipedia.org/wiki?curid=1506877" title="Pamięć genetyczna">
Pamięć genetyczna

Pamięć genetyczna – ogólna nazwa szeregu procesów w biologii i psychologii, w wyniku których materiał genetyczny używany jest do składowania i przenoszenia biologicznej struktury organizmu czy instynktu, zapewnia istnienie ciągłości genetycznej minionych i żyjących pokoleń.
W psychologii, pamięć genetyczna to pamięć obecna w momencie urodzenia organizmu, składają się na nią podstawowe zachowania wspólne dla danego gatunku nagromadzone przez wiele pokoleń i składowane w kodzie genetycznym.

</doc>
<doc id="1506878" url="https://pl.wikipedia.org/wiki?curid=1506878" title="Współczynnik ściśliwości">
Współczynnik ściśliwości



</doc>
<doc id="1506879" url="https://pl.wikipedia.org/wiki?curid=1506879" title="Litewska Akademia Wojskowa im. gen. Jonasa Žemaitisa">
Litewska Akademia Wojskowa im. gen. Jonasa Žemaitisa

Litewska Akademia Wojskowa im. gen. Jonasa Žemaitisa (lit. "Generolo Jono Žemaičio Lietuvos karo akademija") – litewska uczelnia wojskowa utworzona w 1994 w Wilnie.
20 listopada 1998 otrzymała imię generała Jonasa Žemaitisa.

</doc>
<doc id="1506880" url="https://pl.wikipedia.org/wiki?curid=1506880" title="Radzionków Rojca">
Radzionków Rojca

Radzionków Rojca – przystanek kolejowy w Radzionkowie, w dzielnicy Rojca, w woj. śląskim, w Polsce. W latach 1975-1998 stacja nazywała się Bytom Rojca.
W roku 2017 przystanek obsługiwał 20–49 pasażerów na dobę.

</doc>
<doc id="1506887" url="https://pl.wikipedia.org/wiki?curid=1506887" title="Pericallis ×hybrida">
Pericallis ×hybrida

Pericallis ×hybrida – nieznanego pochodzenia mieszaniec roślin z rodziny astrowatych z rodzaju "Pericallis". Wśród ogrodników, a nawet w opracowaniach naukowych znany jest pod błędną nazwą polską jako starzec purpurowy, starzec cyneraria, popielnik. Również podawana czasami nazwa łacińska "Senecio cruentus" DC. dotyczy innego gatunku. Starzec to inny rodzaj – "Senecio".
Zastosowanie.
W krajach o ciepłym klimacie (strefy mrozoodporności 9-11) jest uprawiany jako roślina ogrodowa. W Polsce jest uprawiany jako roślina pokojowa, w mieszkaniach lub w skrzynkach balkonowych na balkonach, tarasach itp.

</doc>
<doc id="1506888" url="https://pl.wikipedia.org/wiki?curid=1506888" title="Starzec cyneraria">
Starzec cyneraria



</doc>
<doc id="1506890" url="https://pl.wikipedia.org/wiki?curid=1506890" title="Popielnik">
Popielnik

Popielnik – występujący w różnego rodzaju piecach lub kotłach: zbiornik pod komorą paleniskową, do którego opada poprzez ruszt i gromadzi się w nim popiół.

</doc>
<doc id="1506894" url="https://pl.wikipedia.org/wiki?curid=1506894" title="Stadion Miejski w Gdyni">
Stadion Miejski w Gdyni

Stadion Miejski – stadion piłkarski w Gdyni. Na obiekcie regularnie swoje mecze rozgrywa Arka Gdynia. Właścicielem obiektu jest gmina-miasto Gdynia, a zarządza nim Gdyńskie Centrum Sportu (dawny GOSiR).
Stadion może pomieścić 15 139 widzów. Posiada podgrzewaną murawę o wymiarach 105 m x 68 m, sztuczne oświetlenie o natężeniu 2000 lx.
Zarys historii.
Mieszczący się w miejscu obecnego obiektu stary stadion zaczął powstawać w 1937 roku i wnioskuje się, że budowa postępowała szybko, gdyż już w styczniu 1938 Komisariat Rządu wystąpił do Zakładu Wodociągów o wstawienie do budżetu rozprowadzania wody do boisk przy ul. Olimpijskiej. Natomiast w latach 60. Stadion Miejski został zbudowany przez Stocznię im. Komuny Paryskiej i otwarty w 1964. Na obiekcie, do roku 2009, swoje mecze rozgrywał Bałtyk Gdynia.
W 2009 roku rozpoczęła się w tym samym miejscu budowa nowego stadionu. Stadion został otwarty 19 lutego 2011 roku. W meczu otwarcia Arka zremisowała 1:1 z bułgarskim klubem Beroe Stara Zagora.
Stadion był jedną z aren Mistrzostw Europy U-21 w 2017 roku (rozegrano na nim trzy spotkania fazy grupowej turnieju) oraz Mistrzostw Świata U-20 w 2019 roku (odbyło się na nim sześć spotkań fazy grupowej, jeden mecz 1/8 finału, jeden ćwierćfinał, jeden półfinał i spotkanie o 3. miejsce).

</doc>
<doc id="1506899" url="https://pl.wikipedia.org/wiki?curid=1506899" title="Tom Brislin">
Tom Brislin

Tom Brislin (urodzony 1973 w Dunellen w New Jersey) – amerykański pianista, keyboardzista, piosenkarz i kompozytor.
Tom Brislin współpracował m.in. z: saksofonistą jazzowym Michaelem Breckerem, popowym piosenkarzem i kompozytorem Glenem Burtnikiem, Meat Loafem (Tom Brislin jako pianista wystąpił w programie "VH1: Storytellers" oraz na wydanych później płytach CD i DVD będących zapisem tego programu, a także podczas trasy koncertowej), z zespołem Yes grającym progresywnego rocka (jako keyboardzista na DVD "Symphonic Live") oraz z zespołami Camel i The Syn, a także z Debbie Harry będącą gwiazdą New vave.
Obecnie jest szefem grupy rockowej Spiraling.
Tom Brislin ma swój udział w tworzeniu magazynów o keyboardach, pisząc m.in. artykuły instruktażowe, opisy sprzętów, recenzje muzyczne.

</doc>
<doc id="1506900" url="https://pl.wikipedia.org/wiki?curid=1506900" title="Guillermo Perez Villalta">
Guillermo Perez Villalta



</doc>
<doc id="1506904" url="https://pl.wikipedia.org/wiki?curid=1506904" title="Hala Kopieniec">
Hala Kopieniec

Hala Kopieniec – dawna hala pasterska w Tatrach. Czasami błędnie nazywana była Halą Kopienica. Położona jest na wysokości 1250–1328 m n.p.m. Obejmowała tereny Dolinki Chłabowskiej, Wielki Kopieniec, Mały Kopieniec i Kotlinowy Wierch. W jej skład wchodziły polany: Szałasiska na północno-zachodniej stronie Wielkiego Kopieńca, Polana między Kopieńcami (na Przełęczy między Kopieńcami), Polana pod Kopieńcem i polana Sucha Dolina. Łączna powierzchnia Hali Kopieniec i Olczyskiej w 1960 r. wynosiła 71,22 ha, w tym pastwiska stanowiły 10,0 ha, halizny 10,4 ha, lasy 36,6 ha, a nieużytki 14,2 ha. Polany były koszone, właściwe tereny wypasowe stanowiły ich obrzeża, zbocza gór, halizny i lasy serwitutowe. Halom tym przypisany był bowiem olbrzymi serwitut w otaczających je lasach, który wynosił aż 514,38 ha.
Łączny wypas w 1960 w przeliczeniu na owce wynosił na obydwu tych halach 542 sztuki. Znacznie przekraczało to możliwości tych hal. Strome stoki Kopieńca Wielkiego stały się sztandarowym przykładem zniszczeń spowodowanych przez nadmierny wypas. Cały jego wapienny masyw zamienił się w wielkie szutrowisko pocięte setkami perci udeptanych przez raciczki owiec. Tymczasem jest to teren o dużych wartościach przyrodniczych. W latach 1960–64 obszar obydwu tych hal został przez państwo od górali wykupiony bądź wywłaszczony i wszedł w skład Tatrzańskiego Parku Narodowego. Zniesiono całkowicie wypas. W 1981 przywrócono go ponownie, ale tylko na Polanie pod Kopieńcem. Wypas ten, tzw. wypas kulturowy, zastrzeżony jest licznymi ograniczeniami. Zbocza Kopieńca Wielkiego stopniowo regenerują się.
Według "Wielkiej encyklopedii tatrzańskiej" Hala Kopieniec stanowiła część Hali Skupniowej.

</doc>
<doc id="1506906" url="https://pl.wikipedia.org/wiki?curid=1506906" title="Take Back the City">
Take Back the City

Take Back The City - wydany w 2008 singel grupy rockowej Snow Patrol. Utwór promuje piąty album szkockiej grupy, zatytułowany A Hundred Million Suns. Został wydany w dniach 10-13 października 2008.
Teledysk.
Podczas tygodniowej realizacji video singla, która odbyła się w dniach 11-18 sierpnia 2008, posłużyły miejsca z centralnego Londynu. W teledysku, używając metody stop-klatek, zespół ukazuje różne aspekty nocnego życia miasta. Video zostało wyreżyserowane przez Alexa Courtesa, który współpracował wcześniej z takimi sławami jak: U2, Foo Fighters, Hilary Duff, czy Kylie Minogue. Premierowe nagranie ukazało się już we wrześniu 2008 r. na portalu internetowym Yahoo.com., natomiast oficjalne wydanie miało miejsce dnia 13 października 2008 r.

</doc>
<doc id="1506907" url="https://pl.wikipedia.org/wiki?curid=1506907" title="Ulica Fabryczna w Warszawie">
Ulica Fabryczna w Warszawie

Ulica Fabryczna – ulica na osiedlu Solec, w dzielnicy Śródmieście w Warszawie.
Historia.
Na działce na rogu ul. Czerniakowskiej i Fabrycznej rozpoczęło się powstanie listopadowe. W 1830 roku przy ul. Czerniakowskiej nr hipoteczny - nr taryfy 3001 znajdował się "browar Weissa na Solcu", co odpowiada we współczesnej numeracji Czerniakowska nr 189 (róg później wytyczonej ul. Fabrycznej). Działka 3001 wskutek podziału na mniejsze działki obejmowała także adresy ul. Fabryczna 1A i 1B, 3, 5, 7. Podpalenie browaru Weissa 29 listopada 1830 ok. godz. 1730 przez pchor. Wiktora Tylskiego było sygnałem do wybuchu powstania listopadowego.
Na działce 3001 (nieistniejący róg ul. Czerniakowska 189 i ul. Fabrycznej 1) od ok. 1850 do 1944 znajdowała się neorenesansowa kamienica hr. Andrzeja Zamojskiego lub Barcińskich − dwukondygnacyjny narożny budynek mieszkalny, który znalazł się na rogu Czerniakowskiej i wytyczonej w 1868 ul. Fabrycznej, przypuszczalnie projektu Henryka Marconiego lub kogoś z jego kręgu; który mieścił mieszkania dla dyrekcji Warsztatów Żeglugi Parowej na Solcu. W lipcu 1865 do domu przy ul. Czerniakowskiej 3001 (nr 51 w 1867) wprowadzili się Izabella i Antoni Barcińscy - siostra Fryderyka Chopina z mężem. Dom ten był ich własnością w latach 1867 - 1871.
Dochodząca przed wybudowaniem Trasy Łazienkowskiej do ul. Czerniakowskiej ulica Fabryczna powstała około 1868 z drogi wiodącej do giserni Konstantego Rudzkiego, działającej początkowo przy Warsztatach Żeglugi Parowej na Solcu.
Owe zakłady, zakupione w 1850 przez hr. Andrzeja Zamoyskiego zajmowały teren pomiędzy ul. Solec, Rozbrat i Czerniakowską, przy której się znajdowały. Przy Fabrycznej mieściły się kancelaria, apartament dyrektora oraz hala fabryczna z kuźnią i stolarnią. Od 1861 posesja ta przechodziła w posiadanie różnych właścicieli; pierwszym był właściciel Kazimierz Kropiwnicki, prowadzący tu fabrykę narzędzi rolniczych, zaś ostatnim - August Repphan. Na sąsiedniej posesji działała gisernia Rudzkiego od 1858 jako odrębna od WŻP firma - "Gisernia przy Warsztatach Żeglugi Parowej, Konstanty Rudzki i Współka" (pis. oryg).
W późniejszym okresie na terenie giserni pojawiły się nowe obiekty: w latach 1878-79 powstała hala fabryczna projektu Jana Lilpopa, drewniane budynki składów, które w 1896 zaprojektował Stefan Szyller.
Właściciel giserni, Konstanty Rudzki, w 1858 wystawił u zbiegu z ul. Rozbrat willę; w 1863 nabył ją Adam hr. Ronikier, który planował wzniesienie na swych gruntach po przeciwnej stronie ulicy domów robotniczych.
Duża liczba obiektów przemysłowych w okolicy wpłynęła na rodzaj wznoszonych tu obiektów mieszkalnych: miały być utylitarnymi czynszówkami z dużą liczbą tanich mieszkań dla robotników. Budowano je począwszy od 1880; po części otrzymały nietrwały wystrój fasad wykonany z gipsu.
Po 1910 dla hr. Henryka Ronikiera powstał wielki dom robotniczy, o ceglanych fasadach i detalach wykonanych ze sztucznego kamienia. Po odzyskaniu niepodległości dom ów był własnością Zakładu Paralityków Św. Władysława z ul. Belwederskiej.
W tym okresie w całej okolicy ulicy Fabrycznej zakłady przemysłowe zaczęły ustępować miejsca zabudowaniom mieszkalnym; na terenach po dawnej fabryce Repphana powstały dwa domy czynszowe o gładkich fasadach.
Pod względem wykończenia wyróżniały się bliźniacze kamienice pod nr. 24A i 26, których sienie ozdobił alabaster i kryształowe lustra, jednak ich luksus był przy tej ulicy wyjątkiem.
W 1932 roku hale fabryczne rozebrano, na ich miejscu powstały kamienice o nr Fabryczna 1A i 1B.
W 1938 wzniesiono pod numerami 21-27 zespół bloków osiedla BGK, wyróżniający się szczytowym, grzebieniowym ustawieniem budynków do ulicy. Było to rozwiązanie nowoczesne i nowatorskie; wcześniej powstało w ten sposób tylko osiedle Towarzystwa Osiedli Robotniczych przy ul. Obozowej na Kole; BGK był zresztą jednym z głównych udziałowców Towarzystwa Osiedli Robotniczych.
W 1944 zupełnemu zniszczeniu uległ początkowy odcinek ulicy; w latach 1964-68 wybudowano tam według projektu Oskara Hansena bloki osiedla Torwar, uzupełnione po 1970 kolejnymi budynkami autorstwa Jana Zdanowicza.

</doc>
<doc id="1506909" url="https://pl.wikipedia.org/wiki?curid=1506909" title="Termoizopleta">
Termoizopleta

Termoizopleta - graficzna forma ilustracji zmian w temperaturze rocznej gleby na różnej głębokości. Charakterystyka zmian powinna zawierać wartości ekstremalne lub absolutne.

</doc>
<doc id="1506913" url="https://pl.wikipedia.org/wiki?curid=1506913" title="Barbara Wachowska">
Barbara Wachowska

Barbara Wachowska (ur. 15 listopada 1929 w Wolborzu, zm. 2 lutego 2005 w Łodzi) – historyk, nauczycielka akademicka, prof. Uniwersytetu Łódzkiego. Od roku 1945 mieszkała w Tomaszowie Mazowieckim. W roku 1949 ukończyła I Liceum Ogólnokształcące im. Jarosława Dąbrowskiego w Tomaszowie Mazowieckim. W 1952 r. ukończyła Państwową Wyższą Szkołę Pedagogiczną w Łodzi, a w 1957 r. historię na Uniwersytecie Warszawskim.
Życiorys.
Od 1957 r. była pracownikiem naukowym w Katedrze Historii Polski XIX i XX wieku w Uniwersytecie Łódzkim. Przez wiele lat była kierownikiem Zakładu, a następnie Katedry Historii Najnowszej Polski oraz wicedyrektorem Instytutu Historii UŁ. Prowadziła prace badawcze dotyczące kwestii związanych z dziejami masowych ruchów społecznych, partii politycznych i związków zawodowych, a także dziejów miast Polski centralnej.
Jest autorką prac na temat historii najnowszej Brzezin, Kutna, Łasku, Łęczycy, Pabianic, Piotrkowa Tryb., Sieradza, Tomaszowa Mazowieckiego i Zgierza. Była wieloletnim członkiem Polskiego Towarzystwa Historycznego i redaktorem naczelnym „Rocznika Łódzkiego”.
Opublikowała liczne prace poświęcone Tomaszowowi Mazowieckiemu. W 2000 r. otrzymała dyplom i medal „Przyjaciel Tomaszowa Mazowieckiego”. Była długoletnim członkiem Komitetu Redakcyjnego kwartalnika KC PZPR „Z Pola Walki”, w którym publikowano artykuły na temat historii polskiego i międzynarodowego ruchu robotniczego i komunistycznego. Autorka haseł w "Słowniku biograficznym działaczy polskiego ruchu robotniczego".
Spoczywa na Cmentarzu Komunalnym na Dołach w Łodzi (kwatera XXIII, rząd 22, grób 6).

</doc>
<doc id="1506914" url="https://pl.wikipedia.org/wiki?curid=1506914" title="Czeremchowo">
Czeremchowo

Czeremchowo () – miasto w Rosji w obwodzie irkuckim w zagłębiu węglowym.
Znajdują się tu kopalnie węgla, przemysł maszynowy, spożywczy, lekki.
Jedno z miejsc do których byli zsyłani polscy działacze socjalistyczni z partii „Proletariat”. Tu byli zatrudniani między innymi w kopalni węgla i złota „Komorowski i Sobieszczański” (Kомпании Русскo-Азиатическия Уголья копий и Золотые принска „Коморовский и Собесщанский”, Черемхово).

</doc>
<doc id="1506916" url="https://pl.wikipedia.org/wiki?curid=1506916" title="Marcin Kazimierz Borowski">
Marcin Kazimierz Borowski

Marcin Kazimierz Borowski herbu Lis (ur. 1640, zm. w październiku 1709) – podkoniuszy koronny, starosta grudziądzki i rogoziński, od 1691 kasztelan gdański, właściciel dóbr gubińskich i Białochowa k. Grudziądza.
Urodził się w rodzinie Szymona Borowskiego. W młodości przebywał na dworze Jana Kazimierza. W 1673 dowodził regimentem dragonów w wyprawie chocimskiej.
W 1667 dostał dobra rogozińskie w ziemi chełmińskiej, a po śmierci królowej Marii Ludwiki, przyległe starostwo grudziądzkie. Poseł sejmiku generalnego pruskiego na sejm abdykacyjny 1668 roku.
W oczach sąsiadów z zagranicy uchodził za sojusznika króla Jana III Sobieskiego w jego zmaganiach politycznych z elektorem Fryderykiem Wilhelmem. Był delegatem z województwa chełmińskiego na elekcję królów Michała Korybuta Wiśniowieckiego i Jana III Sobieskiego. 11 lutego 1668 mianowany podkoniuszym koronnym. Był członkiem konfederacji malkontentów w 1672 roku.
Poseł sejmiku kowalewskiego na sejm koronacyjny 1676 roku, sejm 1690 roku.
W 1691 nominowany na kasztelanię gdańską, co wywołało, bezskuteczny jednak, protest szlachty pruskiej, gdyż nie posiadał prawa indygenatu. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Po 1700, podczas wielkiej wojny północnej, gdy Gdańsk był niejednokrotnie zagrożony przez obce wojska, w celu wzmocnienia miasta, zatrudnił fortyfikatora Jana Charpentiera.
W 1702 otrzymał zgodę królewską, na ustąpienie starostwa grudziądzkiego Działyńskim.
Zaznaczył się też dobroczynnością na cele kościelne, zwłaszcza na kolegium jezuitów grudziądzkich i przebudowę kościoła o. Dominikanów w Chełmie.
Żona Anna Andrault de Langieron zawarła z mężem w 1690 umowę wzajemnego dożywocia; w testamencie zatwierdzonym w 1693. Mieszkał z rodziną w Giżycku (Lecku). Zmarł w 1709.

</doc>
<doc id="1506917" url="https://pl.wikipedia.org/wiki?curid=1506917" title="Hala Olczysko">
Hala Olczysko

Hala Olczysko, w dawnej literaturze nazywana także Halą Olczyską – dawna hala pasterska w Tatrach. Pierwotnie wchodziła w skład Hali Skupniowej, która potem podzieliła się na dwie hale: Halę Olczysko i Halę Kopieniec.
Hala Olczysko położona była na wysokości 1050–1100 m n.p.m. pomiędzy Kopieńcami: Wielkim (1328 m n.p.m.) i Małym (1167 m) a Skupniowym Upłazem i Nosalem (1206 m). Obejmowała obszar niemal całej Doliny Olczyskiej z wyjątkiem jej najwyższej części, którą zajmowała Wyżnia Hala Królowa. W jej skład wchodziły trzy polany: Olczyska Polana, Brylówka i Polana w Dolinie Olczyskiej. Na polanie Olczyskiej stały szałasy. Sąsiadowała z Halą Królową, Halą Skupniową i Halą Kopieniec. Łączna powierzchnia Hali Olczysko i Hali Kopieniec w 1960 wynosiła 71,22 ha, w tym pastwiska stanowiły 10,0 ha, halizny 10,4 ha, lasy 36,6 ha, a nieużytki 14,2 ha. Polany były koszone, właściwe tereny wypasowe stanowiły jej obrzeża, zbocza gór, halizny i lasy serwitutowe. Halom tym przypisany był bowiem olbrzymi serwitut w otaczających je lasach, który wynosił aż 514,38 ha. Łączny wypas w 1960 w przeliczeniu na owce wynosił na obydwu tych halach 542 sztuki.
Według dokumentów z 1767 r. hala Olczysko była własnością górali z Białego Dunajca. Stały na niej szałasy, dziś pozostały jedynie trzy. Stanowią one obiekt muzealny.

</doc>
<doc id="1506918" url="https://pl.wikipedia.org/wiki?curid=1506918" title="Szymon Gonet">
Szymon Gonet

Szymon Gonet (ur. 1868 w Krakowie, zm. 1932 w Krośnie) – folklorysta. Od 1885 roku pracował jako nauczyciel w okolicach Wadowic (Inwałd, Sułkowice, Spytkowice), później jako inspektor w Przeworsku i Krośnie (1913-1928).
Życiorys.
Od 1896 roku współpracował z "Ludem", publikując w nim szereg materiałów na temat gwar podwadowickich, wierzeń, podań, zagadek, parodii i andgdot.

</doc>
<doc id="1506919" url="https://pl.wikipedia.org/wiki?curid=1506919" title="Niebiosa mogą zaczekać">
Niebiosa mogą zaczekać



</doc>
<doc id="1506921" url="https://pl.wikipedia.org/wiki?curid=1506921" title="Hala Olczyska">
Hala Olczyska



</doc>
<doc id="1506922" url="https://pl.wikipedia.org/wiki?curid=1506922" title="Artemiwśk (ujednoznacznienie)">
Artemiwśk (ujednoznacznienie)

Artemiwśk, ukr. Артемівськ

</doc>
<doc id="1506924" url="https://pl.wikipedia.org/wiki?curid=1506924" title="Kypucze">
Kypucze

Kypucze (ukr. Кипуче) – miasto na Ukrainie, w obwodzie ługańskim, w rejonie perewalskim.
Historia.
Miejscowość została założona w 1910 roku pod nazwą Kateryniwka (ukr. Катеринівка; ros. Екатериновка, "Jekatierinowka").
W 1923 roku została przemianowana na osiedle im. Artema, na cześć rewolucjonisty Fiodora Siergiejewa ps. Artiom (ukr. "Артем").
W 1938 roku miejscowość otrzymała status osiedla typu miejskiego i nazwę Artemiwśk.
W 1961 roku Artemiwśk otrzymał prawa miejskie.
W 1989 liczyło 11 594 mieszkańców.
W 2013 liczyło 7506 mieszkańców.
Od 2014 roku jest pod kontrolą t.zw. Ługańskiej Republiki Ludowej.
12 maja 2016 roku miasto otrzymało nazwę Kypucze.

</doc>
<doc id="1506925" url="https://pl.wikipedia.org/wiki?curid=1506925" title="Norman Taurog">
Norman Taurog

Norman Rae Taurog (ur. 23 lutego 1899 w Chicago, zm. 7 kwietnia 1981 w Rancho Mirage) – amerykański reżyser filmowy, zdobywca Oskara w 1931 roku za film Skippy. Łącznie wyreżyserował w swej karierze 185 produkcji krótko- i pełnometrażowych.

</doc>
<doc id="1506927" url="https://pl.wikipedia.org/wiki?curid=1506927" title="Łysyczańsk">
Łysyczańsk



</doc>
<doc id="1506929" url="https://pl.wikipedia.org/wiki?curid=1506929" title="Kusacz okopcony">
Kusacz okopcony

Kusacz okopcony ("Crypturellus boucardi") – gatunek średniej wielkości ptaka z rodziny kusaczy (Tinamidae). Powszechnie spotykany w wilgotnych lasach regionów podzwrotnikowych i tropikalnych Meksyku i Ameryki Centralnej, położonych na wysokości do 1800 m n.p.m. Jego zasięg występowania szacowany jest na 742 tysiące km².
Łacińska nazwa gatunku została nadana dla uczczenia pamięci francuskiego ornitologa Adolphe Boucarda.
Podgatunki i zasięg występowania.
Kusacz okopcony występuje w zależności od podgatunku:
Charakterystyka.
Długość ciała 25,5–28 cm; masa ciała samic 374–526 g, samców 368,5–467 g. Upierzenie powyżej skrzydeł czarne, brązowe na skrzydłach, ciemnopopielato-szare na piersi, szarobure na reszcie dolnych części ciała, oprócz ciemniejszych obszarów na bokach i powyżej ogona. Dziób jest ciemny powyżej i żółty poniżej, nogi czerwonawo-pomarańczowe.
Jest płochliwy i trudno go zaobserwować w ciemnym, leśnym podszycie. Wydaje głuchy odgłos „ah-wah”.
Status.
Międzynarodowa Unia Ochrony Przyrody (IUCN) uznaje kusacza okopconego za gatunek narażony na wyginięcie (VU – "Vulnerable") od 2022 roku; wcześniej, od 1988 był klasyfikowany jako gatunek najmniejszej troski (LC – "Least Concern"). Liczebność populacji szacuje się na 20–50 tysięcy osobników, zaś trend liczebności uznawany jest za spadkowy ze względu na niszczenie siedlisk i polowania.

</doc>
<doc id="1506930" url="https://pl.wikipedia.org/wiki?curid=1506930" title="Crypturellus boucardi">
Crypturellus boucardi



</doc>
<doc id="1506936" url="https://pl.wikipedia.org/wiki?curid=1506936" title="Hala Skupniowa">
Hala Skupniowa

Hala Skupniowa – dawna hala pasterska w Tatrach. Później podzieliła się na dwie hale: Halę Olczysko i Halę Kopieniec.
Pierwotnie Hala Skupniowa obejmowała obszary pomiędzy zboczami Skupniowego Upłazu, Boczania i Nosala, niemal całą Dolinę Olczyską (z wyjątkiem najwyższej jej części zajmowanej przez Halę Królową) oraz reglowe wzniesienia: Wielki Kopieniec, Mały Kopieniec i Kotlinowy Wierch wraz z położonymi wokół tych szczytów obszarami. Do hali należały polany: Szałasiska położone po północnej stronie Wielkiego Kopieńca, Sucha Dolina pomiędzy Wielkim i Małym Kopieńcem, polana Kopieniec znajdująca się po wschodniej stronie Wielkiego Kopieńca oraz Olczyska Polana w Dolinie Olczyskiej. Na polanie Kopieniec oraz na Olczyskiej Polanie stały szałasy i inne zabudowania pasterskie.
Łączna powierzchnia hali w 1960 r. (podzielona już wtedy była na hale Kopieniec i Olczysko) wynosiła 71,22 ha, w tym pastwiska stanowiły 10,0 ha, halizny 10,4 ha, lasy 36,6 ha, a nieużytki 14,2 ha. Polany były koszone, właściwe tereny wypasowe stanowiły ich obrzeża, zbocza gór, halizny i lasy serwitutowe. Halom tym przypisany był bowiem olbrzymi serwitut w otaczających je lasach, który wynosił aż 514,38 ha. Łączny wypas w 1960 r. w przeliczeniu na owce wynosił na obydwu tych halach 542 sztuki.

</doc>
<doc id="1506937" url="https://pl.wikipedia.org/wiki?curid=1506937" title="Ewangelicko-Parafialne Towarzystwo Pożyczkowo-Oszczędnościowe w Radomiu">
Ewangelicko-Parafialne Towarzystwo Pożyczkowo-Oszczędnościowe w Radomiu

Ewangelicko-Parafialne Towarzystwo Pożyczkowo-Oszczędnościowe w Radomiu – towarzystwo pożyczkowo-oszczędnościowe działające przy parafii ewangelickiej w Radomiu w latach 1920-1923. Statut towarzystwa został zatwierdzony 6 listopada 1920 przez Ministra Skarbu.
Towarzystwo miało swoją siedzibę w Radomiu, posiadało również filie w Jaworze k. Iłży oraz w Kozienicach. Było osobą prawną a jej fundusze stanowiły kapitały: zakładowy, zasobowy i specjalny.
W 1923 towarzystwo przekształciło się w Ewangelicką Spółdzielnię Kredytową w Radomiu.

</doc>
<doc id="1506938" url="https://pl.wikipedia.org/wiki?curid=1506938" title="Stephen Clarke">
Stephen Clarke



</doc>
<doc id="1506939" url="https://pl.wikipedia.org/wiki?curid=1506939" title="Ewangelicka Spółdzielnia Kredytowa w Radomiu">
Ewangelicka Spółdzielnia Kredytowa w Radomiu

Ewangelicka Spółdzielnia Kredytowa w Radomiu (1923-1930 z nieograniczoną odpowiedzialnością; 1930-1937 z ograniczoną odpowiedzialnością) – spółdzielnia kredytowa działająca przy parafii ewangelickiej w Radomiu w latach 1923-1937.
Powstała na bazie Ewangelicko-Parafialnego Towarzystwa Pożyczkowo-Oszczędnościowego w Radomiu (1920-1923). Należała do Związku Spółdzielni Polskich.
7 maja 1933 spółdzielnia została rozwiązana. Jej likwidacja trwała do 4 kwietnia 1937 a jej likwidatorami, pracującymi społecznie, zostali:

</doc>
<doc id="1506940" url="https://pl.wikipedia.org/wiki?curid=1506940" title="Daglezja sina">
Daglezja sina

Daglezja zielona odmiana sina, daglezja sina, jedlica sina ("Pseudotsuga menziesii" var. "glauca" Franco) – odmiana daglezji zielonej, drzewa z rodziny sosnowatych. Występuje w Górach Skalistych, gdzie rośnie do 3000 m n.p.m. Od odmiany nominatywnej różni się pokrojem, igłami i szyszkami. Ma także większą odporność na mrozy.
Zmienność.
W ujęciu traktującym odmianę w randze podgatunku wyróżniono w jego obrębie dwie odmiany geograficzne:
W ujęciu uznającym daglezję siną za odmianę ww. taksony uznawane są za jej synonimy.

</doc>
<doc id="1506941" url="https://pl.wikipedia.org/wiki?curid=1506941" title="IC 298">
IC 298

IC 298 (również Arp 147) – para powiązanych ze sobą grawitacyjnie galaktyk znajdująca się w konstelacji Wieloryba. Znajduje się w odległości około 400 milionów lat świetlnych od Ziemi. Została odkryta 29 grudnia 1893 roku przez francuskiego astronoma Stéphane’a Javella.
Charakterystyka.
Galaktyka po lewej stronie przypomina cyfrę „jeden”, gdyż jest ustawiona prawie dokładnie bokiem do obserwatora z punktu widzenia Ziemi. Jej kształt to stosunkowo regularny gładki pierścień gwiazd. Druga galaktyka, przypominająca cyfrę „zero”, wygląda jak regularny pierścień. Zachodzą w niej intensywne procesy formowania gwiazd.
Prawdopodobnie niebieskawy pierścień galaktyki widocznej z prawej strony powstał, gdy czerwonawa galaktyka przeszła przez jej środek. Takie zderzenie galaktyk mogło doprowadzić do powstania fali uderzeniowej, która wyrzuciła materię formując pierścień i zainicjowała proces powstawania gwiazd. Centrum uderzonej galaktyki znajduje się w czerwonym fragmencie widocznym w lewej dolnej części niebieskiego pierścienia. Pierścień ten składa się z ogromnej liczby młodych, masywnych gwiazd, które jasno płoną i żyją krótko, po kilku milionach lat eksplodując jako supernowe i zostawiając po sobie gwiazdy neutronowe lub czarne dziury. Obiekty te mogą stać się jasnymi źródłami promieniowania rentgenowskiego o ile mają gwiazdę towarzysza.
W pierścieniu IC 298 zaobserwowano dziewięć rozproszonych takich źródeł. Są one na tyle jasne, że są to najprawdopodobniej czarne dziury o masach wynoszących około 20 razy więcej niż masa Słońca. Jądro galaktyki przypominającej cyfrę „zero” również emituje promieniowanie rentgenowskie, co wskazuje, że może zawierać supermasywną czarną dziurę.
Badania prowadzone w podczerwieni oraz ultrafiolecie pozwoliły oszacować tempo formowania nowych gwiazd w pierścieniu. Wynika z nich, że najbardziej intensywny okres formowania gwiazd zakończył się około 15 milionów lat temu.

</doc>
<doc id="1506946" url="https://pl.wikipedia.org/wiki?curid=1506946" title="Tom Chaplin">
Tom Chaplin

Thomas Olivier Chaplin (ur. 8 marca 1979 w Battle, East Sussex) – brytyjski muzyk, lider i wokalista grupy piano-rockowej Keane.
Życie i twórczość przed Keane.
Chaplin urodził się w rodzinie Davida Chaplina i Sally Taylor w dniu 8 marca 1979 r., niespełna miesiąc po narodzinach brata Tima Rice-Oxleya o identycznym imieniu. Ich matki zostały przyjaciółkami, co spowodowało, że Tom Chaplin rozpoczął przyjaźń z dwoma braćmi Oxleyami, która trwa do dzisiaj.
Ojciec Chaplina był dyrektorem szkoły Vinehall School w Robertsbridge, więc zarówno Chaplin jak i Oxley zostali tam umieszczeni. Razem uczęszczali również na Tonbridge School. Studiując tam, spotkali Richarda Hughesa, który później został członkiem ich wspólnej grupy Keane, a także Dominica Scotta, który był członkiem zespołu do 2001 r. W czasach Vinehall School Chaplin zagrał w kilku przedstawieniach szkolnych oraz należał do szkolnego chóru. W Tonbridge School spędził pięć lat w chórze kościelnym i został wybrany do śpiewania tekstów solo.
W 1995 r. Tim, Dominic i Richard założyli swój pierwszy zespół nazwany "The Lotus Eaters". Był to tzw. cover band grający przeróbki znanych zespołów tj. U2, Oasis, czy The Beatles w pubach Sussexu.
Keane.
Chaplin zaprosił do dołączenia do grupy Rice-Oxleya. Ten przyjął propozycję w roku 1997, kiedy to nazwa zespołu została zmieniona z "The Lotus Eaters" na "Cherry Keane", a następnie na samo Keane. Nazwa powstała ku czci przyjaciółki matki Chaplina, którą wszyscy muzycy zespołu dobrze znali.
W czerwcu 1997 roku Chaplin wyjechał do Południowej Afryki na roczną przerwę. W trakcie nieobecności Toma reszta zespołu przygotowywała się do koncertu. Kiedy rok później do grupy powrócił Chaplin, 13 lipca 1998 r. zagrali po raz pierwszy w The Hope &amp; Anchor Pub. Po tym zdarzeniu Tom Chaplin zaczął studiować historię sztuki na Uniwersytecie w Edynburgu. Niedługo później porzucił naukę dla kontynuowania swojej kariery muzycznej w Londynie.
Podczas pobytu w Londynie wynajmował mieszkanie wraz z Timem oraz Stokem Newingtonem. Starał się zdobyć pieniądze na utrzymanie, co zaowocowało pracą w wydawnictwie brytyjskim.
Wraz ze Scottem w składzie jako gitarzysta prowadzący, Chaplin grał na gitarze akustycznej. Odkąd Scott opuścił zespół w 2001 roku, Tom przeszedł na wocal, ale również rozpoczął grę na organach podczas większych koncertów i na pianinie, począwszy od wydania drugiej płyty zespołu. W listopadzie 2004 roku wziął udział w reedycji "Do They Know It's Christmas?" Band Aid 20's.
Odwyk.
Dnia 22 sierpnia 2006 r. Chaplin ujawnił, że ma poważne problemy z alkoholem i narkotykami. Zdecydował się również na odwyk. On i pozostali członkowie zespołu Keane zdecydowali się odwołać tournée po Ameryce Północnej po tym, jak Chaplin opuścił bez uprzedzenia hotel podczas trasy koncertowej w Japonii i odleciał samotnie do Wielkiej Brytanii.
Opuścił Priory Clinic w Londynie dnia 6 października, jednak nie przestał zażywania leków.

</doc>
<doc id="1506948" url="https://pl.wikipedia.org/wiki?curid=1506948" title="Arp 147">
Arp 147



</doc>
<doc id="1506949" url="https://pl.wikipedia.org/wiki?curid=1506949" title="Filtr cząstek stałych">
Filtr cząstek stałych

Filtr cząstek stałych (ang. "diesel particulate filter", "DPF" lub "gasoline particulate filter", "GPF"; fr. "filtre à particules", FAP) – filtr montowany w układach wydechowych silników wysokoprężnych i benzynowych, oczyszczający gazy spalinowe z cząstek stałych, w skład których wchodzi głównie niespalony węgiel w formie sadzy, na której zaadsorbowane są inne substancje, zwłaszcza wielopierścieniowe węglowodory aromatyczne i tlenki metali. Stosowane od 1980 roku, a w silnikach samochodowych od 1996 roku. Ich wprowadzenie pozwoliło wyeliminować częściowo emisję czarnego dymu, charakterystycznego dla pojazdów z silnikami Diesla. Cząstki stałe występujące w gazach wylotowych silników Diesla mają rozmiary od 1 do 300 μm i uważa się, że są jednym z głównych źródeł niskiej emisji szczególnie szkodliwych dla zdrowia cząstek PM2,5 i PM10 i jedną z przyczyn powstawania smogu.
W celu eliminacji większej ilości cząstek stałych, jak również chemicznych związków szkodliwych dla środowiska, filtry cząstek stałych stosowane są w połączeniu z innymi elementami układu wydechowego tj. katalizatorami "oxicat", "DeNOx" lub ich kombinacją w postaci "katalizatorów czterofunkcyjnych". Przykładem może być układ CRT będący połączeniem katalizatora oxicat i filtra cząstek stałych.
Zasada działania.
Filtr ma postać przestrzennej struktury o bardzo rozwiniętej powierzchni właściwej. Cząstki stałe osiadają na porowatych ściankach lub włóknach, wykonanych z metalu, materiałów ceramicznych lub specjalnego papieru (tylko w przypadku filtrów jednorazowych). Wydajność prawidłowo działającego filtra zawiera się w przedziale od 85% do 100%, co oznacza, że do atmosfery przedostaje się nie więcej niż 15% pierwotnej zawartości zanieczyszczeń w fazie stałej. Cząstki, które zbierają się w filtrze, potrzebują do spalenia temperatury około 550 stopni C, a spaliny mają średnio 150 stopni C. Realizowane jest to za pomocą różnych procedur wypalania zawartości filtra.
Regeneracja.
Gromadzące się w filtrze cząstki powodują jego stopniowe zapychanie i utratę wydajności. Na żywotność filtra wpływają: sposób jazdy, stan techniczny pojazdu oraz stosowany olej, paliwo i dodatki do paliwa. W części pojazdów stosuje się filtry jednorazowe, wymagające wymiany po zapełnieniu filtra. Bardziej zaawansowanym rozwiązaniem jest samooczyszczanie filtra polegające na katalitycznym spalaniu cząstek po osiągnięciu przez filtr odpowiednio wysokiej temperatury (cząstki spalają się w temperaturze wyższej niż 600 °C). System ten nosi nazwę regeneracji pasywnej.
Stosowane są też aktywne systemy wypalania zgromadzonych w filtrze cząstek – na przykład okresowa zmiana trybu pracy silnika, w wyniku czego emituje on zwiększone ilości dwutlenku azotu, który przepływając przez filtr, powoduje utlenianie węgla zawartego w cząstkach. Jeszcze innym sposobem aktywnej regeneracji filtra jest okresowe podgrzewanie go dodatkowym płomieniem wtryskiwanej do filtra mieszanki paliwowej, w wyniku czego cząstki ulegają częściowemu spaleniu.
W skład cząstek stałych, oprócz węgla wchodzą też niepalne substancje, pochodzące z dodatków do oleju, paliw i produktów zużycia i korozji silników. Substancje te po spaleniu węgla zawartego w cząstkach stałych tworzą popiół, który akumuluje się w filtrze cząstek stałych. Z tego powodu z czasem stopień zapełnienia filtra nieodwracalnie rośnie, zmniejszając efektywność procesów regeneracji. W momencie osiągnięcia przez filtr krytycznego poziomu napełnienia popiołem komputer pokładowy sygnalizuje błąd w układzie oczyszczania spalin i konieczna jest wymiana bądź mechaniczna regeneracja filtra poza pojazdem.
Aspekty prawno-finansowe.
Ze względu na wysoki koszt wymiany, kierowcy czasami decydują się na usunięcie filtrów cząstek stałych z samochodów z silnikami Diesla. Ponieważ po pozbawieniu pojazdu filtra emisja cząstek stałych rośnie wielokrotnie, istnieje bardzo wysokie prawdopodobieństwo niespełniania w konsekwencji norm emisji wymaganych, aby pojazd był dopuszczony do ruchu. Jazda takim pojazdem po drogach publicznych w Polsce grozi mandatem do 500 zł i odebraniem dowodu rejestracyjnego, jednakże jeszcze w 2017 roku, ze względu na brak odpowiedniego wyposażenia patroli policyjnych, a także metody badania składu spalin w stacjach kontroli pojazdów, wykrywanie tego rodzaju wykroczeń w Polsce nie było częste. Niska wysokość kary w Polsce podlegała krytyce, wprowadzano też zmiany w kontroli pojazdów, od roku 2017 część patroli policyjnych została zaopatrzona w odpowiedni sprzęt diagnostyczny i okresowo są organizowane specjalne akcje kontroli emisji. W marcu 2018 r. na zlecenie Ministerstwa Infrastruktury opracowano procedurę wykrywania wyciętych lub niesprawnych filtrów cząstek stałych, trwały prace legislacyjne nad uzupełnieniem okresowych badań technicznych o taką procedurę.
W innych krajach Unii Europejskiej kary za jazdę pojazdem niespełniającym norm emisji są dużo większe, a kontrole są częstsze i skuteczniejsze. W Niemczech za jazdę pojazdem z usuniętym filtrem DPF kierowcy grozi kara 1000 euro. W Austrii grozi kara 3500 euro. W Wielkiej Brytanii od 2014 r. do 2017 r. ukarano ponad 1800 kierowców karami od 1000 do 2500 funtów za jazdę samochodami z nieprawidłowo przerobionymi układami wydechowymi.

</doc>
<doc id="1506950" url="https://pl.wikipedia.org/wiki?curid=1506950" title="Stephen Clarke (pisarz)">
Stephen Clarke (pisarz)

Stephen Clarke (ur. 15 października 1959 w St Albans w Anglii) – brytyjski dziennikarz i pisarz.
Twórczość.
Cykl "Merde!".
Stephen Clarke znany jest przede wszystkim z serii książek "Merde!", w żartobliwy sposób opisujących perypetie Brytyjczyka Paula Westa we Francji:

</doc>
<doc id="1506951" url="https://pl.wikipedia.org/wiki?curid=1506951" title="Hubert Orłowski">
Hubert Orłowski

Hubert Orłowski (ur. 22 maja 1937 w Podlejkach na Warmii) – polski germanista, emerytowany profesor zwyczajny UAM, profesor w Instytucie Zachodnim w Poznaniu. Związany ze stowarzyszeniem Wspólnota Kulturowa Borussia w Olsztynie. Od 2002 członek korespondent, a od 2010 członek rzeczywisty PAN. Jego specjalności to: literatura i kultura niemiecka ze szczególnym uwzględnieniem okresu Trzeciej Rzeszy, teoria narracji, semantyka historyczna i badania nad stereotypami, stosunki literackie polsko-niemieckie. Jest badaczem procesu powstawania stereotypów niemieckich o Polakach; w tym terminu: „Polnische Wirtschaft” i autorem esejów o recepcji Bertolta Brechta w Polsce. Opracował m.in. antologię: "Współczesna myśl literaturoznawcza w Republice Federalnej Niemiec" (1986). Wypromował ponad 20 doktorantów. Wraz z Christophem Kleßmannem współredaktor „Poznańskiej Biblioteki Niemieckiej”.
Kariera naukowa.
Studia germanistyczne ukończył w 1961 na UAM. Od 1977 profesor Uniwersytetu im. Adama Mickiewicza w Poznaniu.
W latach 1976–1977 oraz w 1980 stypendysta Fundacji Aleksandra von Humboldta. W latach 1984–1985 wykładał gościnnie na Uniwersytecie Christiana Albrechta w Kilonii, a od 1987 do 1988 na Uniwersytecie Karla Franza w Grazu. Wykładał w ponad dwudziestu niemieckich, austriackich i holenderskich uniwersytetach.
Pod jego kierunkiem w 1994 stopień naukowy doktora uzyskał Jerzy Kałążny.
Został rektorem Wyższej Szkoły Języków Obcych im. Samuela Bogumiła Lindego w Poznaniu. Od 2006 członek Rady Fundacji Wspólnota Kulturowa Borussia, członek Rady Kuratorów w Fundacji Zakład Narodowy im. Ossolińskich, wiceprzewodniczący Rady Naukowej Centrum Badań Historycznych PAN w Berlinie. Od 2008 roku członek Kapituły Nagrody im. Jerzego Giedroycia.
W 2011 został członkiem Komitetu Nauk Politycznych Polskiej Akademii Nauk.
Nagrody i odznaczenia.
Otrzymał następujące medale i odznaczenia: Jakuba i Wilhelma Grimmów (1980), Krzyż Honorowy Republiki Austrii I Klasy „Za Zasługi dla Nauki i Sztuki” (1984), Krzyż Oficerski (1989), Złoty Medal Goethego Instytutu Goethego w Monachium za szczególne zasługi dla języka niemieckiego za granicą i wspieranie międzynarodowych kontaktów kulturalnych (1990), Fundacji Alexander von Humboldt-Stiftung „Za Zasługi dla Języka i Literatury Niemieckiej w Europie Środkowowschodniej” (1993), Medal Komisji Edukacji Narodowej (1995), Krzyż Zasługi I Klasy Orderu Zasługi Republiki Federalnej Niemiec (Verdienstkreuz 1. Klasse des Verdienstordens der Bundesrepublik Deutschland) 2007. Laureat nagród: Ministra Edukacji Narodowej (1976, 1986, 1997, 2001, 2005), Redakcji „Życia Literackiego” za monografię "Literatura w III Rzeszy" (1976), Klio I stopnia Porozumienia Wydawców Książki Historycznej za monografię "Polnische Wirtschaft. Nowoczesny niemiecki dyskurs o Polsce" (1998), Nagroda Literacka Samuela Bogumiła Lindego miast Toruń-Göttingen (2004), doktorat honoris causa Uniwersytetu Opolskiego (2005), doktorat honoris causa Uniwersytetu Warmińsko-Mazurskiego w Olsztynie (2009).
Dorobek naukowy.
Redakcja – „Poznańska Biblioteka Niemiecka”.
Łukasz Musiał. Posłowie Hubert Orłowski. 2009, 548 ss.;

</doc>
<doc id="1506952" url="https://pl.wikipedia.org/wiki?curid=1506952" title="Lambros Papakostas">
Lambros Papakostas

Lábros Papakóstas (ur. 20 października 1969 w Karditsa) - grecki lekkoatleta specjalizujący się w skoku wzwyż.
Dwukrotny wicemistrz świata w hali (Barcelona 1995 i Paryż 1997). Uczestnik Igrzysk Olimpijskich w 1996 (6. miejsce). Występował także w Polsce podczas mityngu "Opoczno". Rekordy życiowe: stadion - 2,36 m (21 czerwca 1992, Ateny); hala - 2,35 m (12 marca 1995, Barcelona) oba te rezultaty to aktualne rekordy Grecji.

</doc>
<doc id="1506954" url="https://pl.wikipedia.org/wiki?curid=1506954" title="Lábros Papakóstas">
Lábros Papakóstas



</doc>
<doc id="1506955" url="https://pl.wikipedia.org/wiki?curid=1506955" title="Strzebiń (przystanek kolejowy)">
Strzebiń (przystanek kolejowy)

Strzebiń – przystanek kolejowy oraz posterunek odgałęźny (do ok. 2009-2010 roku stacja kolejowa) w Strzebiniu, w województwie śląskim, w powiecie lublinieckim, gminie Koszęcin, w Polsce. Linia kolejowa w Strzebiniu zbudowana w 1926 roku (Kalety-Podzamcze). Stacja Strzebiń oddana do użytku w dniu otwarcia linii do Woźnik w 1932 roku.

</doc>
<doc id="1506957" url="https://pl.wikipedia.org/wiki?curid=1506957" title="Słowo Kujawskie">
Słowo Kujawskie

Słowo Kujawskie – dziennik lokalny okresu II Rzeczypospolitej, którego redagowanie w 1924 władze kościelne powierzyły Stefanowi Wyszyńskiemu.
Około 1926 r. siedziba redakcji mieściła się we Włocławku przy ul. Brzeskiej 4, redaktorem dziennika był wówczas ks. Józef Szymak.

</doc>
<doc id="1506961" url="https://pl.wikipedia.org/wiki?curid=1506961" title="Związek Spółdzielni Niemieckich w Polsce">
Związek Spółdzielni Niemieckich w Polsce

Związek Spółdzielni Niemieckich w Polsce (niem. "Verband deutscher Genossenschaften in Polen") – jeden z pięciu związków rewizyjnych spółdzielni, należących do mniejszości narodowej niemieckiej w okresie II Rzeczypospolitej. 
Historia.
Związek został w 1895 roku jako "Verband deutscher Genossenschaften in der Provinz Posen" (do 1921), którego jednym z przewodniczących był Alfred Hugenberg. Związek działał w Wielkopolsce, a od 1926 roku również na Śląsku. Zrzeszał głównie spółdzielnie kredytowe. W 1933 roku należały do niego 44 banki ludowe typu Schulzego i 159 kas rolniczych typu Raiffeisena. W 1933 roku przejął funkcje rewizyjne od drugiego poznańskiego Związku Spółdzielni Rolniczych na Polskę Zachodnią oraz od łódzkiego Związku Spółek Niemieckich w Polsce. Centralą finansową związku był Landesgenossenschaftbank w Poznaniu. Związek wydawał corocznie niemieckie kalendarze rolnicze dla Polski (niem. "Landwirtschaftlicher Kalender für Polen").

</doc>
<doc id="1506963" url="https://pl.wikipedia.org/wiki?curid=1506963" title="Związek Spółdzielni Rolniczych na Polskę Zachodnią">
Związek Spółdzielni Rolniczych na Polskę Zachodnią

Związek Spółdzielni Rolniczych na Polskę Zachodnią (niem. "Verband landwirtschaftlicher Genossenschaften in Westpolen") – jeden z pięciu związków rewizyjnych spółdzielni, należących do mniejszości narodowej niemieckiej w okresie II Rzeczypospolitej.
Historia.
Związek utworzony został w 1889 roku w Poznaniu. Związek zrzeszał głównie spółdzielnie rolnicze, ale w tym również 23 banki ludowe i 76 kas Raiffeisena. W 1933 roku utracił uprawnienia rewizyjne na rzecz Związku Spółdzielni Niemieckich w Polsce. Centralą finansową związku był niewielki "Landwirtschaftliche Zentralgenossenschaftbank" w Poznaniu, mający 18 oddziałów na terenie byłego zaboru pruskiego.

</doc>
<doc id="1506964" url="https://pl.wikipedia.org/wiki?curid=1506964" title="Związek Spółdzielni Wiejskich Województwa Pomorskiego">
Związek Spółdzielni Wiejskich Województwa Pomorskiego

Związek Spółdzielni Wiejskich Województwa Pomorskiego (niem. "Verband ländlicher Genossenschaften der Wojewodschaft Pommerellen") – jeden z pięciu związków rewizyjnych spółdzielni, należących do mniejszości narodowej niemieckiej w okresie II Rzeczypospolitej.
Historia.
Związek utworzony został w 1895 roku w Tczewie, w okresie międzywojennym centralę przeniesiono do Grudziądza. Związek zrzeszał spółdzielnie niemieckie na Pomorzu. W 1933 roku należały do niego 43 banki ludowe i 20 kas Raiffeisena.

</doc>
<doc id="1506967" url="https://pl.wikipedia.org/wiki?curid=1506967" title="Związek Spółek Niemieckich w Polsce">
Związek Spółek Niemieckich w Polsce

Związek Spółek Niemieckich w Polsce (niem. "Verband der deutschen Genossenschaften in Polen") – jeden z pięciu związków rewizyjnych spółdzielni, należących do mniejszości narodowej niemieckiej w okresie II Rzeczypospolitej.
Historia.
Związek utworzony został w 1917 roku w Łodzi. Związek zrzeszał spółdzielnie niemieckie w byłym zaborze rosyjskim. W 1933 roku należało do niego 7 banków ludowych i 75 kas oszczędnościowo-pożyczkowych. W 1933 roku utracił uprawnienie rewizyjne na
rzecz poznańskiego Związku Spółdzielni Niemieckich w Polsce. Centralą finansową związku był Bank Spółek Niemieckich w Polsce SA.

</doc>
<doc id="1506968" url="https://pl.wikipedia.org/wiki?curid=1506968" title="Boronów (stacja kolejowa)">
Boronów (stacja kolejowa)

Boronów – stacja kolejowa w Boronowie, w województwie śląskim, położona na magistrali węglowej. Powstała w latach 20. XX wieku podczas pierwszego etapu budowy magistrali, na linii Kalety-Podzamcze.
W roku 2017 stacja obsługiwała 20–49 pasażerów na dobę.

</doc>
<doc id="1506969" url="https://pl.wikipedia.org/wiki?curid=1506969" title="Związek Niemieckich Spółdzielni Rolniczych w Polsce">
Związek Niemieckich Spółdzielni Rolniczych w Polsce

Związek Niemieckich Spółdzielni Rolniczych w Polsce (niem. "Verband deutscher landwirtschaftlicher Genossenschaften in Polen") – jeden z pięciu związków rewizyjnych spółdzielni, należących do mniejszości narodowej niemieckiej w okresie II Rzeczypospolitej.
Historia.
Związek utworzony został w 1910 roku we Lwowie. Związek zrzeszał spółdzielnie niemieckie w Galicji. W 1933 roku należał do niego 1 bank ludowy i 54 kasy Raiffeisena. W 1934 roku utracił uprawnienia rewizyjne. Spółdzielnie niemieckie w Galicji podporządkowane zostały polskiemu Związkowi Spółdzielni Rolniczych i Zarobkowo-Gospodarczych.

</doc>
<doc id="1506970" url="https://pl.wikipedia.org/wiki?curid=1506970" title="Front Issy">
Front Issy

Front Issy – jedno z dwóch zgrupowań, na jakie zostały podzielone siły Komuny Paryskiej (drugim był Front Neully).
Front zajmował pozycje w południowej i południowo-zachodniej części Paryża.

</doc>
<doc id="1506971" url="https://pl.wikipedia.org/wiki?curid=1506971" title="Front Neully">
Front Neully

Front Neully – jedno z dwóch zgrupowań, na jakie zostały podzielone siły Komuny Paryskiej (drugim był Front Issy).
Front zajmował pozycje w północnej i północno-zachodniej części Paryża.

</doc>
<doc id="1506973" url="https://pl.wikipedia.org/wiki?curid=1506973" title="Charles Lock Eastlake">
Charles Lock Eastlake

Charles Lock Eastlake (ur. 17 listopada 1793 w Plymouth, zm. 23 grudnia 1865 w Pizie) – angielski malarz, dyrektor galerii, kolekcjoner i pisarz z początku XIX w.
Życiorys.
Studiował w Akademii Królewskiej (ang. "Royal Academy") pod kierunkiem Benjamina Haydona. Naukę kontynuował w Paryżu i Rzymie. Eastlake uprawiał malarstwo historyczne i religijne, wystawiał głównie w Akademii Królewskiej, pisał również książki na temat sztuki, m.in. przetłumaczył z języka niemieckiego "Podręcznik historii malarstwa" Franza Theodora Kuglera.
W latach 1850–1865 był prezydentem Akademii Królewskiej i dyrektorem National Gallery w Londynie od 1855 do śmierci.

</doc>
<doc id="1506974" url="https://pl.wikipedia.org/wiki?curid=1506974" title="Farzad Mousakhani">
Farzad Mousakhani

Farzad Mousakhani (ur. 16 kwietnia 1981 w Teheranie) – irański trójboista siłowy i strongman.
Obecnie najlepszy irański siłacz. w latach 2005, 2006 i 2008.
Życiorys.
Farzad Mousakhani zdobył wielokrotnie mistrzostwo Iranu w trójboju siłowym.
Wymiary:
Rekordy życiowe:

</doc>
<doc id="1506975" url="https://pl.wikipedia.org/wiki?curid=1506975" title="Papuk">
Papuk

 

</doc>
<doc id="1506979" url="https://pl.wikipedia.org/wiki?curid=1506979" title="Ulica Floriańska w Warszawie">
Ulica Floriańska w Warszawie

Ulica Floriańska – ulica w dzielnicy Praga-Północ w Warszawie.
Historia.
Ulica Floriańska, do 1916 "Konstantynowska", została wytyczona w roku 1863 jako jedna z czterech ulic odchodzących promieniście od powstałego wtedy pl. Weteranów 1863 r. Pozostałymi były jej przedłużenie – aleja Kazimierza Lisieckiego „Dziadka”, będąca dziś alejką w parku Praskim, i kolejna parkowa aleja – ul. Łukasińskiego, której przeciwległy koniec dał początek ul. Jasińskiego.
Rozwój tych terenów związany był z wybudowaniem w latach 1859–1864 mostu Aleksandryjskiego (Kierbedzia). Pierwszym budynkiem usytuowanym przy pl. Weteranów 1863 r. był jednak kościół św. św. Michała Archanioła i Floriana wybudowany według projektu Józefa Piusa Dziekońskiego. Sam plac nazywano wtedy "placem Floriańskim", zaś przy samej Floriańskiej pod nr 2 wybudowano u zbiegu z ul. Jagiellońską Zakład dla Wdów po Poległych Żołnierzach i Oficerach. Inicjatorem jego budowy był rosyjski Czerwony Krzyż. Po odzyskaniu niepodległości w budynku mieściło się Schronisko dla Weteranów Powstania 1863, a obecnie kuria warszawsko-praska.
Nazwę ulicy z Konstantynowskiej na Floriańską zmieniono w październiku 1916. Nazwa nawiązywała do wezwania kościoła. Do 1916 nosiła ją późniejsza ul. Jakuba Jasińskiego.
W drewnianych barakach pod nr. 4/6 wkrótce rozpoczęło działalność Towarzystwo Kuchni Ruchomej, charytatywnie wydające posiłki ubogim. Po roku 1910 powstały dwie czynszowe kamienice; w większej z nich, pod nr. 8, działał w okresie międzywojennym hotel Wschodni.
W 1930 pod nr 10 powstał gmach mieszczący Wydział Wojskowy Zarządu Miasta. W tym samym roku powstał budynek domu parafialnego, wzniesionego na tyłach kościoła św. św. Michała Archanioła i Floriana. Bliskość świątyni i Szpitala Praskiego przyciągnęła na Floriańską zakłady pogrzebowe – działały ich tam cztery. Istniały również punkty gastronomiczne – restauracja „Prażanka” i kawiarnia „Gastronomiczna”.
Na należącej do miasta posesji u zbiegu z "Szeroką" (obecnie ul. ks. I.Kłopotowskiego) do roku 1939 urządzano m.in. zabawy taneczne, teatrzyki ogródkowe i imprezy rozrywkowe.
W okresie okupacji niemieckiej ulica uniknęła większych zniszczeń. W 1944 wycofujący się na lewy brzeg Wisły Niemcy wysadzili w powietrze kościół św. św. Michała Archanioła i Floriana. Pozostała zabudowa ulicy ocalała. Zachowała się także brukowana nawierzchnia.

</doc>
<doc id="1506986" url="https://pl.wikipedia.org/wiki?curid=1506986" title="Elizabeth McGovern">
Elizabeth McGovern

Elizabeth Lee McGovern (ur. 18 lipca 1961 w Evanston) − amerykańska aktorka filmowa i telewizyjna, nominowana do Oscara za rolę drugoplanową w filmie "Ragtime". 
Życiorys.
Wczesne lata.
Urodziła się w Evanston w stanie Illinois jako córka pedagogów, Katharine Woolcot (z domu Watts), nauczycielki szkoły średniej, i Williama Montgomery’ego McGoverna Juniora, profesora prawa Northwestern University. Wraz z rodziną przeniosła się do Los Angeles, gdy jej ojciec przyjął posadę na Uniwersytecie Kalifornijskim. Wychowywała się zw starszą siostrą, pisarką Katharine „Cammie” McGovern i bratem Williamem. Uczyła się w North Hollywood High School i The Oakwood School, gdzie została odkryta przez agentkę Joan Scott podczas występu w szkolnym przedstawieniu Thorntona Wildera "O mały włos" ("The Skin of Our Teeth"). Studiowała w American Conservatory Theatre w San Francisco. W latach 1979-1981 uczyła się aktorstwa w Juliard School of Dramatic Art w Nowym Jorku. 
Kariera.
W 1980, podczas studiów w Juilliard, McGovern otrzymała rolę w swoim pierwszym filmie dramacie psychologicznym Roberta Redforda "Zwyczajni ludzie", w którym grała dziewczynę niespokojnego nastolatka Conrada Jarretta (Timothy Hutton). Zaczęła występować w sztukach, najpierw w Off-Broadway, a później w znanych teatrach. W 1981 Miloš Forman zaangażował ją do roli Evelyn Nesbit w dramacie "Ragtime", która przyniosła jej sukces oraz nominacje do Oscara dla najlepszej aktorki drugoplanowej i Złotego Globu. W 1982 była nominowana do nagrody Theatre World za występ w spektaklu "Moja siostra w tym domu". W telewizyjnej serii "Faerie Tale Theatre" - pt. "Królewna Śnieżka" (1984) grała tytułową postać. Wystąpiła jako obiekt zainteresowania Davida „Noodlesa” Aaronsona (Robert De Niro) w dramacie kryminalnym Sergio Leone "Dawno temu w Ameryce" (1984). 
W 1989 zadebiutowała na Broadwayu jako Melissa Gardner w musicalu A.R. Gurneya "List miłosny". W dramacie Volkera Schlöndorffa "Opowieść podręcznej" (1990) u boku Natashy Richardson i Roberta Duvalla wystąpiła w roli buntowniczej lesbijski. W 1992 była Ofelią w broadwayowskim "Hamlecie" ze Stephenem Langiem w roli Hamleta. W komedii romantycznej "Przysługa" ("The Favor", 1994) zagrała postać Emily Embry, która zdradza swojego chłopaka (Brad Pitt).
Życie prywatne.
Od maja 1983 do maja 1984 była związana z Seanem Pennem. W latach 1989-1990 była w nieformalnym związku z Robem Reinerem. 12 grudnia 1992 poślubiła producenta telewzyjnego Simona Curtisa, z którym ma dwie córki. Para przeniosła się na stałe do Wielkiej Brytanii, gdzie McGovern gra głównie w produkcjach telewizyjnych, m.in. jako Cora Crawley w serialu "Downton Abbey") i w teatrze.

</doc>
<doc id="1506987" url="https://pl.wikipedia.org/wiki?curid=1506987" title="SunSay">
SunSay

SunSay - ukraińska grupa muzyczna, będąca kontynuacją działalności Andrieja „Sun” Zaporożca - lidera formacji muzycznej "5’nizza".
22 listopada 2008 roku SunSay wystąpił w Warszawie w ramach "Festiwalu WUJek"
28 czerwca 2013 roku SunSay wystąpił razem z zespołem Zakopower w Rzeszowie w ramach III Europejskiego Stadionu Kultury.

</doc>
<doc id="1506988" url="https://pl.wikipedia.org/wiki?curid=1506988" title="Fiodor Denisow (Kozak kubański)">
Fiodor Denisow (Kozak kubański)



</doc>
<doc id="1506989" url="https://pl.wikipedia.org/wiki?curid=1506989" title="Ostré">
Ostré



</doc>
<doc id="1506991" url="https://pl.wikipedia.org/wiki?curid=1506991" title="Malborg">
Malborg



</doc>
<doc id="1506993" url="https://pl.wikipedia.org/wiki?curid=1506993" title="Koza burska">
Koza burska

Koza burska ("Boer") – mięsna rasa kóz. 
Historia.
Koza burska pochodzi z RPA i jest prawdopodobnie krzyżówką kóz afrykańskich, indyjskich, andorskich i mlecznych kóz europejskich. Nazwa pochodzi od holenderskiego słowa „boer” oznaczającego potomków flamandzkich osadników. W 1959 roku Stowarzyszenie Hodowców Kozy Burskiej z RPA opracowało standard hodowli. Gatunek ów stał się bardzo popularny pod koniec XX wieku, występowały jednak problemy z importem kóz z Afryki, ceny były więc wysokie, z czasem uległy jednak normalizacji. 
Hodowla.
Hodowla kozy burskiej nie jest problematyczna, zwierzę to jest odporne na kiepską paszę i duże amplitudy temperatury. Nie jest im potrzebna pasza odżywcza, ale wystarczy objętościowa, pochodząca z gospodarstwa (burak, marchew). Jest to zwierzę asezonalne, zdatne do chowu cały rok, a rozród nie jest motywowany jego porą (możliwe 3 porody na 2 lata). Mleka co prawda starcza dla wszystkich młodych, ale hodowca nie ma co liczyć na zysk z dojenia. Dlatego kozę burską hoduje się dla mięsa, gdyż wydajność rzeźna dorosłego osobnika wynosi 70%. Waga koźlęcia do trzeciego miesiąca wynosi ok 25 kg, a w wieku 18 miesięcy wynosi dla kozła 75 kg, dla kozy 50 kg. Mięso od tych kóz przypomina bardziej mięso królika i jest delikatniejsze od mięsa kozy mlecznej. Samce kozy burskiej krzyżowane są z kozami rasy białej uszlachetnionej. W Polsce księgi hodowlane dla tej rasy prowadzone są od 2006 roku.
Wygląd.
Kozy burskie mają średnio 65-75 cm, w przypadków kozłów 75-90 cm w kłębie, co czyni je wyższymi od większości kóz, to samo tyczy się wagi kozy ważą między 65-100 kg, a kozły 90-135 kg. Mają one wyraźnie wypukłe głowy, długie dyskietkowe uszy, charakterystyczną linie grzbietu nosa (nos rzymski). Zarówno samce jak i samice tej rasy są rogate. Koza burska posiada przeważnie krótką sierść, może jednak rozwinąć jej długość jeśli żyje w chłodniejszym klimacie. Umaszczenie jest zwykle białe z wyjątkiem głowy która jest brązowa, mogą też występować brązowe plamy.

</doc>
<doc id="1506994" url="https://pl.wikipedia.org/wiki?curid=1506994" title="Listy dwóch młodych mężatek">
Listy dwóch młodych mężatek

Listy dwóch młodych mężatek (oryg. fr. "Mémoires de deux jeunes mariées") – powieść Honoriusza Balzaka opublikowana po raz pierwszy w 1841 w czasopiśmie "La Presse". Początkowo składała się z dwóch autonomicznych jednostek o tytułach " Wspomnienia młodej kobiety" i "Siostra Maria od Aniołów". Została zadedykowana George Sand.
Czas powstania.
Ta powieść epistolarna stanowi połączenie dwóch szkiców, które nigdy nie ujrzały światła dziennego. Pierwszy datowany na 1834 rok nosił tytuł "Wspomnienia młodej kobiety" ("Mémoires d'une jeune femme"), drugi z 1835 roku został zatytułowany "Siostra Maria od Aniołów" ("Soeur Marie des Anges"). W 1840 roku w liście do pani Hańskiej Balzac donosił o swej ambicji napisania powieści epistolarnej: "Mam też na warsztacie powieść w listach, którą zatytułuję nie wiem jak, ponieważ "Siostra Maria od Aniołów" jest zbyt długa i obejmuje tylko pierwszą część". W czerwcu 1841 roku napisał do pani Hańskiej: "Właśnie skończyłem "Listy dwóch młodych mężatek"" 
Powieść ukazywała się najpierw w odcinkach, w, należącym do wydawcy Balzaka, Souveraina, dzienniku "La Presse" w okresie od 1 listopada 1841 do 15 stycznia 1842 roku. Pomiędzy 26 listopada a 6 grudnia opublikowano listy od I do XXV, tworzące pierwszą część utworu. Pod koniec grudnia oraz 1 i 3 stycznia ukazała się druga część powieści - listy od XXVI do XLVII. Do połowy stycznia ukazała się ostatnia część powieści (listy od XLVIII do LIX). Powieść nie zawierała ani przedmowy, ani dedykacji, ani daty.
W styczniu 1842 roku "Listy" zostały wydane w dwóch tomach przez Souveraina. Balzac poprzedził je przedmową, dedykacją dla George Sand i datą "W Jardies, maj 1841". W pierwszym wydaniu "Komedii ludzkiej" (3 września 1842 roku) Balzac umieścił "Listy" na początku drugiego tomu przed "Córką Ewy" w "Scenach z życia prywatnego". Zrezygnował też z podziału całości na trzy części i zmienił datę na: "Paryż 1841".
Treść.
Utwór napisany jest w formie korespondencji między Ludwiką de Chalieu i Renatą de Maucombe, dziewczętami z rodzin szlacheckich, wspólnie przebywającymi w klasztorze w młodym wieku, które w młodym wieku wyszły za mąż. Ludwika, pochodząca ze zubożałej rodziny, miała zostać zakonnicą, by jej rodzice mogli przekazać cały majątek jej dwóm braciom. Nieoczekiwany spadek po babci pozwala jej jednak wyjść za mąż, i to z miłości: poślubia hiszpańskiego barona Felipe Hénareza, z którym przeżywa cztery szczęśliwe lata. Gdy jej mąż nieoczekiwanie umiera, nawiązuje skandaliczny romans z młodszym od siebie poetą Gastonem. Egzaltowana i zazdrosna, podejrzewa go jednak o zdradę. Szpiegując Gastona, leżąc na zimnej i zroszonej trawie, dostaje suchot i wkrótce umiera. W tym samym czasie Renata zostaje wydana za mąż za Ludwika de L'Estorade, którego nie kocha. Podporządkowuje się jednak zwyczajom swojej warstwy społecznej, wspierając męża w karierze politycznej i rodząc mu trójkę dzieci. Stopniowo ich rodzina staje się jednym z bardziej wpływowych domów Paryża.
Osoby występujące w powieści.
W powieści pojawia się też szereg postaci znanych z innych utworów "Komedii ludzkiej": Daniel d'Arthez, Józef Bridau, Diana d'Uxelles - księżna de Cadignan, Melchior de Canalis, Henryk de Chaulieu, Eleonora de Chaulieu, Atenais de Blamont-Chauvry - margrabina d'Espard i in.
Cechy utworu.
"Listy dwóch młodych mężatek" stanowią jedną z ważniejszych w "Komedii ludzkiej" analiz psychiki kobiecej. Poprzez zastosowanie gatunku powieści epistolarnej to same bohaterki wypowiadają się, komentują swoją sytuację, swoje plany i marzenia, co umożliwia czytelnikowi pełniejsze zrozumienie ich motywacji i ewolucji, jakie przechodzą pod wpływem kolejnych doświadczeń życiowych. Choć Balzak nie wskazuje żadnej z bohaterek jako wzoru do naśladowania, jego sympatia jest wyraźnie po stronie rozsądnej i rozumiejącej mechanizmy wielkiego świata Renaty (podobnie jak w "Domu pod kotem z rakietką" sympatyzuje z rozważną Wirginią, a nie romantyczną Augustyną). Pisarz wygłasza pochwałę energii i konsekwencji w działaniu, chęci przezwyciężania życiowych trudności, gdyż to one pozwalają (w tym wypadku Renacie) na zbudowanie względnie szczęśliwego życia mimo niesprzyjających warunków. Postawa "romantyczna", reprezentowana przez Ludwikę, zostaje przedstawiona w sposób wręcz satyryczny. Utwór jest jednak przede wszystkim refleksją nad losem i sytuacją kobiety w społeczeństwie współczesnym autorowi.
Na kartach powieści Balzac snuje refleksję nad małżeństwem, która brzmi: szczęście w małżeństwie jest możliwe, pod warunkiem, że zaangażujesz w zdobycie tego szczęścia całą swoją energię. Matka Armandy Ludwiki mówi do niej w przededniu małżeństwa: "Twoje szczęście wymaga równie starannej uprawy jak twoja miłość". W tym sensie "Listy dwóch młodych mężatek" zajmują "Studiach obyczajowych" to samo miejsce, co "Jaszczur" w "Studiach filozoficznych" "Komedii ludzkiej". Anna-Maria Baron uważa, że w powieści można odnaleźć Balzaka w osobach czterech protagonistów: Renaty i Ludwiki «kobiecych wcieleniach mojej zabawy i rzeczywistości», Felipe «kochanku gwałtownym i namiętnym» i Marianie Gaston «dramatycznym geniuszu, biednym i zapoznanym». Henry James, który w 1902 roku napisał przedmowę do pierwszego angielskiego wydania powieści interesował się obecnością Georges Sand w utworze, który jest jej dedykowany i różnym obliczom feminizmu u Balzaka.

</doc>
<doc id="1506995" url="https://pl.wikipedia.org/wiki?curid=1506995" title="IFSA">
IFSA



</doc>
<doc id="1506997" url="https://pl.wikipedia.org/wiki?curid=1506997" title="Bogna Sworowska">
Bogna Sworowska

Bogna Sworowska (ur. 10 maja 1967 w Warszawie) – polska modelka, II wicemiss Miss Polonia 1987.
Życiorys.
Kariera.
W wieku 16 lat zaczęła pozować do zdjęć Lidii Popiel i Marka Czudowskiego. Nawiązała współpracę z domem mody Moda Polska, którego stała się jedną z rozpoznawalnych modelek. W 1983 wyjechała do Mediolanu, gdzie uczestniczyła w pokazach mody i sesjach zdjęciowych.
Między wyjazdami do Mediolanu a współpracą z Modą Polską, w 1987 wzięła udział w wyborach Miss Polonia. Podczas finału konkursu zdobyła dwa tytuły: II Wicemiss oraz Miss Foto, dzięki czemu wygrała m.in. wycieczkę do Chicago. Podczas pobytu w Stanach Zjednoczonych zgłosiła się do profesjonalnej agencji modelek, dzięki czemu zaczęła pracować na amerykańskich wybiegach. Podpisała również kontrakt z agencją modelek w Paryżu. W lutym 1990 pojawiła się na okładce amerykańskiej edycji „Playboya”, zostając pierwszą (i dotychczas jedyną Polką), która tego dokonała.
W 1998 zakończyła, trwającą blisko 15 lat, karierę międzynarodową. Po niespodziewanej śmierci swojego partnera powróciła do Polski, po czym ponownie wyjechała do Francji, gdzie pracowała przez dwa lata w biurze architektury dekoracyjnej w dziale marketingu i komunikacji społecznej. W 1998 założyła z przyjaciółką agencję public relations. W 1999 na stałe powróciła do Polski, a do maja pełniła funkcję rzecznika prasowego stacji telewizyjnej TVN.
Życie prywatne.
Była związana z rosyjskim przedsiębiorcą o imieniu Siergiej, który został zastrzelony w Paryżu. Z kolejnego związku modelka ma syna Ivana (ur. 2004), którego urodziła w wyniku procedury in vitro. Obecnie związana jest z artystą plastykiem Rafałem Olbińskim.
Mieszkała i pracowała we Włoszech, USA i Francji. Od 1999 przebywa w Polsce.

</doc>
<doc id="1507002" url="https://pl.wikipedia.org/wiki?curid=1507002" title="Głodówka (schronisko ZHP)">
Głodówka (schronisko ZHP)



</doc>
<doc id="1507004" url="https://pl.wikipedia.org/wiki?curid=1507004" title="Szyk wozowy taborytów">
Szyk wozowy taborytów

Szyk taborowy (szyk wozowy taborytów, niem. "Wagenburg", czes. "vozová hradba") – specyficzny obronny szyk bojowy po raz pierwszy zastosowany na szeroką skalę podczas wojen husyckich.
Cechy formacji.
Dzięki połączeniu wozów bojowych, pod których osłoną prowadzono w pierwszej fazie walki ostrzał nieprzyjaciela z łuków, kusz, hakownic, hufnic i taraśnic, tworzono ruchomy obóz warowny, umożliwiający także w odpowiednim momencie przejście do działań zaczepnych. 
Tradycja bitewnego wykorzystania taboru wywodzi się z Czech, gdzie w walkach z nieprzyjacielskim rycerstwem wprowadził je wódz husytów Jan Žižka. Niemieckie określenie "wagenburg" oznacza dosłownie „fortecę z wozów”, które ustawiano w krąg lub w czworobok, po czym spinano je łańcuchami. Niekiedy dodatkowo okopywano je wokół fosą. W późniejszym czasie do ostrzału przeciwnika coraz częściej używano broni palnej – zarówno z wysokości wozów (rusznice, hakownice, taraśnice), jak i w wąskich przerwach pomiędzy nimi (hufnice, foglerze, bombardy).
Do dłuższej obrony działa mocowano metalowymi pierścieniami na drewnianych pomostach ustawianych poprzecznie na wozach. Prowadzono z nich nawet ogień salwowy – na bliskim dystansie był on skuteczny zwłaszcza przeciw konnicy, gdyż tor strzału przebiegał na wysokości konia z jeźdźcem. Ogólnie sposób walki na wozach taboru zapewniał naturalną przewagę obrońcom znajdującym się na tej samej wysokości co jeźdźcy, górującym zaś nad atakującą piechotą.
Modułowy charakter, mobilność, stosunkowo niski koszt i małe zapotrzebowanie na wysoko wykwalifikowanych wojskowych, przy jednoczesnej wysokiej skuteczności przyczyniły się do rozpowszechnienia tego szyku. Wykorzystywane w nim wozy, przystosowane odpowiednio do walki, mogą uchodzić za prototyp bojowych wozów piechoty.
Specyfika taboru.
Początkowo do tego celu wykorzystywano zwykłe wiejskie wozy używane do transportu towarów. Z biegiem czasu, wskutek pozyskanych w walce doświadczeń, zaczęto oddzielać wozy zaopatrzeniowe od bojowych, odpowiednio różnicowanych w tej funkcji. Dobierano większe i mocniejsze wozy, wyposażane po bokach w solidne osłony zewnętrzne z tarcic, w grube deski dodatkowo zawieszane pod wozem między kołami jako ochrona przed ostrzałem, a także w przewożone drewniane tarcze (tarasy) ustawiane w walce pomiędzy wozami. Do stałego wyposażenia należały łańcuchy służące do spinania wozów w szereg oraz łopaty, rydle, motyki do naprawy dróg i doraźnego sypania polowych umocnień. Husyci w polu dysponowali dużą liczbą wozów (podczas wielkich bitew nawet setkami), które naprędce można było dostosowywać do bieżących potrzeb.
W taktyce epoki.
Bitewne wykorzystanie taboru wojskowego stanowiło nowość w europejskiej sztuce wojennej. Początkowo pomyślany jako zapora przeciw konnicy, z czasem wykorzystywany bywał też ofensywnie – do burzenia wrogiego szyku i do spychania nieprzyjaciela z pola walki. Istotne znaczenie miał również dla szerszego niż dotąd wykorzystania artylerii częściowo transportowanej na wozach na większe odległości.
Wczesnym sprawdzianem taktyki użycia taborów w bitwie były zwycięskie bitwy husytów pod Sudomierzem i Beneszowem w 1420, gdzie Żiżce udało się dzięki temu pokonać rycerską jazdę przeciwnika. Walki pod Sudomierzem i Hořicami wykazały skuteczność obrony także przed spieszoną konnicą. Pod Nekmierzem i Sudomierzem nieliczna piechota jedynie dzięki taborowi i jego artylerii pobiła parokrotnie silniejszego nieprzyjaciela. W obronie pozycyjnej tabor wykorzystywano umiejętnie nie tylko na wzniesieniu (góra Vladař, Hořice, Czerwoniak), lecz nawet w oparciu o mury miejskie (Kutna Hora 1421) lub obronną (inkastelowaną) budowlę kościelną (Mały Bór 1420).
Z kolei ruchomy szyk taborowy wykorzystano ofensywnie pod Maleszowem w 1424, używając część stoczonych z góry wozów ciężarowych dla rozerwania i zmieszania szyku nieprzyjaciela. W odwrocie zaś umieszczona na wozach artyleria pozwoliła husytom w 1421 wydostać się z osaczenia zarówno pod Kutną Horą, jak i pod górą Vladař. O wielkiej skuteczności tej formacji obronnej świadczy fakt, że ostatnią bitwę wojen husyckich – pod Křečem w 1435 przegrano jedynie wskutek niedomknięcia taboru (podobnie fatalnie zaciążyło nieprzygotowanie taboru do obrony pod Hiltersried w 1433); była to również ostateczna przyczyna klęski pod Lipanami w 1434.
Późniejsze zastosowanie.
Obronny szyk taborowy stosowali również na przykład Krzyżacy pod Chojnicami w 1454, a w czasach późniejszych – zarówno wojska polskie, jak i siczowi Kozacy. Wiedza ta i doświadczenia zostały na grunt polski niewątpliwie przeniesione przez czeskich żołnierzy zaciężnych, wśród których liczni byli uczestnicy wojen husyckich. Polacy z powodzeniem wykorzystywali tabor stacjonarnie (to jest jako obóz warowny) pod Cecorą w 1595 i pod Chocimiem w 1621. Rezygnacja z tej taktyki (wbrew polskiej koncepcji) była istotną przyczyną klęski Węgrów pod Mohaczem w 1526, gdzie to właśnie przeciwnik wykazał niszczycielską skuteczność obrony przez tureckich janczarów taboru pospinanego łańcuchami i obsadzonego artylerią. 
W XVI i XVII wieku stracił on jednak swój wyłącznie obronny charakter. Dowódcy (zwłaszcza polscy hetmani) zaczęli go stosować również w charakterze bazy wypadowej i w sposób mobilny. Wczesnym przykładem umiejętności Polaków w zakresie zmiennego wykorzystania taboru była już XV-wieczna bitwa pod Świecinem, jak i późniejsze – pod Obertynem (1531) i Cecorą (1620). 
W XVII wieku umiejętności te od Polaków przejęli Rosjanie i Kozacy. Już walki pod Chocimiem w 1621 wykazały umiejętności w stacjonarnej obronie taboru przez Kozaków hetmana Sahajdacznego, a późniejsze bitwy pod Kumejkami (1637) i Beresteczkiem (1651) udowodniły ich wysokie zdolności w ruchomym wykorzystaniu szyku taborowego. W walce ze stroną polską Rosjanie (wspólnie z Kozakami) prawdopodobnie po raz pierwszy skutecznie zastosowali ten szyk pod Ochmatowem w 1655.

</doc>
<doc id="1507005" url="https://pl.wikipedia.org/wiki?curid=1507005" title="Szyk taborowy">
Szyk taborowy



</doc>
<doc id="1507007" url="https://pl.wikipedia.org/wiki?curid=1507007" title="Szwajcarski szyk bojowy">
Szwajcarski szyk bojowy

Szwajcarski szyk bojowy – szyk bojowy stosowany przez piechotę szwajcarską w XV wieku.
Uzbrojona w piki i halabardy piechota tworzyła duże czworoboki zwane bataliami. Formacja taka była odporna na ataki jazdy, miała też dużą siłę przełamującą, lecz ulegała broni palnej, co ostatecznie przyczyniło się do jej zaniku w następnym stuleciu.

</doc>
<doc id="1507009" url="https://pl.wikipedia.org/wiki?curid=1507009" title="Węgierski szyk bojowy">
Węgierski szyk bojowy

Węgierski szyk bojowy – szyk bojowy zastosowany po raz pierwszy przez Karola V przeciwko Turkom pod Wiedniem w 1532.
Przed szykiem ustawiona była artyleria, za nią muszkieterzy, a następnie wielkie batalie pikinierów po 8-10 tys. żołnierzy na przemian z jazdą. Pozycje artylerii i muszkieterów na bokach i z tyłu umożliwiało obronę okrężną.

</doc>
<doc id="1507011" url="https://pl.wikipedia.org/wiki?curid=1507011" title="Hiszpański szyk bojowy">
Hiszpański szyk bojowy

Hiszpański szyk bojowy – szyk bojowy piechoty hiszpańskiej w XVI wieku, łączący muszkieterów z pikinierami.
Podstawową jednostką bojową była brygada licząca 3-4 tys. żołnierzy, która dzieliła się na 4 tercje ustawione w szachownicę. W każdej tercji zwarty czworobok pikinierów otaczały jeden lub dwa szeregi muszkieterów. Muszkieterzy prowadzili walkę ogniową na odległość, zaś pikinierzy atakowali wręcz lub odpierali ataki.

</doc>
<doc id="1507012" url="https://pl.wikipedia.org/wiki?curid=1507012" title="Lekarz wiejski">
Lekarz wiejski

Lekarz wiejski (oryg. fr. "Le Médecin de campagne") – powieść Honoriusza Balzaka z 1833, należąca do "Scen z życia wiejskiego" "Komedii ludzkiej". 
Okoliczności powstania.
W liście z 30 wrześniu 1832 roku do swego wydawcy Mame'a, Balzak po raz pierwszy wymienia tytuł planowanej powieści, o której piszeː "Moja książka [...] będzie do czytania zarówno dla stróżki, jak i dla wielkiej damy. Za wzór wziąwszy Ewangelię i Katechizm, dwie książki nadzwyczaj pokupne, napisałem swoją". Kiedy jakiś czas potem Mame odwiedził pisarza w Nemours, ten miał gotowe zaledwie tytuły rozdziałów. Najpewniej jesienią tego roku powstała część powieści, przewidzianej początkowo na jeden tom. W zamierzeniu pisarza bohater, zraniony, usuwa się w "cień i ciszę", by ze swej samotni cywilizować powiat położony gdzieś w górach. Pierwotnie miał on być księdzem, ale pisarz uznał, że za słabo zna wnętrze kapłańskiej duszy i zdecydował się na lekarza. Niewiele wcześniej podczas wycieczki do Grand-Chartreuse Balzak wstąpił do wioski Voreppe, którą unowocześnił niejaki doktor Rome. W tle powieści postanowił umieścić piękne postaci żołnierzy Cesarstwa i w ten sposób pobudzić "wielki popyt" na historię z czasów napoleońskich, którą od dłuższego czasu tworzył, nigdy nie wydaną "La Bataille".
Nieco później, pomiędzy grudniem 1832 a lipcem 1833, wciąż pod naciskiem Mame'a, Balzac oddał powieść we fragmentach do druku. Ostatecznie powieść ukazała się 9 września 1833 w dwóch tomach in octavo u Mame'a-Delaunaya. Pierwotnie wyznania Benassisa kończące powieść, pod wpływem urazy Balzaka do pani de Castries, mówiły o tym, że lekarza przywiodła do desperacji pewna kokietka. Ostatecznie pisarz zdecydował jednak, że Benassis będzie odpokutowywał grzech młodości, którym unieszczęśliwił dwie kobiety. Wbrew oczekiwaniom Balzaka, który był bardzo dumny ze swego dzieła, powieść nie spotkała się z dobrym przyjęciem u publiczności. Czytelniczki nie znalazły w niej wyrazistej postaci kobiecej, ani wątku romansowego. Przeciwnicy polityczni zaatakowali credo polityczne Benassisa. Felietoniści pisali, że choć autor dał dowody, że zna się i na pracach leśnych, i na polityce agrarnej, i na zarządzaniu gminą, to czytelnicy oczekiwali od niego raczej powieści"."
Treść.
Genestas, były wojskowy, przenosi się na wieś w Delfinacie do pokoju wynajętego u doktora Benassisa. Obaj mężczyźni zaprzyjaźniają się; Benassis przedstawia swojemu lokatorowi zmiany, jakich dokonał na wsi: chcąc poprawić warunki życia chłopów opłacił prace melioracyjne, inspirował rozwój przemysłu i rzemiosła, założył szkołę. Zachwycony dziełami lekarza, Genestas prosi go o podjęcie się leczenia jego syna. Benassis natomiast wyjawia przyjacielowi przyczynę swojego zaangażowania na rzecz chłopów: ma być to forma zadośćuczynienia za to, że w młodości uwiódł i porzucił młodą dziewczynę. 
Cechy utworu.
Powieść miała w założeniach autora pełnić funkcje głównie dydaktyczne - ukazywać piękno życia na wsi, a zarazem konieczność wprowadzania w nim zmian opartych na rozważnych, moralnych działaniach. W opisie skutków takiego działania Balzak posuwa się wręcz do zaprezentowania wizji wiejskiej utopii, mieszającej jednak elementy różnych światopoglądów - liberalnego, socjalistycznego oraz myśli Fouriera. Poglądy te, wyrażane przez doktora Benassisa, stanowią równocześnie przekonania autora, a powieść wpisuje się w szerszy cykl utworów poświęconych wsi. Szczególnie bliska jest "Wiejskiemu proboszczowi", gdzie również przedstawione zostało bezinteresowne działanie na rzecz wsi jako odkupienie za popełnione błędy. 
Utwór łączy w sobie elementy realistyczne i romantyczne - te pierwsze to przede wszystkim niezwykle precyzyjne opisy wsi i życia jej mieszkańców, drugim jest sielankowy obraz wsi i natury, nawiązujący do poglądów Rousseau.

</doc>
<doc id="1507014" url="https://pl.wikipedia.org/wiki?curid=1507014" title="Zdrawko Zanew">
Zdrawko Zanew

Zdrawko Zanew (bułg. Здравко Занев) (ur. 7 sierpnia 1974) - bułgarski strongman.
 w latach 2001, 2002, 2003, 2005 i 2007.

</doc>
<doc id="1507016" url="https://pl.wikipedia.org/wiki?curid=1507016" title="Ulica Prosta w Zamościu">
Ulica Prosta w Zamościu

Ulica Prosta – zamojska ulica jednojezdniowa, która jest drogą lokalną i łączy się z główną arterią - dwujezdniową ul. S. Wyszyńskiego.
Historia.
Ulica ta powstała w 1933 roku i początkowo łączyła się z ówczesną ul. Długą. W 1980 roku została oddana do użytku dwujezdniowa ul. S. Wyszyńskiego (w miejscu ul. Długiej), a połączenie jej z ul. Prostą było nietypowym skrzyżowaniem (do ul. Prostej wpadała ul. Infułacka tuż przed połączeniem z dwujezdniówką) - obecnie jest tu rondo 100-lecia Odzyskania Niepodległości.
Nazwa.
Ulica ta otrzymała nazwę po jej wybudowaniu, która obowiązuje do dziś.
Obecnie.
Obecnie ulica ta ma charakter drogi lokalnej, która dawniej stanowiła dojazd do byłego zakładu odzieżowego "Delia" (w czasach jego świetności). Po wschodniej stronie ulicy znajdują się domy jednorodzinne, natomiast po zachodniej (w klinie między nią a ul. S. Wyszyńskiego i Kauflandem) blok mieszkalny, dawny biurowiec zakładu "Delia" oraz wspomniany Kaufland. Przy skrzyżowaniu z ul. Bohaterów Monte Cassino stoi pomnik "Żydom Zamościa" (lapidarium) w miejscu, gdzie do czasu II wojny światowej znajdował się "nowy" cmentarz żydowski (dalej na północ od pomnika).

</doc>
<doc id="1507017" url="https://pl.wikipedia.org/wiki?curid=1507017" title="Koza rasy Burskiej">
Koza rasy Burskiej



</doc>
<doc id="1507018" url="https://pl.wikipedia.org/wiki?curid=1507018" title="Dilj">
Dilj

Dilj (węg. "Gyel") – pasmo gór niskich na południowym skraju Kotliny Panońskiej, w północnej Chorwacji (Slawonii). Należy do grupy panońskich gór wyspowych. Najwyższe wzniesienie – Mlakino Brdo, 471 m n.p.m.
Zbudowane ze skał krystalicznych przykrytych osadami trzeciorzędowymi. Pokryte przeważnie lasami dębowymi. Na południowych stokach winnice.
Wspólnie z sąsiednimi pasmami Krndija (od północy) i Požeška gora (od zachodu) zamyka Kotlinę Pożeską.

</doc>
<doc id="1507019" url="https://pl.wikipedia.org/wiki?curid=1507019" title="Jō (jednostka miary)">
Jō (jednostka miary)

 – tradycyjna japońska jednostka długości. Wynosi około 3,03 m. Jej odpowiednikiem w Chinach jest zhàng (市丈), wynoszący około 3,33 m.

</doc>
<doc id="1507020" url="https://pl.wikipedia.org/wiki?curid=1507020" title="Jou (długość)">
Jou (długość)



</doc>
<doc id="1507022" url="https://pl.wikipedia.org/wiki?curid=1507022" title="Łąka łęgowa">
Łąka łęgowa

Łąka łęgowa, łęg – typ łąki zajmującej miejsca okresowo wilgotne i podmokłe. Łąki łęgowe zajmują obszary zalewowe i rozlewiskowe, tj. zwykle terasy rzeczne, a rzadziej nieckowate zagłębienia terenu niezwiązane z ciekami stałymi ani zbiornikami wodnymi. Poziom wód gruntowych jest zmienny – w okresie roztopów i powodzi woda znajduje się na powierzchni, następnie odpływa. Gleby są zwykle madami, czasem z udziałem gleb mułowo-torfowych, jednak nie są zabagnione. Jeżeli znajduje się w nich torf, to ulega on murszeniu. Odczyn gleby lekko kwaśny lub obojętny. Łąki łęgowe mają charakter półnaturalny, zajmując siedliska lasów łęgowych.
W zależności od warunków hydrologicznych łąki łęgowe dzielą się na następujące typy:

</doc>
<doc id="1507031" url="https://pl.wikipedia.org/wiki?curid=1507031" title="Ravna gora">
Ravna gora

Ravna gora – niewielkie pasmo gór niskich na południowym skraju Kotliny Panońskiej, w północnej Chorwacji (Slawonii). Należy do grupy panońskich gór wyspowych. Najwyższe wzniesienie to Ravna gora (856 m n.p.m.).
Wspólnie z sąsiednimi pasmami Lisina (od północy), Papuk (od wschodu) i Psunj (od południa) zamyka Kotlinę Pożeską.

</doc>
<doc id="1507034" url="https://pl.wikipedia.org/wiki?curid=1507034" title="Schronisko i wieża widokowa na Przedniej Kopie">
Schronisko i wieża widokowa na Przedniej Kopie

Schronisko i wieża widokowa na Przedniej Kopie (496 metrów n.p.m.) – obiekty wybudowane w I połowie XX wieku w okolicy Głuchołaz, na Dolnym Śląsku. W tym okresie miasto było popularnym uzdrowiskiem, do którego zjeżdżało wielu turystów i kuracjuszy.
W latach 70. XIX wieku grupa mieszkańców założyła "Promenadeverein" ("Towarzystwo Promenadowe"), mające promować Głuchołazy w celu uzyskania przez nie statutu uzdrowiska. Początkowo oznaczono sieć tras spacerowych na pobliską Przednią Kopę (niem. "Vorder-Koppe"). W 1898 r. wybudowano na szczycie kamienną wieżę widokową Hohenzollernwarte (w 1902 r. powstała druga wieża widokowa w okolicy Głuchołaz – drewniana, na Średniej Kopie). Wieża wysoka na 16,5 metra przypominała średniowieczną warownię i cieszyła się dużym powodzeniem turystów – w ciągu roku od otwarcia odwiedziło ją 7 tysięcy osób.
Wkrótce przy wieży stanął prowizoryczny bufet, dzierżawiony od 1901 r. przez miejscowego cukiernika Paula Galle. W 1926 r. rozpoczął on obok wieży budowę schroniska turystycznego Holzbergbaude (od "Holzberg" - Góry Chrobrego). Władze Głuchołaz udzieliły mu pożyczki oraz bezpłatnego drewna i kamienia. Otwarty w 1927 r. obiekt stał na miejskim gruncie. Posiadał kuchnię, pomieszczenia gospodarcze, bufet z salą na 80 osób i dużą salą do zabaw dla 300 osób. Na gości czekało 5 pokoi z 8 łóżkami. W środku było centralne ogrzewanie oraz oświetlenie elektryczne.
Po II wojnie światowej schronisko zdewastowano, z kolei wieżę obniżono o 5 metrów na polecenie władz wojskowych. W 1959 r. schronisko zaczęto remontować, a rok później otwarto je jako Dom Wycieczkowy, prowadzony przez Wojewódzkie Przedsiębiorstwo Turystyczne z Opola. Podczas prac remontowych dokonano wielu zmian – m.in. sala restauracyjna miała teraz niemal całkowicie przeszklone ściany, co spowodowało nie tylko utratę klimatu górskiego schroniska, ale również duże problemy z utrzymaniem ciepła w zimie.
Na początku lat 90. budynek przekazano osobie prywatnej, ale w 1996 r. spłonął. Od 2004 r. posiada nowego właściciela. Do 2017 roku pozostawało w stanie ruiny, w tymże roku obiekt kupił Bronisław Łanowski z USA i poddał go rewitalizacji (w 2021 roku inwestycja była niemal zakończona). Wieża widokowa istnieje do dnia dzisiejszego, lecz jest niedostępna dla turystów.

</doc>
<doc id="1507035" url="https://pl.wikipedia.org/wiki?curid=1507035" title="Sunsay">
Sunsay



</doc>
<doc id="1507036" url="https://pl.wikipedia.org/wiki?curid=1507036" title="Madchen Amick">
Madchen Amick



</doc>
<doc id="1507038" url="https://pl.wikipedia.org/wiki?curid=1507038" title="GLAAD Media Awards">
GLAAD Media Awards

GLAAD Media Awards – nagroda filmowa i telewizyjna wręczana corocznie od 1990 roku przez Gay &amp; Lesbian Alliance Against Defamation w 40 różnych kategoriach. Przyznawana jest dla dzieł filmowych, które w pozytywny i ciekawy sposób zajmują się tematyką LGBT – oddzielnie dla produkcji w języku angielskim i w języku hiszpańskim. Dodatkowo przyznawane są również nagrody w dziedzinie literatury i mediów.
Proces nominacji.
Nominowani są wybierani przez jury nominacyjne GLAAD składające się z ponad 90 wolontariuszy, będących ekspertami w kategorii, którą oceniają. Jury nominacyjne może wybrać do pięciu nominowanych w każdej kategorii. Jeżeli żadne projekty nie zostaną uznane za godne nominacji w określonej kategorii, jury może zdecydować o nieprzyznaniu nagrody w tej kategorii. Pod koniec roku członkowie jury przedkładają listę rekomendowanych kandydatów pracownikom GLAAD i radzie do zatwierdzenia.
Oprócz monitorowania mediów przez jury, GLAAD zaprasza media do składania swoich propozycji. Kandydaci rozważani do nominacji są oceniani na podstawie czterech kryteriów: „Uczciwe, dokładne i integracyjne” - co oznacza, że reprezentowana jest różnorodność społeczności LGBT, „Odwaga i oryginalność” - co oznacza, że projekt otwiera nowe możliwości, badając tematykę LGBT w nietradycyjny sposób, „wpływ na kulturę” - co oznacza, że projekt wpływa na odbiorców, którzy mogą nie być regularnie narażeni na problemy LGBT, oraz „ogólna jakość” - projekt o wyjątkowo wysokiej jakości, który nadaje wpływ i znaczenie przedstawionym obrazom i problemom.
Kategorie.
Pierwsze doroczne nagrody zostały wyróżnione w 7 kategoriach konkursowych, wszystkie dla telewizji. Z biegiem lat kategorie konkurencyjne zostały rozszerzone, aby uwzględnić inne gałęzie mediów, w tym film, teatr, muzykę, media drukowane, media cyfrowe i reklamę, a także ustanowić dodatkowe kategorie uznające media hiszpańskojęzyczne i kategoria „Special Recognition” („Uznanie Specjalne”) dla przedstawień medialnych, które mogą nie spełniać kryteriów wcześniej istniejących kategorii.
Podczas gdy wiele kategorii zostało z czasem poszerzonych, kilka wczesnych kategorii zostało „scalonych” lub całkowicie wycofanych. Jednym z godnych uwagi przykładów jest pominięcie kategorii „Outstanding Daytime Drama” w 2011 roku, odzwierciedlającej stały spadek popularności oper mydlanych w języku angielskim. Począwszy od 2018 roku GLAAD rozpatruje nominacje w 27 kategoriach anglojęzycznych i 12 kategoriach hiszpańskojęzycznych, jednak jeśli żaden projekt w danej kategorii nie zostanie uznany za warty uznania, GLAAD może nie przyznać kategorii w tym roku.

</doc>
<doc id="1507040" url="https://pl.wikipedia.org/wiki?curid=1507040" title="Požeška gora">
Požeška gora

Požeška gora – pasmo gór niskich na południowym skraju Kotliny Panońskiej, w północnej Chorwacji (Slawonii). Należy do grupy panońskich gór wyspowych. Najwyższe wzniesienie to Maksimov hrast (616 m n.p.m.). Graniczy z pasmami Psunj na zachodzie i Dilj na wschodzie. Wspólnie z nimi zamyka od południa Kotlinę Pożeską.

</doc>
<doc id="1507041" url="https://pl.wikipedia.org/wiki?curid=1507041" title="Schab">
Schab

Schab – mięso pozyskiwane z tuszy wieprzowej, najczęściej przeznaczone do smażenia (kotlety schabowe) oraz do pieczenia i wędzenia. Przykładowe wyroby wędliniarskie uzyskane ze schabu to polędwica łososiowa, polędwica sopocka, schab pieczony.
Jako towar występuje schłodzony lub zamrożony, z kością lub bez. Powierzchnia powinna być czysta, nie zakrwawiona, bez przekrwień, zmiażdżonych kości. Niedopuszczalne są: oślizgłość, nalot pleśni; części rozmrożone mogą być wilgotne.
Barwa mięśni: jasnoróżowa do czerwonej, dopuszcza się zmatowienia. Barwa tłuszczu: biała z odcieniem kremowym lub lekko różowym, w przypadku mięsa i tłuszczu mrożonego dopuszcza się nieznaczne zszarzanie barwy na powierzchni. 
Zapach swoisty charakterystyczny dla mięsa świeżego bez oznak zaparzenia i rozpoczynającego się psucia, niedopuszczalny zapach płciowy.
Przygotowanie.
Schab odcina się z odcinka piersiowo–lędźwiowego tuszy; linie cięć przebiegają: od przodu pomiędzy 4 a 5 kręgiem piersiowym, od góry po linii podziału tuszy, od dołu po linii prostopadłej w odległości 3 cm poniżej dolnej granicy przyczepu mięśnia najdłuższego grzbietu do żebra, od tyłu po przedniej krawędzi skrzydła kości biodrowej tak żeby część chrząstkowa została przy schabie. Ze schabu zdejmuje się skórę ze słoniną, może on być jednak pokryty warstwą tłuszczu; schab zawiera kręgi piersiowe od 5 do ostatniego wraz z przyległymi do nich górnymi odcinkami żebra i przepołowione kręgi lędźwiowe. Główne mięśnie: najdłuższy grzbietu, wielodzielny grzbietu, kolczasty i lędźwiowy większy.

</doc>
<doc id="1507042" url="https://pl.wikipedia.org/wiki?curid=1507042" title="Lisina">
Lisina

Lisina – niewielkie pasmo gór niskich na południowym skraju Kotliny Panońskiej, w północnej Chorwacji (Slawonii). Należy do grupy panońskich gór wyspowych. Najwyższe wzniesienie – 830 m n.p.m. Graniczy z pasmami Ravna gora na południu i Papuk na wschodzie. 

</doc>
<doc id="1507044" url="https://pl.wikipedia.org/wiki?curid=1507044" title="NGC 281">
NGC 281

NGC 281 (również Mgławica Pacman, Sharpless 184 lub IC 11) – obszar H II (również mgławica emisyjna) znajdujący się w konstelacji Kasjopei. Został odkryty 16 listopada 1881 roku przez Edwarda Barnarda. Znajduje się w odległości około 9500 lat świetlnych od Ziemi w ramieniu Perseusza.
Mgławica ta jest klasycznym obszarem H II, oświetlanym przez młode gwiazdy uformowane w tej mgławicy. Obłok molekularny, z którego powstała mgławica od kilku milionów lat jest miejscem formowania się młodych masywnych gwiazd. Gwiazdy te należą do gromady IC 1590 znajdującej się powyżej centrum NGC 281. Gromada gwiazd obfitująca w nowe gwiazdy jest źródłem energii mgławicy. Wskazuje to na to, że proces tworzenia gwiazd trwa. Na pierwszym planie mgławicy widocznych jest kilka ciemnych globul Boka. W tych gęstych globulach obserwowanych w latach 90. XX wieku w podczerwieni odkryto protogwiazdy. Największa globula należąca do NGC 281 ma średnicę około 2,6 roku świetlnego.

</doc>
<doc id="1507045" url="https://pl.wikipedia.org/wiki?curid=1507045" title="Krakowska Szkoła Pilotów">
Krakowska Szkoła Pilotów

Krakowska Szkoła Pilotów – szkoła kształcąca pilotów wojskowych, która powstała 11 maja 1919 w Krakowie. Powodem jej powstania była duża liczba kupowanych samolotów niemieckich i austriackich. Pilotaż tymi samolotami różnił się zasadniczo od pilotażu samolotami francuskimi lub angielskimi. Szkolenie pilotażu samolotów francuskich odbywało się we Francuskiej Szkole Pilotów w Warszawie.
Historia szkoły.
11 maja, z dniem powstania szkoły, jej dowódcą został mianowany kpt. Roman Florer. Szkoła uzyskała nazwę „I Niższa Szkoła Pilotów”. Pierwszymi samolotami szkoleniowymi były Brandenburgi ze 100-konnym silnikiem Mercedesa, a personelem instruktorskim: por. Domes, sierżanci: Kołodziński, Śledziejowski, Grimm i Kohut.
Na jesieni 1919 I Niższą Szkołę Pilotów połączono z warszawską Wojskową Szkołą Lotniczą, którą przeniesiono do Krakowa w związku z dużą koncentracją jednostek szkoleniowych w rejonie lotniska mokotowskiego oraz utratą większości sprzętu na skutek pożaru. Odtąd jednostka funkcjonowała jako „Niższa Szkoła Pilotów w Krakowie”.
Szkoła szkoliła w pilotażu na samolotach szkolnych i przejściowych pomiędzy szkolnymi a bojowymi. Dopiero po skończeniu szkoły pilot mógł przejść do Wyższej Szkoły Pilotów w Ławicy pod Poznaniem.
Po zmianach organizacyjnych i zmniejszeniu zakupu samolotów niemieckich, a przechodzeniu na samoloty francuskie, angielskie i włoskie szkołę we wrześniu 1920 przeniesiono do Bydgoszczy. Tutaj 1 grudnia nastąpiło połączenie z Francuską Szkołą Pilotów i utworzenie nowej jednostki szkoleniowej Niższej Szkoły Pilotów w Bydgoszczy. Jej dowódcą został mianowany ppłk. Jan Kieżun.
System szkolenie.
System szkolenia oparty był na systemach austriackich. Uczniowie podzieleni byli na trzy kategorie A, B i C. Początkowe szkolenie uczniów kategorii A polegało na odbyciu około 100 lotów z instruktorem oraz kilku samodzielnie na samolocie szkolnym dwusterowym. Ta część kursu kończyła się egzaminem, po zdaniu którego uczeń przechodził do kategorii B. Tutaj wykonywano około 15 lotów samodzielnych na samolocie szkolnym i 75 lotów samodzielnych mających na celu szkolenie w lądowaniu, także z wyłączonym silnikiem. Ostatnią częścią kursu B było 15 lotów szkolących w trudnych lądowaniach: np. na sygnał, „w polu”, w kole oraz loty spiralne. Także ta część kursu kończyła się egzaminem.
Po przejściu do kategorii C uczeń w dalszym szkoleniu wykonywał około 20 lotów o podobnej trudności jak w części B tylko na samolotach o mocniejszym silniku 160 KM (Albatrosa C III, Albatros D III) lub 200 KM.
Od maja 1919 do grudnia 1920 w szkole wykonano 29957 lotów ćwiczebnych, 2704 godzin w powietrzu. Wyszkolono 84 pilotów. Miały miejsce tylko 4 wypadki.
Absolwenci szkoły.
Absolwentami szkoły m.in. byli: Władysław Kalkus, Kazimierz Kunicki, Janusz Meissner.

</doc>
<doc id="1507046" url="https://pl.wikipedia.org/wiki?curid=1507046" title="Szczepan Soszyński">
Szczepan Soszyński

Szczepan Soszyński (ur. 24 grudnia 1918 w Ostojach - zm. 2 września 1988 w Drobinie) – polski prezbiter katolicki.
Był synem Hieronima i Władysławy z Biernackich. Do kapłaństwa przygotowywał się w Wyższym Seminarium Duchownym w Płocku. Święcenia kapłańskie przyjął 16 maja 1943 w Kielcach z rąk bpa Czesława Kaczmarka. Po święceniach został wikariuszem w parafii Hadynów w diecezji siedleckiej. 
Po powrocie do diecezji płockiej był prefektem szkół i wikariuszem w parafii Przasnysz (1945-1950), kapelanem Sióstr Kapucynek w Przasnyszu (1945-1948), kapelanem Sióstr Misjonarek Św. Rodziny w Ratowie koło Mławy (1950-1951), wikariuszem w Gralewie (1951), proboszczem w parafiach Opinogóra (1951-1956) i Drobin (od 1956 r. przez kolejne 33 lata). 
W okresie pracy w liceum przasnyskim cieszył się wielkim autorytetem moralnym wśród uczniów oraz przeważającej części grona nauczycielskiego. Przyjaźnił się m.in. z polonistą
Józefem Otłowskim. Gromadził młodzież na mszach świętych i nabożeństwach, zwłaszcza w okresie nowenny do św. Stanisława Kostki, dla swych wychowanków organizował rekolekcje, także zamknięte, jasełka, okolicznościowe akademie. 
Działalność księdza spowodowała szykany organów bezpieczeństwa i władz oświatowych. W styczniu 1950 r. ks. Soszyński otrzymał pismo z Kuratorium Okręgu Szkolnego Warszawskiego, zwalniające go ze służby nauczycielskiej z dniem 30 kwietnia 1950 r. Decyzja ta zatwierdzona została, mimo odwołań księdza, we wrześniu tegoż roku. W okresie Milenium chrztu Polski ks. Soszyński objęty został aktywnym rozpracowaniem SB w ramach akcji pod kryptonimem "Narcyz - 26". 
Obdarzany zaufaniem przez kolejnych rządców diecezji, pełnił szereg odpowiedzialnych funkcji: był kierownikiem Referatu Katechetycznego Kurii, członkiem różnych rad diecezjalnych, wizytatorem domów zakonnych, wicedziekanem dekanatu Raciąż. Dwukrotnie spotkały go odznaczenia papieskie: w połowie lat 60. został kapelanem Jego Świątobliwości, w 1985 r. - Prałatem Honorowym Jego Świątobliwości.
W ostatnich latach życia cierpiał na chorobę serca, ale do końca pracował bardzo intensywnie jako duszpasterz. W nocy z 1 na 2 września doznał kolejnego zawału. Zmarł w karetce pogotowia w drodze do szpitala w Płocku. Pochowany został w Drobinie.

</doc>
<doc id="1507047" url="https://pl.wikipedia.org/wiki?curid=1507047" title="Ulica Folwarczna w Warszawie">
Ulica Folwarczna w Warszawie

Ulica Folwarczna – ulica w dzielnicy Praga-Północ w Warszawie.
Historia.
Tereny na których leży ulica Folwarczna pierwotnie należały do Szmula (Samuela) Jakubowicza Sonnenberga, zwanego Zbytkowerem. Folwark Zbytkowera – Bojnówek – został zniszczony wraz z całą okolicą w roku 1794 podczas Rzezi Pragi, i ponownie w roku 1831 podczas Bitwy o Olszynkę Grochowską. W roku 1834 wnuk Judyty Jakubowiczowej i Zbytkowera, Stanisław Flatau, sprzedał Szmulowiznę rodzinie von Brühlów. W drugiej połowie XIX wieku tereny te zostały rozparcelowane. Wtedy wytyczono także ulicę Folwarczną, która dochodziła wtedy do linii torów Kolei Warszawsko-Petersburskiej. Nazwa ulicy wywodzi się od rozparcelowanego folwarku.
Przyłączona wraz z całą Szmulowizną do miasta w roku 1889 ulica została skrócona do nowoutworzonej ul. Białostockiej. Dopiero po roku 1892 powstał istniejący dziś fragment ulicy; na przełomie XIX/XX wieku powstały pierwsze zabudowania: drewniane domy i niewielkie kamieniczki. 
Po roku 1914 wybudowano w rejonie ul. Kawęczyńskiej domy czynszowe; kolejne duże kamienice powstały między innymi pod nr. 5, 7 i 9 po roku 1935. 
W okresie okupacji niemieckiej całkowicie zniszczona została zabudowa najstarszego, początkowego odcinka ulicy. Po roku 1960 został on skasowany, a ulica Folwarczna kończy swój bieg na linii ul. Radzymińskiej.

</doc>
<doc id="1507050" url="https://pl.wikipedia.org/wiki?curid=1507050" title="Pawieł Jesaułow">
Pawieł Jesaułow

Pawieł Stiepanowicz Jesaułow, ros. Павел Степанович Есаулов (ur. 20 lipca 1874 r. w stanicy Nowo-Suworowskaja w Rosji, zm. w 1946 r. w łagrze w Spassku koło Karagandy w ZSRR) – rosyjski wojskowy (generał major), przewodniczący sądu wojskowego Kozackiego Stanu podczas II wojny światowej.
Ukończył gimnazjum wojskowe w Jekaterynodarze, a następnie kozacką szkołę junkrów w Stawropolu. Służył w stopniu chorążego w 1 tamańskim pułku kawalerii Kozaków kubańskich. W 1911 r. został adiutantem przy kubańskim sztabie wojskowym. Brał udział w I wojnie światowej. Po rewolucji październikowej 1917 r. powrócił na Kubań, gdzie wstąpił do białych oddziałów Kozaków kubańskich. Uczestniczył w stopniu pułkownika w tzw. I kubańskim marszu lodowym. Następnie znowu został odkomenderowany do służby w kubańskim sztabie wojskowym. Później służył w gwardyjskim dywizjonie kawalerii Kozaków kubańskich. Doszedł do stopnia generała majora. W połowie listopada 1920 r. wraz z resztkami wojsk białych ewakuował się do Gallipoli. Zamieszkał w Serbii, gdzie pracował w ministerstwie finansów. W czasie II wojny światowej wstąpił do Kozackiego Stanu, obejmując funkcję przewodniczącego sądu wojskowego. Po zakończeniu wojny wraz z pozostałymi oficerami kozackimi został pod koniec maja 1945 r. w Lienzu wydany Sowietom. Osadzono go w łagrze w Spassku pod Karagandą, gdzie zmarł w 1946 r.
Linki zewnętrzne.
Biografia gen. Pawła S. Jesaułowa 

</doc>
<doc id="1507051" url="https://pl.wikipedia.org/wiki?curid=1507051" title="Chō">
Chō

 – japońska jednostka długości lub powierzchni. 
Jednostka długości.
Jako jednostka długości 1 chō wynosi około 109,09 m. Ponadto:
Jednostka powierzchni.
Jako jednostka powierzchni 1 chō wynosi 9917 m2. Ponadto:

</doc>
<doc id="1507053" url="https://pl.wikipedia.org/wiki?curid=1507053" title="IC 11">
IC 11



</doc>
<doc id="1507055" url="https://pl.wikipedia.org/wiki?curid=1507055" title="Jörg Lanz von Liebenfels">
Jörg Lanz von Liebenfels

Jörg Lanz von Liebenfels (włas. Joseph Adolf Lanz) (ur. 19 czerwca 1874 w Penzing, zm. 22 kwietnia 1954 w Wiedniu) – austriacki zakonnik i publicysta, antropolog amator, założyciel czasopisma "Ostara", w którym publikował antysemickie i volkistowskie teorie. Uczeń Guido von Lista, prekursora idei będących okultystycznymi źródłami nazizmu.
Życiorys.
Joseph Adolf był synem nauczyciela Johanna Lanza i Katheriny Hoffenreich. Wychowany w rodzinie mocno katolickiej w 1893 wstąpił do zakonu cystersów i jako "brat Georg" zamieszkał w klasztorze Heiligenkreuz (Świętego Krzyża) w Lesie Wiedeńskim. W 1894 stwierdził, że miał "wizję", w której rycerz stopą przyciska małpę. Lanz uznał to za wezwanie do pokonania "ludzi-małp" przez "ludzi-panów" i od tego czasu zaangażował się w krzewienie sennej idei. Rok po święceniach kapłańskich w 1900 roku został z zakonu usunięty z powodu nieprzestrzegania ślubów czystości (homoseksualizm) a także udziału w ruchu Georga Schönerera Oddzielamy się od Rzymu.
Uznając siebie za przedstawiciela "aryjskiej rasy panów" Lanz dodał do swojego nazwiska szlachecki człon "von", podobnie jak jego nauczyciel Guido List. Spotkało się to z poparciem ze strony Guido von Lista, który dodatkowo wydrukował mu zmyślone drzewo genealogiczne, mające ukryć jego żydowskie korzenie ze strony matki. Po zmianach Lanz stał się baronem doktorem Adolfem Georgiem (Jörgiem) Lanzem von Liebenfelsem. Zmiany Lanz tłumaczył tym, że w ten sposób chciał uniemożliwić astrologom zbadanie swojej osoby.
Współtwórca ariozofii. Był założycielem i kapłanem okultystyczno-rasistowskiej organizacji Ordo Novi Templi (Zakon Nowej Świątyni) w 1907. Od 1905 wydawał pismo „Ostara”, w którym publikował antysemickie i volkistowskie teorie, wydano około 100 numerów. Twierdził m.in. że od starożytności półboska rasa aryjska była zagrożona przez drapieżną rasę mężczyzn-bestii, ciemnych zwierzęco rozpustnych, wykorzystujących seksualnie piękne aryjskie kobiety, przez co niszczona była rasa wyższa. Proponował tworzenie farm ludzkich, gdzie przez krzyżowanie najlepszych osobników powstałaby superrasa. Jego poglądy wywarły ogromny wpływ na Adolfa Hitlera i ideologię nazistowską. Hitler (posiadacz w latach 1910–1913 kolekcji około 50 szt. pisma "Ostara") już w 1909 roku skontaktował się z Lanzem i poprosił go o kilka starych numerów "Ostary", kiedy jednak doszedł do władzy, zakazał mu pisać.

</doc>
<doc id="1507056" url="https://pl.wikipedia.org/wiki?curid=1507056" title="Ri (jednostka miary)">
Ri (jednostka miary)

 – dawna japońska jednostka długości. Wynosi około 3,927 km.

</doc>
<doc id="1507058" url="https://pl.wikipedia.org/wiki?curid=1507058" title="Polina Żemczużyna">
Polina Żemczużyna

Polina Siemionowna Żemczużyna, ros. "Полина Семёновна Жемчужина", właśc. Perl Siemionowna Karpowskaja, (ur. 27 lutego 1897 w Połohach, zm. 1 kwietnia 1970 w Moskwie) – radziecka polityk, ludowy komisarz przemysłu rybnego ZSRR (1939), żona premiera ZSRR Wiaczesława Mołotowa.
Życiorys.
Urodziła się w żydowskiej w rodzinie w sztetlu Połohy na Ukrainie. W młodości pracowała w fabryce tytoniu i jako kasjerka. Jej rodzina wyemigrowała po wybuchu rewolucji, ona w 1918 roku dołączyła do RKP(b). W latach 1918-1919 była oficerem politycznym Armii Czerwonej, a 1919-1920 instruktorem ds. pracy wśród kobiet KC KP(b)U. 1920-1921 kierowała Wydziałem Kobiecym Komitetu Miejskiego KP(b)U w Zaporożu. W 1921 roku wyszła za mąż za Wiaczesława Mołotowa.
W latach 1921-1922 była instruktorem rejonowego komitetu RKP(b) w Moskwie. W 1923 ukończyła fakultet robotniczy Moskiewskiego Uniwersytetu Państwowego, 1925-1926 studiowała na Wydziale Ekonomicznym Instytutu Gospodarki Narodowej im. Plechanowa, 1927-1929 była sekretarzem fabrycznej komórki partyjnej. 1929-1930 instruktor rejonowego komitetu WKP(b) w Moskwie.
W latach 1930-1932 dyrektor fabryki perfum w Moskwie. 1932-1936 szef zarządu państwowego trustu perfumeryjnego. Na tym stanowisku postawiła sobie za cel popularyzacje perfum wśród kobiet w ZSRR. Perfumy wciąż uchodziły za towar luksusowy. Spopularyzowała perfumy "Czerwona Moskwa", które wywodziły się z tego samego zapachu co Chanel No. 5. Od czerwca 1936 do listopada 1937 szef Głównego Zarządu Przemysłu Perfumeryjno-Kosmetycznego, Syntetycznego i Mydlarskiego Ludowego Komisariatu Przemysłu Lekkiego ZSRR.
Od listopada 1937 do 19 stycznia 1939 zastępca ludowego komisarza przemysłu lekkiego ZSRR, od 19 stycznia do 21 listopada 1939 ludowa komisarz przemysłu rybnego ZSRR, od 21 marca 1939 do 20 lutego 1941 zastępca członka KC WKP(b). Od 20 listopada 1939 do 10 maja 1941 szef Głównego Zarządu Przemysłu Tekstylno-Galanteryjnego Ludowego Komisariatu/Ministerstwa Przemysłu Lekkiego RFSRR. 
Podczas wojny na nowo odkryła swoją żydowską tożsamość. Dołączyła do żydowskiego komitetu anty-faszystowskiego, współpracowała jako tłumaczka z Goldą Meir, ambasadorką Izraela w ZSRR w 1948. Na skutek tej działalności stała się ofiarą antysemickiej nagonki mającej wówczas miejsce w ZSRR. 30 grudnia 1948 została wydalona z partii, a 21 stycznia 1949 aresztowana. Oskarżono ją o to, że "w ciągu szeregu lat utrzymywała przestępcze kontakty z żydowskimi nacjonalistami". Za "szpiegostwo na rzecz syjonistów" 29 grudnia 1949 została skazana przez Kolegium Specjalne Ministerstwa Bezpieczeństwa Państwowego ZSRR na 5 lat zesłania do obwodu kustanajskiego. Wymuszono również jej rozwód z Mołotowem. W styczniu 1953, w trakcie przygotowań do nowego, otwartego procesu, aresztowano ją na zesłaniu i przeniesiono do Moskwy. Natychmiast po śmierci Józefa Stalina została w połowie marca 1953 na polecenie Ławrientija Berii wypuszczona na wolność i zrehabilitowana. Do śmierci pozostała zwolenniczką Józefa Stalina.

</doc>
<doc id="1507060" url="https://pl.wikipedia.org/wiki?curid=1507060" title="Psunj">
Psunj

Psunj – góra w Chorwacji, położona na południowo-zachodnim skraju Kotliny Pożeskiej. Najwyższy szczyt to Brezovo polje (985 m).
Rozciąga się na kierunkach północny wschód – południe. Jest zbudowana z fyllitu, łupku ilastego i gnejsu i porośnięta lasami bukowo-dębowymi. U podnóża leżą m.in. miejscowości Lipik, Nova Gradiška, Okučani i Pakrac. Na południe rozciąga się kraina geograficzna Posawie.

</doc>
<doc id="1507061" url="https://pl.wikipedia.org/wiki?curid=1507061" title="Międzynarodowy halowy mityng skoku wzwyż &quot;Opoczno&quot;">
Międzynarodowy halowy mityng skoku wzwyż &quot;Opoczno&quot;

Międzynarodowy halowy mityng skoku wzwyż "Opoczno" – halowe zawody lekkoatletyczne organizowane w latach 1994-2001 w Spale. Impreza rokrocznie gromadziła światową czołówkę lekkoatletyczną. Główną konkurencja zawodów był skok wzwyż kobiet i mężczyzn. Oprócz tego organizowano także dodatkowe konkurencje biegowe. Wśród zawodników, którzy pojawiali się podczas zawodów była m.in. Merlene Ottey czy Serhij Bubka. Sponsorem tytularnym mityngu była firma "Opoczno" z Opoczna. Od 2000 impreza nosiła imię Marka Muszyńskiego. Zawody były transmitowane w TVP.

</doc>
<doc id="1507062" url="https://pl.wikipedia.org/wiki?curid=1507062" title="Gay and Lesbian Alliance Against Defamation">
Gay and Lesbian Alliance Against Defamation



</doc>
<doc id="1507065" url="https://pl.wikipedia.org/wiki?curid=1507065" title="Adrian Baraniecki">
Adrian Baraniecki

Adrian Baraniecki (ur. 4 listopada 1828 w Jarmolińcach, zm. 15 października 1891 w Krakowie) – polski lekarz, działacz społeczny, członek honorowy Towarzystwa Muzeum Narodowego Polskiego w Rapperswilu od 1891 roku.
Życiorys.
Syn Tomasza Baranieckiego – absolwent studiów medycznych w Kijowie, Moskwie (tu w 1854 uzyskał doktorat) oraz we Francji w Paryżu. Współzałożyciel w 1858 Towarzystwa Paryskiego Lekarzy Polskich. Po powrocie do kraju osiadł w rodzinnych Jarmolińcach. Podczas powstania styczniowego w 1863 roku był członkiem organizacji „Białych” czyli Komitetu Gubernialnego Podolskiego. Po upadku powstania, zagrożony aresztowaniem wyjechał najpierw do Lwowa, potem do Francji i Anglii.
Powrócił do kraju w 1868, na stałe zamieszkał w Krakowie gdzie na własny koszt utworzył Muzeum Techniczno-Przemysłowe i został jego dyrektorem. Eksponaty do muzeum zbierał będąc jeszcze za granicą. Podarował miastu ok. 5 tysięcy egzemplarzy okazów związanych z przemysłem, techniką i rolnictwem. Po jego śmierci część przedmiotów trafiła do powstającego w Krakowie Muzeum Etnograficznego, stanowiąc jego zalążek.
Od 1868 organizował Wyższe Kursy dla Kobiet, które były pierwszą formą kształcenia na poziomie uniwersyteckim, dostępnego dla kobiet, po śmierci Baranieckiego nazwane jego imieniem. Dla młodzieży organizował kursy handlowe, a w niedzielnych bezpłatnych wykładach mogli brać udział rzemieślnicy.
W 1879 został członkiem Akademii Umiejętności, w 1869 był inicjatorem pierwszego ogólnopolskiego zjazdu lekarzy polskich. Autor prac z zakresu statystyki lekarskiej i antropologii.
Zmarł 15 października 1891 w Krakowie. Został pochowany na Cmentarzu Rakowickim w Krakowie w kwaterze Bb w narożniku północno-zachodnim. Na grobowcu znajduje się medalion dłuta Jana Tombińskiego.
Upamiętnienie.
Jest patronem ulicy w Krakowie w Dzielnicy VII Zwierzyniec

</doc>
<doc id="1507068" url="https://pl.wikipedia.org/wiki?curid=1507068" title="Ryszard Trenkler">
Ryszard Trenkler

Ryszard Trenkler (ur. 1 lutego 1912 we Władysławowie koło Turku, zm. 9 grudnia 1993 w Warszawie) – polski duchowny luterański, proboszcz w Toruniu i Warszawie, senior diecezji pomorsko-wielkopolskiej i diecezji warszawskiej Kościoła Ewangelicko-Augsburskiego, pisarz religijny.
Życiorys.
Urodził się w rodzinie Henryka Trenklera i Amalii z d. Press. Gimnazjum Humanistyczne w Turku ukończył w 1931 r. Po ukończeniu studiów na Wydziale Teologii Ewangelickiej Uniwersytetu Warszawskiego (pracę magisterską "Eschatologia św. Pawła" napisał pod kierunkiem ks. prof. Adolfa Suessa), został ordynowany na duchownego 25 października 1936 r. Jeszcze przed ordynacją, od 1 marca 1936 r. wspomagał ks. Waldemara Preissa w pracy parafialnej w Bydgoszczy, gdzie został wikariuszem (od 1 listopada 1936 r. jako pełnoprawny duchowny). W sierpniu 1937 r. został administratorem, a 1 listopada 1937 r. został wybrany proboszczem polskiej parafii ewangelickiej w Toruniu, a jednocześnie administratorem w Grudziądzu, gdzie – z przerwą wojenną – pracował do 1959 r.
Podczas okupacji niemieckiej w latach 1939-1944 był pozbawiony urzędu i ukrywał się w Warszawie pod przybranym nazwiskiem. Pozostał po wybuchu powstania warszawskiego na Pradze, w grudniu 1944 r. działał w parafii w Lublinie.
Wiosną 1945 r. pełnił funkcje duszpasterskie w Warszawie, gdzie udzielił m.in. pierwszego po wojnie ślubu i odprawił pierwsze nabożeństwo luterańskie, w kościele ewangelicko-reformowanym. Po powrocie w maju 1945 r. do Torunia jako pełnomocnik Konsystorza wraz ze świeckimi współpracownikami doprowadził do uregulowania powojennych stosunków własnościowych, odzyskując na cele parafii kościół św. Szczepana i kaplicę, a także stopniowo szereg obiektów kościelnych w innych miejscowościach (np. Grudziądz, Lipno, Konin, Włocławek, często zajętych przez parafie katolickie. Akcja rewindykacyjna umożliwiła wznowienie w miarę normalnego życia religijnego. Pod koniec 1945 r. ks. Trenkler opublikował "Mały śpiewnik kościelny", niezbędny w okresie powojennym i mający kilka wydań. Od 1946 r. z nominacji Konsystorza pełnił obowiązki seniora diecezji pomorsko-wielkopolskiej i ponownie z wyboru od 1951 r. Był z urzędu administratorem innych parafii, nieposiadających własnych duchownych, m.in. w Bydgoszczy (1945) i Poznaniu (1948-1949).
24 kwietnia 1959 r. został wybrany II proboszczem (zastępcą proboszcza) parafii Świętej Trójcy w Warszawie, w latach 1963-1979 był jej proboszczem i od 30 stycznia 1966 jednocześnie seniorem diecezji warszawskiej. W stan spoczynku przeszedł 1 czerwca 1979 r.
W Warszawie kontynuował pracę nad kompletowaniem wyposażenia wnętrza kościoła po zakończonej w 1958 r. odbudowie, w 1965 r. przeprowadził remont kościoła filialnego w Warszawie Włochach, kaplicy Halpertów na cmentarzu przy ul. Młynarskiej i domu opieki „Tabita” w Konstancinie-Jeziornie. Z jego inicjatywy kościół warszawski stał się popularnym miejscem koncertów. Wchodził w skład komitetu redakcyjnego kościelnego czasopisma „Zwiastun”, opublikował ponad 400 artykułów treści religijnej i historycznej w różnych periodykach religijnych w kraju i zagranicą oraz trzy zbiory kazań.
Według zachowanych w archiwach IPN-u dwóch teczek, był tajnym współpracownikiem SB od drugiej połowy lat 50. (1957-1980).
Jest pochowany na cmentarzu parafialnym w Warszawie (aleja E, grób 9a). 20 października 2002 r. została odsłonięta tablica pamiątkowa ku jego czci w kościele św. Szczepana w Toruniu.

</doc>
<doc id="1507069" url="https://pl.wikipedia.org/wiki?curid=1507069" title="Mistrzostwa Europy Strongman 2008">
Mistrzostwa Europy Strongman 2008

Mistrzostwa Europy Strongman 2008 – doroczne, indywidualne zawody
europejskich siłaczy.
Eliminacje.
Data: 13 lipca 2008 r.
Miejsce: Szczecinek 
WYNIKI ELIMINACJI:
Do finału kwalifikuje się ośmiu najlepszych zawodników.
Finał.
Data: 13 lipca 2008 r.
Miejsce: Szczecinek 
WYNIKI ZAWODÓW:

</doc>
<doc id="1507076" url="https://pl.wikipedia.org/wiki?curid=1507076" title="Kotlina Pożeska">
Kotlina Pożeska

Kotlina Pożeska (chorw. "Požeška kotlina") – kotlina w północnej Chorwacji, w Slawonii, stanowiąca część Kotliny Panońskiej.
Opis.
Zajmuje powierzchnię 977 km² – około 50% zajmują grunty orne, a 40% lasy. Dno kotliny położone jest na wysokości 170 m n.p.m. Kotlina jest otoczona przez następujące góry: Psunje (985 m), Papuk (954 m), Ravno gora (854 m), Krndija (792 m), Požeška gora (618 m) i Dilje (471 m). Główne cieki wodne kotliny to Londža, Orljava i Kutjevačka. Roczna ilość opadów waha się od 800 mm w kotlinie do 1000 mm na wzniesieniach otaczających ją. Średnia temperatura zimą (styczeń) to –1 °C, a latem (lipiec) to 21 °C. Za pośrednictwem doliny Orljava kotlina łączy się z Posawiem.
Największe miejscowości na tym obszarze to Požega, Pleternica, Kutjevo i Velika. Przez kotlinę biegnie linia kolejowa z Našic do Batriny.
Miejscowe rolnictwo opiera się na uprawie winorośli, owoców i tytoniu oraz hodowli zwierząt.

</doc>
<doc id="1507077" url="https://pl.wikipedia.org/wiki?curid=1507077" title="Walenty Borowski">
Walenty Borowski

Walenty Borowski (ur. ok. 1768 koło Góry Kalwarii w woj. warszawskim, zm. ?) – major WP dowódca pułku w bitwach napoleońskich,
Urodzony w rodzinie Borowskich o bogatych tradycjach szlacheckich zamieszkałej koło Góry Kalwarii w woj. warszawskim,
Walczył w stopniu podporucznika jako dowódca oddziału powstaniu kościuszkowskim 1794.
Po powstaniu, by uniknąć zsyłki na Syberię, emigrował z Warszawy w r. 1796. Nie mając funduszów, przybył do Paryża 28 października 1796 r. prawie całą drogę pieszo. Początkowo był podejrzany i uważany za wybitnego emisariusza rosyjskiego. Zwolniony po przesłuchaniu przez ministra spraw zagranicznych, ruszył pieszo do Mediolanu, gdzie gen. Jan Henryk Dąbrowski zaczynał formować Legiony Polskie. Wobec zupełnego braku oficerów w początkach formacji, stał się nieocenionym pomocnikiem Dąbrowskiego. Przy pierwszych też nominacjach 23 stycznia 1797 awansował na kapitana strzelców.
Odbył kampanie: 1797 r. (Wenecja), 1798-9 (St Leo, Rzym. Po krwawej bitwie nad Trebbią (17-19 czerwca 1799 r.), 15 lipca 1799 awansował go Dąbrowski na majora, (ale bez etatu, tak że nadal w rzeczywistości był kapitanem).
W kampanii jesiennej 1799 dowodził strzelcami Bosco 24 października, Nov 6 listopada 1799 r. Przy reorganizacji Legii, w r. 1800 popadł w Marsylii w zatarg z gen. Dąbrowskim na tle awansu. Zamierzał przejść do służby francuskiej, lub ożenić się, w końcu, ostro wyraziwszy żale, zażądał dymisji. Dąbrowski, po nieudanych próbach zatrzymania go, skreślił go z listy oficerskiej. Dymisję odebrał w pół roku po jej złożeniu, w momencie, gdy legioniści oblegali Peschierę w grudniu 1800 r.
Gdy chciał powrócić do wojska, miejsce jego było zajęte, a Dąbrowski był urażony.
W lipcu 1801 opuścił służbę wojskową. Skorzystał jednak ze swojej popularności i opinii gorącego patrioty i przy nowej reorganizacji został wybrany 22 grudnia 1801 r. na kapitana oddziału. 3. półbrygady polskiej- byłej Legii naddunajskiej. Na S. Domingo z nią nie pojechał. Przypuszczalnie był wtedy na urlopie w kraju. Ponieważ zaś liczono mu potem kampanię 1805 r., (Austerlitz), 1806 r.(Jena), musiał w tych latach mieć przydział do któregoś ze sztabów francuskich. W maju 1807 r. został mianowany szefem batalionu 9. p. p. Księstwa Warszawskiego (A. Sułkowskiego). Wkrótce został odznaczony Krzyżem Kawalerskim Virtuti Militari. W sierpniu 1808 ruszył wraz z pułkiem do Hiszpanii. Tu wśród walk (Almonacid, Acana, 1809 r.) Gdy w bitwie pod Almonacid, pułk stracił swych najwyższych oficerów, Walenty Borowski, mający za sobą legionową przeszłość i duże doświadczenie wojskowe, awansował na majora (zastępcę dowódcy) 7. p. p. i w 1810 r. i został dowódcą 2 batalionu: Został 8 sierpnia1810 szefem batalionu w 9. pułku. Jako major. w 7. p., dowodził od listopada 1810 do przybycia płk. Tremo z końcem października 1811 r. W Hiszpanii; w marcu 1812 ruszył na wyprawę moskiewską (Czaśniki, Smolany, Berezyna).
W lipcu 1813 resztki pułku zostały wcielone w Wittenberdze do 4. p. p. W korpusie gen. Dąbrowskiego dzielił jego losy do bitwy lipskiej (16-19 października 1813 r.) Podany został do Legii honorowej. Służył i walczył aż do upadku Napoleona.

</doc>
<doc id="1507079" url="https://pl.wikipedia.org/wiki?curid=1507079" title="Encyklopedia Wrocławia">
Encyklopedia Wrocławia

Encyklopedia Wrocławia – polska encyklopedia, zawierająca hasła związane z historią i współczesnością miasta Wrocławia, stanowiąca kompendium wiedzy o mieście od początków osadnictwa po czasy współczesne. 
Historia.
Wydanie pierwsze tej encyklopedii () opublikowało w 2000 Wydawnictwo Dolnośląskie (redakcja naukowa Jan Harasimowicz, współpraca Włodzimierz Suleja; w pracach nad przygotowaniem encyklopedii wzięło udział w sumie ponad sześćset osób) dzięki pomocy finansowej Urzędu Miejskiego - Gminy Wrocław i z finansowym wsparciem Fundacji Współpracy Polsko-Niemieckiej. Zawierała ona 988 stron w twardej oprawie (21,3×30,2 cm), na których umieszczono około siedem tysięcy haseł oraz liczne ilustracje, mapy i wykresy.
Wydanie drugie tej encyklopedii, uzupełnione i poprawione, wyszło na 1000 stronach w 2001 roku w tym samym kształcie i z tym samym numerem ISBN, co wydanie I. Oba wydania osiągnęły nakład 10 000 egzemplarzy, a autorami haseł było 460 osób.
Wydanie trzecie () z 2006, pod tą samą redakcją, uzupełnione i poprawione w stosunku do wydań poprzednich (łącznie około 7400 haseł ponad 500 autorów z 3200 ilustracjami, planami i tabelami) ten sam wydawca umieścił w tomie oprawionym identycznie jak poprzednie; objętość tego wydania encyklopedii wzrosła do 1060 stron.

</doc>
<doc id="1507080" url="https://pl.wikipedia.org/wiki?curid=1507080" title="Jedenasta godzina">
Jedenasta godzina

Jedenasta godzina (ang. "Eleventh Hour") – amerykański serial telewizyjny wyprodukowany przy współpracy Jerry Bruckheimer Television, Granada Television International i Warner Bros. Television, bazujący na brytyjskim serialu z 2006 o tym samym tytule.
Zarys fabuły.
Jest to opowieść o Jacobie Hoodzie (Rufus Sewell), błyskotliwym biofizyku i doradcy naukowym FBI, rozwiązującym zagadki o naukowym charakterze, których inni agenci nie umieją rozwikłać. Agent specjalny Rachel Young (Marley Shelton) została wyznaczona, by chronić Hooda. Oboje współpracują z agentem specjalnym Feliksem Lee (Omar Benson Miller).

</doc>
<doc id="1507081" url="https://pl.wikipedia.org/wiki?curid=1507081" title="GLAAD Media">
GLAAD Media



</doc>
<doc id="1507082" url="https://pl.wikipedia.org/wiki?curid=1507082" title="GLAAD Media Award">
GLAAD Media Award



</doc>
<doc id="1507084" url="https://pl.wikipedia.org/wiki?curid=1507084" title="Malá Tŕňa">
Malá Tŕňa

Malá Tŕňa (węg. "Kistoronya") – wieś (obec) w południowo-wschodniej Słowacji w powiecie Trebišov. Jest jedną z czterech słowackich miejscowości położonych w winiarskim regionie Tokaj.
Według niektórych źródeł wieś istniała już w XI wieku, a w 1221 miał się znajdować tutaj klasztor, zniszczony następnie podczas najazdu Tatarów. W 1321 wymieniany jest zamek "Purustyán", utożsamiany z okolicami wsi, natomiast pierwsza wzmianka z nazwą "Kysthoronya" pojawia się w 1392.
W XVII wieku rozwój miejscowości został zahamowany podczas powstań antyhabsburskich – m.in. w 1660 do wsi wtargnęło cesarskie wojsko, które zniszczyło lub wypiło całe zgromadzone zapasy winiarskie.
W 1787 mieszkało w miejscowości 374 osób w 87 domach, w 1828 – 372 osoby w 48 domach. Już od wieków miejscowa ludność zajmowała się winiarstwem – w 1865 w okolicy miało być 143 ha winnic. Na początku XX wieku największych posiadaczem ziemskim w okolicy wsi był graf Aladár Hardenberg.
W 1910 liczba mieszkańców wynosiła 587 osób, w znacznej większości narodowości węgierskiej (tylko 19 Słowaków). Mimo to w wyniku traktatu w Trianon przyłączono wieś do Czechosłowacji, z przerwą w latach 1938–1945 (Armia Czerwona zajęła wieś 2 grudnia 1944). Spis z 1930 wykazał 177 Słowaków i 425 Węgrów.
W 2001 na 452 osoby 395 (88%) zadeklarowało narodowość słowacką. Podział według stosunków religijnych w 1991 wykazał 55 rzymskich katolików, 53 grekokatolików, 141 ewangelików i 148 osób, które nie zadeklarowały wyznawanej religii.
Najcenniejszym zabytkiem jest kościół ewangelicki z 1656, postawiony w miejscu starszego, gotyckiego. Obecny wygląd zawdzięcza przebudowie z XIX wieku. Innym zabytkowym obiektem jest kasztel z początku XIX wieku, postawiony na ruinach dawnego kościoła paulinów.

</doc>
<doc id="1507086" url="https://pl.wikipedia.org/wiki?curid=1507086" title="Kobiety w muzyce">
Kobiety w muzyce

Kobiety w muzyce – przedmiot badań historii kobiet i muzykologii genderowej, zwracający uwagę na relacje między społeczną sytuacją kobiet a ich udziałem i rolą w kulturze muzycznej. Opisując historię muzyki, zwraca specjalną uwagę na role, jakie pełniły w niej kobiety i w ten sposób poszerza obraz historii muzyki, stworzony przez tradycyjną muzykologię, zajmującą się głównie twórczością zawodowych kompozytorów. Do kluczowych zagadnień należy zebranie dokumentacji i próba wyjaśnienia następujących zjawisk:
Muzyka religijna.
U Izraelitów mężczyźni uczestniczyli w śpiewach rytualnych, a kobiety i mężczyźni w świeckich. W pierwszych latach chrześcijaństwa oficjalnie kobietom zakazywano więc śpiewać w czasie obrzędów, powołując się przy tym na słowa św. Pawła:
Od V w. wielokrotnie występowano przeciwko udziałowi kobiet w śpiewie liturgicznym – takie były postanowienia synodów w latach 441 i 532 oraz papieży Benedykta I w 578 i Zachariasza w 750.
W późniejszych wiekach potrzeba wysokich głosów w chórach kościelnych, spowodowała popularność kastratów.
W XIX wieku, chcąc odrodzić muzykę kościelną w dawnym stylu, znowu chciano eliminować kobiety z muzyki kościelnej, uważając, że ich głos kojarzy się przede wszystkim z operą i muzyką świecką, ale okazało się to już niemożliwe.
Kobiety w orkiestrze.
W starożytnym Egipcie i Chinach znane były duże zespoły muzyczne złożone z kobiet. Natomiast w Europie orkiestry przez wiele pokoleń były zespołami przede wszystkim męskimi. Zdarzały się jednak wyjątki – najsławniejsze w postaci orkiestr dziewczęcych w Wenecji. Muzyka religijna śpiewana i grana przez kobiety na wszystkich ówczesnych instrumentach stanowiła atrakcję przyciągającą słuchaczy do kościołów prowadzonych przez cztery sierocińce-konserwatoria. Podziwiano grę (komponował dla tej orkiestry m.in. Antonio Vivaldi), ale przed wzrokiem słuchaczy dziewczęcą orkiestrę chroniła zasłona.
Bogate świeckie życie muzyczne w XIX wieku dopuszczało kobiety do publicznych koncertów przede wszystkim w roli solistek. Nie angażowały ich żadne orkiestry, więc kobiety tworzyły „Damenkapelle”. Wielką popularność zdobyła 60-osobowa orkiestra wiedeńska założona przez Josephinę Amman Weinlich; mężczyźni grali w niej jedynie na kontrabasach i instrumentach dętych. George Bernard Shaw, który w 1885 miał okazję być na jej koncercie podczas gościnnych występów w Londynie:
W drugiej połowie XIX wieku kobiety stopniowo zdobywały możliwość zawodowego kształcenia się w grze na instrumentach i w konsekwencji stawały się kandydatkami do orkiestr. Męski monopol budził coraz większe sprzeciwy, ale kobiety grywać mogły właściwie tylko w orkiestrach żeńskich. Koedukacja w orkiestrach przyjęła się najpierw w USA, a dopiero potem w Europie – zaczynając od Anglii i Francji. Najtrudniej kobietom przychodziło wywalczyć sobie pracę w orkiestrach niemieckich. Symbolem „antyfeminizmu” w tej dziedzinie stała się natomiast Filharmonia Wiedeńska, która najdłużej broniła się – i to skutecznie – przed przyjmowaniem kobiet. Gwizdalanka podaje takie dane z 1998 roku:
W Polsce sytuacja bardziej sprzyjała kobietom. Kiedy zakładano Filharmonię w Warszawie, pracowały w niej tylko 2 kobiety – harfistki. Więcej kobiet zaangażował Grzegorz Fitelberg, zakładając orkiestrę radiową w 1935. Grała w niej m.in. Grażyna Bacewicz na skrzypcach, a Zofia Adamska kierowała wiolonczelami. Po wojnie liczba pań w orkiestrach wyraźnie przyrastała. W 1995 prawie połowę obsady NOSPR w grupie skrzypiec stanowiły skrzypaczki. Najbardziej sfeminizowaną orkiestrą obecnie jest Filharmonia Bałtycka w Gdańsku, gdzie na niektórych koncertach w orkiestrze zdecydowanie przeważają kobiety.
Dyrygentki.
Kobiety przez wiele pokoleń dyrygowały chórami, a potem także orkiestrami złożonymi z samych pań. Pierwszymi kobietami publicznie dyrygującymi pod koniec XIX wieku były: Cécile Chaminade i Ethel Smyth. W Polsce pierwsza w tej roli była Anda Kitschman. Natomiast pierwszą kobietą, która zyskała międzynarodowe uznanie w tej dziedzinie, była Nadia Boulanger:
W latach trzydziestych Boulanger zadyrygowała Filharmonią Londyńską, potem Bostońską i Nowojorską. W kwietniu 1941 dyrygowała koncertem z udziałem Ignacego Paderewskiego na rzecz Polish Relief Fund. W czasie pobytów w Polsce w latach sześćcziesiątych także dyrygowała.
W drugiej połowie XX wieku liczba dyrygentek zaczęła wyraźnie wzrastać, ale najczęściej spotykane były w operach i orkiestrach kameralnych. Najbardziej znane: Sarah Caldwell, Sian Edwards, Simone Young. W Polsce pierwszą kobietą, która dyrygowała była Anda Kitschman. Obecnie najbardziej znane dyrygentki to: Ewa Michnik, Agnieszka Duczmal, Ewa Strusińska, a także – chociaż w tej roli od lat nie występuje – Joanna Wnuk-Nazarowa.

</doc>
<doc id="1507090" url="https://pl.wikipedia.org/wiki?curid=1507090" title="Nardetalia">
Nardetalia



</doc>
<doc id="1507094" url="https://pl.wikipedia.org/wiki?curid=1507094" title="Dominique Perben">
Dominique Perben

Dominique Perben (ur. 11 sierpnia 1945 w Lyonie) – francuski polityk, były minister w kilku rządach, parlamentarzysta.
Życiorys.
W 1966 ukończył studia ekonomiczne w Instytucie Nauk Politycznych w Paryżu, a w 1972 został absolwentem "École nationale d’administration".
Pracę w administracji lokalnej zaczął w 1982, obejmując stanowisko w regionie Rodan-Alpy. W 1982 został merem Chalon-sur-Saône. Urząd ten sprawował nieprzerwanie przez 19 lat, następnie do 2004 był wiceburmistrzem tej miejscowości. Był radnym różnych szczebli, a od 2004 do 2011 pełnił funkcję wiceprzewodniczącego rady generalnej Rodanu.
W kolejnych wyborach parlamentarnych od 1986 do 2007 uzyskiwał mandat deputowanego do Zgromadzenia Narodowego. Wybierany przez lata w departamencie Saona i Loara, w 2007 z powodzeniem kandydował w jednym z okręgów Rodanu. W 2012 nie ubiegał się o reelekcję. Należał do gaullistowskiego Zgromadzenia na rzecz Republiki, był m.in. sekretarzem krajowym tej partii. W 2002 został członkiem powstałej na bazie RPR Unii na rzecz Ruchu Ludowego.
Po raz pierwszy w skład rady ministrów wszedł w 1993, otrzymując tekę ministra ds. terytoriów zamorskich w rządzie Édouarda Balladura. Funkcję tę pełnił do 1995. Objął następnie stanowisko ministra ds. służb publicznych, reformy administracji i decentralizacji w gabinecie Alaina Juppé, które zajmował do 1997. Od 2002 był ministrem sprawiedliwości w obu rządach Jean-Pierre’a Raffarina. W latach 2005–2007 sprawował urząd ministra transportu w rządzie, na czele którego stał Dominique de Villepin.

</doc>
<doc id="1507099" url="https://pl.wikipedia.org/wiki?curid=1507099" title="Skip lista">
Skip lista



</doc>
<doc id="1507100" url="https://pl.wikipedia.org/wiki?curid=1507100" title="Skiplista">
Skiplista



</doc>
<doc id="1507101" url="https://pl.wikipedia.org/wiki?curid=1507101" title="Polychrus">
Polychrus



</doc>
<doc id="1507102" url="https://pl.wikipedia.org/wiki?curid=1507102" title="Wiechlina cebulkowata">
Wiechlina cebulkowata

Wiechlina cebulkowata ("Poa bulbosa" L.) – gatunek rośliny, należy do rodziny wiechlinowatych. Występuje naturalnie w Europie, w afrykańskich krajach basenu Morza Śródziemnego, w zachodniej i środkowej Azji, na południu tego kontynentu sięgając do Nepalu i północno-zachodnich Indii. Zawleczony został na inne kontynenty obu półkul w strefie klimatu umiarkowanego. W Polsce roślina rozproszona na niżu.
Biologia i ekologia.
Występuje w formie żyworodnej i tworzy mieszańce spontaniczne z wiechliną roczną. Roślina światłolubna, o charakterze stepowym. Gatunek charakterystyczny dla muraw z klasy "Festuco-Brometea".
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="1507103" url="https://pl.wikipedia.org/wiki?curid=1507103" title="Wellnhoferia">
Wellnhoferia

Wellnhoferia – rodzaj prehistorycznego ptaka blisko spokrewnionego z archeopteryksem. "Wellnhoferia" żyła w późnej jurze na terenie dzisiejszych Niemiec. Mimo dużych podobieństw do archeopteryksa miała od niego krótsze: ogon i czwarty palec stopy. W 2001 Andrzej Elżanowski z Instytutu Zoologicznego Uniwersytetu Wrocławskiego ocenił, że jest to wynik różnic międzygatunkowych, a nie tylko cech osobniczych danego zwierzęcia.
Holotypem jest tzw. „okaz z Solnhofen” archeopteryksa (BSP 1999), odkryty w 1960 w okolicach Eichstätt w Bawarii i opisany w 1988 przez Petera Wellnhofera jako przedstawiciel rodzaju "Archaeopteryx", a przez znalazcę skamieniałości uznany za kompsognata.
Mimo różnic między archeopteryksem a wellnhoferią opisanych przez Elżanowskiego w jednej późniejszej pracy "Wellnhoferia" została zaklasyfikowana jedynie jako osobnik "Archaeopteryx litographica". Badania Sentera i Robinsa wskazały jednak na zasadność utworzenia przez Elżanowskiego nowego rodzaju.

</doc>
<doc id="1507106" url="https://pl.wikipedia.org/wiki?curid=1507106" title="Brandy Talore">
Brandy Talore

Brandy Talore (ur. 2 lutego 1982 w Bowling Green) – amerykańska aktorka pornograficzna.
Życiorys.
Wczesne lata.
Urodziła się w Bowling Green w stanie Ohio. Dorastała w Genoa, na przedmieściach Toledo, gdzie chodziła do szkoły. W szkole średniej grała w softball i była cheerleaderką. Straciła dziewictwo w wieku 17 lat. Po rozpoczęciu studiów fizjoterapii, zaczęła pracować jako modelka dla firmy odzieżowej Gap. 
Kariera.
Stała się znana ze swojego wyglądu dziewczyny z sąsiedztwa i dużych, naturalnych piersi (36DDD). Brandy to jej prawdziwe imię, Talore to pseudonim. Jej zdjęcia szybko stały się popularne w internecie. 
Po osiągnięciu pełnoletniości zaczęła pozować topless dla różnych czasopism dla mężczyzn, jak „Hustler's Busty”, „Score”, „Voluptuous” i „Gent”, oraz dla wielu stron internetowych. Pojawiła się w filmie dokumentalnym "Boob Talk" (2003). 
W 2004 jako modelka zrobiła następny krok i wystąpiła w filmie pornograficznym, po tym, gdy była pewna, że jej rodzina nie ma nic przeciwko. Mimo ukończenia 22 lat w filmach mówiła, że ma 18, prawdopodobnie dla przyjemności oglądającego. W wywiadzie powiedziała, że jej pierwszy film porno został nakręcony dla wytwórni Digital Sin, z Benem Englishem i odmówiła seksu analnego przed kamerą. 
Brała udział w filmach m.in.: "Boobaholics Anonymous 1" (2005) z Erikiem Everhardem, "Naturally Stacked 1" (2005) z Jamesem Deenem, "Jack's Teen America 14" (2005)/"Super Naturals 5" (2006) ze Scottem Nailsem, "Double Dip-her 3" (2005)/"Rock Hard 5" (2006) z Benem Englishem i Anthonym Hardwoodem, "110% Natural 10" (2006) z Brianem Surewoodem, "Real Racks 2" (2006) z Markiem Davisem, "Busty Beauties 21" (2006) z Tommym Gunnem oraz "Super Naturals 4" (2006)/"Super Naturals 7" (2007) z Manuelem Ferrarą.
W 2006 otrzymała nagrodę F.A.M.E. Awards ex aequo z Alektrą Blue.
W 2007 ruszyła jej oficjalna strona internetowa, Club Brandy, dla której produkuje ekskluzywne filmy i sesje zdjęciowe.

</doc>
<doc id="1507108" url="https://pl.wikipedia.org/wiki?curid=1507108" title="RMS Lucania">
RMS Lucania

RMS Lucania – brytyjski parowiec, a zarazem liniowiec, należący do Cunard Line. Zbudowany w stoczni Fairfield Shipbuilding and Engineering Company w Szkocji. Był siostrzanym statkiem RMS Campania i posiadał takie same wymiary. Najbardziej luksusowy i najdłuższy (wraz z siostrą) statek pasażerski do 1907 roku. Błękitną Wstęgę Atlantyku zdobył w 1894 roku i posiadał ją do 1898. Dla Cunard Line służył 14 lat, po czym oddano go na złom. Następczyniami RMS Lucania i RMS Campania były RMS "Mauretania" i RMS Lusitania.

</doc>
<doc id="1507111" url="https://pl.wikipedia.org/wiki?curid=1507111" title="Nikołaj Szramko">
Nikołaj Szramko

Nikołaj Aleksandrowicz Szramko, ros. Николай Александрович Шрамко (ur. w stanicy Kisliakowskaja w Rosji, zm. 26 marca 1974 w Krasnodarze w ZSRR) – rosyjski wojskowy (starszyna), dowódca plutonu 1 sotni 1 kozackiego pułku kawalerii w składzie Rosyjskiego Korpusu Ochronnego, a następnie oficer Kozackiego Stanu podczas II wojny światowej.
W 1917 r. ukończył korpus kadetów we Władykaukazie. Rozpoczął naukę w nikołajewskiej szkole kawaleryjskiej. Pod koniec 1917 r. wstąpił do wojsk białych. Uczestniczył w tzw. I kubańskim marszu lodowym. Służył w Armii Ochotniczej, Siłach Zbrojnych Południa Rosji, a następnie Armii Rosyjskiej w gwardyjskim dywizjonie kawalerii Kozaków kubańskich. W połowie listopada 1920 r. wraz z resztkami wojsk białych ewakuował się z Krymu na wyspę Lemnos. Na emigracji zamieszkał w Królestwie SHS. Wchodził formalnie w skład dywizjonu lejbgwardii kubańskich i terskich sotni. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Po pewnym czasie został w stopniu wojskowego starszyny dowódcą plutonu 1 sotni 1 kozackiego pułku kawalerii. W 1944 r. przeszedł do Kozackiego Stanu. Po zakończeniu wojny został pod koniec maja 1945 r. w Lienzu wraz z pozostałymi oficerami kozackimi wydany Sowietom. Do 1957 r. był osadzony w łagrach.

</doc>
<doc id="1507122" url="https://pl.wikipedia.org/wiki?curid=1507122" title="Arkadiopol">
Arkadiopol



</doc>
<doc id="1507123" url="https://pl.wikipedia.org/wiki?curid=1507123" title="Asen I">
Asen I

Asen I – przywódca (wraz z bratem Teodorem) powstania wymierzonego przeciw Bizancjum, w wyniku którego doszło do powstania niezależnego państwa bułgarskiego. Car bułgarski w latach 1188 – 1196. W szeregu kampanii wojennych umocnił pozycję młodego państwa i rozszerzył jego terytorium o zachodnie Rodopy i południowo-wschodnią Macedonię, a na zachodzie o ziemie położone wokół Widynia i Belgradu. Zginął zamordowany przez opozycję bojarską.
Życiorys.
Asen wywodził się z rodziny bojarów kumańskich z okolic Tyrnowa. Jego imię jest pochodzenia kumańskiego. Miał dwóch braci: Teodora i Kałojana. Mamy również informację o dwóch jego siostrach. Asena i Teodora określa się również kumańskim przydomkiem Bełgun, będącym prawdopodobnie nazwą arystokratycznego rodu kumańskiego. Rodzina Asena posiadała rozległe stosunki wśród Kumanów mieszkających na północ od Dunaju.
Wybuch powstania.
Jesienią 1185, Asen wraz z bratem Teodorem zjawili się w obozie cesarskim w Kipseli (obecnie Ipsala), położonym na wschód od dolnej Maricy i zażądali od cesarza Izaaka II nadania im w "pronoję" (bizantyńskie lenno) "jednej małej dochodowej posiadłości" i zapisania ich w szeregi greckiego rycerstwa. Żądanie sformułowali w tonie raczej zuchwałym i cesarz stanowczo odmówił. Oburzeni bracia powrócili w swoje strony i wzniecili w przeciążonym podatkami kraju powstanie przeciw Bizancjum.
Po śmierci Manuela I Komnena (1180) Cesarstwo Bizantyńskie, w którego granicach znajdowały się ziemie bułgarskie, przeżywało głęboki kryzys wewnętrzny. Państwo stawało się coraz bardziej konglomeratem ziem rządzonych przez urzędników cesarskich i miejscowych feudałów, nie uznających często władzy cesarskiej. W 1183 ziemie Cesarstwa od Belgradu po Serdikę spustoszyli Węgrzy wspólnie z Serbami. W 1185 natomiast północną Grecję najechali Normanowie zdobywając Tesalonikę. Kiedy Asen wraz z Teodorem stanęli przed cesarzem ten próbował właśnie uporać się z najazdem normańskim. Odprawieni przez Izaaka II bracia wykorzystali zjazd dostojników kościelnych i ludności zwołany na uroczystość poświęcenia ufundowanej przez nich świątyni świętego Dymitra sołuńskiego w Tyrnowie. Ludowi prorocy wezwali zebranych do powstania przeciw Bizancjum. Wezwanie proroków, natchnionych jak wierzono przez duchy, podjęto z entuzjazmem. Starszy z braci Teodor został ogłoszony carem. Przyjął imię Piotr, na pamiątkę ostatniego wielkiego cara Bułgarii i tytuł władcy Włachów. Wybuch powstania datuje się na wiosnę 1186.
U boku brata Piotra.
Powstańcy rekrutujący się początkowo spośród półkoczowniczej ludności pasterskiej wołoskiej i słowiańskiej w krótkim czasie opanowali prawie całą Bułgarię naddunajską i przenieśli działania wojenne do Tracji. Piotr i Asen rozbili w Tracji dwie armie bizantyńskie. W rękach greckich pozostały jedynie miasta na wybrzeżu czarnomorskim. Latem 1186 Izaak II wkroczył z wielką armią do Bułgarii i odzyskał utracone twierdze. Powstańcy zostali rozproszeni, a Piotr i Asen schronili się na przeciwległym brzegu Dunaju. W drodze powrotnej do Konstantynopola cesarz spalił bułgarskie zasiewy. W rezultacie na stronę powstańców przeszła również ludność rolnicza, wyłącznie słowiańska, zwana Bułgarami, a nawet, zamieszkujący te ziemie i przeciążeni podatkami, Grecy.
Jesienią 1186 bracia powrócili na czele nowych wojsk, wspomagani przez posiłki Kumanów i ruskich brodników. Bez większego trudu opanowali ziemie między Dunajem a Starą Płaniną, po czym ponownie najechali Trację pustosząc ziemie wokół Ajtos, Anchialos i Werroi. W tym czasie wystąpił też przeciw Bizancjum sojusznik obydwu braci Dobromir Chryz, w późniejszym czasie władca ziem w zachodniej Macedonii wokół twierdzy Prosek. Wiosną 1187 Izaak II rozbił armię powstańczą pod Lardeą w Tracji (w pobliżu obecnego Karnobatu) i jesienią po raz drugi przekroczył pasmo górskie Starej Płaniny. Obległ twierdzę Łowecz broniącą dostępu do Tyrnowa, ostatecznie jednak po trzymiesięcznym oblężeniu zmuszony był zawrócić. Tymczasem korzystając z walk w Bułgarii Stefan I Nemanja, władca Serbii, poszerzył swoje posiadłości kosztem Cesarstwa. W Azji Mniejszej wybuchło powstanie. Izaak II nie mógł kontynuować wojny. Na przełomie maja i czerwca 1188 zgodził się zawrzeć pokój z Piotrem i Asenem. Bizancjum uznało istnienie niezależnego państwa bułgarskiego. Nowe państwo objęło tereny sięgające na zachodzie po rzekę Iskyr, na wschodzie do wybrzeży Morza Czarnego, na północy po Dunaj, a na południu do Starej Płaniny. Wybrzeże czarnomorskie i Tracja pozostały w rękach greckich. Jako zakładnika gwarantującego zachowanie pokoju obydwaj bracia przysłali na dwór cesarski w Konstantynopolu najmłodszego brata Kałojana.
Car Wołochów.
Jesienią 1188 Asen tryumfował. Starszy brat Piotr pod przymusem zrzekł się tronu, zachowując tytuł cara i jako udział władzę nad rejonem starej stolicy Bułgarii Presławiem. Asen został w Tyrnowie koronowany na cara Wołochów.
Tymczasem w Palestynie władca Egiptu Saladyn zadał krzyżowcom sromotną klęskę pod Hattin i wkroczył do Jerozolimy. W lecie 1187 Fryderyk Barbarossa ruszył szlakiem lądowym przez Węgry i wkroczył na Półwysep Bałkański. Fryderyk został podjęty z wielkimi honorami w Niszu przez wielkiego żupana Stefana Nemanję, szukającemu sprzymierzeńca przeciw królowi Węgier, który zawarł przymierze z osłabionym Bizancjum. Do zabiegów o zawarcie sojuszu przeciw Bizancjum włączył się też Asen I. Obaj władcy wystąpili nawet z propozycją złożenia przysięgi lennej Fryderykowi. Korzystając z trudności cesarza bizantyńskiego Bułgarzy zapuścili się aż do Tracji, a Serbowie zaatakowali i zdobyli najważniejsze miasta od Skopje i Prizren po Sofię. Ostatecznie krzyżowcy z pomocą bizantyńską przeprawili się do Azji Mniejszej. Po ich odejściu Izaak II przygotował wyprawę odwetową za złamanie pokoju łoweckiego. Wiosną 1190 przekroczył Starą Płaninę i obległ Tyrnowo. Wycofał się jednak na wieść o zbliżaniu się od północy silnej odsieczy kumańskiej. Podczas odwrotu przez przełęcze bałkańskie wpadł w zasadzkę w wąwozie górskim Starej Płaniny, prawdopodobnie na Przełęczy Treweneńskiej i poniósł sromotną klęskę. Utracił armię, zgubił nawet własny hełm i sam ledwie uniknął śmierci. Z trudem dotarł do Werroi, a stamtąd do Konstantynopola. Po tej klęsce Bułgarzy i Kumani najechali ziemie wokół Sredca, opanowali przejściowo Warnę i Anchialos, wtargnęli głęboko w dolinę rzeki Strumy, a w następnym, 1191 roku, spustoszyli okolice Płowdiwu. Walki trwały do 1194, kiedy to siły bizantyńskie zostały rozbite po Arkadiopolem (Lüleburgas), co umożliwiło Bułgarom zajęcie Sredca.
Izaak II próbował odnowić sojusz bizantyńsko-węgierski wymierzony przeciw Bułgarom. W trakcie przygotowań do podjęcia kontrofensywy został jednak strącony z tronu przez brata Aleksego III. Przewrót wewnętrzny w Bizancjum ułatwił jeszcze Asenowi prowadzenie działań wojennych. Latem 1195 armia bułgarsko-kumańska zajęła dolinę rzeki Strumy i pod twierdzą Serres rozbiła Bizantyńczyków dowodzonych przez Aleksego Aspietesa. Wódz bizantyński dostał się do niewoli a Bułgarzy zajęli grody Strumicę i Melnik. Po tej kampanii państwo Asena objęło zachodnie pasma Rodopów i południowo-wschodnią Macedonię. W tym czasie Bułgarzy zdobyli też na Węgrach ziemię widyńską, braniczewską i belgradzką. W 1196 roku w trakcie ponownej wyprawy na południe Asen I pokonał Greków i wziął do niewoli ich dowódcę sebastokratora Izaaka.
Dopóki działalność braci Piotra i Asena była skierowana ku oderwaniu ziem bułgarskich od cesarstwa cieszyła się poparciem bojarów, którzy w uniezależnieniu się od Bizancjum widzieli perspektywę objęcia nowych ziem i zyskania większej niezależności. Centralizacyjna polityka Asena I prowadzona w oparciu o wojsko złożone z drobnego bojarstwa i kumańskich oddziałów posiłkowych doprowadziła do powstania spisku bojarskiego przeciw Asenowi, zręcznie wspieranej przez bezsilne w otwartej walce Bizancjum. Spiskowcy, zapewnieni o pomocy wojskowej ze strony Bizancjum, zamordowali Asena I. Władzę w Tyrnowie objął przywódca spisku, krewny Asena I, bojar Iwanko.
Związki rodzinne.
Asen I miał czworo rodzeństwa, dwóch braci:
oraz dwie nieznane z imienia siostry.
Miał dwóch synów:

</doc>
<doc id="1507125" url="https://pl.wikipedia.org/wiki?curid=1507125" title="Bắc Giang">
Bắc Giang

Bắc Giang – miasto w północnym Wietnamie, stolica prowincji Bắc Giang. W 2012 roku ludność miasta wynosiła 54 027 mieszkańców.

</doc>
<doc id="1507128" url="https://pl.wikipedia.org/wiki?curid=1507128" title="James Outram Anderson">
James Outram Anderson

James Outram Anderson (ur. 17 września 1895 w Enfield; zm. 23 grudnia 1973 w Sydney) – australijski tenisista, zwycięzca Australasian Championships w grze pojedynczej i podwójnej, deblowy mistrz Wimbledonu, reprezentant w Pucharze Davisa.
Był dwukrotnie żonaty – w 1917 roku poślubił Maud Irene Whitfield (zm. 1955), z którą miał syna i cztery córki. Po śmierci żony, w 1957 roku zawarł związek małżeński z wdową Mabel Little, z domu Pearce.
Kariera tenisowa.
Pochodził z wielodzietnej rodziny (był ósmym dzieckiem) urzędnika Jamesa Outrama Andersona i Patience z domu Laycock. Kształcił się w Camden Grammar School, już w czasie szkolnej edukacji zaliczając się do czołowych tenisistów, co potwierdził mistrzostwem szkół średnich stanu Victoria w 1912 roku. W 1914 triumfował w mistrzostwach Nowej Południowej Walii. Lata I wojny światowej spędził w kraju, pracując na farmie w Forbes.
Na pierwsze lata powojenne przypadają największe sukcesy tenisowe Andersona. W 1919 roku ponownie zdobył mistrzostwo Nowej Południowej Walii. W tym samym sezonie znalazł się w składzie reprezentacji Australazji (Australii i Nowej Zelandii) w Pucharze Davisa, obok Geralda Pattersona i Normana Brookesa. Reprezentacja ta broniła pucharu, zdobytego jeszcze w 1914 roku (w kolejnych latach nie prowadzono rywalizacji wobec trwającej wojny światowej), i z tego względu występowała od razu w meczu bezpośrednio o trofeum, z zespołem wyłonionym z grona pretendentów. Finał miał miejsce już w kolejnym roku (16–21 stycznia 1920), na korcie trawiastym w Sydney, a przeciwnikami gospodarzy byli Brytyjczycy. Anderson przegrał z Algernonem Kingscotem, ale pokonał Arthura Lowe'a, a wobec zwycięstw w grze pojedynczej Pattersona oraz wygranej pary deblowej Patterson i Brookes, obrona Pucharu Davisa przez zespół Australazji powiodła się. Mimo to rok później Andersona zabrakło w zespole (drugim singlistą został Brookes), a Puchar Davisa zdobyły Stany Zjednoczone. Po tej porażce zespół Australazji musiał uczestniczyć w rywalizacji pretendentów. Anderson powrócił do składu w 1921 roku, ale nie było mu już dane zdobyć Pucharu Davisa, zdominowanego w tym czasie przez ekipę amerykańską. W 1922 i 1923 oku wystąpił w spotkaniach finałowych, w obu meczach przegrywając z Williamem Tildenem; w 1922 roku przegrał również z Billem Johnstonem, ale rok później zrewanżował mu się, doprowadzając do pierwszej porażki w historii występów Johnstona w Pucharze Davisa. Łącznie Anderson zagrał w Pucharze Davisa 36 spotkań, z czego 28 wygrał. W grze pojedynczej jego bilans to 20 wygranych i 7 porażek. Australazję reprezentował do 1922 roku, od 1923 roku w rywalizacji uczestniczyła już samodzielna drużyna Australii. W 1924 roku Anderson odmówił występów w zespole narodowym, po otrzymaniu negatywnej odpowiedzi na prośbę do związku o zwrot poniesionych strat finansowych, związanych z podróżami po świecie i nieobecnością w domu. Powrócił jeszcze do reprezentacji w kolejnym sezonie, ale po porażce z Francją w finale międzystrefowym wycofał się.
Anderson odnosił znaczące sukcesy w turniejach indywidualnych. Trzykrotnie został mistrzem Australasian Championships (obecnie Australian Open), wygrywając turniej w 1922, 1924 i 1925 roku. W dwóch z tych finałów pokonał Geralda Pattersona. Z Pattersonem Anderson zmierzył się również w półfinale Wimbledonu w 1922 roku, w pierwszej edycji tego turnieju bez przywilejów obrońcy tytułu do rozegrania jedynie spotkania o tytuł z pretendentem, i tym razem Patterson okazał się lepszy w stosunku 6:1, 3:6, 7:9, 6:1, 6:3 (wygrał potem także finał). Jeszcze raz Anderson osiągnął półfinał Wimbledonu w 1925 roku, gdzie przegrał z Reném Lacoste'em, który został ostatecznie mistrzem. Wyniki Andersona, osiągane czy to w rywalizacji pucharowej, czy w najważniejszych światowych turniejach, sprawiły, że w nieoficjalnych rankingach światowych, prowadzonych przez ekspertów londyńskiego The Daily Telegraph, znajdował się w latach 1921–1924 w czołowej dziesiątce. W 1921 roku uznany został za 6. tenisistę świata, rok później za 5., a w latach 1923–1924 był na 3. miejscu, odpowiednio za Williamem Tildenem i Williamem Johnstonem (1923) oraz za Tildenem i Vincentem Richardsem (1924).
W deblu największym sukcesem Andersona było mistrzostwo Wimbledonu w 1922 roku, odniesione w parze z Randolphem Lycettem. Pokonali wówczas w finale Geralda Pattersona i Pata O’Harę Wooda 3:6, 7:9, 6:4, 6:3, 11:9. Ponadto Anderson triumfował w mistrzostwach Australii w 1924 roku (z Normanem Brookesem, w finale z Pattersonem i P. O’Harą Woodem 6:2, 6:4, 6:3), a przez kolejne dwa lata przegrywał w tym turnieju deblowe finały, w 1925 roku mając za partnera Freda Kalmsa, a w 1926 w parze z Patem O’Harą Woodem. Był także finalistą w 1919 roku, w pierwszej edycji po I wojnie światowej, w parze z Arthurem Lowem, oraz w 1922 roku razem z Normanem Peachem.
W 1924 roku, kiedy popadł w konflikt z federacją australijską w związku z rekompensatą strat finansowych, zaczął koncentrować się na biznesie – założył sieć sklepów sportowych J.O. Anderson &amp; Co.; przedsiębiorstwo nie osiągnęło jednak oczekiwanego sukcesu. W 1926 Anderson zdecydował się porzucić status amatorski i jako profesjonalista udzielał lekcji tenisa w Sydney. Wiązało się to z rezygnacją z występów w Pucharze Davisa oraz w turniejach, przeznaczonych w tamtym okresie wyłącznie dla amatorów. W 1930 roku bez powodzenia starał się o przywrócenie statusu amatora. Później jego kontakty z działaczami tenisowymi poprawiły się na tyle, że po ciężkiej chorobie w latach 40. XX wieku uzyskał od związku tenisowego Nowej Południowej Walii wsparcie finansowe. Jako trener tenisa był aktywny do lat 60.
Anderson był zawodnikiem praworęcznym, szczupłym i wysokim; jego imiona skracano zazwyczaj do formy "J.O.", otrzymał też przydomek "Greyhound" (pol. chart). Dysponował silnym, płaskim forehandem, backhand grał regularnie, ale niemal wyłącznie defensywnie. Operował też dobrze takimi uderzeniami technicznymi, jak wolej, półwolej czy dropszot. W opinii Williama Tildena był nieco tajemniczym graczem, z pozoru małomównym i ponurym, na korcie sprawiającym wrażenie niezgrabnego, realizującym konsekwentnie założony plan taktyczny. Potrafił z serdecznym uśmiechem pogratulować przeciwnikowi udanego zagrania. Gianni Clerici w książce "500 Jahre Tennis" uwzględnił nazwisko Andersona w subiektywnym zestawieniu najlepszych tenisistów w historii dyscypliny, rywalizujących w jednym turnieju mimo różnych epok. Do tego fikcyjnego turnieju wykorzystano prawdziwe rezultaty pojedynków, i Anderson znalazł się wśród przegranych w I rundzie – uwzględniono jego półfinałowy wimbledoński mecz z Geraldem Pattersonem z 1922 roku.
W 2013 roku nazwisko Andersona wpisano do Międzynarodowej Tenisowej Galerii Sławy.

</doc>
<doc id="1507129" url="https://pl.wikipedia.org/wiki?curid=1507129" title="Fairfield Shipbuilding and Engineering Company">
Fairfield Shipbuilding and Engineering Company

Fairfield Shipbuilding and Engineering Company − brytyjska stocznia mająca swoją siedzibę w Govan (Szkocja), nad rzeką Clyde, działająca jako osobny zakład od 1852 do 1968, obecnie część BAE Systems.
Historia.
Firma została założona przez Charlesa Randolpha i początkowo nazywała się "Randolph &amp; Elliot" i produkowała silniki oraz maszyny w Tradeston (dzielnica Glasgow). Po dojściu nowego wspólnika Johna Eldera, od 1852 spółka zajęła się przemysłem stoczniowym, jako "Randolph, Elder and Company". W 1858 roku spółka przeniosła się do Govan, kupując tam stocznię "Govan Old Shipyard". Pierwszy statek dla nowej firmy wybudowano tam w 1861 roku, o numerze stoczniowym 14. W 1868 spółka przeniosła się do nowej stoczni wybudowanej w Fairfield Farm, a w 1886 roku zmieniła nazwę na "Fairfield Shipbuilding and Engineering Company", pod którą była najdłużej znana (potocznie skracana jako "Fairfields"). Część produkująca silniki połączyła się w 1963 z "David Rowan &amp; Company" i utworzyła "Fairfield Rowan Ltd". Stocznia ogłosiła upadłość w 1965 roku, lecz wznowiła następnie działalność jako "Fairfield (Glasgow) Ltd." 
W 1968 nowa spółka stała się częścią koncernu "Upper Clyde Shipbuilders", grupującego stocznie tego rejonu, a po jego upadłości w 1971, znalazła się w części wydzielonej w 1972, kontynuującej produkcję stoczniową jako "Govan Shipbuilders". W 1977 została upaństwowiona, wchodząc w skład koncernu "British Shipbuilders". Po prywatyzacji "British Shipbuilders", dawna stocznia "Fairfields" została w 1988 sprzedana norweskiemu koncernowi Kværner, jako "Kværner (Govan)". W 1999 stocznia została kupiona przez koncern BAE Systems i jest obecnie częścią jego działu morskiego "BAE Systems Naval Ships".
Jednostki.
Lista niektórych znanych statków i okrętów zbudowanych przez FSaEC:

</doc>
<doc id="1507134" url="https://pl.wikipedia.org/wiki?curid=1507134" title="Leonid Donskow">
Leonid Donskow

Leonid Jefimowicz Donskow, ros. Леонид Ефимович Донсков (ur. ? w stanicy Borozdinskaja w Rosji, zm. 28 września 1944 r. we wsi Majkor w okupowanej Jugosławii) – rosyjski wojskowy (esauł), dowódca plutonu 3 sotni 1 kozackiego pułku kawalerii w składzie Rosyjskiego Korpusu Ochronnego podczas II wojny światowej.
Brał udział w I wojnie światowej jako chorąży 1 kizlaro-grebienskiego pułku kawalerii Kozaków terskich. Od 1918 r. służył w Siłach Zbrojnych Południa Rosji, a następnie Armii Rosyjskiej w 413 gwardyjskim dywizjonie kawalerii Kozaków terskich. W październiku 1919 r. awansował do stopnia sotnika. W poł. listopada 1920 r. wraz z resztkami wojsk białych ewakuował się z Krymu na wyspę Lemnos. Zamieszkał w Królestwie SHS. Formalnie wchodził w skład dywizjonu lejbgwardii kubańskich i terskich sotni. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Po pewnym czasie objął w stopniu esauła dowodzenie plutonu 3 sotni w 1 kozackim pułku kawalerii. 28 września 1944 r. zginął podczas walk we wsi Majkor.
Linki zewnętrzne.
Biografia esauła Leonida J. Donskowa (jęz. rosyjski)

</doc>
<doc id="1507136" url="https://pl.wikipedia.org/wiki?curid=1507136" title="Amebix">
Amebix

Amebix – zespół crust punkowy, speed metalowy założony w Anglii w miejscowości Bristol w 1978 roku. 
Uważany za pioniera crust punka. Założyli go bracia Rob Miller i Chris Miller. Pod koniec 1978 grupie nadano nazwę "THE BAND WITH NO NAME". Utwór "University Challenged" z tegoż okresu dostał się na składankę "'Bullshit Detector 1". W zespole dochodziło do częstych zmian perkusistów, czasami dołączali klawiszowcy. Amebix działał do 1987 roku lecz w 2008 reaktywował się. Aktualnie koncertują po USA, i wydadzą historie zespołu na dvd "Risen". W 2011 r. wydali dobrze przyjęty album "Sonic Mass", a 28 listopada 2012 r. zespół ponownie zakończył działalność.

</doc>
<doc id="1507137" url="https://pl.wikipedia.org/wiki?curid=1507137" title="Skip list">
Skip list



</doc>
<doc id="1507140" url="https://pl.wikipedia.org/wiki?curid=1507140" title="RAA">
RAA



</doc>
<doc id="1507144" url="https://pl.wikipedia.org/wiki?curid=1507144" title="Prowincja Bắc Giang">
Prowincja Bắc Giang

Bắc Giang – prowincja Wietnamu, znajdująca się w północnej części kraju, w Regionie Północno-Wschodnim.
Podział administracyjny.
W skład prowincji Bắc Giang wchodzi dziewięć dystryktów oraz jedno miasto.

</doc>
<doc id="1507146" url="https://pl.wikipedia.org/wiki?curid=1507146" title="Skiplist">
Skiplist



</doc>
<doc id="1507147" url="https://pl.wikipedia.org/wiki?curid=1507147" title="Piwo (film 1965)">
Piwo (film 1965)

Piwo – polski film krótkometrażowy z 1965 roku, zrealizowany według opowiadania "Piwo" Tadeusza Różewicza. 
Film jest częścią (i zarazem jedynym epizodem) cyklu Współczesna Nowela Polska.
Fabuła.
Utwór jest analizą postawy człowieka w obliczu grożącego mu niebezpieczeństwa, zaś jego akcja dzieje się tuż po II wojnie światowej. W dworcowej poczekalni dyskusję przy piwie prowadzi dwóch młodych mężczyzn, z których jeden opowiada drugiemu przykre zajście z własnego życia.

</doc>
<doc id="1507149" url="https://pl.wikipedia.org/wiki?curid=1507149" title="Lipki Wielkie (stacja kolejowa)">
Lipki Wielkie (stacja kolejowa)

Lipki Wielkie – nieczynna stacja kolejowa w Lipkach Wielkich, w województwie lubuskim, w Polsce.

</doc>
<doc id="1507153" url="https://pl.wikipedia.org/wiki?curid=1507153" title="Tenno (ujednoznacznienie)">
Tenno (ujednoznacznienie)



</doc>
<doc id="1507154" url="https://pl.wikipedia.org/wiki?curid=1507154" title="Tennō (cesarz Japonii)">
Tennō (cesarz Japonii)



</doc>
<doc id="1507155" url="https://pl.wikipedia.org/wiki?curid=1507155" title="Windows Cloud">
Windows Cloud



</doc>
<doc id="1507156" url="https://pl.wikipedia.org/wiki?curid=1507156" title="Leszek Swornowski">
Leszek Swornowski

Leszek Swornowski (ur. 28 marca 1955 we Wrocławiu) – polski szpadzista. Srebrny medalista olimpijski z Moskwy.
Jego pierwszym trenerem - później także w kadrze Polski - był Adam Medyński. Bronił barw AZS Politechnika Wrocław, następnie AZS Kolejarz Wrocław. Dwa razy - w 1978 i 1986 - zdobywał tytuł indywidualnego mistrza Polski, wielokrotnie triumfował także w drużynie. Brał udział w IO 76, był brązowym medalistą mistrzostw świata (1979 i Europy (1983). W Moskwie jego partnerami w drużynie byli: Piotr Jabłkowski, Andrzej Lis, Ludomir Chronowski i Mariusz Strzałka.
W 1983 zdobył srebrny medal Letniej Uniwersjady w turnieju drużynowym.

</doc>
<doc id="1507158" url="https://pl.wikipedia.org/wiki?curid=1507158" title="Stare Polichno (przystanek kolejowy)">
Stare Polichno (przystanek kolejowy)

Stare Polichno – nieczynny przystanek kolejowy w Lipkach Wielkich, w województwie lubuskim, w Polsce.

</doc>
<doc id="1507165" url="https://pl.wikipedia.org/wiki?curid=1507165" title="The Beatmen">
The Beatmen

The Beatmen – czechosłowacki zespół bigbitowy z Bratysławy istniejący w latach 1964–1966. Pomimo krótkiego okresu działalności i wydania w tym czasie tylko sześciu (w tym dwóch na emigracji w RFN) piosenek grupa ta jest uważana za jedną z najważniejszych w historii słowackiej (a także czechosłowackiej) muzyki rozrywkowej.
Historia.
Zespół został założony pod koniec 1964 roku w Bratysławie przez byłych członków grup Fontána i Jolana istniejących na początku lat 60. Pierwszy skład The Beatmen tworzyli: Miroslav Bedrik (gitara rytmiczna, wokal), Marián Bednár (bas, wokal) oraz Peter Petro (perkusja, wokal). Jako gitarzysta prowadzący został przyjęty Stano Herko, który jednak został bardzo szybko zastąpiony przez Dežo Ursiny'ego. W roku 1965 grupa wydała dwa single, a więc razem cztery piosenki. Wiosną roku 1966 grając koncert w Monachium stali się jedną z pierwszych wschodnioeuropejskich grup bigbitowych, które wystąpiły po zachodniej stronie żelaznej kurtyny. W tym okresie wystąpili jako support na dwóch koncertach Manfred Mann w Bratysławie. Członkowie Manfred Mann byli tak zachwyceni słowacką grupą, że chcieli ją zabrać jako support na trasę po Wielkiej Brytanii, ale negocjacje nie doszły do skutku. Nakręcono również kilka filmów z udziałem The Beatmen, m.in. "Nylonový mesiac" (podczas premiery którego wystąpili na żywo) i "Dvaja v lunaparku" duetu Lasica i Satinský. Chcąc zdobyć większą popularność wyemigrowali do RFN, ale bez Ursiny'ego, który postanowił zostać w kraju. Zamiast niego jako gitarzysta pojechał Juraj Eperješi. Po koncercie w Wiedniu perkusista Peter Petro wrócił do domu. Zespół wydał na emigracji jeszcze jeden singel z Arno Billerem, perkusistą z Niemiec. The Beatmen nie odnieśli jednak żadnych większych sukcesów w RFN i w rezultacie zakończyli działalność jako zespół. W 1967 Ursiny założył nową grupę The Soulmen.
Twórczość.
Twórczość The Beatmen jest zainspirowana muzyką popularnych w tym czasie brytyjskich grup, takich jak The Beatles czy The Kinks. Teksty piosenek wydanych w latach 60. są śpiewane po angielsku. Grupa w trakcie swojego istnienia nagrała również kilka innych piosenek, niektóre ze słowackimi tekstami (w tym cover "She Loves You" The Beatles), ale na płytach zostały one wydane dużo później. Zespół zainspirował również wielu artystów czechosłowackich, m.in. grupy Olympic i The Matadors. Utwór "Let's Make a Summer" jest do tej pory jedną z najpopularniejszych czechosłowackich piosenek bigbitowych.
Dyskografia.
Single:
Oprócz tych piosenek, The Beatmen nagrali również co najmniej 5 innych utworów, które po raz pierwszy zostały oficjalnie wydane na albumach kompilacyjnych Ursiny'ego "Pevniny a vrchy" (1997) oraz "Pevniny a vrchy 2" (2000). Te piosenki to: "Walkin' Home", "Hey Mr. Jones", "Schôdzka", "Mám ju rád" i "Keby som bol Nór". Na wspomnianych albumach znajdują się także wszystkie piosenki wcześniej wydane (oprócz tych bez udziału Ursiny'ego, czyli "Stand Up And Go" i "As You Love Me") oraz piosenki innych grup Ursiny'ego The Soulmen, The New Soulmen oraz Provisorium.

</doc>
<doc id="1507169" url="https://pl.wikipedia.org/wiki?curid=1507169" title="Mala Trna">
Mala Trna



</doc>
<doc id="1507173" url="https://pl.wikipedia.org/wiki?curid=1507173" title="Benjamin Peirce">
Benjamin Peirce

Benjamin Peirce (ur. 4 kwietnia 1809, zm. 6 października 1880) – amerykański matematyk, który przez czterdzieści lat wykładał na Uniwersytecie Harvarda. Wywarł wpływ na takie dziedziny nauki jak: mechanika nieba, teoria liczb, algebra oraz filozofia matematyki.
Życiorys.
Po ukończeniu studiów na Harvardzie, został wykładowcą (1829) i w 1831 uzyskał tytuł profesora matematyki. W 1842 do swojego portfolio dodał także astronomię i pozostał profesorem Harvardu aż do śmierci.
Poślubił Sarah Hunt Mills, córkę senatora Stanów Zjednoczonych Elijaha Hunt Millsa i miał z nią czterech synów (w tym Charlesa Sandersa Peirce’a) i córkę.
Osiągnięcia.
W teorii liczb udowodnił, że nie istnieje nieparzysta liczba doskonała posiadająca mniej niż cztery dzielniki pierwsze.
W algebrze, jako pierwszy, w roku 1870 wprowadził pojęcia idempotentności oraz nilpotentu.
W filozofii matematyki stał się znany za sprawą stwierdzenia: „Matematyka jest nauką, która wyciąga właściwe wnioski”.

</doc>
<doc id="1507176" url="https://pl.wikipedia.org/wiki?curid=1507176" title="Pozeska gora">
Pozeska gora



</doc>
<doc id="1507179" url="https://pl.wikipedia.org/wiki?curid=1507179" title="Mariusz Strzałka">
Mariusz Strzałka

 
Mariusz Strzałka (ur. 27 marca 1959 we Wrocławiu) – polski szpadzista, od 1988 roku reprezentujący Niemcy. Srebrny medalista olimpijski z Moskwy.
Jego pierwszym trenerem - później także w kadrze Polski - był Adam Medyński. Bronił barw AZS Politechnika Wrocław, następnie AZS Kolejarz Wrocław. W 1985 zdobył tytuł indywidualnego mistrza Polski, wielokrotnie triumfował także w drużynie. W Moskwie jego partnerami w drużynie byli: Piotr Jabłkowski, Andrzej Lis, Ludomir Chronowski i Leszek Swornowski.
W 1983 zdobył srebrny medal Letniej Uniwersjady w turnieju drużynowym.
Pod koniec lat 80. zamieszkał w RFN i został zawodnikiem Fecht-Club Tauberbischofsheim. Wkrótce znajdował się już w niemieckiej reprezentacji. Zdobywał z nią medale mistrzostw świata. W barwach tego kraju brał udział w Igrzyskach Olimpijskich w Atlancie (ósmy indywidualnie i czwarty w drużynie).

</doc>
<doc id="1507180" url="https://pl.wikipedia.org/wiki?curid=1507180" title="Velka Trna">
Velka Trna



</doc>
<doc id="1507181" url="https://pl.wikipedia.org/wiki?curid=1507181" title="Kamoharaia megastoma">
Kamoharaia megastoma

Kamoharaia megastoma – gatunek morskiej ryby flądrokształtnej z rodziny skarpiowatych.
Taksonomia.
Gatunek opisał w 1936 roku Toshiji Kamohara pod nazwą "Chascanopsetta megastoma".
Występowanie.
Wody Zachodniego Pacyfiku, u wybrzeży południowej Japonii, Tajwanu, Archipelagu Malajskiego, na głębokości około 800 m p.p.m. 
Charakterystyka.
Żyje w pobliżu piaszczystego lub mulistego dna. Osiąga do 22,5 cm długości. Nie ma znaczenia gospodarczego.

</doc>
<doc id="1507182" url="https://pl.wikipedia.org/wiki?curid=1507182" title="Kralovsky Chlmec">
Kralovsky Chlmec



</doc>
<doc id="1507184" url="https://pl.wikipedia.org/wiki?curid=1507184" title="Secovce">
Secovce



</doc>
<doc id="1507185" url="https://pl.wikipedia.org/wiki?curid=1507185" title="Slovenske Nove Mesto">
Slovenske Nove Mesto



</doc>
<doc id="1507186" url="https://pl.wikipedia.org/wiki?curid=1507186" title="Cierna nad Tisou">
Cierna nad Tisou



</doc>
<doc id="1507189" url="https://pl.wikipedia.org/wiki?curid=1507189" title="Feminizm w muzykologii">
Feminizm w muzykologii

Feminizm w muzykologii. Przypływ zainteresowania tematyką kobiecą w muzykologii nastąpił w latach 1960. Za patrona tej zmiany uważany jest Theodor W. Adorno, a także Michel Foucault. Badając obecność kobiet w życiu muzycznym podkreślano, że zazwyczaj były one wykonawczyniami, słuchaczkami, mecenaskami czy też osobami w innych rolach – takich jednak, które pomijane są w podręcznikach do historii muzyki opisujących przede wszystkim najwybitniejsze dzieła – a te tworzyli mężczyźni.
Pierwsza fala zainteresowania kwestią kobiecą przyniosła słowniki poświęcone samym kobietom oraz specjalistyczne publikacje opisujące zapomnianą obecność kobiet w życiu muzycznym. Pojawiły się monografie poświęcone kobietom, zaczęto wydawać ich utwory, a potem coraz częściej nagrywać. Zaczęto organizować konkursy dla komponujących kobiet (np. w Heidelbergu). 
Następną falę stworzyła feministyczna muzykologia, a także muzykologia gender. Rozwinęły się przede wszystkim w USA. Za najważniejszą jej przedstawicielkę uważa się Susan McClary. Jej książka "Feminine Endings" (1991; ), czyli "żeńskie końcówki" (dokładniej: kadencje): muzyka, płeć społeczna i seksualność uważana była za manifest nowego kierunku badań. Kierując się feministycznymi przesłankami, starano się ustalić czy i w jaki sposób twórczość kobieca różni się od męskiej. Niektóre/niektórzy uważali, że zjawisko takie nie występuje, inne/inni doszukiwali się różnic, które można by uzasadnić płcią, jak amerykańska profesorka kompozycji Elisabeth Flynn, która na podstawie utworów swoich studentek i studentów z pierwszego roku stwierdziła, że "narracja w utworach dziewcząt opiera się na interakcji, komunikacji lub komunikacji chybionej, tymczasem narracja w utworach mężczyzn jest opowiadaniem o osiągnięciach, rozstaniach, albo niepowodzeniach w działaniu" .
Wkrótce feministyczna muzykologia obudziła rezonans w Niemczech, gdzie skutki wyeliminowania kobiet z życia publicznego przez Hitlera po 1933 roku podobno odczuwane były jeszcze nawet długo po wojnie.
W Polsce feministyczna muzykologia ani muzykologia gender nie obudziła zainteresowania. Panoramę problemu po raz pierwszy naszkicowała w 1997 roku Maria Anna Harley, a w 2001 Danuta Gwizdalanka, która wspomniała też o istnieniu jednej pracy magisterskiej poświęconej kwestii kobiecej. Specyficznie kobiecej twórczości poświęcone były trzy wystawy: 
Inicjatorkami wystaw w Katowicach były Magdalena Dziadek i Lilianna Moll.

</doc>
