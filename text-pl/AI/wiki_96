<doc id="1509629" url="https://pl.wikipedia.org/wiki?curid=1509629" title="Kiba">
Kiba

 – anime fantasy stworzone przez Madhouse Production. Reżyserem serii jest Hiroshi Kojina z Upper Deck Japan, zaś firma ta jest głównym sponsorem serialu. Anime jest obecnie emitowane tylko w Japonii.
Fabuła, opis miejsc i postaci.
Akcja, tej anime rozgrywa się w kilku krainach fantasy, między którymi można się przemieszczać portalami czasoprzestrzennymi. W owych krainach oprócz zwykłych zjadaczy chleba, żyją Shard Casterzy. Shard Caster jest wojownikiem, który może używać do walki tak zwanych Spiritów. Dzięki Shardom wojownicy zyskują nadnaturalne moce, dzięki którym mogą niszczyć jak i leczyć. Spirity to istoty duchowe przywoływane przez portale. Głównym bohaterem jest Zedd, piętnastoletni chłopak pochodzący z miasta o nazwie Calm.
Calm – miasto to, jest typowym przykładem totalitarnego państwa przyszłości, kontrolowanego przez władzę. Wprowadzono godziny policyjne, a społeczeństwo ograniczone jest przez szereg praw i zakazów. Miasto otoczone jest szczelną powłoką, do czego przyczyniły się zanieczyszczenia. Promienie słońca nie docierają do ziemi, a wiatr nie wieje, przez co zawsze panuje noc, a nieruchome powietrze dusi. Ludzie w tym mieście nie mają pojęcia o istnieniu Shard Caster oraz Spiritów.
Zedd jest samotny, chciałby poczuć wiatr na twarzy i oddychać świeżym powietrzem. Pomimo zakazów ustanowionych przez władze, robi wszystko by poczuć się wolnym. Jego jedynym przyjacielem jest Noa, śmiertelnie chory chłopak, któremu pozostało, najwyżej pół roku życia. Jest słaby, a w poruszaniu się pomaga mu przytwierdzony na stałe do ciała metalowy kościec. Zawsze jednak, chociaż to ukrywa, pragnął być taki jak Zedd i doścignąć go. Matka Zedda leży w szpitalu psychiatrycznym, jedyną rzeczą jaką robi, jest patrzenie się na akwarium, w którym pływa meduza, a lekarze nie rokują szans na jej wyzdrowienie.
Akcja zaczyna się rozwijać w piętnaste urodziny Zedda, kiedy to Noa w prezencie daje mu amulet z białych, orlich piór. Chłopak przytracza amulet do pasa i udaje się w odwiedziny do matki. Ta nieoczekiwanie zmienia obiekt zainteresowania i dotykając białych piór, wymawia słowa "Amil Gaoul". Chłopak, rozmawia z lekarzami i wychodzi na zewnątrz. Tam napada na niego człowiek, twierdząc, że musi go zniszczyć zanim ten stanie się Shard Casterem. Z pomocą Zeddowi przychodzi matka, lecz po stoczonej walce, bez słowa wyjaśnienia ucieka. Zedd usiłuje wydostać się z miasta i próbuje zniszczyć wrota wejściowe. Zostaje złapany przez policję i oskarżony o niszczenie mienia a następnie skazany. W czasie transportowania do akcji włącza się Noa, doprowadzając do wypadku transportera, umożliwiając tym samym ucieczkę Zeddowi, samemu przy tym niemalże ginąc. Zedd ucieka. Zostaje jednak namierzony. Kiedy w ślepym zaułku zostaje otoczony przez policję, a sytuacja staje się nieciekawa, następuje diametralny zwrot akcji. Na oczach policjantów, przed Zeddem otwiera się portal, a jego własnym oczom ukazuje się, jak on sam sądzi, anioł. Chłopiec, nie widząc wyjścia z sytuacji, podążając za aniołem, wbiega do portalu a tenże zamyka się za nim. Kiedy otwiera oczy, widzi że znalazł się w samym środku walki olbrzymich potworów. Ląduje w mieście o nazwie Tempura. Spotyka tutaj Royę oraz mistrza Jiko, jak się potem okazuje, Shard Casterów. Już w Calm, Zedd wyczuwał pod skórą na ręce coś dziwnego. Z czasem, tak samo jak na ciałach innych Shard Caster, na ręce Zedda, spod skóry wyłaniają się miejsca, w których umieszcza się Shardy.
Tempura (Templer) – jest miastem ładu i porządku, spokojnym, cichym, a ludzie w nim żyjący są przyjaźni i życzliwi. Jest miastem reprezentującym harmonię i humanitaryzm, a co najważniejsze, widać niebieskie niebo, zieloną trawę i wieje wiatr.
Zedd zostaje oddany pod opiekę Shard Championa, Dumasa Schuramux. Dumas uważa, że do prawdziwej siły można dojść jedynie ciężką pracą. Pod opieką Dumasa jest już jeden Shard Caster o imieniu Mikki. Mikki jest przyjacielskim, wesołym, nieco gapowatym chłopcem. Mikki i Roya zaprzyjaźniają się z Zeddem, i spędzają razem dużo czasu. Zedd dowiaduje się wiele o shardach, Shard Caster jak i o samych Spiritach. Pewnego dnia, gdy życie Zedda jest zagrożone, pojawia się jego własny Spirit, Amil Gaoul (ten sam, który przeprowadził go przez portal) i ratuje go. Shard Casterzy z Tempury są zafascynowani siłą Spirita. Poznaje szlachcica, burżuja, Shard Caster o imieniu Robes. Robes Redondo wydaje przyjęcie na które zaprasza również i Zedda. Oświadcza, że to on powinien być Shard Championem, ale nigdy nie chciało mu się brać udziału w turnieju. Oznaczało to, że jest zaciekłym wrogiem Dumasa.
Każdy Spirit wykonuje polecenia właściciela. Zedd nie może zrozumieć dlaczego jego Spirit, jak się potem dowiaduje o imieniu Amil Gaoul, tego nie robi. Próbuje się tego dowiedzieć od mistrza Jiko, lecz ten mówi mu, że dowie się w swoim czasie, a na razie powinien trenować pod okiem Dumasa. W tym samym mniej więcej czasie, do świata Shard Caster z pomocą tajemnych zaklęć, do krainy o nazwie Neotopia, zostaje sprowadzony Noa, a zły generał Hugh podstępem przejmuje władzę, w kraju o nazwie Jimoto, rządzonym przez monarchę Bakkama. Hugh zabija władcę, przy pomocy jego własnej córki Rebekki, lecz król przed śmiercią zapieczętował w córce swojego Spirita, którego Hugh, także chciał posiąść.
Neotopia – państwo, rządzone przez niezawisłe zasady, zwane ostatecznymi, mającymi na celu utrzymanie porządku za wszelką cenę. Złamanie lub podważanie słuszności owych zasad, jest ciosem wymierzonym w mieszkańców i same zasady. Ten kto to zrobi zostaje skazany i bezzwłocznie stracony.
Noa poznaje Keitha i Dianę, rodzeństwo które staje się jego przyjaciółmi. A zważywszy na fakt, że nie ma gdzie się podziać, zostaje przygarnięty przez dwoje staruszków, których syn o imieniu Gale został powołany do wojska. Keith i Diana wspominają Galego jako dobrego przyjaciela i kompana zabaw. Pewnego dnia, Gale wraca jako żołnierz Neotopii i zwolennik ostatecznych reguł, nie jest już jednak tym samym człowiekiem, którym był. Jedną z ostatecznych zasad jest powiadomienie o nieznajomym człowieku, który pojawił się w Neotopii. Gale skazuje swoich rodziców za złamanie tej reguły, kiedy jego ojciec bierze całą winę na siebie, zostaje stracony tylko on. Noa nie rozumie zasad którymi kieruje się Gale. Keith staje się przywódcą buntowników, pragnących opuścić miasto. Dochodzi do walki, w której Keith i Gale zabijają się nawzajem, a ciężko ranna Diana próbująca ich rozdzielić leży obok nich. Wtedy w Noa, wybuchają siły których nie potrafi pojąc. Cała okolica staje w płomieniach. Ostatkiem sił, Diana otwiera portal, przenosząc Noa w bezpieczne miejsce, po czym umiera. Jak się wkrótce okazuje, Noa znalazł się w Task.
Task (Tusk) – jest krainą, rządzoną przez ludzi w maskach, a zamieszkaną przez człekokształtne bestie.
Budzi się w namiocie a jego rany opatruje urocza dziewczynka o imieniu Sagiri. W kącie leży zdobiona skrzynia, którą widział we śnie a ta mówiła coś do niego, lecz nie rozumiał co. Zaprzyjaźnia się z dziewczynką, lecz jak mu powiedziano, dla jej bezpieczeństwa musi odejść. Chce to zrobić w jej urodziny. Kiedy już ma odejść, postanawia sprawdzić, co skrywa skrzynia, która woła go we śnie. Gdy podchodzi, skrzynia zaczyna promieniować i wydawać dźwięki. Nagle, zamienia się w sharda i pojawia się spirit, Sachira. Sachira uwalnia jakąś niezrozumiałą moc i wszyscy oprócz Noa i Sagiri giną. Zbłąkany i zagubiony Noa, zostaje sprowadzony do pałacu władcy Neotopii, wielkiego Hairama, zabierając osieroconą Sagiri ze sobą. Przeprowadza się na nim subtelne, aczkolwiek sugestywne pranie mózgu. Zostaje owładnięty i staje się zwolennikiem ostatecznych zasad. Poznaje Kirę, Shard Caster również wierną zasadom.
W Tempurze, dni upływały w spokoju, do momentu, w którym Dumas zdradza Tempurę, umożliwiając najazd Jimoto na nią. Rebbeca ucieka z Jimoto i chroni się w Tempurze. Jimoto najeżdza Tempurę. Robes walczy ze zdrajcą Dumasem i wygrywa. Jednakoż, kiedy szala zwycięstwa przechyla się na stronę Jimoto a sam Zedd staje się zagrożony, pojawia się Amil Gaoul. Niszczy wszystkich najeźdźców. Rebbeca widzi Amil Gaoula, dziwiąc się co on tutaj robi. Postanawia odszukać jego właściciela. Tak trafia do Zedda. Prosi go by użyczył jej swojej siły i pomógł obalić Hugh. Po wielu namowach Zedd, się zgadza. Ruszają do Jimoto.
Jimoto (Zymot) – Państwo w którym rządy sprawował monarcha, król Bakkam. Teraz, kraj rządzony siłą pięści przez uzurpatora Hugh. U boku Hugh stoją Elmeida i Graujio, najsilniejsi wojownicy w państwie.
W Jimoto, Zedd zabija Graujio, lecz i on i Rebekka zostają pojmani. Trafiają do koloseum – miejsca, w którym trzeba wygrywać w organizowanych przez zarządcę walkach, by móc żyć. Tam Zedd poznaje Guzmana, człowieka pochodzącego z kraju o nazwie Karbufu. Musi z nim walczyć. Wygrywa, lecz oszczędza mu życie. Zwolennicy króla Bakkama i księżniczki Rebekki, odbijają ich z koloseum. Poznajemy Eldę i Philipa. Elda, podąża wszędzie za Rebekką chroniąc ją. Philip, knuje plan jak przypodobać się Jimoto i Hugh. Zedd wraca do Tempury. Philip, przedstawia Rebece plan, w którym to zyskają przychylność Jimoto, a mianowicie Rebekka ma wyjść za Hugh. Rebekka przystaje na ten plan, pomimo niechęci i niewiedzy spisku Philipa. Udaje się do Jimoto, tam jednak okazuje się, że ma wyjść nie za Hugh, ale za Dumasa, który z Tempury ucieka do Jimoto. Rebekka nie zgadza się. Zostaje uwięziona i zmuszana do ślubu.
Zedd rusza na pomoc poproszony przez Eldę. Za nim zostaje wysłana grupa ratunkowa w postaci Robesa i Royi. Zedd tłumaczy Eldzie, że Amil Gaoul nie słucha się go. Elda proponuje mu dodatkową moc, dzięki której stanie się silniejszy i nauczy się panować nad Amil Gaoulem. Trafiają do pradawnej groty, gdzie zginęło już wielu Shard Caster, próbujących zdobyć ową siłę. Zedd, walczy z jaszczurem, który jak sądził jest strażnikiem. Wkrótce okazuje się, że jaszczur chce siłę dla siebie. Pojawia się staruszek, strażnik siły, więziony przez jaszczura. Pyta Zedda, dlaczego chce ją posiąść. Zedd wyjaśnia, że chce być silniejszym. Kiedy przestaje walczyć i mówi, że jest mu to obojętne, dostaje ją. Okazuje się, że dostał Spirita – Rambosa. Robes i Roya zostają uwięzieni w Jimoto. Z pomocą Royi przychodzi, Ginga. Ginga, pochodzi z Ulbacus.
Ulbacus – uciekinierzy z Neotopii, zmuszeni do osiedlenia się w miejscu niezdatnym do życia, stworzyli sztuczny świat techniki. Mieszkańcy, chociaż nie byli Shard Casterami, wykorzystują moc maszyn do kontrolowania Spiritów.
Robes zostaje by walczyć z odwiecznym wrogiem Dumasem, po czym wraca do Tempury. Hugh, odpieczętowuje Spirita z ciała Rebekki, po czym puszcza ją wolno. Phillip pewny swego pojawia się w Jimoto i zostaje zabity przez Elmeidę. Rebekka wraz z Eldą chronią się w Karbufu.
Karbufu – Kiedyś było wielkim państwem. teraz jego tereny zostały przejęte przez Jimoto. Pozostałe, małe terytorium, jest dowodem na to jak pięknym miejscem było kiedyś.
Za nimi podąża Hugh. Jimoto atakuje mieszkańców Karbufu. Ci budzą uśpionego Spirita. Hugh wzywa Spirita odpieczętowanego z ciała Rebekki. Obudzone i odpieczętowane Spirity łączą się ze sobą. Powstaje kluczowy Spirit, Pronimo.
W Neotopii odbywa się turniej Shard Caster, mający na celu wyłonienie Shard Championa. Zedd, Robes, Roya i Mikki zgłaszają się do turnieju. Zedd cieszy się z wizyty w Neotopii i możliwości spotkania starego przyjaciela, Noa. Szybko orientuje się, że to już nie jest ten sam Noa. Noa teraz chce go pokonać. Mikki przegrywa. Roya zaprzyjaźnia się z Sagiri. Kiedy Zedd leży ranny, do jego pokoju zakrada się Hugh i kradnie Amil Gaoula. Zedd dochodzi do finału walcząc tylko Rambosem. Hugh próbuje użyć Amil Gaoula podczas turnieju, lecz zostaje przez niego odrzucony.
W Tempurze Zedd dowiaduje się, że jest 6 kluczowych spiritów – Amil Gaoul, Pronimo, Sachira, Menardi, Jumamis i Shadin. Legenda mówi, że kiedy się połączą obudzi się Tasker, a świat ulegnie zniszczeniu. Kluczowe Spirity mają się połączyć tylko w wybrańcu.
Sagiri widząc co dzieje się z Noa, ucieka do Tempury. Pojawia się matka Zedda. Próbuje odebrać mu Amil Gaoula, który stał się jej obsesją. Mistrz Jiko opowiada Zeddowi historię. Okazuje się, że Amil Gaoul był uśpionym Spiritem Tempury. Kluczowe Spirity same wybierają sobie właścicieli. Pewnego dnia Amil Gaoul ukazał wizję, w której przedstawił matkę Zedda, Sarę. Została sprowadzona z Calm i przeszkolona na Shard Castera. Amil Gaoul odrzucił ją jednak, lecz ona chciała mieć go z powrotem. Okazało się, że Amil Gaoulowi chodziło o dziecko które Sara w sobie nosi, Zedda. Sara mówi, że jej jedyną miłością jest Amil Gaoul, że nigdy nie kochała Zedda. Zedd oddaje jej Amil Gaoula. Jiko informuje Sarę, że jeśli przyjmie do swojego ciała Amil Gaoula a ten ją odrzuci, to ona nie przeżyje tego. Ta, się właśnie dzieje, Sara umiera. Pojawiają się Seekersi. Okazuje się, że Sagiri jest księżniczką Seekersów i zabierają ją ze sobą.
Seekers – są pradawnym ludem o którym niewiele wiadomo. Okazuje się, że ojciec Zedda był jednym z nich.
Tusk i Jimoto planują spisek mający na celu zniszczenie Neotopii. Profesor Bender, twórca maszyn Ulbacus, dołącza do Hugh. Tusk i bestie atakują. Zedd dowiaduje się o swoim ojcu od Seekersów. Sagiri oddaje mu Shadina i prosi by odnalazł Noa, który pozostał w najechanej Neotopii. Herrick kradnie sztucznie stworzonego Spirita, przez Profesora Bendera. Uwalnia go, ale nie może kontrolować. Zedd, Hugh i Noa walczą ze Spiritem wspólnie. Amil Gaoul, uśpiony dotąd wewnętrznie, budzi się. Neotopia zostaje zniszczona, wszyscy giną, prócz Zedda.
Tasker odrodzić się może tylko w zbawicielu, wybrańcu. Neotopia myśli, że tym wybrańcem jest Noa, który posiadł Sachirę. Seekersi, że to Sagiri, która przyjęła do swojego ciała kluczowego spirita, Shadina. Task myśli, że to Mirette, która urodziła się z kluczowym spiritem, Jumamis.
Task, wierząc święcie, że Mirette jest zbawicielem, więzi ją od urodzenia, chroniąc przed światem zewnętrznym. Kiedy Mirette po raz pierwszy wychodzi na świat zewnętrzny, ratuje ją Lord Doruga. Okazuje się, że Lord Doruga to Noa. Posiada trzy kluczowe spirity, Sachirę, Menardi i Pronimo. Pojawia się Zedd, z przebudzonym Amil Gaoul. Wszystkie spirity łączą się w Mirette. Rodzi się Tasker, lecz się nie budzi. Trwa walka. Spirity łączą się w Lordzie Doruga czyli Noa. Znów rodzi się Tasker, ale budzi się tylko częściowo. Zedd przekonuje Noa, żeby porzucił swój plan zdobycia wszystkich spiritów. Noa budzi się. Staje się tym Noa, którego znał Zedd. Spirity łączą się w Zeddzie. Tasker się obudził. Pragnie stworzyć świat, tylko dla Spiritów. Światy zaczynają się łączyć i burzyć nawzajem. Zedd podświadomie przywołuje Amil Gaoula. Amil Gaoul zrywa barierę łączącą go z innymi kluczowymi spiritami, i wraz z Zedem niszczą Taskera. Wszystkie Spirity wyparowały, został tylko Amil Gaoul. Amil Gaoul spuszcza wzrok. Zed pragnie walki z Amil Gaoulem, który się nie broni – uśmiecha się. W endingu widzimy urywki z dalszego życia występujących, aczkolwiek jedynie pozostałych przy życiu postaci występujących w "Kibie". Widzimy również, że Noa z Tempury puszcza papierowy samolot, który prawdopodobnie otrzymał Zed, będący wówczas na dachu budynku w Calm. Na koniec ukazany jest lot Zeda - chłopiec połączył się z Amil Gaoulem co symbolizować ma tak upragnioną przez chłopca wolność.
Bohaterowie.
Tempura
Jimoto
dyktatura Jimoto
Neotopia
Tusk
Karbufu
Ulbakus
Seekers
Calm

</doc>
<doc id="1509630" url="https://pl.wikipedia.org/wiki?curid=1509630" title="Uplengen">
Uplengen

Uplengen – gmina zbiorowa (niem. "Einheitsgemeinde") w Niemczech, w kraju związkowym Dolna Saksonia, w powiecie Leer.

</doc>
<doc id="1509632" url="https://pl.wikipedia.org/wiki?curid=1509632" title="Lista slupów wojennych United States Navy">
Lista slupów wojennych United States Navy

Lista zawiera slupy wojenne służące bądź budowane dla United States Navy.

</doc>
<doc id="1509637" url="https://pl.wikipedia.org/wiki?curid=1509637" title="Plan katastralny">
Plan katastralny



</doc>
<doc id="1509638" url="https://pl.wikipedia.org/wiki?curid=1509638" title="Wyszcza liha (1995/1996)">
Wyszcza liha (1995/1996)

Wyszcza liha w piłce nożnej 1995/1996 – V edycja najwyższych w hierarchii rozgrywek ligowych ukraińskiej klubowej piłki nożnej. Sezon rozpoczął się 25 lipca 1995, a zakończył się 17 czerwca 1996.
Drużyny.
Zespoły występujące w Wyszczej Lidze 1995/1996
Uwagi
Tabela.
Legenda:
Na początku sezonu 1995/96 klub CSKA-Borysfen Boryspol zmienił lokalizację z Boryspola na Kijów i przyjął nazwę CSKA-Borysfen Kijów.
Do maja 1996 roku klub Zoria Ługańsk nazywał się Zoria-MAŁS Ługańsk.
Medaliści.
"(liczba meczów i goli w nawiasach)"
Uwaga: Piłkarze oznaczone "kursywą" występowali również na innych pozycjach.

</doc>
<doc id="1509644" url="https://pl.wikipedia.org/wiki?curid=1509644" title="Wilki (organizacja)">
Wilki (organizacja)



</doc>
<doc id="1509651" url="https://pl.wikipedia.org/wiki?curid=1509651" title="NGC 6302">
NGC 6302

NGC 6302 (również Sharpless 6, Mgławica Robak) – bipolarna mgławica planetarna znajdująca się w konstelacji Skorpiona. Została prawdopodobnie zaobserwowana po raz pierwszy przez Jamesa Dunlopa w 1826 roku, jednak jej odkrycie w 1880 roku przypisano Edwardowi Barnardowi. Mgławica ta znajduje się w odległości około 4000 lat świetlnych od Ziemi. Jest to jedna z najjaśniejszych mgławic planetarnych naszego nieba.
Mgławica NGC 6302 powstała w wyniku gwałtownego wyrzutu gazu przez umierającą gwiazdę centralną. Gwiazda ta ma wyjątkowo wysoką temperaturę powierzchni szacowaną na 250 000 K. Jest ona ukryta przed bezpośrednią obserwacją za gęstym kokonem pyłu, lecz dobrze widoczna w ultrafiolecie. Materia gwiazdowa mgławicy jest rozświetlana przez energię gwiazdy. Gwiazda centralna odrzuciła ciemny pierścień materii około 10 000 lat temu. Przy tak długim wieku mgławica powinna zostać zniszczona przez ultrafioletowe promieniowanie gwiazdy. Przyczyna dlaczego tak się nie dzieje, pozostaje nieznana. Również skład materii tej mgławicy jest zaskakujący. W NGC 6302 potwierdzono istnienie lodu, jak również węglowodorów i żelaza, ale nie znaleziono dowodów na istnienie wody w stanie ciekłym.
Mgławica jest ulokowana w pobliżu gwiazd Lambda i Ypsilon Scorpii. W dużym amatorskim teleskopie wygląda trochę jak mała niebieska mrówka. Natomiast w 20-centymetrowym teleskopie można dostrzec niewielki wydłużony korpus i kilka szczegółów, które można porównać do odnóży. 

</doc>
<doc id="1509655" url="https://pl.wikipedia.org/wiki?curid=1509655" title="Weener">
Weener

Weener − miasto w Niemczech we Wschodniej Fryzji, w kraju związkowym Dolna Saksonia, w powiecie Leer. Miasto leży nad rzeką Ems.

</doc>
<doc id="1509663" url="https://pl.wikipedia.org/wiki?curid=1509663" title="Zoria-MAŁS Łuhańsk">
Zoria-MAŁS Łuhańsk



</doc>
<doc id="1509664" url="https://pl.wikipedia.org/wiki?curid=1509664" title="Ryszard Ostałowski">
Ryszard Ostałowski

Ryszard Ostałowski (ur. 11 maja 1934 w Warszawie, zm. 2 listopada 1998 w Drewnicy) – polski aktor filmowy i teatralny. Ojciec aktorki Dominiki Ostałowskiej.
W 1956 ukończył studia na PWST w Warszawie. Był aktorem wielu teatrów, głównie warszawskich. W kolejnych latach występował w:

</doc>
<doc id="1509666" url="https://pl.wikipedia.org/wiki?curid=1509666" title="Trzebieniec">
Trzebieniec



</doc>
<doc id="1509667" url="https://pl.wikipedia.org/wiki?curid=1509667" title="Rzezaniec">
Rzezaniec



</doc>
<doc id="1509669" url="https://pl.wikipedia.org/wiki?curid=1509669" title="Westoverledingen">
Westoverledingen

Westoverledingen – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Leer.

</doc>
<doc id="1509670" url="https://pl.wikipedia.org/wiki?curid=1509670" title="Jan Kocik">
Jan Kocik

Jan Kanty Kocik (ur. 18 października 1900 w Herten w Westfalii, zm. 29 czerwca 1992 w Złotowie) – przed II wojną światową działacz polonijny Związku Polaków w Niemczech, dyrektor Banku Ludowego w Złotowie, następnie w latach 1945–1948 burmistrz Złotowa.
Życiorys.
Syn kowala, polskiego emigranta do Westfalii, który pod koniec XIX wieku wyjechał w poszukiwaniu chleba z Wielkopolski do ośrodka przemysłowo-górniczego w Niemczech. Ojciec Jana znalazł pracę najpierw w kopalni węgla "Zollverein" w Katernbergu, a po roku wyjechał do miasta Herten, gdzie istniało już spore skupisko polskich emigrantów. Tam znalazł pracę w kopalni "Ewald", w której pracował do 1923. Był członkiem Związku Zawodowego Górników Polskich w Westfalii i polskiego Towarzystwa św. Barbary w Herten.
Jan miał pięcioro młodszego rodzeństwa, wszyscy urodzeni w Herten i wszyscy wychowywani w duchu polskości. Korzystali z polskich bibliotek, w domu uczyli się pisać i czytać po polsku, rozmawiali w domu także tylko po polsku, a jedyną gazetą, na której kupowanie ich było stać był wydawany w Bochum, a później w Lille, we Francji „Wiarus Polski”.
Jan Kocik od 1907 do 1915 r. uczęszczał do szkoły powszechnej w Herten, był tam uczniem – według jego własnych słów – przodującym. Rodzina nie miała jednak pieniędzy na dalszą jego naukę, toteż nazajutrz po ukończeniu szkoły, już 1 kwietnia 1915 rozpoczął pracę w kopalni jako uczeń kowalski. Wkrótce został ślusarzem, i po roku pracy w dwóch zakładach remontowych (próbował znaleźć pracę w zakładach Kruppa w Essen, ale go nie przyjęto, bo nie posiadał świadectwa ukończenia nauki) zatrudnił się jako ślusarz remontowy w fabryce chemicznej "Pluto Wilhelm" w Wanne. Pracował tam od 1917 do 1919 (w 1919 po egzaminie przed izbą rzemieślniczą w Recklinghausen uzyskał świadectwo wykwalifikowanego ślusarza), po czym wrócił do rodziny do Herten, gdzie w kopalni "Ewald" zatrudnił się jako dołowy ślusarz remontowy. Równolegle z pracą zawodową kontynuował naukę zarówno w zakresie fachowym, jak i ogólnym; ukończył kursy techniczne, a potem przez dwa i pół roku uczęszczał prywatnie na lekcje u profesorów gimnazjum. W roku 1923 Westfalię opuścili jego rodzice i rodzeństwo, którzy zdecydowali się wyjechać z Niemiec dalej na zachód, do francuskiego Lille. Jan Kocik został w Niemczech, bo zamierzał dokończyć rozpoczętą naukę na poziomie gimnazjum. 7 i 8 kwietnia 1924 jako ekstern zdał w gimnazjum matematyczno-przyrodniczym w Recklinghausen tzw. „małą maturę”. Pogorszenie się sytuacji ekonomicznej w Niemczech w tym okresie spowodowało, że przez trzy miesiące był bezrobotny i musiał zrezygnować z dalszej nauki. Potem przez pewien czas pracował jako pomocnik górnika.
Za pośrednictwem swego kolegi z ławy szkolnej Antoniego Dudziaka nawiązał kontakt ze Związkiem Polaków w Niemczech, który – po odpływie znacznej liczby Polaków z Niemiec zarówno do odrodzonej Polski, jak i do zagłębi francuskich i belgijskich – cierpiał na brak młodych kadr działaczy. Jesienią 1924 centrala Związku zatrudniła Kocika w biurze wydziału prasowego w Berlinie, a po dwóch miesiącach skierowała go do Sztumu, skąd po kolejnym miesiącu wrócił do Berlina. Po ustaleniach poczynionych tam z sekretarzem generalnym Związku Polaków w Niemczech dr. Janem Kaczmarkiem, Kocik jako podopieczny Związku Obrony Kresów Zachodnich wyjechał do Poznania. Pomimo że młody Kocik chciał zostać inżynierem, to jednak uczył się tam – tak jak to uzgodnił z dr. Kaczmarkiem – zagadnień z zakresu bankowości. Pracował na różnych stanowiskach od 7 stycznia 1925 do lipca 1927, najpierw w spółdzielczym Banku Pożyczkowym w Poznaniu, potem od 6 lipca 1925 w Poznańskim Banku Ziemian, a następnie w Związku Spółdzielni Zarobkowych i Gospodarczych w Poznaniu. Jednocześnie, 1 stycznia 1927, zakończył naukę w sektorze bankowości. Z końcem lipca 1927 Związek Polaków w Niemczech, uznając fachowe przygotowanie Kocika do pracy na samodzielnym stanowisku w banku za wystarczające, skierował go do Banku Ludowego w Złotowie na stanowisko kierownika, zwolnione z powodu nagłego zgonu dotychczasowego kierownika, Pawła Panglisza.
Prezesem rady nadzorczej tego banku był ksiądz doktor Bolesław Domański z pobliskiego Zakrzewa. Po spotkaniu Kocika z księdzem Domańskim ten ostatni zarekomendował 6 sierpnia 1927 radzie nadzorczej Banku Ludowego w Złotowie zatrudnienie młodego bankowca na stanowisku kierownika. Jednocześnie Kocik zobowiązał się do opracowania broszury mającej na celu odbudowę nadwątlonej wielkim kryzysem gospodarczym i niedawną hiperinflacją w Niemczech reputacji banku. Rok później Kocik przyczynił się do utworzenia w 1928 w tym mieście Polskiego Klubu Sportowego „Sparta”, którego został prezesem. Klub ten miał wówczas tylko jedną sekcję – piłki nożnej. W 1932, podczas ostatnich przed wojną wyborów komunalnych, Jan Kocik został wybrany jednym z dwóch przedstawicieli mniejszości polskiej do rady miejskiej w Złotowie.
Podczas II wojny światowej Kocik był przez prawie sześć lat więźniem obozu koncentracyjnego Sachsenhausen. Przetrwał obóz i wrócił do Złotowa: w 1945 został tam burmistrzem i przyczynił się do powstawania pierwszych powojennych struktur umożliwiających funkcjonowanie miasta po włączeniu go w granice Polski: pierwszej w mieście spółdzielni, a także straży pożarnej, Powiatowej Biblioteki Publicznej i innych.
Także w następnych latach był aktywnym działaczem społecznym, za co otrzymał tytuł honorowego obywatela Złotowa; jedna z ulic w tym mieście ma dziś Jana Kocika za swego patrona.
Autor nagrodzonych w 1986 przez Główną Komisję Badania przeciwko Narodowi Polskiemu – IPN i Związek Bojowników o Wolność i Demokrację w konkursie „Losy narodu polskiego podczas okupacji” prac pt. „Moje wspomnienia z obozu koncentracyjnego” oraz „Wspomnienia o mojej pracy społecznej i zawodowej w bankowości”, a także paru innych, m.in. „Rola książki i prasy polskiej na Ziemi Złotowskiej w latach 1923–1939” i wydanej w 1962 pt. „60 lat Banku Ludowego w Złotowie”.

</doc>
<doc id="1509672" url="https://pl.wikipedia.org/wiki?curid=1509672" title="Jan Giergielewicz">
Jan Giergielewicz

Jan Giergielewicz (ur. 20 czerwca 1898 w Kowalu, zm. 7 listopada 1953 w Warszawie) – polski doktor, archiwista, kapitan administracji (saperów) Wojska Polskiego II RP. Po wojnie został awansowany na majora (1945). 
Życiorys.
Urodził się w rodzinie Józefa (szewca), i Marii z Tobolczyków. Nauki pobierał w Gostyninie, potem we Lwowie, gdzie zdał maturę. Od 1918 w Wojsku Polskim. Organizował 6 pluton. W 1919 r. był instruktorem jazdy w Szkole Podchorążych Kawalerii w Starej Wsi. W latach 1918–1920 dowodził plutonem. W 1924 pełnił służbę w Departamencie V Inżynierii i Saperów Ministerstwa Spraw Wojskowych. Mieszkał do 1939 w Warszawie. Służąc w MSWojsk. pozostawał oficerem nadetatowym 5 pułku saperów. Następnie pełnił służbę w Archiwum Wojskowym, które od połowy 1927 pozostawało w strukturze organizacyjnej Wojskowego Biura Historycznego, a te z kolei w strukturze Generalnego Inspektoratu Sił Zbrojnych. Był wykładowcą historii wojskowości i autorem biografii w Polskim Słowniku Biograficznym. W marcu 1939 zajmował stanowisko kierownika działu w Archiwum Wojskowym.
5 września 1939 razem z kpt. Wiktorem Brummerem ewakuował tajne akta GISZ z Warszawy do Brześcia (autobusami) i dalej koleją do Rumunii przez Sarny-Równe-Dubno-Złoczów. W miejscowości Băile Herculane został internowany.
26 września 1939 w Tulczy wziął udział w wydaniu pierwszego numeru "Wiarusa na obczyźnie" i innych pism. Był tłumaczem miejscowej prasy i wykładał historię i literaturę w obozach internowania w Rumunii. 4 marca 1940 został referentem w Referacie Archiwalnym odtworzonego we Francji Wojskowego Biura Historycznego.
Po wojnie wrócił do kraju w 1947 i był w Warszawie kolejno wizytatorem w Zarządzie Głównym Towarzystwa Uniwersytetu Robotniczego, pracownikiem naukowym Centralnego Ośrodka Oświaty Dorosłych, wreszcie wykładowcą i wicedyrektorem Państwowej Podstawowej Szkoły Choreograficznej. Zmarł 7 listopada 1953 w Warszawie, pochowany został na cmentarzu Powązkowskim w Warszawie (kwatera 93-2-12).
Publikacje.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane z historią wojskowości i inżynierią wojskową. Był pionierem badań nad dziejami fortyfikacji i inżynierii wojskowej w polskiej historiografii oraz autorem licznych prac historyczno wojskowych z tej dziedziny:

</doc>
<doc id="1509675" url="https://pl.wikipedia.org/wiki?curid=1509675" title="Hesel (Dolna Saksonia)">
Hesel (Dolna Saksonia)

Hesel – miejscowość i gmina w Niemczech, w kraju związkowym Dolna Saksonia, w powiecie Leer, siedziba gminy zbiorowej Hesel.

</doc>
<doc id="1509678" url="https://pl.wikipedia.org/wiki?curid=1509678" title="Andrzej Kowalski (polityk)">
Andrzej Kowalski (polityk)

Andrzej Kowalski (ur. 20 marca 1946 w Gdańsku) – polski działacz związkowy i socjalistyczny.
Życiorys.
Syn Franiszka i Anny. Od 1967 r. pracował jako lakiernik w Zakładach Zmechanizowanego Sprzętu Domowego Predom-Polar we Wrocławiu. Od sierpnia 1980 r. członek NSZZ „Solidarność”. W okresie stanu wojennego członek struktur konspiracyjnych, współpracownik Regionalnego Komitetu Solidarności (RKS). Od 1985 r. organizator samorządu pracowniczego w zakładzie (został wybrany na członka Rady Pracowniczej). Wyrokiem z dnia 24 lutego 1986 r. skazany 6 miesięcy pozbawienia wolności z zawieszeniem wykonania kary na 2 lata za rozpowszechnianie literatury związkowej.
Aktywny uczestnik Pomarańczowej Alternatywy. W 1987 r. współzałożyciel pierwszego na Dolnym Śląsku jawnego Komitetu Założycielskiego NSZZ „Solidarność”. Pod naciskiem SB wraz Krzysztofem Zadrożnym zwolniony z tego powodu dyscyplinarnie z pracy. Oficjalnym zarzutem było zorganizowanie wraz z Józefem Piniorem wiecu 31 sierpnia 1987 r. pod siedzibą zakładu (przywrócono go do pracy w 1989 r. na podstawie ustawy o abolicji).
W 1987 r. jeden z założycieli Polskiej Partii Socjalistycznej. Członek prezydium Rady Naczelnej PPS. Później członek Rady Naczelnej PPS-Rewolucja Demokratyczna. Wielokrotnie zatrzymywany i karany przez kolegium. Współpracownik pism „Nowa Lewica” i „Nasz Przegląd”.
Po 1990 r. członek NSZZ „Solidarność” w Polarze. Od 2006 r. na emeryturze. Obecnie przewodniczy Radzie Sekretariatu Emerytów i Rencistów NSZZ „Solidarność” Region Dolny Śląsk. Z racji tej funkcji wchodzi w skład zarządu Regionu oraz zasiadł w Radzie Krajowego Sekretariatu Emerytów i Rencistów Komisji Krajowej NSZZ „Solidarność”.

</doc>
<doc id="1509686" url="https://pl.wikipedia.org/wiki?curid=1509686" title="Mikael Appelgren">
Mikael Appelgren

Kent Mikael Appelgren (ur. 15 października 1961 w Sztokholmie) – szwedzki tenisista stołowy oraz trener tenisa stołowego, olimpijczyk z Seulu (1988) i Barcelony (1992), czterokrotny mistrz świata i dziewięciokrotny mistrz Europy, zwycięzca Europa Top 12 w 1982 i 1990, trener Spårvägens BTK. Członek Galerii Sław ETTU.
Sukcesy.
"Na podstawie, o ile nie zaznaczono inaczej."
Mistrzostwa Szwecji.
"Na podstawie."
Mistrzostwa Europy Juniorów.
"Na podstawie."

</doc>
<doc id="1509689" url="https://pl.wikipedia.org/wiki?curid=1509689" title="Detern">
Detern

Detern – miasto (niem. "Flecken") w Niemczech, w kraju związkowym Dolna Saksonia, w powiecie Leer, wchodzi w skład gminy zbiorowej Jümme.

</doc>
<doc id="1509692" url="https://pl.wikipedia.org/wiki?curid=1509692" title="Marie-Josée Roig">
Marie-Josée Roig

Marie-Josée Roig (ur. 12 maja 1938 w Perpignan) – francuska polityk i samorządowiec, parlamentarzystka, była minister w trzecim rządzie Jean-Pierre’a Raffarina.
Życiorys.
Karierę polityczną rozpoczęła w 1983, kiedy to została zastępcą mera Awinionu w departamencie Vaucluse. W latach 1993–1997 sprawowała mandat posła do Zgromadzenia Narodowego z ramienia Zgromadzenia na rzecz Republiki. W okresie 1998–2002 była radną regionu Prowansja-Alpy-Lazurowe Wybrzeże.
Od 1995 do 2014 przez trzy kadencje pełniła funkcję mera Awinionu. W 2002 powróciła do parlamentu jako kandydat Unii na rzecz Większości Prezydenckiej, przekształconej następnie w Unię na rzecz Ruchu Ludowego. W 2004 została mianowana ministrem do spraw rodziny i dzieci w rządzie Jean-Pierre’a Raffarina. Gdy kilka miesięcy po tej nominacji doszło do likwidacji sprawowanego przez nią urzędu (poprzez jego włączenie do resortu zdrowia z Philippe'em Douste-Blazym na czele), Marie-Josée Roig powołano na wiceministra spraw wewnętrznych, którym była do maja 2005.
W 2007 po raz kolejny wybrano ją w skład Zgromadzenia Narodowego. Pięć lat później nie ubiegała się o reelekcję.

</doc>
<doc id="1509696" url="https://pl.wikipedia.org/wiki?curid=1509696" title="Filsum">
Filsum

Filsum – miejscowość i gmina w Niemczech, w kraju związkowym Dolna Saksonia, w powiecie Leer, siedziba gminy zbiorowej Jümme.

</doc>
<doc id="1509700" url="https://pl.wikipedia.org/wiki?curid=1509700" title="Nortmoor">
Nortmoor

Nortmoor – miejscowość i gmina w Niemczech, w kraju związkowym Dolna Saksonia, w powiecie Leer, wchodzi w skład gminy zbiorowej Jümme.

</doc>
<doc id="1509705" url="https://pl.wikipedia.org/wiki?curid=1509705" title="Brinkum (Dolna Saksonia)">
Brinkum (Dolna Saksonia)

Brinkum – gmina w Niemczech, w kraju związkowym Dolna Saksonia, w powiecie Leer, wchodzi w skład gminy zbiorowej Hesel.

</doc>
<doc id="1509706" url="https://pl.wikipedia.org/wiki?curid=1509706" title="Toaleta kompostująca">
Toaleta kompostująca

Toaleta kompostująca – system zmieniający ludzkie odchody w kompost poprzez rozkład materii organicznej. Dokonują tego mikro- i makroorganizmy poprzez rozkład tlenowy, czasem również (niepożądany) rozkład beztlenowy.
Rodzaje.
Toalety samokompostujące.
Toalety samokompostujące dokonują całego procesu na miejscu tzn. wewnątrz muszli.
System z jednostką centralną.
System z jednostką centralną umożliwia odprowadzenie ekskrementów z wielu toalet, z użyciem wody lub bez niej, ewentualnie przy użyciu pompy próżniowej, która umożliwia pompowanie ekskrementów nawet pod górę do jednego kompostownika. Zaletą systemu z jednostką centralną jest mniejsza kłopotliwość w obsłudze – jest ona dużo rzadsza, aniżeli w przypadku toalety samokompostującej, ze względu na dużo większą pojemność samego kompostownika, dzięki temu kompost może się dłużej przetwarzać i napowietrzać, a my obsługujemy go (opróżniamy z gotowego kompostu) mniej więcej dwa razy do roku.
Clivus Multrum.
Niektóre spośród toalet kompostujących mają dużą skrzynię umieszczoną poniżej toalety (w innym pomieszczeniu). Takie toalety ze skrzynią o pochylonym dnie zwane są "Clivus Multrum". Większość toalet ze skrzynią kompostującą potrzebuje dość sporo miejsca w pomieszczeniu poniżej toalety w porównaniu z tradycyjną kanalizacją, w przypadku domu wolnostojącego znika wówczas zajmujące sporo miejsca i śmierdzące w obsłudze szambo.
Taka toaleta jest najczęściej spotykaną wersją spośród toalet "zrób to sam".
Toalety zasuszające.
Kompostowanie to proces biologiczny; systemy, które oddzielają urynę i w których dodaje się wapna bądź znaczących ilości popiołu, by ustabilizować patogeny w odchodach, zwane są toaletami zasuszającymi. Nazwa ta bierze się stąd, że proces suszenia i wysoce alkaliczne dodatki mają na celu zniszczenie ewentualnych patogenów. Jest tematem badań i debat, czy zasuszanie, czy też kompostowanie jest skuteczniejszą metodą usuwania patogenów. Badania przeprowadzone w Afryce sugerują, że zasuszone ekskrementy mogą po ponownym nawilżeniu zawierać znaczące ilości patogenów, podczas gdy w przetworzonym kompoście (przetwarzanym ponad rok) nie występują.
Toalety separujące.
W toaletach oddzielających urynę mocz odprowadzany jest z toalety osobnym drenem.
Zalety takiego rozwiązania to:
Z powodu powyższych zalet toalety te coraz częściej stosowane są w kamperach i przyczepach kempingowych, gdzie powoli wypierają toalety kasetowe, w których mocz z kałem znajdują się wymieszane w jednej kasecie.
Innym rozwiązaniem pozwalającym na odseparowanie moczu od reszty ścieków komunalnych, są bezwodne pisuary.
Latryna.
W dole latryny można posadzić drzewo bądź krzew.
Wspomagane elektrycznie.
Niektóre spośród produkowanych toalet kompostujących używają prądu, by podgrzać zawartość i tym samym przyspieszyć rozkład; czasem prąd jest użyty do wymuszenia mechanicznego wentylowania kompostownika tak, by proces był na pewno aerobowym, napowietrzenie również znacząco zwiększa aktywność mikrobiologiczną kompostu, a co za tym idzie, przyspiesza proces zamiany fekaliów w nawóz. Proste rozwiązania nie wspomagane elektrycznie wymagają od użytkownika regularnego ręcznego obracania bębna z kompostem, by mógł się on napowietrzyć, ewentualnie dobudowy komina słonecznego (patrz toaleta solarna).
Aby zmniejszyć wydzielanie zapachów, toalety kompostujące mają częstokroć podłączony kanał wywiewny z wentylatorem lub bez niego. Celem dołączenia takiego kanału jest lepsze napowietrzenie zawartości, a także uzyskanie efektu podciśnienia w toalecie, dzięki czemu staje się ona dla użytkującego całkowicie bezwonna.
Toalety słoneczne.
Toalety słoneczne są kolejnym podtypem toalety kompostującej. Przy takiej toalecie montowany jest na południowej stronie budynku kanał wentylacyjny w kolorze czarnym, który na zasadzie komina słonecznego wyciąga powietrze poprzez nasz kompost. Nie ma wówczas potrzeby montowania dodatkowo wentylatora, który miałby taki ciąg powietrza wytworzyć.
Wszystkie toalety kompostujące wymagają w pewnym momencie usunięcia zawartości produktu finalnego. Pełnowymiarowa toaleta kompostująca nie wymaga usuwania kompostu nawet przez kilkadziesiąt lat, jeśli pojemność kompostownika jest minimum trzy razy większa niż nasz roczny wsad. Dzieje się tak, ponieważ odchody w kompostowniku zmniejszają swoją objętość. Po upływie pięciu lat pozostaje 2% z tego, co się tam przed pięcioma laty znalazło. Jest to już zmineralizowana ziemia, której nie da się dalej rozłożyć i jest całkowicie gotowa do użycia w ogrodzie.
Przy mniejszych pojemnikach zawartość musi być usuwana kilka razy w ciągu roku.
Bardzo dobrze jest, gdy pomieszczenie kompostownika jest dość ciepłe, czasem warto jest zaizolować sam kompostownik, wówczas organizmy podczas rozkładu same wytworzą odpowiednią temperaturę, która przyspieszy uzyskanie cennego kompostu.
Systemy dostępne w sprzedaży.
W nieodległej przeszłości kilka spośród dostępnych na rynku systemów toalet zaczęło współzawodniczyć z systemami tradycyjnymi, zastępując je w często używanych toaletach publicznych. Znalazły one bowiem rynek ze względu na swój dużo mniejszy wkład w zanieczyszczanie środowiska, jak i mniejsze zużycie wody pitnej, którą toalety tradycyjne zużywają w ilości większej niż to robimy my sami. Użyta trzy razy dziennie toaleta to 30 litrów wody pitnej wymieszanej z odchodami. Jednym z takich projektów wymiany toalet był trzypiętrowy budynek C.K. Choi Building w University of British Columbia, w którym znajduje się 5 toalet (10 muszli) dla 300 pracowników. Szkoła IslandWood w Bainbridge Island, Wyoming (USA) posiada wyłącznie toalety kompostujące.
Bezwodne, bezwonne toalety kompostujące umożliwiają mieszkanie i funkcjonowanie tam, gdzie dostęp do wody jest czasowo niemożliwy. Przykładem tego może być południowa Hiszpania, gdzie przynajmniej jedna toaleta kompostująca na domostwo umożliwiałaby normalne funkcjonowanie w okresach suszy.
Z tego samego powodu toalety tego typu zyskują coraz większą popularność w Australii, gdzie brak wody pitnej nakazuje rozumne jej używanie.
Proces kompostowania i jego produkty.
Proces przemiany ludzkich odchodów w kompost jest osiągany poprzez dodanie materiałów umożliwiających ich napowietrzanie. Mogą to być: słoma, kora drzewna, odpady kuchenne (takie jak mięso, kości, obierki z warzyw i owoców, skorupki jaj itp.) czy pozostałe z ogrodu liście i odpady, takie jak skoszona trawa. Kompostowanie na bezpieczny w użyciu i pełnowartościowy kompost zajmuje od 3 miesięcy do kilku lat w zależności od klimatu, temperatury wewnątrz kompostownika i samego systemu kompostującego. Najczęściej rozkład do w pełni zmineralizowanego kompostu trwa 4 do 6 lat. W krajach takich jak Szwecja dopuszcza się użycie w rolnictwie moczu po oddzieleniu go w toalecie kompostującej i po składowaniu przez pół roku, w którym to czasie ulega on procesowi nitryfikacji zmieniającym go w bezwonny i wolny od bakterii płynny nawóz.
Problemy zdrowotne i estetyczne.
Zetknięcie się z nieodpowiednio lub niecałkowicie skompostowanymi ludzkimi odchodami może być niebezpieczne, ponieważ mogą one zawierać bakterie i inne patogeny związane z chorobami ludzkimi. Z tego powodu kompost z odchodów ludzkich nie powinien być używany jako nawóz bez uprzedniego upewnienia się, że jest on całkowicie przetworzony. W trakcie kompostowania masa powinna osiągnąć temperaturę około 40-50 stopni Celsjusza. Centrum Technologii Alternatywnej z Walii zaleca, by w klimacie umiarkowanym, takim jak w Polsce, gdzie prawdziwy rozkład przez bakterie ciepłolubne może nie nastąpić, ludzkie odchody były trzymane w kompostowniku przez co najmniej rok, by można było mieć pewność, że nastąpił całkowity rozkład odchodów. Centrum to zaleca również nieużywanie nawozu z ludzkich odchodów bezpośrednio przy warzywach, takich jak sałata, która rośnie przy ziemi, dopuszczając użycie go do nawożenia krzewów oraz drzew owocowych.
W krajach rozwiniętych toalety kompostujące uważane są za mało estetyczne i odpychające, ze względu na możliwe ryzyko zdrowotne i problemy estetyczno-higieniczne. Jednak dopóki użytkownik toalety kompostującej używa jednocześnie zdrowego rozsądku, dopóty prawdziwe ryzyko związane z używaniem toalety kompostującej jest takie samo, jak przy jakiejkolwiek innej sytuacji, gdzie mamy do czynienia z odchodami ludzkimi (np: przy zmianie pieluchy u niemowlaka, myciu okolicy pośladkowej czy używaniu normalnej toalety spłukiwanej wodą). Edukacja i informowanie ludzi o tym, że używanie toalet kompostujących jest całkowicie bezpieczne, stanowi ważny czynnik na drodze uzyskania akceptacji dla tej technologii w krajach rozwiniętych. Toalety dziś uznawane za tradycyjne, czyli spłukiwane wodą, w momencie ich wejścia na rynek budziły równie duże obawy jak te, które mamy dziś wobec toalet kompostujących.

</doc>
<doc id="1509708" url="https://pl.wikipedia.org/wiki?curid=1509708" title="Leptuca pugilator">
Leptuca pugilator

Leptuca pugilator – gatunek kraba z rodziny Ocypodidae.
Gatunek ten opisany został w 1802 przez Louisa A.G. Bosca jako "Gelasimus pugilator". Później umieszczany był w rodzaju "Uca". Po rewizji Shiha i innych z 2016 zaliczany jest do rodzaju "Leptuca".
Samce osiągają do 14 mm długości i do 21 mm szerokości, a samice do 14 mm długości i 29 mm szerokości. Szata godowa samców jest żółtawobiała z białym mniejszymi i płowożółtymi większymi szczypcami oraz przejściowo z fioletowawą łatką w regionie kardialnym karapaksu. Poza okresem przywabiania samic ich ubarwienie jest brązowo siateczkowane lub całkiem brązowe z małymi złotymi lub jasnobrązowymi kropkami, a w populacjach południowych jeszcze różową łatką w regionie gastrycznym karapaksu.
Karapaks cechuje bardzo szeroki region frontalny oraz długie i lekko zbieżne krawędzie przednio-boczne zaokrąglające się dalej w krawędzie grzbietowo-boczne. U samic grzbietowe i tylno-boczne powierzchnie karapaksu są w całości drobno granulowane. Szczypce lewy i prawy różnej wielkości. Te większe cechują się u samca obecnością nieskośnej, guzkowanej listewki na dłoniowej części propoditu. Oba palce większych szczypiec są drobno guzkowane. Wierzchołek palca nieruchomwgo jest trójzębny i nieco wygięty do góry, a odsiebna połowa palca ruchowmego mocno wypukła. Odnóża kroczne u samca mają smukłe meropodity. Trzecia para nóg krocznych u obu płci ma prostą krawędź środkowo-grzbietową meropoditu.
Występuje w subtropikalnej i umiarkowanej strefie północno-zachodniego Atlantyku, wzdłuż wybrzeży Stanów Zjednoczonych po Bahamy i północno-wschodnią Zatokę Meksykańską.

</doc>
<doc id="1509712" url="https://pl.wikipedia.org/wiki?curid=1509712" title="Schwerinsdorf">
Schwerinsdorf

Schwerinsdorf (dolnoniem. "Steern") – miejscowość i gmina w Niemczech, w kraju związkowym Dolna Saksonia, w powiecie Leer, w chodzi w skład gminy zbiorowej Hesel.

</doc>
<doc id="1509717" url="https://pl.wikipedia.org/wiki?curid=1509717" title="Charles Doolittle Walcott">
Charles Doolittle Walcott



</doc>
<doc id="1509718" url="https://pl.wikipedia.org/wiki?curid=1509718" title="Michał Łukasiak">
Michał Łukasiak

Michał Łukasiak (ur. 7 marca 1984) – polski lekkoatleta, skoczek w dal.
Zawodnik AZS-AWF Warszawa był mistrzem Polski w różnych kategoriach wiekowych, w tym m.in. Mistrzem Polski Seniorów (Bydgoszcz 2004).

</doc>
<doc id="1509720" url="https://pl.wikipedia.org/wiki?curid=1509720" title="Austruca perplexa">
Austruca perplexa

Austruca perplexa – gatunek kraba morsko-lądowego z rodziny Ocypodidae.
Takson ten opisany został w 1852 przez Henriego Milne-Edwardsa. Po rewizji Shiha i innych z 2016 zaliczany jest do rodzaju "Austruca".
Samce osiągają do 11,5 mm długości i do 19,5 mm szerokości, a samice do 10 mm długości i 26 mm szerokości. Karapaks o bardzo szerokim regionie frontalnym, ostrych kątach przednio-bocznych, prawie prostych i zbieżnych krawędziach przednio-bocznych, zaokrąglających się w krawędzie grzbietowo-boczne oraz o skierowanych prawie podłużnie rowkach tylno-bocznych. W widoku bocznym karapaks jest prawie walcowaty, o niezlanych regionach branchialnych i hepatycznych. U samicy podział karapaksu na regiony jest słabiej widoczny niż u samca.
Szczypce nierównej wielkości. Te większe mają część dłoniową propoditu z ukośną i guzkowaną listewką po stronie wewnętrznej oraz z nierozbiegającą się grzbietowo od nasady daktylopoditu listewką przedpalcową. Palec nieruchomy większych szczypiec cechuje silnie chropowata powierzchnia i brak bruzdy submarginalnej. Palec ruchomy jest łukowato wygięty tylko w dystalnej 1/5 swej długości. Ostatnia para odnóży krocznych ma smukłe meropodity z prostymi krawędziami grzbietowymi. Samiec ma silnie skręcone gonopody o dużych flankach, z tylna jest szersza i nieco dłuższa od przedniej. Otwór płciowy samicy jest pozbawiony guzka.
Gatunek indopacyficzny, rozprzestrzeniony od Andamanów, Półwyspu Malajskiego, Indonezji i wschodniej Australii, przez Tajwan, Filipiny i Papuę-Nową Gwineę po południową Japonię, Samoa i Vanuatu. Zamieszkuje osłonięte nabrzeża morskie o podłożu piaszczysto-mulistym lub piaszczystym, a także estuaria, ujścia rzek i okolice namorzyn.

</doc>
<doc id="1509721" url="https://pl.wikipedia.org/wiki?curid=1509721" title="Wyszcza liha (1994/1995)">
Wyszcza liha (1994/1995)

Wyszcza liha w piłce nożnej 1994/1995 – IV edycja najwyższych w hierarchii rozgrywek ligowych ukraińskiej klubowej piłki nożnej. Sezon rozpoczął się 17 lipca 1994, a zakończył się 23 czerwca 1995.
Drużyny.
Zespoły występujące w Wyszczej Lidze 1994/1995
Uwagi
Tabela.
Legenda:
Przed początkiem sezonu 1994/95 klub SK Mikołajów nazywał się Ewis Mikołajów.
W środku sezonu 1994/95 klub Metałurh Zaporoże nazywał się Metałurh-Wiktor Zaporoże.
Medaliści.
"(liczba meczów i goli w nawiasach)"
Uwaga: Piłkarze oznaczone "kursywą" występowali również na innych pozycjach.

</doc>
<doc id="1509723" url="https://pl.wikipedia.org/wiki?curid=1509723" title="Plagiosaurus">
Plagiosaurus



</doc>
<doc id="1509726" url="https://pl.wikipedia.org/wiki?curid=1509726" title="Lasiognathus amphirhamphus">
Lasiognathus amphirhamphus

Lasiognathus amphirhamphus – gatunek ryby głębinowej z rodziny Thaumatichthyidae. Znany jest z pojedynczego okazu złowionego u wybrzeży Madery podczas rejsu RRS Discovery.
Holotyp (BMNH 2003.11.16.12) został złowiony w lokalizacji 32°22'12"N, 29°50'24"W na głębokości 1200-1305 m p.p.m. 9 czerwca 1981 roku. 
Najbardziej zbliżony jest budową do gatunku "Lasiognathus saccostoma" , od którego różni się budową "illicium", którego "esca" ma tylko dwa haczyki zamiast trzech.
Wszystkie gatunki z rodzaju "Lasiognathus" są rybami bentosowymi, łącznie opisano do tej pory 33 okazy tego rodzaju.

</doc>
<doc id="1509728" url="https://pl.wikipedia.org/wiki?curid=1509728" title="Pinacosaurus">
Pinacosaurus



</doc>
<doc id="1509734" url="https://pl.wikipedia.org/wiki?curid=1509734" title="Héctor Font">
Héctor Font

Héctor Font (15 czerwca 1984 w Villarrealu) – hiszpański piłkarz, pomocnik. Od 2012 występuje w zespole CD Lugo.
Kariera klubowa.
Swoją profesjonalną karierę piłkarską Hector rozpoczynał w rodzimym zespole Villarreal CF. Swoje pierwsze mecze w zespole rozegrał w trakcie dwóch ostatnich spotkań sezonu 2002–2003 z zespołami Espanyolu Barcelona oraz Realu Betis. Następny sezon piłkarz spędził na zapleczu Primera División w zespole Ciudad de Murcia.
Po zakończeniu sezonu wrócił do Villarreal gdzie rozpoczął regularne występy w wyjściowym składzie zespołu "Żółtej Łodzi Podwodnej". 24 października 2004 Hector strzeli dwa gole w wygranym 4:0 meczu z CD Numancia. W europejskich pucharach wystąpił 15 razy, 11 w Pucharze UEFA oraz 4 razy w Lidze Mistrzów.
W 2006 został sprzedany do zespołu Osasuny Pampeluna. Swój debiut w klubie z Nawarry, Font zanotował 9 września w przegranym 0:3 spotkaniu z FC Barcelona. W sezonie 2007–2008 zaliczył dwa trafienia przeciwko RCD Mallorca oraz Atlético Madryt. Do lata 2009 Hector wystąpił w barwach Osasuny 69 razy strzelając trzy gole.
Przed rozpoczęciem sezonu 2009/2010 Font został piłkarzem Realu Valladolid. Z kolei latem 2010 przeszedł do Xerez CD. W sezonie 2011/2012 grał w Recreativo Huelva, a następnie w FC Cartagena. Latem 2012 przeszedł do CD Lugo.

</doc>
<doc id="1509745" url="https://pl.wikipedia.org/wiki?curid=1509745" title="Rycerze Pracy">
Rycerze Pracy

Szlachetny i Święty Zakon Rycerzy Pracy (ang. "Noble and Holy Order of the Knights of Labor") - największa XIX-wieczna amerykańska organizacja związkowa założona w 1869 roku przez Uriaha Smitha Stephensa. Około 1900 została wyparta przez American Federation of Labor.
Wzory.
Schematy organizacyjne i wzorce przyjął Stephens od masonerii, którą był zafascynowany. Na czele zakonu stał Wielki Mistrz Robotników (Grand Master Workman), któremu do pomocy służyli Czcigodny Mędrzec, Dostojny Majster i Nieznany Rycerz. Rytuał inicjacyjny zaczerpnięty był też ze wzorców masońskich. Hasłem przewodnim było: "Krzywda jednego obchodzi nas wszystkich".
Historia.
Program zakonu nie był rewolucyjny ani radykalny. Nie podejmowano otwartej walki politycznej, czy też koncepcji zmian strukturalnych w społeczeństwie. Na czoło wybijały się: konspiracja, organizacja spółdzielcza i oświata. Konspiracja była wówczas warunkiem koniecznym, po skazaniu na śmierć przywódców robotniczych nawołujących do strajku generalnego w 1866, a potem przywódców górniczych po strajkach w latach 1874-1875. Spółdzielczość miała być środkiem do poprawy bytu robotników i była dalekim echem idei socjalizmu utopijnego. Oświata natomiast służyć miała gruntownemu poznaniu przez robotników własnego położenia i praw, tak aby umieli nie tylko dostrzec mechanizmy sprawiedliwości społecznej, ale także je skutecznie egzekwować. Hasłem było "Nauka - arsenałem, rozum - bronią, urna wyborcza - pociskiem".
Program i zasady działania skorygowano znacząco na zjeździe w Reading w 1878. Przyjęto m.in. postulat 8-godzinnego dnia pracy i nacjonalizacji niektórych gałęzi gospodarki (kolej, telegraf, telefon), co miało być kluczem do zmian systemowych. Ze środków nacisku wyłączono natomiast strajk. W tamtym czasie 60% środków organizacyjnych przeznaczano na propagowanie i tworzenie spółdzielni. 
W 1879 Stephens zrezygnował ze stanowiska Mistrza Robotników - zastąpił go Terence Powderly. W 1881 zakon zrezygnował z zasady konspiracji, co przyczyniło się do jego wzrostu liczebnego. W 1878 liczył 9287 członków, w 1883 - 52.000, a w latach największego rozkwitu (1885-1886) - 600.000. Progiem wiekowym do przyjęcia było osiem lat, fakt niesprzedawania alkoholu oraz niereprezentowania wolnych zawodów, np. lekarskiego, czy adwokackiego. Zakaz przyjmowania obejmował pracodawców. W zakonie obowiązywał również względny solidaryzm rasowy, należeli tu również Afroamerykanie i Indianie. Zgromadzenia zakonu powstawały na terenach indiańskich, gdzie tradycyjne związki zawodowe nie operowały. 
Schyłek.
Po 1882 Powderly, pod naciskiem mas związkowych, zmuszony był zrewidować swoje stanowisko odnośnie do nieprowadzenia przez zakon strajków. Mimo to przełom lat 80. i 90. XIX wieku był już okresem schyłkowym dla organizacji. W 1890 liczyła ona 100.000 członków, w 1893 - 74.000, a około 1900 zakon praktycznie przestał działać. Ostatnie ogniwo rozpadło się jednak dopiero w 1947, a jego członkowie przeszli do Amerykańskiej Federacji Pracy.

</doc>
<doc id="1509748" url="https://pl.wikipedia.org/wiki?curid=1509748" title="Nagroda Literacka im. Kornela Makuszyńskiego">
Nagroda Literacka im. Kornela Makuszyńskiego

Nagroda Literacka im. Kornela Makuszyńskiego – corocznie przyznawana nagroda dla polskiego autora za książkę literacką dla dzieci młodszych, opublikowaną w roku poprzedzającym konkurs.
Nagrodę ustanowiły w 1994 roku Fundacja Książka dla Dziecka i redakcja kwartalnika „Guliwer”. Od 2004 roku nagrodę przyznaje Miejska Biblioteka Publiczna im. Łukasza Górnickiego w Oświęcimiu. Laureaci otrzymują wykonaną z brązu statuetkę Koziołka Matołka autorstwa Andrzeja Renesa oraz nagrodę pieniężną.
Od 2016 roku w ramach Nagrody Literackiej im. Kornela Makuszyńskiego, oprócz Nagrody Głównej, przyznawana jest także Nagroda Czytelników, której laureaci również otrzymują wykonaną z brązu statuetkę Koziołka Matołka.

</doc>
<doc id="1509749" url="https://pl.wikipedia.org/wiki?curid=1509749" title="Polska Parafia Ewangelicko-Augsburska w Gdyni">
Polska Parafia Ewangelicko-Augsburska w Gdyni

Polska Parafia Ewangelicko-Augsburska w Gdyni – zbór w diecezji wielkopolskiej (do 1937 diecezji poznańsko-pomorskiej) Kościoła Ewangelicko-Augsburskiego.
Pierwsze, nieudane próby zorganizowania polskiego zboru w Gdyni miały miejsce w 1926 r. staraniem Adolfa Martensa. W 1931 r. Martens stanął na czele komitetu organizacyjnego i z pomocą ks. seniora Gustawa Manitiusa z Poznania doprowadził do powstania Polskiego Zboru Ewangelicko-Augsburskiego w Gdyni (zwanego też Polskim Zborem Ewangelickim). Pierwsze nabożeństwo odprawił ks. Manitius w sali Szkoły Handlu Morskiego i Techniki Portowej przy ul. Morskiej i jednocześnie wybrano kolegium kościelne, którego prezesem został Adolf Martens. 21 lipca Komisariat Rządu przyznał zborowi teren na Cmentarz Witomińskim oraz parcelę pod budowę kaplicy przy ul. Leśnej 16 (obecna ul. Wolności). 18 października 1931 r. bp Juliusz Bursche wprowadził w urząd administratora ks. Leopolda Michelisa, który ponadto obsługiwał zbór filialny w Tczewie. Wkrótce opublikowano ogólnopolską odezwę w sprawie budowy w Gdyni kościoła oraz wydano okolicznościową pocztówkę z jego projektem. Zbór organizował uroczystości patriotyczne, m.in. z okazji Dni Morza i XI Zjazdu Legionistów (14 sierpnia 1932 r.). Powstało Koło Pań. Zbór liczył ponad 300 osób. Nowym prezesem kolegium w 1935 r. został Konrad Ulrichs. Na pracę kościelną hamująco wpływał konflikt kolegium z pastorem, który ostatecznie został przeniesiony jako prefekt do Tarnowskich Gór pod koniec 1936 r.
W roku 1937 duszpasterzem został ks. Jerzy Kahané, a wskutek wprowadzenia w życie nowej ustawy kościelnej, zbór stał się pełnoprawną parafią. 20 kwietnia 1937 r. zawiązał się Komitet Budowy Kaplicy. Od 18 maja działało Stowarzyszenie Niewiast im. Wandy Martensowej, z siedzibą w Domu Zdrojowym, gdzie odbywały się też parafialne uroczystości i spotkania towarzyskie. Od 4 lipca nabożeństwa odprawiano w kaplicy Domu Marynarza Szwedzkiego, udostępnionej przez ks. Daniela Cederberga. 26 grudnia 1937 r. zainaugurował działalność filiał w Starogardzie. 19 maja 1938 r. przewodniczącym rady kościelnej został wybrany Juliusz Hein. 2 listopada 1938 r. powstało w Gdańsku Towarzystwo Polaków Ewangelików im. ks. pastora Krzysztofa Celestyna Mrongowiusza pod przewodnictwem Adolfa Zwijasa i 11 listopada odprawiono tam w kaplicy anglikańskiej przy ul. św. Ducha pierwsze nabożeństwo w języku polskim. W listopadzie Komisariat Rządu zatwierdził plany budowlane kościoła, zapewne autorstwa inż. Tadeusza Jędrzejewskiego. 11 czerwca 1939 r. odbyło się uroczyste poświęcenie kamienia węgielnego z udziałem bpa Burschego, a 3 sierpnia zatwierdzono akt notarialny przekazania parafii terenu.
Poza zborem polskim i szwedzkim, w Orłowie działała niemiecka parafia Kościoła Ewangelicko-Unijnego (dawniej parafia Mały Kack), istniejąca od połowy XVI w. do 1945 r. Jej proboszcz, ks. Zeno Kuske, odprawiał tam również polskie nabożeństwa w 1931 r. i w roku 1932 dla letników w kościele w Helu. Rozbudowany kościół w Gdyni Orłowie obecnie jest świątynią katolicką.
Po wybuchu II wojny światowej ks. Kahané został z Gdyni wysiedlony i w 1941 r. zamordowany przez hitlerowców, a parafia straciła możliwość działania. W 1945 centrum nowej parafii ewangelicko-augsburskiej stał się Sopot, ale polskie nabożeństwa w kaplicy szwedzkiej odbywały się jeszcze do ok. 1970 r. Cmentarz parafialny po wojnie stał się częścią cmentarza komunalnego, zachowały się jednak niektóre dawne groby.

</doc>
<doc id="1509750" url="https://pl.wikipedia.org/wiki?curid=1509750" title="Wyszcza liha (1993/1994)">
Wyszcza liha (1993/1994)

Wyszcza liha w piłce nożnej 1993/1994 – III edycja najwyższych w hierarchii rozgrywek ligowych ukraińskiej klubowej piłki nożnej. Sezon rozpoczął się 8 sierpnia 1993, a zakończył się 19 czerwca 1994.
Drużyny.
Zespoły występujące w Wyszczej Lidze 1993/1994
Uwagi
Tabela.
Legenda:
Medaliści.
"(liczba meczów i goli w nawiasach)"
Uwaga: Piłkarze oznaczone "kursywą" występowali również na innych pozycjach.

</doc>
<doc id="1509755" url="https://pl.wikipedia.org/wiki?curid=1509755" title="Niebieski Staw Kieżmarski">
Niebieski Staw Kieżmarski



</doc>
<doc id="1509756" url="https://pl.wikipedia.org/wiki?curid=1509756" title="Nadbańska">
Nadbańska



</doc>
<doc id="1509757" url="https://pl.wikipedia.org/wiki?curid=1509757" title="Mirosław Daszkiewicz">
Mirosław Daszkiewicz

Mirosław Daszkiewicz (ur. 1 stycznia 1960 w Żaganiu, zm. 5 maja 2020) – polski kulturysta, wielokrotny mistrz Polski, finalista mistrzostw Europy, pierwszy Polak, który zdobył tytuł Mister Universum w kulturystyce (mistrz świata IFBB amatorów w kat. do 90 kg w Katowicach).
Życiorys.
Przygodę ze sportem rozpoczął od piłki ręcznej i pływania. Zadebiutował w 1983 roku na zawodach kulturystycznych Herkules Wsi w Lubinie wygrywając w kat. do 80 kg. Przeniósł się wówczas do Lubina, gdzie zaczął trenować i reprezentować klub „Tridon” Lubin pod okiem Janusza Wocha. W 1985 r. startuje na zawodach Mistrzostw Polski i zajmuje 5. miejsce. Rok później bierze udział w Mistrzostwach Europy w Warszawie gdzie zajmuje 9. miejsce w kat. do 90 kg. Drogę do kariery zawodowej otworzyło mu wygranie rozgrywanych po raz pierwszy w Polsce Mistrzostw Świata w Katowicach w 1991 r. Dało mu to możliwość startu w zawodach Mr. Olympia. Zadebiutował na tych zawodach w Helsinkach w 1992 r. jako pierwszy Polak w historii, zajmując 16. miejsce. Jednak brak pomocy ze strony działaczy, jak i brak sponsorów spowodował szybkie zakończenie kariery zawodowej. Wystartował jeszcze dwukrotnie w 1993 r. na zawodach Grand Prix w Finlandii i Francji. Po zakończeniu kariery prowadził klub kulturystyczny w rodzinnym Żaganiu.
W 2014 roku został uhonorowany tytułem „Zasłużonego dla Miasta Żagania”. Zmarł 5 maja 2020 r. z powodu przewlekłej choroby dziedzicznej. Pochowany został 9 maja 2020 na cmentarzu komunalnym przy ul. Kożuchowskiej w Żaganiu.

</doc>
<doc id="1509758" url="https://pl.wikipedia.org/wiki?curid=1509758" title="Gracchus Babeuf">
Gracchus Babeuf



</doc>
<doc id="1509759" url="https://pl.wikipedia.org/wiki?curid=1509759" title="Mgławica Tykwa">
Mgławica Tykwa

Mgławica Tykwa (również Mgławica Zepsute Jajko) – mgławica protoplanetarna znajdująca się w gwiazdozbiorze Rufy. Mgławica ta znajduje się w odległości około 5000 lat świetlnych od Ziemi, a jej długość wynosi 1,4 roku świetlnego. Nazwa mgławicy Tykwa nawiązuje do jej kształtu, natomiast nazwa "Zepsute Jajko" została jej nadana z powodu dużej zawartości siarki, której związki odpowiadają za zapach zepsutego jajka.
Mgławica Tykwa należy do najbardziej dynamicznych mgławic protoplanetarnych. Jej centralna gwiazda wyrzuca gaz z prędkością 200 km/s. Poruszająca się z dużą prędkością materia została uformowana z jednej strony na kształt sporego bąbla postrzępionych „płomieni” oraz wyraźnej strugi materii z drugiej strony. Struga ta zdaje się uderzać w wolniej poruszającą się materię międzygwiezdną, tworząc przy tym potężne fale uderzeniowe. Obserwacje prowadzone w paśmie radiowym ujawniły występowanie wśród gazów otaczających gwiazdę niespotykanie dużej zawartości siarki, która została zapewne wytworzona przez fale uderzeniowe. Mgławica Tykwa znajduje się w bardzo wczesnym stadium swojego rozwoju, przez co pozwala obserwować procesy prowadzące do powstawania w pełni rozwiniętych mgławic planetarnych. Za około 1000 lat mgławica ta przekształci się w pełnowartościową mgławicę planetarną.

</doc>
<doc id="1509760" url="https://pl.wikipedia.org/wiki?curid=1509760" title="Wielka Papirusowa Dolina">
Wielka Papirusowa Dolina



</doc>
<doc id="1509763" url="https://pl.wikipedia.org/wiki?curid=1509763" title="FC Spartak Trnava">
FC Spartak Trnava



</doc>
<doc id="1509764" url="https://pl.wikipedia.org/wiki?curid=1509764" title="Wierch Skalnity">
Wierch Skalnity

Wierch Skalnity (762 m n.p.m.) – szczyt w Paśmie Czantorii w Beskidzie Śląskim, na terenie miasta Wisły. W gwarze górali wiślańskich często jako "Wirch Skolnity" lub wprost "Skolnity".
Nazwa odnosi się zarówno do niewybitnej kulminacji w bocznym grzbiecie, który odgałęzia się w kierunku północno-wschodnim od głównego grzbietu Pasma Czantorii, między Cieślarem a Wielkim Soszowem, jak i do całego rozległego masywu, który dominując od zachodu nad centrum Wisły, oddziela dolinę Jawornika na północy od doliny Dziechcinki na południu.
Rozległe polany grzbietowe i podszczytowe były jeszcze w XIX wieku żywym ośrodkiem pasterstwa (szałas „Skolnity”), jednak Ludomir Sawicki, prowadzący w 1913 r. badania nad szałaśnictwem na Śląsku Cieszyńskim, zinwentaryzował ten szałas jako dawno już zanikły. Na polanach tych rozrzucone są dziś liczne domostwa osiedla o tej samej nazwie, należącego administracyjnie do miasta Wisły.
Na północno-wschodnim stoku funkcjonuje Ośrodek narciarski Skolnity. W 2022 przystąpiono do budowy na szczycie wieży widokowej i ścieżki w koronach drzew o długości 1,3 km.

</doc>
<doc id="1509766" url="https://pl.wikipedia.org/wiki?curid=1509766" title="FC Tatran Prešov">
FC Tatran Prešov



</doc>
<doc id="1509767" url="https://pl.wikipedia.org/wiki?curid=1509767" title="Tubuca dussumieri">
Tubuca dussumieri

Tubuca dussumieri – gatunek kraba z rodziny Ocypodidae
Gatunek ten opisany został w 1852 przez Henriego Milne-Edwardsa jako "Gelasimus dussumieri". Później umieszczany był w rodzaju "Uca". W monografii Jocelyn Crane odpowiadał mu podgatunek "U. d. dussumieri". Po rewizji Shiha i innych z 2016 zaliczany jest do rodzaju "Tubuca".
Samce osiągają do 17 mm długości i do 27 mm szerokości, a samice do 14,5 mm długości i 22 mm szerokości. Osobniki młode są niebieskie, czasem z nakrapianiem barwy od turkusowej do białej. U dorosłych propodit większych szczypiec może być jasnożółty, pomarańczowy, czerwony lub matowo ochrowy, u większych osobników zawsze ciemniejszy i bardziej matowy niż szczypiec mniejszych. Karapaks ma prawie prostą krawędź przednią (fronto-orbitalną), ostre i słabo wystające kąty przednio-boczne, krótkie i drobno piłkowane lub perełkowane krawędzie przednio-boczne, zanikające ku tyłowi krawędzie grzbietowo-boczne i wyraźne krawędzie boczne poziome. Region frontalny karapaksu ma listewki krawędziowe środkowego rowka całkowicie lub prawie całkowicie zlane, ale z widoczną linią połączenia. U samic za krawędziami grzbietowo-bocznymi karapaksu znajduje się wyraźny, zaokrąglony guz, czasem pokryty mniejszymi guzkami. Dno dołków ocznych pozbawione jest guzków, a średnica oczu niewiele przekracza długość słupków ocznych.
Szczypce samca lewy i prawy są różnej wielkości. Większy ma dwa wyraźne rowki biegnące przez większość długości palca ruchomego, przy czym rowek subdorsalny jest dobrze wykształcony przynajmniej w dosiebnej połowie. U samic na obu szczypcach występuje para powiększonych zębów, a ostatnia para odnóży krocznych ma tylno-brzuszną krawędź meropoditu wyraźnie obwarowaną włoskami. Gonopody samca cechuje duża i kompletna przednia flanka, mała flanka tylna, szeroki wyrostek wewnętrzny i nieumocniona przednia rozpórka.
Skorupiak ten zasiedla błotniste potoki, osłonięte rozlewiska oraz okolice ujść rzek i namorzyn. Występuje wzdłuż wybrzeży południowo-wschodnich Chin, Tajwanu, Indonezji, Papui-Nowej Gwinei i północno-wschodniej Australii.

</doc>
<doc id="1509768" url="https://pl.wikipedia.org/wiki?curid=1509768" title="Demetrius O’Mahony">
Demetrius O’Mahony

Demetrius (Dermod) O’Mahony, hrabia Mahony (zm. 1777) – irlandzki arystokrata, wojskowy i dyplomata, służący w armii i dyplomacji hiszpańskiej zgodnie z tradycją rodziny. Był synem Johna O’Mahony, hrabiego Mahony.
Tytuł hrabiego Mahony odziedziczył po swym starszym bracie Jamesie (1699-1757), chrześniaku Jakuba II Stuarta.
W wojsku hiszpańskim Demetrius O’Mahony osiągnął rangę generała brygady. W grudniu 1755 roku odszedł z armii. W 1760 roku mianowany ambasadorem Hiszpanii w Wiedniu. Nigdy nie zapomniał, że jest Irlandczykiem; 17 maja 1766 hucznie obchodził Dzień św. Patryka zapraszając na nie wiedeńską elitę.

</doc>
<doc id="1509770" url="https://pl.wikipedia.org/wiki?curid=1509770" title="USS Canonicus (ID-1696)">
USS Canonicus (ID-1696)

USS Canonicus (ID-1696) – amerykański statek przerobiony na stawiacz min i transportowiec wojska. Był w służbie US Navy w latach 1918 - 1919.
Historia.
Okręt został zwodowany jako jednostka komercyjna "El Cid" 7 października 1899 w stoczni Newport News Shipbuilding and Dry Dock Company w Newport News. W 1917 United States Shipping Board przejęła kontrolę nad jednostką od Southern Pacific Steamship Company. US Navy nabyła ją od Shipping Board 23 listopada 1917 do służby w czasie I wojny światowej. Okręt został wyposażony do służby jako stawiacz min przez Morse Dry Dock and Repair Company w Brooklynie. Przydzielono mu Identification Number (Id. No. 1696) i wcielono oficjalnie do służby jako USS "Canonicus" 2 marca 1918. Pierwszym dowódcą został komandor porucznik T. L. Johnson, USN.
"Canonicus" wyszedł z Newport 12 maja 1918 wraz z 1 Eskadrą Minową (ang. "Mine Squadron 1") kierując się w stronę Inverness w Szkocji. Dotarł na Wyspy Brytyjskie 27 maja 1918 i operował z Inverness i Invergordon stawiając miny morskie w ramach Pola Minowego Morza Północnego (ang. North Sea Mine Barrage). Zadanie to wypełniał do 11 listopada 1918, po czym wrócił do Hampton Roads (Wirginia) 3 stycznia 1919.
7 lutego 1919 "Canonicus" został przydzielony do Sił Krążowniczych i Transportowych (ang. Cruiser and Transport Force). Odbył trzy podróże pomiędzy wschodnim wybrzeżem USA i Francją przewożąc do Stanów Zjednoczonych 4166 żołnierzy.
Okręt wycofano ze służby 7 sierpnia 1919 i zwrócono do United States Shipping Board w celu przekazania go dalej do dawnego właściciela.

</doc>
<doc id="1509771" url="https://pl.wikipedia.org/wiki?curid=1509771" title="FC Košice">
FC Košice



</doc>
<doc id="1509772" url="https://pl.wikipedia.org/wiki?curid=1509772" title="Masakra na Polu Marsowym">
Masakra na Polu Marsowym

Masakra na Polu Marsowym – wydarzenie z 17 lipca 1791 w Paryżu związane z nieudaną ucieczką Ludwika XVI z Francji. Tłum przeciwników monarchii, zainspirowany w dużej mierze przez radykalne kluby polityczne, zwłaszcza kordelierów, zebrał się na Polu Marsowym w celu podpisania antyrojalistycznej petycji, gdzie został ostrzelany przez oddziały Gwardii Narodowej, uprzednio obrzucone kamieniami przez zgromadzonych. 
Przyczyny.
Nieudana ucieczka Ludwika XVI z kraju sprawiła, że król stracił resztki zaufania ze strony zaangażowanych w rewolucję mieszkańców Paryża. Chociaż Konstytuanta usiłowała bronić autorytetu monarchy, podtrzymując oficjalnie wersję o próbie jego porwania, sankiuloci i radykalne kluby rewolucyjne coraz bardziej otwarcie głosiły ideę obalenia rządów królewskich. 15 lipca 1791 w klubie kordelierów Choderlos de Laclos wystąpił z projektem petycji wyrażającej sprzeciw wobec postępowania Konstytuanty, która nie tylko formalnie nie uznała ucieczki króla, ale i nie wyciągnęła wobec niego żadnych konsekwencji w związku z takim zachowaniem. Tekst Laclosa "de facto" oznaczał wypowiedzenie posłuszeństwa władcy, choć nadal w świetle prawa pozostawał on na tronie. Klub kordelierów z entuzjazmem przyjął projekt i zdecydował o jak najszybszym rozpoczęciu zbiórki podpisów. Jakobini byli bardziej sceptyczni, jednak ostatecznie poparli inicjatywę. 
Przebieg wydarzeń.
Już 16 lipca 1791 działacze klubu kordelierów prowadzili intensywną agitację za podpisaniem petycji, która miała być wystawiona publicznie w dniu następnym na Polu Marsowym. W rezultacie 17 lipca tysiące przeciwników króla zebrało się w wyznaczonym miejscu. W tym samym czasie Konstytuanta wystosowała specjalny adres do władz miasta, apelując o dołożenie szczególnych starań o zachowanie porządku i szacunek dla ustaw parlamentarnych. Tymczasem oczekiwane osoby z egzemplarzem petycji nie zjawiały się i tłum postanowił samodzielnie sporządzić nowy tekst. Zapanował ogólny tumult, którego nie było w stanie rozładować pojawienie się oddziału Gwardii Narodowej z Lafayette'em. Ten ostatni, kojarzony z Konstytuantą, został wygwizdany, a żołnierze – obrzuceni kamieniami. Kiedy wiadomość o tym dotarła do ratusza, mer miasta Jean Sylvain Bailly zarządził stan wyjątkowy, co dawało żołnierzom prawo strzelania do tłumu. Mimo tego zebrani na Polu Marsowym odmówili rozejścia się; wówczas padła salwa. Nie ustalono dokładnej liczby zabitych i rannych, szacuje się ją odpowiednio na około 50 i 100 osób.
Skutki.
Masakra podważyła przede wszystkim autorytet i popularność Lafayette'a i Bailly'ego; zwłaszcza ten ostatni był od tej pory kojarzony w świadomości publicznej głównie z odpowiedzialnością za strzały oddane do tłumu i z tego powodu został stracony w listopadzie 1793. Wbrew inicjatorom wprowadzenia stanu wyjątkowego, wydarzenie zwiększyło jeszcze popularność radykalnych klubów i wyrobiło u wielu sankiulotów przekonanie o konieczności zdecydowanego działania wobec bezwzględności przeciwnika. Z kolei wielu aktywistów klubowych, w tym najsłynniejsi Maksymilian Robespierre i Georges Danton, w obawie przed dalszymi represjami wyjechało z Paryża na pewien czas (od kilku tygodni aż do kilku miesięcy) lub ukrywało się.

</doc>
<doc id="1509775" url="https://pl.wikipedia.org/wiki?curid=1509775" title="Stawek pod Żarską Przełęczą">
Stawek pod Żarską Przełęczą



</doc>
<doc id="1509778" url="https://pl.wikipedia.org/wiki?curid=1509778" title="Wyszcza liha (1992/1993)">
Wyszcza liha (1992/1993)

Wyszcza liha w piłce nożnej 1992/1993 – II edycja najwyższych w hierarchii rozgrywek ligowych ukraińskiej klubowej piłki nożnej. Sezon rozpoczął się 16 sierpnia 1992, a zakończył się 20 czerwca 1993.
Drużyny.
Zespoły występujące w Wyszczej Lidze 1992/1993
Uwagi
Tabela.
Legenda:
Żaden klub nie spadł do Pierwszej Lihi, ponieważ Ukraiński Związek Piłki Nożnej postanowił rozszerzyć ligę do 18 drużyn w następnym sezonie.
Awans do Wyszczej lihi zdobyli kluby Nywa Winnica i Temp Szepetówka.
Medaliści.
"(liczba meczów i goli w nawiasach)"
Uwaga: Piłkarze oznaczone "kursywą" występowali również na innych pozycjach.

</doc>
<doc id="1509780" url="https://pl.wikipedia.org/wiki?curid=1509780" title="USS Canonicus">
USS Canonicus

Okręty US Navy o nazwie USS "Canonicus":

</doc>
<doc id="1509784" url="https://pl.wikipedia.org/wiki?curid=1509784" title="James Joseph O’Mahony">
James Joseph O’Mahony

James Joseph O’Mahony, hrabia Mahony (ur. 1699 – zm. 1757) – irlandzki arystokrata i wojskowy, służący w armii i dyplomacji hiszpańskiej zgodnie z tradycją rodziny. Był synem Johna O’Mahony, hrabiego Mahony i chrześniakiem Jakuba II Stuarta. Był generałem-porucznikiem armii hiszpańskiej. Po śmierci Jamesa w 1757 roku tytuł hrabiowski odziedziczył po nim jego młodszy brat, również generał Demetrius O’Mahony, hrabia Mahony (zm. 1777).
Jego żoną była Lady Anne Clifford. Jego jedyna córka Cecilia poślubiła księcia Justiniani i przez to była babką Justiniani Bandini, Lord Newburgh (1818–1908).

</doc>
<doc id="1509787" url="https://pl.wikipedia.org/wiki?curid=1509787" title="Jawornik (dopływ Wisły)">
Jawornik (dopływ Wisły)

Jawornik – potok w Paśmie Czantorii w Beskidzie Śląskim, lewobrzeżny dopływ Wisły. Długość ok. 4,8 km. 
Płynie w całości na terenie miasta Wisły. Źródła na wysokości 780–815 m n.p.m., na północno-wschodnich stokach Soszowa Wielkiego. Spływa w kierunku północnym, a następnie północno-wschodnim i uchodzi do Wisły na wysokości 410 m n.p.m., u stóp góry Czajka. W dolinie Jawornika rozłożone są zabudowania jednej z dzielnic miasta Wisły – Jawornika.
Nazwa pochodzi od licznie tu ongiś rosnących jaworów. Łąka "w Jaworniku" zanotowana została w dokumentach Księstwa Cieszyńskiego już w 1788 r., natomiast potok Jawornik (niem. "Bach Jawornik") pojawił się po raz pierwszy na mapach katastralnych gmin Śląska Cieszyńskiego z 1836 r.
Doliną Jawornika biegnie niebiesko znakowany szlak turystyczny z Wisły Uzdrowiska do schroniska pod Wielkim Soszowem, a w jej górnej części zaczynają się czarne znaki szlaku turystycznego na przełęcz Beskidek.

</doc>
<doc id="1509796" url="https://pl.wikipedia.org/wiki?curid=1509796" title="Robert Michniewski">
Robert Michniewski

Robert Michniewski (ur. 16 lutego 1974) – polski lekkoatleta, specjalista od trójskoku i skoku wzwyż. Zdobywca 15 medali mistrzostw Polski w różnych kategoriach wiekowych. W 1993 roku zajął 4 miejsce w skoku wzwyż w Mistrzostwach Europy Juniorów rozgrywanych w San Sebastian w Hiszpanii wynikiem 218 (taki sam wynik uzyskał srebrny medalista Rosjanin Wiaczesław Woronin i zdobywca trzeciego miejsca Czech Tomas Janku). Największym sukcesem zawodnika BKS Bydgoszcz w kategorii seniorów jest Mistrzostwo Polski Seniorów (trójskok 2003). Zdobył również 5 medali drużynowych mistrzostw Czech z klubem AC Turnov. W 2015 został srebrnym medalistą w trójskoku w halowych mistrzostwach Europy w kategorii masters rozgrywanych w Toruniu. W 2019, również w Toruniu, został halowym mistrzem świata w trójskoku.

</doc>
<doc id="1509799" url="https://pl.wikipedia.org/wiki?curid=1509799" title="Ale jestem (singel)">
Ale jestem (singel)

Ale jestem – singel Anny Marii Jopek, nagrany i wydany w 1997 roku nakładem wytwórni Mercury Records i Polygram Polska, promujący album o tym samym tytule. Utwór reprezentował Polskę podczas 42. Konkursu Piosenki Eurowizji w 1997 roku.
Piosenka została też stworzona w fińskiej wersji językowej, której autorką jest Anneli Saaristo. Nosi ona tytuł „Avaruteen”.

</doc>
<doc id="1509801" url="https://pl.wikipedia.org/wiki?curid=1509801" title="Fairfield Shipbuilding &amp; Engineering Co. Ltd">
Fairfield Shipbuilding &amp; Engineering Co. Ltd



</doc>
<doc id="1509802" url="https://pl.wikipedia.org/wiki?curid=1509802" title="Radio programowalne">
Radio programowalne

Radio programowalne, SDR (od , radio definiowane programowo) – system komunikacji radiowej, w którym działanie podstawowych elementów elektronicznych (mieszaczy, filtrów, modulatorów i demodulatorów, detektorów) jest wykonywane za pomocą programu komputerowego. Chociaż idea SDR nie jest nowa, dopiero gwałtowny rozwój możliwości elektroniki cyfrowej umożliwił praktyczną realizację wielu jej elementów, rozważanych dotąd jedynie w teorii.
Realizacja.
Najprostsza realizacja SDR może składać się z komputera wyposażonego w kartę dźwiękową lub inny przetwornik analogowo-cyfrowy oraz front-end radiowy (układ elektroniczny odbierający zmodulowany sygnał wysokiej częstotliwości i przenoszący go do niższego pasma, znajdującego się w zakresie przetwarzania karty dźwiękowej). Większość procesu przetwarzania sygnału jest realizowana przez procesor ogólnego przeznaczenia (zamiast układów specjalizowanych). Tak zaprojektowany odbiornik może obsługiwać różne typy transmisji radiowych jedynie dzięki zmianie programu przetwarzającego sygnał.
Zastosowania.
Radio programowalne jest szczególnie użyteczne w szybko rozwijających się systemach, które często podlegają unowocześnianiu i zmianom techniki nadawania, na przykład w sieciach komórkowych lub wojskowych.
Systemy radia programowalnego są również powszechnie używane na uczelniach i w badaniach akademickich, zarówno polskich uczelni jak i uczelni zagranicznych. W zajęciach dydaktycznych pozwalają studentom zapoznać się z szeroką gamą systemów radiowych (analogowych i cyfrowych) a w badaniach naukowych pozwalają na zbudowanie prototypów i empiryczną weryfikację hipotez.
Przykłady platform SDR.
Do popularnych i uniwersalnych urządzeń SDR należą m.in. "HackRF One", "BladeRF" czy "LimeSDR". Typem urządzenia, które zdobyło dużą popularność jest "RTL-SDR" (nazwa od chipsetu "RTL2832U" firmy Realtek). "RTL-SDR," mimo ograniczonych możliwości (ale przystępnej ceny – $20 i małych rozmiarów – forma "dongle'a USB"), zebrała duże grono zwolenników i szerokie wsparcie w obszarze oprogramowania i dokumentacji, zebranego m.in. wokół portalu "rtl-sdr.com".
Do popularniejszych platform, szczególnie w środowiskach akademickich, należą urządzenia z rodziny USRP (ang. "Universal Software Radio Peripheral"), firmy "Ettus Research" (należącej do "National Instruments"). Urządzenia te mają dwa tory radiowe, które pozwalają tworzyć system typu full-duplex, szerokie pasmo działania i duży wybór oprogramowania. 
Oprogramowanie.
W przypadku techniki radia programowalnego kluczowym elementem jest oprogramowanie. Obecnie istnieje wiele pakietów oprogramowania pozwalającego na budowanie oprogramowania SDR. Jednym z nich jest projekt GNU Radio. Wolne i otwarte oprogramowanie GNU Radio pozwala na projektowanie i uruchamianie systemów SDR jak również obserwowanie ich w działaniu. Częścią projektu jest baza gotowych modułów; można tę bazę również rozszerzać o swoje moduły. 
Przykładowe projekty opracowane w oparciu o GNU Radio to m.in.:
Lista projektów oprogramowania utrzymywana jest na stronie "rtl-sdr.com".

</doc>
<doc id="1509805" url="https://pl.wikipedia.org/wiki?curid=1509805" title="Kościół ewangelicko-augsburski św. Krzyża w Słupsku">
Kościół ewangelicko-augsburski św. Krzyża w Słupsku



</doc>
<doc id="1509806" url="https://pl.wikipedia.org/wiki?curid=1509806" title="Daniel O’Mahony">
Daniel O’Mahony

Daniel O’Mahony, hrabia Mahony (zm. w styczniu 1714 w Ocana) – irlandzki arystokrata i wojskowy, służący w armii i hiszpańskiej. 
Służył w armii francuskiej. Potem przeszedł do hiszpańskiej. Król Hiszpanii Filip V Burbon uczynił go w roku 1705 generałem-majorem hiszpańskiej armii. 
W bitwie pod Villaviciosa (1710) Mahony i gen. Val de Canas dowodzili kawaleria zmieniając spodziewaną klęskę w zwycięstwo. 
Poślubił Cecilię, córkę George’a Welda ze starej rodziny z Dorsetshire, z którą miał dwóch synów: 

</doc>
<doc id="1509807" url="https://pl.wikipedia.org/wiki?curid=1509807" title="Dorsetshire">
Dorsetshire



</doc>
<doc id="1509815" url="https://pl.wikipedia.org/wiki?curid=1509815" title="Kult Istoty Najwyższej">
Kult Istoty Najwyższej

Kult Istoty Najwyższej () – formalna religia państwowa wprowadzona we Francji w okresie rewolucji francuskiej dekretem Konwentu Narodowego z 7 maja 1794 roku (18 floréala roku II). Jej głównym propagatorem był Maksymilian Robespierre, który – będąc deistą – zauważył, że działania antyreligijne obracają się przeciw rewolucji, w związku z czym doprowadził do uchwalenia dekretu o istnieniu i uznawaniu przez lud francuski Istoty Najwyższej oraz nieśmiertelności duszy.
Cechy kultu.
Kult Istoty Najwyższej zakładał istnienie boga rozumianego na sposób deistyczny oraz nieśmiertelność duszy, łącząc równocześnie wiarę w powyższe dogmaty z promowaniem tzw. cnót republikańskich, takich jak patriotyzm, oddanie ideałom wolności i równości, gotowość do poświęceń i przedłożenia interesu państwowego nad osobisty. Odrzucał jednak interwencję nadprzyrodzoną zarówno w wydarzenia historyczne, jak i w osobisty los człowieka na ziemi, odżegnując się tym samym od koncepcji władzy pochodzącej od Boga.
Wyrazem kultu Istoty Najwyższej miał być szereg świąt republikańskich, w których jednak sama postać Istoty Najwyższej pojawiała się stosunkowo rzadko. O wiele szerzej akcentowane były wartości abstrakcyjne, jak odwaga, braterstwo, młodość czy szczęście. Samej Istocie Najwyższej zostało poświęcone tylko jedno święto, które miało odbywać się co roku 20 prairiala (8 czerwca), w praktyce zaś miało miejsce tylko raz. Natomiast na wszystkich budynkach publicznych, w szczególności nieużytkowanych kościołach katolickich, umieszczone zostały tablice głoszące „uznanie Istoty Najwyższej przez naród francuski”.
Święto Istoty Najwyższej.
Świętem Istoty Najwyższej ustanowiono dzień 8 czerwca. W Paryżu ceremonia religijna zorganizowana została w dużej mierze według pomysłów Robespierre'a, który był również głównym aktorem wystawnego święta. Maszerował on na czele szeregu deputowanych Konwentu, ubranych w świąteczne szaty, z kwiatami w dłoniach. Następnie na oczach tłumów odsłonięty został posąg Istoty Najwyższej, zaś spalone figury Ateizmu, Ambicji Osobistej, Egoizmu i Fałszywej Skromności. Robespierre wygłosił następnie długie przemówienie, zaś całość odbywała się przy uroczystej muzyce François-Josepha Gosseca i Étienne'a Nicolasa Méhula. Podobnie uroczystości miały miejsce w większości większych miast Francji, jednak jedynie w Paryżu, Lyonie i miastach położonych nad Rodanem cieszyły się one wysoką frekwencją. Nie zdołały one jednak, na co liczył Robespierre, zjednoczyć deputowanych ani ostatecznie wykorzenić kultu Rozumu.
Po przewrocie thermidoriańskim kult Istoty Najwyższej faktycznie zanikł.

</doc>
<doc id="1509816" url="https://pl.wikipedia.org/wiki?curid=1509816" title="Algis Kazulėnas">
Algis Kazulėnas

Algis Kazulėnas (ur. 26 sierpnia 1962 w Rakiszkach) – litewski polityk, z wykształcenia historyk, samorządowiec i muzealnik, od 2008 do 2012 poseł na Sejm.
Życiorys.
W 1986 ukończył studia z zakresu historii w Państwowym Instytucie Pedagogicznym w Wilnie.
Przez wiele lat pracował w Muzeum Krajoznawczym w rodzinnym mieście, dochodząc do stanowiska zastępcy jego dyrektora ds. nauki. W latach 1997–2000 sprawował mandat radnego rejonu rakiszeckiego. Ponownie zasiadał w samorządzie od 2007 do 2008, pełniąc jednocześnie funkcję zastępcy starosty tego rejonu.
Działał w Litewskim Związku Więźniów Politycznych i Zesłańców. W 2004 wraz ze swoim ugrupowaniem przystąpił do Związku Ojczyzny.
W wyborach parlamentarnych w 2008 uzyskał mandat posła na Sejm, pokonując w swoim okręgu w II turze wieloletniego deputowanego socjaldemokratów Vytautasa Saulisa. W 2012 nie uzyskał reelekcji. W 2015 powrócił natomiast do rakiszeckiego samorządu (reelekcja w 2019 i 2023).

</doc>
<doc id="1509817" url="https://pl.wikipedia.org/wiki?curid=1509817" title="Algis Kazulenas">
Algis Kazulenas



</doc>
<doc id="1509821" url="https://pl.wikipedia.org/wiki?curid=1509821" title="Adam Tomasiak">
Adam Tomasiak

Adam Tomasiak (ur. 15 lutego 1953 w Biesalu) – polski wioślarz, brązowy medalista olimpijski z Moskwy.
Był zawodnikiem Warmii Olsztyn (1969-1972), Zawiszy Bydgoszcz (1972-1977) oraz TW Polonii Poznań. Wielokrotnie był mistrzem Polski w różnych osadach. Brał udział w IO 76. Największe sukcesy odnosił w parze z Grzegorzem Nowakiem. Razem zdobyli brąz mistrzostw świata w 1978 w dwójce ze sternikiem (Ryszard Kubiak). Cała trójka znalazła się w "brązowej" osadzie IO 80. Jego żoną jest olimpijka Bogusława Kozłowska.
Sołtys wsi Marylin (gm. Drawsko).

</doc>
<doc id="1509822" url="https://pl.wikipedia.org/wiki?curid=1509822" title="Barchetta">
Barchetta

Barchetta (czyt. "barketta"; włos. "łódeczka") – rodzaj konstrukcji nadwozia stosowanego zazwyczaj w samochodach wyścigowych w latach 40. i 50. XX wieku. 
Silnik był umieszczony z przodu. Samochód był przeznaczony tylko dla kierowcy (wersje wyścigowe) lub dla kierowcy i pasażera (wersje typu roadster).
Nadwozie było wykonywane zazwyczaj ręcznie z aluminium. Niektóre modele nie posiadały przedniej szyby lub też posiadały tylko niewielką owiewkę.
Nadwozie typu barchetta pozbawione jest zbędnych elementów (jak np. zderzaki) celem zmniejszenia oporów powietrza. Brak jest również bagażnika. W wersjach wyścigowych nie montowano drzwi – kierowca musiał wspinać się nad boczną częścią karoserii. W innych wersjach drzwi były niewielkich rozmiarów, często bez zewnętrznej klamki.

</doc>
<doc id="1509824" url="https://pl.wikipedia.org/wiki?curid=1509824" title="Çatal Höyük">
Çatal Höyük



</doc>
<doc id="1509826" url="https://pl.wikipedia.org/wiki?curid=1509826" title="Staurikosaurus">
Staurikosaurus



</doc>
<doc id="1509827" url="https://pl.wikipedia.org/wiki?curid=1509827" title="Ryszard Kubiak">
Ryszard Kubiak

Ryszard Kubiak (ur. 22 marca 1950 w Bydgoszczy, zm. 6 lutego 2022) – polski wioślarz, sternik. Brązowy medalista olimpijski z Moskwy (1980).
Był zawodnikiem Kolejowego Klubu Wioślarskiego i Zawiszy Bydgoszcz. Wielokrotnie (24 razy) był mistrzem Polski w różnych osadach. Brał udział w trzech edycjach letnich igrzysk olimpijskich (XX Letnie Igrzyska Olimpijskie Monachium 1972, XXI Letnie Igrzyska Olimpijskie Montreal 1976, XXII Letnie Igrzyska Olimpijskie Moskwa 1980) oraz Mistrzostwach Świata. Dwa razy stawał na podium mistrzostw świata jako sternik dwójki, zdobywając srebro w 1975 (płynęli także Ryszard Stadniuk i Grzegorz Stellak) oraz brąz w 1978 (Grzegorz Nowak i Adam Tomasiak). W Moskwie cała piątka znalazła się w składzie "brązowej" osady.
Został pochowany na cmentarzu przy ul. Wiślanej w Bydgoszczy (Sektor IX-D Rząd 1 Numer 29). 

</doc>
<doc id="1509828" url="https://pl.wikipedia.org/wiki?curid=1509828" title="Rodrigo Manrique de Lara, hrabia Aguilar">
Rodrigo Manrique de Lara, hrabia Aguilar

Rodrigo Manrique de Lara, hrabia Aguilar (ur. ?, zm. 1717) − hiszpański arystokrata i polityk. 
Za czasów regencji w imieniu króla Karola II popierał Mariannę Austriacką przeciw Juanowi Józefowi Austriackiemu, gdy ten doszedł do władzy (1677) de Lara został wygnany do Logroño, lecz po śmierci Juana (1679) powrócił na dwór. Pełnił wiele funkcji administracyjnych; w tym m.in. prezydenta rady Aragonii (Consejo de Aragón) od roku 1698.

</doc>
<doc id="1509829" url="https://pl.wikipedia.org/wiki?curid=1509829" title="Paulius Saudargas">
Paulius Saudargas

Paulius Saudargas (ur. 13 marca 1979 w Kownie) – litewski polityk, fizyk, od 2008 poseł na Sejm Republiki Litewskiej.
Życiorys.
W 2001 ukończył studia fizyczne na Uniwersytecie Wileńskim. Dwa lata później uzyskał magisterium z zakresu biofizyki.
W latach 1999–2000 pracował jako starszy specjalista w jednym z departamentów Ministerstwa Obrony Narodowej. Od 2003 zajmował się działalnością naukową w instytucie fizyki, gdzie w 2007 uzyskał stopień doktora.
Zasiadał we władzach Młodych Chrześcijańskich Demokratów i Radzie Litewskich Organizacji Młodzieżowych, w której przewodniczył komisji etyki. Należał również do ścisłego kierownictwa Litewskich Chrześcijańskich Demokratów (od 2007 jako zastępca sekretarza generalnego).
W 2008 wraz ze swoim ugrupowaniem przystąpił do Związku Ojczyzny. W wyborach parlamentarnych w tym samym roku z ramienia konserwatystów uzyskał mandat posła na Sejm, pokonując w okręgu wyborczym Justyniszki w II turze deputowanego Związku Liberałów i Centrum. W 2012, 2016 i 2020 był wybierany na kolejne kadencje.
Jest synem polityka Algirdasa Saudargasa.

</doc>
<doc id="1509830" url="https://pl.wikipedia.org/wiki?curid=1509830" title="Adolf Martens (1875–1939)">
Adolf Martens (1875–1939)

Adolf Martens (ur. 22 marca 1875 w Warszawie, zm. 21 marca 1939 w Gdyni) – polski budowniczy, działacz ewangelicki.
Życiorys.
Syn Fryderyka Martensa, budowniczego i Julii z d. Romanos. Ukończył szkołę techniczno-budowlaną w Kolonii z tytułem budowniczego. W latach 1903–1908 przebywał w Nowym Jorku, 1909–1920 był kierownikiem oddziału przedsiębiorstwa „Martens i Daab” w Łodzi, później pracował na budowie fabryki amunicji w Starachowicach. W latach 1922–1934 prowadził przedsiębiorstwo budowlane w Gdyni, które głównie wykonywało prace brukarskie, sporadycznie projektowało kamienice. W latach 1932–1935 pracował w biurze technicznym Towarzystwa Budowy Osiedli, następnie był przedstawicielem przedsiębiorstw budowlanych, a 1 lutego 1939 został pracownikiem Wydziału Technicznego Komisariatu Rządu w Gdyni.
W 1931 był współorganizatorem polskiego zboru ewangelickiego w Gdyni i pierwszym prezesem kolegium kościelnego (do 1935), w 1938 został członkiem honorowym rady kościelnej.
Został pochowany w części ewangelickiej Cmentarza Witomińskiego.
Jego żona, Wanda Martensowa z d. Klose (1881–1935) pochodziła z Łowicza. Aktywnie wspierała męża w pracy kościelnej i w uznaniu zasług, jej imię przyjęło w 1937 parafialne Stowarzyszenie Niewiast.

</doc>
<doc id="1509831" url="https://pl.wikipedia.org/wiki?curid=1509831" title="Ryszard Stadniuk">
Ryszard Stadniuk

Ryszard Tadeusz Stadniuk (ur. 27 października 1951 w Szczecinie) – polski wioślarz, brązowy medalista olimpijski z Moskwy, wicemistrz świata z 1975.
Życiorys.
Był zawodnikiem SKS Czarni Szczecin. Wielokrotnie był mistrzem Polski w różnych osadach. Brał udział w IO 76. Największe sukcesy odnosił w parze z Grzegorzem Stellakiem. Razem zdobyli srebro mistrzostw świata w 1975 w dwójce ze sternikiem (Ryszard Kubiak). Cała trójka znalazła się w "brązowej" osadzie IO 80. Po zakończeniu kariery został działaczem sportowym, pełniącym funkcję prezesa Polskiego Związku Towarzystw Wioślarskich oraz przewodniczym Europejskiej Federacji Wioślarskiej.
Bibliografia.
 

</doc>
<doc id="1509832" url="https://pl.wikipedia.org/wiki?curid=1509832" title="Łapaczka rumowiska">
Łapaczka rumowiska

Łapaczka rumowiska (wleczonego) – budowla piętrząca (przegroda) zbudowana na strumieniu górskim w celu przechwycenia (uniemożliwienia dalszego przemieszczania się) rumowiska wleczonego.
Tę samą nazwę nosi również urządzenie do pomiaru intensywności transportu rumowiska wleczonego.

</doc>
<doc id="1509833" url="https://pl.wikipedia.org/wiki?curid=1509833" title="Grzegorz Stellak">
Grzegorz Stellak

Grzegorz Józef Stellak (ur. 11 marca 1951 w Płocku) – polski wioślarz, brązowy medalista olimpijski z Moskwy, wicemistrz świata z 1975.
Życiorys.
Ukończył Technikum Elektryczne w Płocku (1970). Był zawodnikiem Zawiszy Bydgoszcz i PTW „Budowlani”. Pięciokrotnie był mistrzem Polski w różnych osadach. Brał udział w trzech igrzyskach olimpijskich. W 1972 w ósemce i w 1976 w dwójce ze sternikiem zajmował szóste miejsca. Największe sukcesy odnosił w parze z Ryszardem Stadniukiem. Razem zdobyli srebrny medal na mistrzostwach świata w 1975 w dwójce ze sternikiem, którym był Ryszard Kubiak. Cała trójka znalazła się w czwórce ze sternikiem, która na Letnich Igrzyskach Olimpijskich w 1980 wywalczyła brązowy medal. Ponadto na tych samych zawodach ósemka z udziałem Grzegorza Stellaka została sklasyfikowana na dziewiątym miejscu.
Po zakończeniu kariery sportowej był m.in. trenerem, a w latach 2004–2012 prezesem Płockiego Towarzystwa Wioślarskiego „Budowlani”. Wyróżniony tytułem Płocczanina Roku 2009.

</doc>
<doc id="1509835" url="https://pl.wikipedia.org/wiki?curid=1509835" title="Nino de Angelo">
Nino de Angelo

Nino de Angelo, właśc. Domenico Gerhard Gorgoglione (ur. 18 grudnia 1963 w Karlsruhe) – niemiecki wokalista włoskiego pochodzenia, okazjonalnie aktor. Najbardziej znany z przeboju "Jenseits von Eden", który w Niemczech otrzymał Złotą Płytę.
Życiorys.
Urodził się w Karlsruhe w Republice Federalnej Niemiec, jako Domenico Gerhard Gorgoglione, w rodzinie włoskich imigrantów. W 1979 rozpoczął karierę muzyczną w perskiej restauracji, wykonując covery piosenek Elvisa Presleya, Adriana Celentana i Renata Zera. Rok później, w 1980, oficjalnie został obywatelem RFN. 
W latach 80. XX wieku wydał kilka singli i albumów. W 1981, mając 17 lat, podpisał kontrakt z Polydor Records i pod pseudonimem Nino przed końcem roku wydał dwa single - "Siebzehn" oraz "Der Ring, den Du trägst", ale żaden z nich nie zdobył większej popularności. W lutym 1982 zamienił pseudonim na Nino de Angelo i nagrał trzeci singiel "Und ein Engel fliegt in die Nacht". Kolejny singiel, wydany w 1983, "Ich sterbe nicht nochmal" został wyprodukowany przez Joachima Horna-Berngesa. Jako idol nastolatków trafił na okładkę magazynu „Bravo”.
Popularność zdobył dzięki wydanemu w listopadzie 1983 utworowi "Jenseits von Eden", autorstwa Drafi Deutschera i Joachima Horna-Berngesa. Singiel znalazł się na 1. miejscu listy przebojów w Niemczech (na liście przez 8 tygodni, w okresie 2 stycznia 1984 – 26 lutego 1984), Szwajcarii (na liście przez 5 tygodni, w okresie 29 stycznia 1984 – 3 marca 1984) oraz Austrii (na liście przez 2 tygodnie, w okresie 1 lutego 1984 – 14 lutego 1984). W Niemczech utwór otrzymał certyfikat Złotej Płyty. Piosenka została również nagrana w wersji anglojęzycznej, "Guardian Angel", która to zajęła 57. miejsce na brytyjskiej liście przebojów oraz włoskojęzycznej, "La valle dell'Eden". Co ciekawe włoskojęzyczna wersja, w wyniku błędu, pierwotnie została wydana pod hiszpańskim tytułem "La valle del Edén".
W 1989 rozpoczął współpracę z Dieterem Bohlenem. W tym samym roku wystąpił w 34. Konkursie Piosenki Eurowizji, w którym zajął 14. miejsce (zdobył 46 punktów). We współpracy z Dieterem Bohlenem powstał album "Samuraj" z 11 premierowymi piosenkami i jednym coverem utworu "There’s Too Much Blue In Missing You" grupy Modern Talking. W późniejszym czasie został wydany album "Flieger" (1989) z dwiema kompozycjami Bohlena i "Zurück nach vorn" (2003) z dwoma utworami Bohlena w nowych aranżacjach.
Występował gościnnie w serialach: WDR "Känguru" (1985), ZDF "Die Bertinis" (1988) i RTL "Kobra – oddział specjalny" w odcinku pt. „Na wschód od Edenu” ("Jenseits von Eden", 2017), którego tytuł jest taki sam, jak jedna z jego piosenek. W operze mydlanej RTL "Unter Uns" ("Między nami", 2006. 2008, 2009) zagrał postać Michaela Wintera.
W latach 90. XX wieku zmagał się z rakiem węzłów chłonnych i problemami finansowymi.

</doc>
<doc id="1509836" url="https://pl.wikipedia.org/wiki?curid=1509836" title="Beata Sokołowska">
Beata Sokołowska



</doc>
<doc id="1509837" url="https://pl.wikipedia.org/wiki?curid=1509837" title="Jesteburg">
Jesteburg

Jesteburg – miejscowość i gmina położona nad rzeką Seeve w niemieckim kraju związkowym Dolna Saksonia, w powiecie Harburg, siedziba władz gminy zbiorowej (niem. "Samtgemeinde") Jesteburg obejmującej sześć okolicznych miejscowości.
Położenie geograficzne.
Jesteburg leży ok. 30 km na południe od Hamburga i ok. 10 km na północ od Pustaci Lüneburskiej.
Skład gminy.
Miejscowości należące do gminy Jesteburg: Itzenbüttel, Jesteburg, Lohof, Lüllau, Osterberg, Thelstorf i Wiedenhof.

</doc>
<doc id="1509839" url="https://pl.wikipedia.org/wiki?curid=1509839" title="Eumecichthys fiski">
Eumecichthys fiski

Eumecichthys fiski – gatunek ryby z rodziny Lophotidae, jedyny przedstawiciel rodzaju "Eumecichthys". Osiąga do 150 cm długości. Gatunek rzadki, występuje we wszystkich oceanach, batypelagiczny/mezopelagiczny, spotykany na głębokościach około 1000 m p.p.m. Tak jak inne ryby z rodziny Lophotidae i pokrewnych ryb Radiicephalidae, ma cewkowaty gruczoł położony w pobliżu jelita tylnego, wytwarzający atramentową substancję wydalaną przez odbyt w razie zagrożenia.

</doc>
<doc id="1509841" url="https://pl.wikipedia.org/wiki?curid=1509841" title="Wągrowiec (stacja kolejowa)">
Wągrowiec (stacja kolejowa)

Wągrowiec – stacja kolejowa w woj. wielkopolskim, położona w Wągrowcu przy ulicy Kolejowej.
W roku 2018 stacja obsługiwała ok. 1700 pasażerów na dobę.
Charakterystyka dworca i stacji.
Na stacji tunel podziemny prowadzi od budynku dworca, przez kolejne perony, aż do wyjścia na ulicy Średniej. Budynek dworcowy wykonany jest z czerwonej cegły. W skład stacji wchodzi również wieża ciśnień, a dawniej też magazyn i lokomotywownia wraz z obrotnicą, wyburzone całkowicie po 2008 roku. Ze stacji Wągrowiec dojechać można spalinowym zespołem trakcyjnym do Poznania oraz do Gołańczy, choć jeszcze niedawno stacja posiadała połączenie z Rogoźnem, Bydgoszczą oraz Żninem. W latach 2011 – 2013 przeprowadzona została modernizacja linii kolejowej nr 356, mająca na celu poprawę warunków podróżowania oraz przyspieszenie kursujących pociągów do 120 km/h. Linia została ponownie otwarta 11 grudnia 2011 roku, dzięki czemu stacja w Wągrowcu ponownie odzyskała bezpośrednie połączenie z Poznaniem. W latach 2014-15 w ramach inwestycji miejskich oraz PKP PLK S.A budynek dworca wągrowieckiego oraz jego otoczenie zostały zmodernizowane oraz przystosowywane dla potrzeb osób niepełnosprawnych. Powstało Zintegrowane Centrum Komunikacyjne (łączące komunikację kolejową, autobusową i miejską), infrastruktura rowerowa Bike&amp;Ride oraz dwa duże parkingi Park&amp;Ride. Przeprowadzoną rewitalizację wągrowieckiego dworca i terenów przyległych zwieńczyło formalne włączenie Wągrowca do programu Poznańskiej Kolei Metropolitalnej, dzięki czemu zwiększyła się częstotliwość kursowania pociągów oraz powstała możliwość zakupu wspólnego "poznańskiego" biletu kolejowego, który jest równocześnie biletem na tramwaj i autobus w Poznaniu.
Wągrowiec wygrał konkurs "Dworzec Roku 2018" zorganizowany przez Fundację Prokolej i Fundację Grupy PKP. W latach 2020-2022, kosztem 70 milionów złotych, wzniesiono w obrębie stacji Punkt Utrzymania Taboru Kolei Wielkopolskich obsługujący spalinowe zespoły trakcyjne. Hala główna ma 2.783 m² powierzchni. Zlokalizowano w niej cztery stanowiska obsługi taboru o długości 108 metrów i szerokości 16 metrów (przeglądy, sprzątanie mycie). Hala postojowa ma 1971,61 m² powierzchni i zawiera osiem stanowisk o długości 96 metrów oraz szerokości 20 metrów. Na terenie punktu istnieje 2,4 kilometra torowisk oraz stacja paliw, w tym AdBlue. Oprócz tego w ramach punktu działa symulator jazdy do szkolenia maszynistów.

</doc>
<doc id="1509846" url="https://pl.wikipedia.org/wiki?curid=1509846" title="Niżni Staw">
Niżni Staw

Niżni Staw – nazwa kilkunastu jezior w Tatrach, występujących zazwyczaj razem z Wyżnim Stawem.

</doc>
<doc id="1509849" url="https://pl.wikipedia.org/wiki?curid=1509849" title="Wyżni Staw">
Wyżni Staw

Wyżni Staw – nazwa kilkunastu jezior w Tatrach, występujących zazwyczaj razem z Niżnim Stawem.

</doc>
<doc id="1509852" url="https://pl.wikipedia.org/wiki?curid=1509852" title="Wyżni Smrekowicki Stawek">
Wyżni Smrekowicki Stawek

Wyżni Smrekowicki Stawek (słow. "Vyšné Smrekovické pliesko") – mały, zatorfiony stawek położony na wysokości ok. 1380 m n.p.m. w słowackiej części Tatr Wysokich. Znajduje się w północno-wschodniej części tarasu zwanego Smrekowicą, ok. 1,5 km na północny zachód od Szczyrbskiego Jeziora. Stawek nie jest dokładnie pomierzony, stale zmniejsza się pod wpływem zatorfienia. Grubość pokładów torfu w jego otoczeniu przekracza 5,5 m, a ich wiek szacuje się na 7500 lat. Nie prowadzą do niego żadne znakowane szlaki turystyczne.
Wyżni Smrekowicki Stawek jest jednym z grupy Smrekowickich Stawków, ok. 200 m na północny zachód od niego położony jest drugi stawek tej grupy – Niżni Smrekowicki Stawek. Dawniej Wyżni Smrekowicki Stawek miał ok. 15 m średnicy, lecz obecnie wskutek postępującego zatorfienia tworzy go jedynie kilka małych oczek wodnych, a niekiedy wysycha całkowicie. Niegdyś otaczał go gęsty bór świerkowy, jednak został on prawie całkowicie wyłamany podczas huraganu, który nawiedził słowackie Tatry 19 listopada 2004 r.

</doc>
<doc id="1509853" url="https://pl.wikipedia.org/wiki?curid=1509853" title="Niżni Smrekowicki Stawek">
Niżni Smrekowicki Stawek

Niżni Smrekowicki Stawek (słow. "Nižné Smrekovické pliesko") – stawek położony na wysokości 1355 m n.p.m. wchodzący w skład grupy Smrekowickich Stawków w słowackich Tatrach Wysokich. Pomiary pracowników TANAP-u z lat 1961–1967 wykazują, że ma powierzchnię 0,080 ha, wymiary 55 × 18 m i głębokość ok. 0,6 m.
Niżni Smrekowicki Stawek znajduje się w środkowej części tarasu zwanego Smrekowicą, ok. 1,5 km na zachód od Szczyrbskiego Jeziora. W wyniku postępującego zatorfienia stawek stopniowo zmniejsza się, więc podane pomiary mogą być obecnie nieprawidłowe. W jego pobliżu leży Wyżni Smrekowicki Stawek, drugi stawek z grupy Smrekowickich Stawków. Po huraganie, który nawiedził słowackie Tatry 19 listopada 2004 r., jest widoczny z niektórych tatrzańskich obiektów, ponieważ niegdyś otaczający go bór świerkowy został prawie całkowicie wyłamany. Do Niżniego Smrekowickiego Stawku nie prowadzą żadne znakowane szlaki turystyczne.
Niżni Smrekowicki Stawek w nazewnictwie słowackim jest niekiedy błędnie nazywany "Vyšné Rakytovské pleso" lub "Horné Rakytovské pleso". Nazwy te są błędne, ponieważ odnoszą się do Rakitowych Stawków, które znajdują się nieco na zachód. Poprawne nazewnictwo polskie pochodzi od tarasu Smrekowica.

</doc>
<doc id="1509859" url="https://pl.wikipedia.org/wiki?curid=1509859" title="Walter Tausk">
Walter Tausk

Walter Tausk (ur. 16 kwietnia 1890 w Trzebnicy, zm. 29 listopada 1941 w Kownie) – niemiecki przedsiębiorca i pisarz, najbardziej znany z pamiętników pisanych we Wrocławiu w latach 1925–1940.
Życiorys.
Urodził się w żydowskiej rodzinie w Trzebnicy, maturę zdał w Jeleniej Górze. Przez jeden semestr uczęszczał do wrocławskiej Akademii Sztuki.
Brał udział w I wojnie światowej, za okazane bohaterstwo został odznaczony Żelaznym Krzyżem. Z zawodu dekorator wnętrz, był agentem firm meblowych, dekoratorskich i tekstylnych. Mieszkał we Wrocławiu. Został buddystą i publikował drobne utwory w buddyjskich czasopismach. W 1924 opublikował „Olaf Höris Tod Skizze zu einer Vollmondphantasie”.
Z powodu pochodzenia prześladowany w okresie III Rzeszy. 25 listopada 1941 wywieziony w transporcie do Kowna, gdzie zginął.
Pamiętniki.
W latach 1925–1940 pisał pamiętniki, które są kronikami życia żydowskiego. Opisuje w nich narastający antysemityzm i prześladowania, m.in. Noc Kryształową. Opisał m.in. zniszczenie Nowej Synagogi. Zachowanych 7 tomów pamiętników znajduje się w Bibliotece Uniwersytetu Wrocławskiego. Fragmenty ukazały się w 1973 w opracowaniu Ryszarda Kincla pod tytułem „Dżuma w mieście Breslau”. Wydanie niemieckie pod tytułem „Breslauer Tagebuch 1933–1940” ukazało się po raz pierwszy w 1975 i było wielokrotnie wznawiane.

</doc>
<doc id="1509862" url="https://pl.wikipedia.org/wiki?curid=1509862" title="Francisco Pignatelli">
Francisco Pignatelli

Francisco Pignatelli – hiszpański polityk i dyplomata żyjący w XVIII wieku. 
Francisco Pignatelli był marszałkiem polnym, gubernatorem i komendantem generalnym Aragonii od marca 1738 do marca 1740 roku, gdy zastąpił go Lucas Fernando Patiño, markiz de Castelar, dzierżawca generalny. 
W listopadzie 1741 Pignatelli znów został komendantem Aragonii i pozostał nim do stycznia 1746 roku. 
W latach 1749–1751 ambasador Hiszpanii w Paryżu. W misji dyplomatycznej pomagał mu jako sekretarz ambasady i szpieg Luis Ferrari, który pozostał w stolicy Francji do 1759 roku. 

</doc>
<doc id="1509865" url="https://pl.wikipedia.org/wiki?curid=1509865" title="Luigi Rigio Branciforte">
Luigi Rigio Branciforte

Luigi Rigio Branciforte, książę de Campoflorido - hiszpański polityk i dyplomata z XVIII wieku. Włoch z pochodzenia.
Kupił stopień pułkownika za 2.000 escudos. Był politycznym klientem księcia de Spinola. Od 1712 na dworze madryckim. Został kapitanem generalnym (capitán general) w Guipúzcoa (1715-1719), gubernatorem Ceuty (1719-1720), kapitanem generalnym Walencji (1723-1727), ambasadorem Hiszpanii w Wenecji (1737-1740) i Francji (1740-1746), gdzie negocjował II pakt Familijny. Gdy zmarł Filip V Burbon, a żona zmarłego władcy Izabela Farnese, nastały złe czasy dla Włochów na dworze (a dobre dla Irlandczyków). Campoflorido powrócił na rodzinną Sycylię do Acitrezza, gdzie w 1749 wybudował pałac.
Jego dwaj synowie Stefano i Michele służyli królom Sycylii. Stefano Rigio, książę de Aci, był dzierżawcą generalnym (1738), ambasadorem Karola VI w Madrycie od czerwca 1743 do czerwca 1761. Michele Rigio, książę Campoflorido przejął rządy, gdy król Karol wyruszył na pole bitwy pod Veletri w 1744 roku i podpisał w 1759 roku rezygnacje Karola z Sycylii i Neapolu na rzecz Ferdynanda IV.

</doc>
<doc id="1509866" url="https://pl.wikipedia.org/wiki?curid=1509866" title="Rezerwat przyrody Bukowe Zdroje im. Profesora Tadeusza Dominika">
Rezerwat przyrody Bukowe Zdroje im. Profesora Tadeusza Dominika

Rezerwat przyrody Bukowe Zdroje im. Profesora Tadeusza Dominika – rezerwat leśny o powierzchni 221,28 ha, utworzony 30 maja 1956 (początkowo na powierzchni 216,28 ha pod nazwą "Rezerwat przyrody Bukowe Zdroje", w 1964 zmniejszony do 207,9 ha, powiększony w 2005 r.), w województwie zachodniopomorskim, w północno-zachodniej części Szczecińskiego Parku Krajobrazowego „Puszcza Bukowa”, graniczącego poprzez autostradę A6 od zachodu z Podjuchami i od północy z osiedlem Bukowym. W większości znajduje się na gruntach gminy Stare Czarnowo, jedynie 2,63 ha powierzchni objęte jest granicami miasta Szczecin. W 1982 r. zarządzeniem Ministra Leśnictwa i Przemysłu Drzewnego z dnia 23 sierpnia (Monitor Polski nr 20, poz. 179) rezerwat otrzymał aktualną nazwę na cześć szczecińskiego mykologa – Tadeusza Dominika.
Cel ochrony.
Celem ochrony jest zachowanie ze względów przyrodniczych, naukowych i dydaktycznych cech i procesów naturalnych dla wyróżniającego się dużymi walorami biocenotycznymi oraz estetycznymi kompleksu buczyn, łęgów i olsów, kształtującego się w warunkach dużego urozmaicenia rzeźby terenu i warunków siedliskowych. Na terenie rezerwatu 31 pomników przyrody: 27 dębów o obwodach 170-390 cm, 3 buki (170-230 cm obw.) oraz głaz narzutowy "Szwedzki Kamień".
Charakterystyka.
Największy rezerwat w Puszczy Bukowej chroniący dobrze wykształcone żyzne buczyny niżowe ("Galio odorati-Fagetum") z kostrzewą leśną ("Festuca altissima") w runie, łęgi (w tym subatlantyckie łęgi jesionowe i jesionowo-olszowe) oraz kwaśne dąbrowy i buczyny ("Luzulo pilosae-Fagetum"). Obejmuje tereny silnie zróżnicowane pod względem siedliskowym o bardzo zróżnicowanej rzeźbie terenu. Z północy na południe przecina ten obszar głęboka dolina Chojnówki z typowo wykształconym łęgiem jesionowym ze stanowiskami turzycy zgrzebłowatej ("Carex strigosa"), gatunku znanego w kraju tylko z kilku stanowisk poza Puszczą Bukową. Przy wyciekach u stóp stoków występuje buczyna źródliskowa (zbiorowisko "Fagus sylvatica-Mercurialis perennis") z kilkoma gatunkami storczykowatych i rzadką stokłosą gałęzistą ("Bromus ramosus"). Stoki wzniesień pokrywa buczyna żyzna, kwaśna i dąbrowy.
Występują tu następujące rośliny chronione: jarząb brekinia ("Sorbus torminalis"), buławnik wielkokwiatowy ("Cephalanthera damasonium"), buławnik czerwony ("Cephalanthera rubra"), kruszczyk szerokolistny ("Epipactis helleborine"), gnieźnik leśny ("Neottia nidus-avis"), przylaszczka pospolita ("Hepatica nobilis"). Natomiast spośród roślin zagrożonych i rzadkich rozpoznano takie jak: czartawa pośrednia ("Circaea intermedia"), żywiec cebulkowy ("Dentaria bulbifera"), turzyca zgrzebłowata ("Carex strigosa"), przytulia leśna ("Galium sylvaticum"), przetacznik górski ("Veronica montana"), skrzyp zimowy ("Equisetum hyemale"), zachyłka oszczepowata ("Phegopteris connectilis"), kokorycz wątła ("Corydalis intermedia").

</doc>
<doc id="1509873" url="https://pl.wikipedia.org/wiki?curid=1509873" title="Mustafa Sandal">
Mustafa Sandal

Mustafa Sandal (ur. 11 stycznia 1970 w Stambule) – turecki piosenkarz; (znany także jako Musti), producent muzyczny, aktor filmowy.
Jego debiut w latach 90. XX w. stał się wielkim sukcesem – sprzedał wtedy 17 milionów płyt. Piosenkarz jest znany w Europie dzięki swym największym przebojom: "Araba" i "İsyankar". Dzięki nim i innym swoim piosenkom jest znany w wielu krajach.
Jest fanem Beşiktaşu JK.
Biegle posługuje się angielskim, tureckim, włoskim i francuskim.
Żonaty z popularną serbską piosenkarką Eminą Jahović, z którą ma syna.

</doc>
<doc id="1509875" url="https://pl.wikipedia.org/wiki?curid=1509875" title="Lotniskowce typu Lexington">
Lotniskowce typu Lexington

Lotniskowce typu Lexington – typ amerykańskich lotniskowców z okresu II wojny światowej, zbudowanych na bazie kadłubów krążowników liniowych typu "Lexington" w latach 20. Wprowadzono do służby 2 okręty tego typu: „Lexington” (CV-2) i „Saratoga” (CV-3). Były to pierwsze duże lotniskowce US Navy.
Konstrukcja.
Okręty te były oryginalnie budowane jako krążowniki liniowe typu Lexington, jednakże z uwagi na fakt że Traktat Waszyngtoński z roku 1922 uniemożliwiał ich ukończenie, a jednocześnie zezwalał Stanom Zjednoczonym na przebudowę, dwa z nich przerobiono na bardzo duże lotniskowce. Duży hangar o długości 134 metrów i szerokości ponad 20 metrów, został zbudowany na szczycie oryginalnego kadłuba, od góry zaś zwieńczony był pełnowymiarowym pokładem startowym.
Okręty te miały napęd turboelektryczny: ich turbiny parowe napędzały generatory, które wytwarzały prąd, a ten był następnie kierowany do silników elektrycznych, które napędzały śruby okrętów.

</doc>
<doc id="1509877" url="https://pl.wikipedia.org/wiki?curid=1509877" title="Willis Chatman Hawley">
Willis Chatman Hawley

Willis Chatman Hawley (ur. 5 maja 1864, zm. 24 lipca 1941 w Salem w Oregonie) – polityk i prawnik amerykański związany z Partią Republikańską.
W latach 1907–1933 przez trzynaście dwuletnich kadencji Kongresu Stanów Zjednoczonych był przedstawicielem pierwszego okręgu wyborczego w stanie Oregon w Izbie Reprezentantów Stanów Zjednoczonych.
Był jednym z wnioskodawców ustawy Smoota-Hawleya – aktu prawnego, który podniósł cła na ponad 20 tysięcy towarów importowych i w opinii wielu współczesnych ekonomistów przyczynił się do pogłębienia i przedłużenia wielkiego kryzysu.

</doc>
<doc id="1509880" url="https://pl.wikipedia.org/wiki?curid=1509880" title="Jacek Bodyk">
Jacek Bodyk

Jacek Bodyk (ur. 12 czerwca 1966 w Polkowicach) – polski kolarz, olimpijczyk.
Startował na Igrzyskach Olimpijskich w 1988 w Seulu, gdzie w wyścigu ze startu wspólnego na dystansie 196,8 km zajął 28. miejsce. Zajął 5. miejsce w mistrzostwach świata w 1991 w Stuttgarcie w 1991 w wyścigu amatorów ze startu wspólnego.
Zwyciężył w wyścigu "Szlakiem Grodów Piastowskich" w 1988 oraz w "Małopolskim Wyścigu Górskim" w 1991, a także w wyścigu w Aulnat w tym samym roku.
Był wicemistrzem Polski w wyścigu górskim w 1991 oraz brązowym medalistą w wyścigu drużynowym 1989. Dwukrotnie startował w "Wyścigu Pokoju". W 1988 zajął 42. miejsce, a w 1990 37. miejsce. Kilkakrotny uczestnik "Wyścigu Dookoła Polski", najlepsze 9. miejsce zajął w 1995.
Jako amator reprezentował kluby Górnik Polkowice i Trasa Zielona Góra, a jako zawodowiec Lampre-Colnago-Animex (1992).

</doc>
<doc id="1509895" url="https://pl.wikipedia.org/wiki?curid=1509895" title="John Marin">
John Marin

John Marin (ur. 23 grudnia 1870 w Rutherford, zm. 2 października 1953 w Cape Split, Maine) – amerykański malarz i grafik.
Studiował malarstwo w Filadelfii. Studiował również w Art Students League of New York. Jego akwarelowe i olejne pejzaże morskie powstały pod wpływem impresjonizmu. Inspiracją dla wielu spośród jego oryginalnych innowacji w dziedzinie akwareli było wybrzeże stanu Maine i ulice Manhattanu. Znany jest szczególnie z akwareli, na których atmosfera krajobrazu lub widoku morskiego oddana została za pomocą pełnych siły, kubistycznie podzielonych kształtów i barwnych wzorców.

</doc>
<doc id="1509896" url="https://pl.wikipedia.org/wiki?curid=1509896" title="Bernard Lyot">
Bernard Lyot

Bernard Lyot Ferdinand (ur. 27 lutego 1897 w Paryżu, zm. 2 kwietnia 1952 w Kairze) − francuski astronom, członek francuskiej Akademii Nauk, wynalazca koronografu (1930).
Życiorys.
W 1922 skonstruował polarymetr do obserwacji planet. Dowiódł, że niektóre z linii Fraunhofera w widmie słonecznym reprezentują zjonizowane postacie znanych metali, a nie nieznane pierwiastki.
Większość jego badań w latach 20. dotyczyła spolaryzowanego światła, odbitego w kierunku Ziemi z Księżyca i innych planet. Stwierdził, że Księżyc jest prawdopodobnie pokryty warstwą wulkanicznego pyłu oraz że burze pyłowe są częstym zjawiskiem na powierzchni Marsa. Później skoncentrował się na badaniu korony słonecznej, do którego zaprojektował w 1931 koronograf. Umożliwiając obserwacje korony Słońca w pełnym świetle dnia, a nie tylko podczas zaćmień, koronograf pozwolił także dokonywać obserwacji ciągłych zmian korony słonecznej. Oznaczało to, że koronę można sfilmować, czego Lyot dowiódł po raz pierwszy w 1935.
Nagrody i wyróżnienia.
W 1964 roku Międzynarodowa Unia Astronomiczna jeden z kraterów na Księżycu nazwała Lyot, a w 1973 roku krater Lyot na Marsie.

</doc>
<doc id="1509901" url="https://pl.wikipedia.org/wiki?curid=1509901" title="István Jónyer">
István Jónyer

István Jónyer (ur. 4 sierpnia 1950 w Miszkolcu) – węgierski tenisista stołowy, czterokrotny mistrz świata. 
Ośmiokrotny medalista mistrzostw świata. Dwukrotnie zdobywał złoto w grze podwójnej, jeden raz w grze pojedynczej i drużynowo. Czterokrotnie zwyciężał w mistrzostwach Europy: dwukrotnie zdobył złoto drużynowo i w grze podwójnej.
Dwukrotny triumfator Europa Top 12 w 1971 i 1974 roku. Dwudziestopięciokrotny mistrz Węgier w latach 1967-1982 (był sześciokrotnym mistrzem w singlu w latach 1968, 1970, 1974-1978).

</doc>
<doc id="1509902" url="https://pl.wikipedia.org/wiki?curid=1509902" title="Istvan Joyner">
Istvan Joyner



</doc>
<doc id="1509904" url="https://pl.wikipedia.org/wiki?curid=1509904" title="István Jonyer">
István Jonyer



</doc>
<doc id="1509908" url="https://pl.wikipedia.org/wiki?curid=1509908" title="Włodzimierz Muś">
Włodzimierz Muś

Włodzimierz Muś (ur. 24 lipca 1918 w Moskwie, zm. 25 października 1993 w Warszawie) – generał brygady Wojska Polskiego, doktor nauk historycznych (1974). Dowódca Korpusu Bezpieczeństwa Wewnętrznego (1951–1964).
Życiorys.
Syn Bazylego i Karoliny. Po repatriacji zamieszkał wraz z rodziną w Telatynie, gdzie spoczywają jego rodzice. Uczęszczał do gimnazjum w Tomaszowie Lubelskim i w Białej Podlaskiej. Był czynnym działaczem Komunistycznego Związku Młodzieży Zachodniej Ukrainy. W marcu 1937 aresztowany i skazany wyrokiem Sądu Okręgowego w Zamościu na 2 lata więzienia w zawieszeniu na 5 lat i pozbawiony praw publicznych na okres 5 lat. Na przestrzeni lat 1937–1938 łącznik KZMZU pomiędzy gminami Jarczów i Poturzyn, a następnie członek komitetu KZMZU w Poturzynie i członek redakcji pisemka „Głos Młodych”. Po agresji ZSRR na Polskę i okupacji Tomaszowa Lubelskiego przez Armię Czerwoną 25 września 1939 współorganizował, m.in. wraz z Aleksandrem Żebruniem wiec witający Armię Czerwoną. Został szefem Tymczasowego Komitetu Rewolucyjnego w gminie Telatyn. 17 października 1939 Armia Czerwona wycofała się z Tomaszowa Lubelskiego poza ustaloną 28 września 1939 w niemiecko-sowieckim traktacie o granicach i przyjaźni linię demarkacyjną. Wraz z nią na teren okupacji sowieckiej ewakuowali się działacze Rewkomu, w tym Włodzimierz Muś. Oprócz niego byli to m.in. Adam Humer, Olga Żebruń, Aleksander Żebruń i Walerian Ciechaniewicz. Zamieszkał we Lwowie, gdzie pracował jako referent kancelarii w Radzie Związków Zawodowych.
W 1940, po otrzymaniu sowieckiego paszportu został zmobilizowany do Armii Czerwonej (28 Pułk Artylerii Ciężkiej w Leningradzie), gdzie ukończył podoficerską szkołę artylerii otrzymując stopień sierżanta. Po ataku Niemiec na ZSRR od sierpnia 1941 pełnił stanowisko instruktora w 40 Pułku Artylerii w Leningradzie. Stąd skierowany został do szkoły oficerskiej w Toksowie pod Leningradem. W grudniu 1941 został ranny pod Tichwinem. Po wyleczeniu służył w 719 pp wchodzącym w skład 67 Dywizji Strzeleckiej, która broniła odcinka frontu między jeziorami Onega i Ładoga. Wiosną 1943 został skierowany do formowanej 1 Polskiej Dywizji Piechoty im. Tadeusza Kościuszki. W lutym 1944 awansowany do stopnia chorążego, a następnie skierowany do szkoły polityczno–wychowawczej w Moskwie. Po jej ukończeniu otrzymał stopień podporucznika. Został zastępcą dowódcy ds. politycznych 3 Brygady Artylerii Haubic, później zastępca dowódcy ds. politycznych 1 Samodzielnego Pułku Moździerzy. Był członkiem Polskiej Partii Robotniczej, a następnie (od 1948) Polskiej Zjednoczonej Partii Robotniczej.
W latach 1945–1946 był zastępcą dowódcy ds. politycznych 1 Brygady Saperów. Od 1946 do 1947 zastępca dowódcy ds. polityczno-wychowawczych 11 DP. W 1947 ukończył kurs dowódców pułków w Centrum Wyszkolenia Piechoty. W tym samym roku został wyznaczony na dowódcę Samodzielnego Pułku Ochrony Rządu w stopniu majora. W 1948 otrzymał awans na stopień podpułkownika. Od sierpnia 1948 był dowódcą 1 Specjalnego Pułku KBW. Od lutego 1949 zastępca dowódcy Korpusu Bezpieczeństwa Wewnętrznego ds. liniowych i awansowany na pułkownika. We wrześniu 1950 został szefem sztabu, a w maju 1951 dowódcą Korpusu Bezpieczeństwa Wewnętrznego. W 1953 mianowany generałem brygady. Dowodził Korpusem do 1965 z przerwą na studia w Akademii Sztabu Generalnego Sił Zbrojnych ZSRR w Moskwie. W marcu 1965 przekazał obowiązki dowódcy KBW gen. bryg. Bronisławowi Kuriacie. 
W 1956 jako dowódca KBW wraz z niemal całym swoim korpusem oficerskim włączył się w obronę idei „polskiego października”. W tym okresie był współautorem memorandum w sprawie zmian statusu pobytu Armii Radzieckiej w Polsce. Od lipca 1965 do marca 1968 sprawował funkcję attaché wojskowego, morskiego i lotniczego ambasady PRL w Budapeszcie. Następnie pozostawał do czerwca 1970 w dyspozycji MON. Nie przyjął proponowanego mu stanowiska szefa Wojewódzkiego Sztabu Wojskowego. Później przeszedł w stan spoczynku.
W latach 1963–1965 był prezesem Polskiego Związku Jeździeckiego. W latach 1985–1990 był członkiem Rady Naczelnej Związku Bojowników o Wolność i Demokrację.
Mieszkał w Warszawie, zajmował się historią, działał w środowisku kombatantów KBW – był przewodniczącym tego środowiska przy Zarządzie Wojewódzkim ZBoWiD w Warszawie. W czerwcu 1974 obronił pracę doktorską na Wydziale Historycznym Uniwersytetu Warszawskiego pt. "Legion Polski na Węgrzech w latach 1848–1849" przygotowaną pod kierunkiem prof. Marii Wawrykowej. Napisał również książkę o charakterze wspomnieniowym "W służbie boga wojny", za którą w 1984 otrzymał nagrodę tygodnika „Polityka”. W lipcu 1988 z okazji 70 rocznicy urodzin został przyjęty przez ministra spraw wewnętrznych gen. broni Czesława Kiszczaka.
W 1989 w wywiadzie dla „Tygodnika Kulturalnego” na temat walk w powojennej Polsce stwierdził:
Zdesperowany nieuleczalną chorobą popełnił samobójstwo. Został pochowany na Cmentarzu Wojskowym na Powązkach (kwatera HIII-4-11).
Życie prywatne.
Mieszkał w Warszawie. Od 1947 był żonaty z Ireną Bronisławą z domu Adamczyk (1921-1991). Miał syna i córkę.

</doc>
<doc id="1509909" url="https://pl.wikipedia.org/wiki?curid=1509909" title="Xi Enting">
Xi Enting

Xi Enting (; ur. 1946, zm. 27 października 2019) – chiński tenisista stołowy, dwukrotny mistrz świata.
Czterokrotnie zdobywał medale mistrzostw świata. Dwukrotnie był mistrzem świata (tytuł zdobył indywidualnie w 1973 roku w Sarajewie i drużynowo dwa lata wcześniej w Nagoi).
Mistrz Azji w grze pojedynczej w 1978 w Kuala Lumpur indywidualnie, dwukrotnie w deblu (1980, 1982), czterokrotnie drużynowo. W turnieju drużynowym zwyciężał również podczas Igrzysk Azjatyckich w Teheranie (1974 i Mistrzostw Azji 1974 w Jokohamie).

</doc>
<doc id="1509915" url="https://pl.wikipedia.org/wiki?curid=1509915" title="Zafryki">
Zafryki

Zafryki – grupa artystyczna, powstała w roku 1991, w skład której wchodzą Piotr Młodożeniec i Marek Sobczyk. Obaj artyści są absolwentami Akademii Sztuk Pięknych w Warszawie. Grupa zajmuje się grafiką użytkową - projektowaniem plakatów, okładek, typografią, opracowaniem graficznym książek i czasopism. Zajmują się zarówno grafiką tradycyjną jak i komputerową. 
Nazwa.
Jest odniesieniem do sztuki prymitywnej, zwłaszcza afrykańskiej. Jest również odwołaniem do potocznego zwrotu "za friko".

</doc>
<doc id="1509916" url="https://pl.wikipedia.org/wiki?curid=1509916" title="Rong Guotuan">
Rong Guotuan

Rong Guotuan (; ur. 1937, zm. 1968) – chiński tenisista stołowy, dwukrotny mistrz świata.
Trzykrotnie zdobywał medale mistrzostw świata. Dwukrotnie był mistrzem świata (tytuł zdobył indywidualnie w 1959 roku w Dortmundzie i drużynowo dwa lata później w Pekinie).
Po zakończeniu kariery zawodniczej był trenerem kobiecej kadry narodowej. Jego podopieczne zdobyły na mistrzostwach świata w 1965 roku w Lublanie po raz pierwszy w historii złoto, przerywając dominację Japonek.

</doc>
<doc id="1509940" url="https://pl.wikipedia.org/wiki?curid=1509940" title="Julianowo (powiat rypiński)">
Julianowo (powiat rypiński)

Julianowo – wieś w Polsce położona w województwie kujawsko-pomorskim, w powiecie rypińskim, w gminie Brzuze. 
W latach 1975–1998 miejscowość administracyjnie należała do województwa włocławskiego.

</doc>
<doc id="1509941" url="https://pl.wikipedia.org/wiki?curid=1509941" title="Henryk Kliem">
Henryk Kliem

Henryk Kliem (ur. 1878 w Chodczu, zm. 21 kwietnia 1938 w Gdyni) – inżynier, ewangelicki działacz kościelny.
Syn duchownego, ks. Emila Augusta Kliema, również dziadek był pastorem. Po ukończeniu Instytutu Inżynierów Komunikacji w Petersburgu pracował przy rozbudowie portów w Archangielsku i w Petersburgu, gdzie był również zastępcą kapitana portu. Po powrocie do Polski w 1921 był zatrudniony przy rozbudowie Żoliborza w Warszawie i pracował w Grodnie. W 1926 zamieszkał w Tczewie, brał udział w rozbudowie portu rzecznego, węzła kolejowego i wznoszeniu szeregu budynków. Wraz z żoną, Aleksandrą Kliem, w domu własnym na przedmieściu Górki prowadził prywatną bursę dla młodzieży inteligenckiej i był zaangażowany w życie miasta. Współpracując z ks. Jerzym Kahané, doprowadził do powstania w 1930 polskiego zboru ewangelickiego w Tczewie i do śmierci pozostawał prezesem kolegium kościelnego. Od 1936 prowadził w Gdyni wraz z inż. Ciszewskim i Grabowskim biuro zajmujące się rozbudową portu. 
Pochowany w części ewangelickiej Cmentarza Witomińskiego w Gdyni (kwatera 5-12-27). Kliemowie mieli dzieci, które zmarły jeszcze podczas pobytu w Rosji.

</doc>
<doc id="1509942" url="https://pl.wikipedia.org/wiki?curid=1509942" title="Dolina Środkowego Bugu">
Dolina Środkowego Bugu

Dolina Środkowego Bugu (kod obszaru PLB060003) – obszar specjalnej ochrony ptaków sieci Natura 2000 o powierzchni 28 096,55 ha, położony w województwie lubelskim na terenie gmin:
Obszar obejmuje odcinek doliny Bugu między okolicą miejscowości Gołębie (gdzie rzeka, płynąca wcześniej przez terytorium Ukrainy, staje się rzeką graniczną) a Terespolem.
Spora część obszaru leży na terenie innych wielkopowierzchniowych form ochrony przyrody – parków krajobrazowych i obszarów chronionego krajobrazu, takich jak Nadbużański Obszar Chronionego Krajobrazu (16,71% powierzchni „Doliny Środkowego Bugu”) czy Poleski Obszar Chronionego Krajobrazu (15,94%). Ponadto na terenie obszaru znajdują się rezerwaty przyrody Małoziemce i „Sugry” imienia Janusza Szostakiewicza.
Do lęgów przystępuje tu przynajmniej 1% krajowej populacji następujących gatunków ptaków: błotniak łąkowy, bocian biały, derkacz, dzięcioł białoszyi, rybitwa białowąsa, rybitwa czarna, zimorodek, brodziec piskliwy, krwawodziób, rybitwa białoskrzydła, rycyk; stosunkowo licznie występują: bąk, błotniak stawowy, podróżniczek i jarzębatka. Ponadto odbywa tu swoje lęgi ponad 5% krajowej populacji brzegówki.

</doc>
<doc id="1509945" url="https://pl.wikipedia.org/wiki?curid=1509945" title="Jan Karol Woyna">
Jan Karol Woyna

Jan Karol Woyna herbu Trąby (ur. 6 stycznia 1665 r. w Jasienicy Solnej, zm. w 1693 r. w Gdańsku) – polski szlachcic, tłumacz, wydawca i językoznawca, leksykograf, filolog, pedagog.
Urodził się w rodzinie szlacheckiej Woynów herbu Trąby w Jasienicy Solnej na Rusi (gmina Dereżyce). Wyjechał na studia w Królewcu, potem podróżował do Niemiec i Włoch, gdzie doskonale opanował obce języki.
Gdy został nauczycielem języka polskiego w Gdańsku, zauważył brak podręczników do gramatyki dla obcokrajowców, szczególnie dla Włochów i Niemców. Napisał polskie gramatyki po łacinie (Gdańsk 1690) i po niemiecku (Gdańsk 1693). W gramatyce łacińskiej umieścił słownik 300 wyrazów, korzystając z "Thaesaurusa" Grzegorza Knapskiego (ok. 1564-1639), "Adagia Polonica" (1632 r.), które uznał za „vocabula polonicae barbara, obsoleta et inusitata” (1665-1693).
W 1746 r. został wydany jego podręcznik do nauki języka polskiego po niemiecku, składający się z czterech części: w pierwszej znajduje się "Onomasticum", czyli słownik wyrazów polskich i niemieckich, uporządkowanych według części mowy, w drugiej gramatyka języka polskiego, w trzeciej polskie i niemieckie przysłowia, a w czwartej rozmówki polsko-niemieckie.

</doc>
<doc id="1509946" url="https://pl.wikipedia.org/wiki?curid=1509946" title="Julianowo (powiat inowrocławski)">
Julianowo (powiat inowrocławski)

Julianowo – osada w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 osada administracyjnie należała do województwa bydgoskiego.

</doc>
<doc id="1509950" url="https://pl.wikipedia.org/wiki?curid=1509950" title="Gutaperkowiec">
Gutaperkowiec

Gutaperkowiec, drzewo gutaperkowe, perczowiec ("Palaquium gutta" (Hook.) Burck.) – gatunek drzewa z rodziny sączyńcowatych. W naturze występował pierwotnie w lasach Półwyspu Malajskiego i na wyspach w Indonezji, ale na stanowiskach naturalnych został niemal całkowicie wytępiony. Występuje jako drzewo uprawne w strefie międzyzwrotnikowej m.in. w obrębie dawnego zasięgu naturalnego, także na Nowej Gwinei, na Filipinach, w północnej części Brazylii.
Zastosowanie.
Po nacięciu kory drzewo wydziela sok mleczny, z którego otrzymywana jest masa przypominająca kauczuk. Masa ta jest cennym surowcem przemysłowym o nazwie gutaperka. Sok z drzewa gutaperkowego ma zastosowanie w lecznictwie jako środek opatrunkowy (papier gutaperkowy). W stomatologii do sporządzania wypełniaczy do zęba. Poza tym drzew dostarcza wartościowego drewna, wykorzystywanego przy budowie wagonów kolejowych oraz w snycerstwie.

</doc>
<doc id="1509951" url="https://pl.wikipedia.org/wiki?curid=1509951" title="Drzewo gutaperkowe">
Drzewo gutaperkowe



</doc>
<doc id="1509952" url="https://pl.wikipedia.org/wiki?curid=1509952" title="Contact Center">
Contact Center



</doc>
<doc id="1509954" url="https://pl.wikipedia.org/wiki?curid=1509954" title="Perczowiec">
Perczowiec



</doc>
<doc id="1509955" url="https://pl.wikipedia.org/wiki?curid=1509955" title="Palaquium gutta">
Palaquium gutta



</doc>
<doc id="1509956" url="https://pl.wikipedia.org/wiki?curid=1509956" title="InfraRecorder">
InfraRecorder

InfraRecorder – otwartoźródłowy program do nagrywania płyt CD/DVD dla systemów Microsoft Windows.
Umożliwia wypalanie płyt z danymi, płyt audio, płyt wideo oraz kopiowanie nośników. Program jest wyposażony również w obsługę obrazów dyskowych, które potrafi tworzyć i nagrywać na nośnik.
Główne okno programu zawiera listę dostępnych funkcji, a właściwe zadania są realizowane w odrębnych oknach. Okno programu przy tworzeniu kompilacji składa się z przeglądarki plików, która umożliwia przeglądanie treści zapisanych na dyskach komputera oraz przenoszenie wybranych plików do ostatecznej kompilacji. Aplikacja obsługuje metodę „przeciągnij i upuść”.
Prace nad programem rozpoczął Christian Kindahl podczas Google Summer of Code w 2006. InfraRecorder używa biblioteki cdrtools do przeprowadzenia rzeczywistego wypalania danych na płytę. Od wersji 0.46 InfraRecorder jest wydany na licencji GNU GPL 3.
Portal Cnet ocenił InfraRecorder jako najlepszy darmowy program do wypalania płyt CD/DVD będący alternatywą dla oprogramowania komercyjnego.

</doc>
<doc id="1509962" url="https://pl.wikipedia.org/wiki?curid=1509962" title="Pogoń Banie Mazurskie">
Pogoń Banie Mazurskie



</doc>
<doc id="1509963" url="https://pl.wikipedia.org/wiki?curid=1509963" title="Trzcinnik piaskowy">
Trzcinnik piaskowy

Trzcinnik piaskowy ("Calamagrostis epigejos" (L.) Roth) – gatunek rośliny z rodziny wiechlinowatych ("Poaceae"). Znany też jako trzcinnik łąkowy. Jako gatunek rodzimy występuje w Eurazji i Afryce. Ponadto zawleczony do Ameryki i na Tasmanię. W Polsce wszędzie pospolity. Gatunek pionierski na ubogich nieużytkach, odłogach, zrębach. Traktowany jako uporczywy chwast. 
Biologia.
Bylina. Kwitnie od lipca do września. Kwiaty są wiatropylne. 2n = 28 i 56.
Ekologia.
Gatunek o niewielkich wymaganiach siedliskowych. Jest światłolubny, choć rośnie też w miejscach umiarkowanie zacienionych. Jest wskaźnikowy dla niskiego poziomu wód gruntowych. Najsilniej rośnie na glebach luźnych i kwaśnych. Za sprawą silnie rosnących rozłogów zagłusza inne gatunki. W leśnictwie traktowany jako uporczywy chwast. W klasyfikacji zbiorowisk roślinnych gatunek charakterystyczny dla Cl. "Epilobietea angustifolii" i Ass. "Calamagrostietum epigeji". Masowo porasta niezalewane odsypiska rzeczne w dolinach rzek.
Zmienność.
Opisywanych jest kilka podgatunków i odmian:
Tworzy mieszańce z trzcinnikiem leśnym, lancetowatym, prostym, szuwarowym i pstrym. Tworzy też sterylne mieszańce międzyrodzajowe z piaskownicą zwyczajną ("Ammophila arenaria"), spotykane w Polsce nad Bałtykiem. 
Zastosowanie.
Trawa bezwartościowa gospodarczo, choć młode rośliny w przypadku braku innej karmy, mogą być używane jako pożywienie zwierząt trawożernych. Można też używać trzcinnika jako ściółkę pod zwierzęta lub w nasadzeniach do umacniania piaszczystych lub żwirowych skarp.

</doc>
<doc id="1509964" url="https://pl.wikipedia.org/wiki?curid=1509964" title="Calamagrostis epigeios">
Calamagrostis epigeios



</doc>
<doc id="1509965" url="https://pl.wikipedia.org/wiki?curid=1509965" title="Calamagrostis epigejos">
Calamagrostis epigejos



</doc>
<doc id="1509967" url="https://pl.wikipedia.org/wiki?curid=1509967" title="Jadwiga Szeptycka">
Jadwiga Szeptycka

Jadwiga Szeptycka (ur. 16 marca 1883 w Siemianicach, zm. 27 września 1939 w Przyłbicach) – polska pionierka archeologii i etnografii.
Była córką ziemianina Piotra Szembeka i Marii z Fredrów (córki Jana Aleksandra i wnuczki Aleksandra Fredry). Odebrała staranne wykształcenie domowe. Jako nastolatka, wraz z siostrą zorganizowała Związek Dzieci Polskich i tajną szkołę, która funkcjonowała w latach 1898–1904 w Siemianicach i okolicznych miejscowościach. 
W 1897 wraz z siostrą Zofią przystąpiła do badań archeologicznych cmentarzyska z okresu rzymskiego w rodzinnej wsi. Naukowa opiekę nad tymi pracami pełnił kustosz Poznańskiego Towarzystwa Przyjaciół Nauk Bolesław Erzepki. Rezultaty badań opracowała w "Sprawozdaniu z poszukiwań archeologicznych odbytych ostatniemi latami w Siemianicach" (powiat kępiński) („Roczniki PTPN” 1902).
Poza archeologią interesowała się kulturą ludową Wielkopolski, później Galicji Wschodniej, i wreszcie Małopolski Wschodniej. Zbierała pieśni ludowe (zapisy nutowe i teksty), rejestrowała obrzędy, zwyczaje, informacje o zdobnictwie, architekturze itp. Utrzymywała kontakt z Sewerynem Udzielą i dzięki jego pomocy wydała pod kryptonimem "Przyczynki do etnografii Wielkopolski" (MAAE 8, 1906). Praca ta, wraz z publikacją siostry "Dalsze przyczynki do etnografii Wielkopolski" (MAAE 12, 1912) uchodzi za największy po Kolbergu zbiór materiałów o kulturze ludowej tego regionu.
W 1902 wyszła za mąż na Leona Szeptyckiego, brata metropolity Andrzeja, ziemianina oraz wnuka Aleksandra Fredry i przeniosła się do majątku męża, Przyłbic k. Jaworowa. Tam również prowadziła badania etnograficzne, które opracowała w artykule pt. "Przyczynki do etnografii powiatu jaworowskiego" przedstawionym na posiedzeniu Komisji Etnograficznej PAU w 1934.
Interesowała się również literaturą i malarstwem, była członkiem Towarzystwa Muzeum Etnograficznego w Krakowie.
Urodziła ośmioro dzieci. Po agresji Niemiec i ZSRR na Polskę została wraz z mężem zamordowana przez funkcjonariuszy NKWD, przybyłych do majątku Szeptyckich.

</doc>
<doc id="1509971" url="https://pl.wikipedia.org/wiki?curid=1509971" title="Myrosław Dumanskyj">
Myrosław Dumanskyj



</doc>
<doc id="1509972" url="https://pl.wikipedia.org/wiki?curid=1509972" title="Wołodymyr Ljutyj">
Wołodymyr Ljutyj



</doc>
<doc id="1509973" url="https://pl.wikipedia.org/wiki?curid=1509973" title="Grzegorz Knapiusz">
Grzegorz Knapiusz



</doc>
<doc id="1509978" url="https://pl.wikipedia.org/wiki?curid=1509978" title="Wyżni Ciemnosmreczyński Staw">
Wyżni Ciemnosmreczyński Staw

Wyżni Ciemnosmreczyński Staw (, , ) – staw położony na wysokości 1716 m n.p.m. (według niektórych źródeł 1723 m), w Dolinie Ciemnosmreczyńskiej (odnoga Doliny Koprowej), w słowackich Tatrach Wysokich. Według pomiarów Romana Gajdy z 1932 r. miał powierzchnię 4,512 ha, rozmiary 393 × 172 m i głębokość 20 m. Pomiary TANAP-u z lat 60 XX w. wykazały, że ma powierzchnię 5,548 ha, wymiary 408 × 195 m i głębokość ok. 20 m. Znajduje się na obszarze ochrony ścisłej TANAP-u, dlatego bez zgody władz parku narodowego odwiedzanie go nie jest dozwolone.
Opisywał go Stanisław Staszic, nazywając "Czarnym Stawem pod Liptowskimi Murami". Jest jeziorem polodowcowym, wypełniającym otoczony piargami cyrk lodowcowy w trzecim piętrze Doliny Ciemnosmreczyńskiej, czasami nazywanym Doliną Piarżystą. Ma odpływ, którym woda spływa do Niżniego Ciemnosmreczyńskiego Stawu. Jezioro jest otoczone masywami Cubryny, Koprowego Wierchu i jego północno-zachodniej grani.
Zobacz też.
Jeziora tatrzańskie

</doc>
<doc id="1509989" url="https://pl.wikipedia.org/wiki?curid=1509989" title="Jerzy Milian">
Jerzy Milian

Jerzy Stanisław Milian (ur. 10 kwietnia 1935 w Poznaniu, zm. 7 marca 2018) – polski muzyk jazzowy, malarz i kompozytor, wibrafonista, aranżer; w latach 1973–1991 dyrektor Orkiestry Rozrywkowej Polskiego Radia i Telewizji w Katowicach.
Życiorys.
W 1951 w wieku szesnastu lat ukończył Państwową Średnią Szkołę Muzyczną w Poznaniu. Później studiował w prestiżowym wschodnioberlińskim konserwatorium (obecnie Muzyczna Szkoła Wyższa im. Hannsa Eislera w Berlinie; "Hochschule für Musik „Hanns Eisler“ Berlin"). Jego nauczycielami byli m.in. Wolfram Heicking i Bogusław Schaeffer. 
W latach 1953–1955 tworzył kwintet wraz ze Stanisławem Chwiłkowskim, Ryszardem Czaplickim, Jerzym Piątkiem i Stanisławem Liskiem. W latach 1956–1958 grał na wibrafonie w sekstecie Krzysztofa Komedy, a na przełomie 1959 i 1960 w kwintecie Jana Wróblewskiego. Na jego dorobek artystyczny składają się też oprawy muzyczne kabaretów. Dyrektor i kierownik artystyczny Orkiestry Rozrywkowej Polskiego Radia i Telewizji w Katowicach, wykładowca na poznańskiej PWSM. Uczestnik wielu festiwali jazzowych (m.in. Jazz Jamboree).
Zasiadał w jury Festiwalu Piosenki Radzieckiej w Zielonej Górze.
W latach 1950–1957 był członkiem ZMP, od 1961 należał do PZPR. W czasach PRL był odznaczony m.in.: Krzyżem Kawalerskim Orderu Odrodzenia Polski, Złotym Krzyżem Zasługi i odznaką Zasłużony Działacz Kultury. W 2004 został odznaczony Krzyżem Komandorskim Orderu Odrodzenia Polski. 
W 2017 nakładem GAD Records wydano autobiografię Jerzego Miliana "Wiem i powiem. Życiorys dobrze brzmiący".
Został pochowany na Centralnym Cmentarzu Komunalnym w Katowicach.

</doc>
<doc id="1509992" url="https://pl.wikipedia.org/wiki?curid=1509992" title="Lemno-Spirodeletum polyrrhizae">
Lemno-Spirodeletum polyrrhizae

Lemno-Spirodeletum polyrrhizae, Lemno-Spirodeleteum (Koch, 1954) – syntakson w randze zespołu roślinności należący do klasy "Lemnetea minoris". Zbiorowisko roślinne wodne budowane głównie przez drobne makrofity pleustonowe – rzęsę drobną, rzęsę trójrowkową, rzęsę garbatą i spirodelę wielokorzeniową.
Charakterystyka.
Zbiorowisko roślinności pleustonowej głównie rzęs w postaci pływającego po powierzchni wody kożucha o grubości do 5 cm. Zbiorowisko bogate florystycznie, o zmiennym składzie gatunkowym budujących go lemnidów. Występuje w wodach stojących i bardzo wolno płynących. Najczęściej zajmuje zbiorniki niewielkie (rowy, zakola, stawy, młaki, starorzecza, glinianki, torfianki i inne zbiorniki astatyczne), a także zaciszne zatoki większych jezior. Są to miejsca o słabym falowaniu, które niszczy jego strukturę. Głębokość i budowa dna mają mniejsze znaczenie – mogą to być bardzo płytkie kałuże, nawet krótkotrwale wysychające lub zbiorniki ponaddwumetrowej głębokości. Odczyn wody od lekko kwaśnego do lekko zasadowego. Wody stosunkowo żyzne (mezotroficzne lub eutroficzne). W mniejszych zbiornikach może zarastać całą powierzchnię, w większych, o większym falowaniu, często mieszające się z innymi zbiorowiskami roślinności wodnej i szuwarowej. Zwykle łączy się z zespołem "Hydrocharitetum morsus-ranae", a często z zespołem "Nupharo-Nymphaeetum albae". Produkuje znaczną ilość biomasy, ale ulega ona szybkiemu rozkładowi i nie sprzyja wypłycaniu zbiornika. Zacieniając głębsze warstwy wody i wychwytując biogeny utrudnia rozwój roślin zakorzenionych, przez co spowalnia sukcesję ekologiczną i lądowacenie zbiorników. Zbiorowisko to bywało wykorzystywane gospodarczo jako miejsce pożywiania się kaczek.
Charakterystyczna kombinacja gatunków zbiorowiska ma znaczenie dla diagnostyki syntaksonomicznej, jednak nie wszystkie składające się na nią gatunki występują często. Zbiorowiska pleustofitów mają zmienny przestrzennie i czasowo skład. Płaty "Lemno-Spirodeletum" mogą być budowane przez wszystkie cztery gatunki charakterystyczne w różnych proporcjach, nie wykluczając jednogatunkowych agregacji. Spośród nich najrzadziej występuje rzęsa garbata. Gatunki charakterystyczne dla wyższych syntaksonów towarzyszą rzadko. Innych gatunków towarzyszących jest sporo, najczęściej są to rogatek sztywny ("Ceratophyllum demersum"), żabiściek pływający ("Hydrocharis morsus-ranae") i moczarka kanadyjska ("Elodea canadensis").
Status syntaksonomiczny.
Zbiorowiska pleustofitów bywają efemeryczne i zmienne. Z tego powodu ich klasyfikacja nastręcza trudności. W najczęściej przyjmowanym w Polsce ogólnym systemie klasyfikacji syntaksonomicznej Władysława Matuszkiewicza zespół "Lemno-Spirodeletum polyrrhizae" (podobnie jak nadrzędny wobec niego związek zespołów "Lemnion minoris") nie jest uwzględniany, a fitocenozy spełniające kryteria zaliczenia do tego zespołu włączane są do innych zbiorowisk z klasy "Lemnetea". Niemniej zespół ten jest często wyróżniany w publikacjach specjalistycznych dotyczących roślinności wodnej. Nie ma utrwalonej polskiej nazwy – nazywany bywa zespołem rzęs, zespołem rzęsy wodnej, zespołem spirodeli wielokorzeniowej lub zespołem rzęs i spirodeli wielokorzeniowej.

</doc>
<doc id="1509993" url="https://pl.wikipedia.org/wiki?curid=1509993" title="Riurik (1892)">
Riurik (1892)



</doc>
<doc id="1509994" url="https://pl.wikipedia.org/wiki?curid=1509994" title="Lemno-Spirodeletum">
Lemno-Spirodeletum



</doc>
<doc id="1509995" url="https://pl.wikipedia.org/wiki?curid=1509995" title="Steaua Bukareszt (rugby)">
Steaua Bukareszt (rugby)

Steaua Bukareszt – rumuński zespół rugby z siedzibą w Bukareszcie, najbardziej utytułowany klub rugby w Rumunii. Drużyna swoje mecze gra na boisku zlokalizowanym w kompleksie stadionu Ghencea, gdzie odbywają się również mecze sekcji piłkarskiej.
Rumuńskie kluby rugby nie biorą udziału w europejskich rozgrywkach z powodu różnicy pomiędzy nimi a czołowymi drużynami w Europie. Natomiast rumuńska drużyna związkowa, w której grają głównie zawodnicy Steauy, uczestniczy co roku w Europejskim Puchar Challenge jako Bukareszt Rugby. 
Historia.
Klub Steaua Bukareszt powstał na wniosek ministra obrony jako klub wojskowy w 1947 roku, natomiast sekcja rugby rok później z inicjatywy takich sportowców jak Nicholas Ghiondea, Margarita Blãgescu, Peter Cosmãnescu czy Emanuel Valeriu, a pierwszym trenerem został George Sfetescu. Już w drugim roku swojej działalności zdobyli tytuł mistrzów kraju, a w kolejnym sezonie również puchar kraju. W 1953 roku natomiast Steaua zdobyła pierwszy dublet. W latach 50. i 60. toczyła boje o dominację w kraju z dwoma stołecznymi klubami: Dinamo oraz CFR Grivița Roșie (późniejszym Locomotiva). Lata 70. i 80. zostały natomiast zdominiowane przez Steauę – w ciągu dwudziestu lat drużyna trzynastokrotnie zdobyła mistrzostwo kraju. Mimo iż pierwsze dziesięciolecie nowego millenium należało do Dinamo, klub nadal utrzymuje wysoką pozycję w kraju, trzykrotnie w tym czasie zdobywając tytuł mistrzowski.
Klub wyszkolił wielu zawodników, dzięki którym reprezentacja kraju odnosiła sukcesy na arenie międzynarodowej, w tym kilkukrotnie wygrała w turniejach będących protoplastami obecnego Pucharu Narodów Europy. Związani z klubem byli m.in. Daniel Barbu, Alexandru Ionescu, Alexandru Penciu, Rene Chiriac, Paul Ciobănel, Adrian Mateescu, Mircea Braga, Răducu Durbac, Eduard Suciu, Dumitru Teleaşcă, Alexandru Achim, Neculai Postolachi, Florică Murariu, Marin Ionescu, Mircea Muntean, Sorin Fuicu, Marin Moţ, Gheorghe Vărzaru i Liviu Hodorcă.

</doc>
<doc id="1509996" url="https://pl.wikipedia.org/wiki?curid=1509996" title="Lenka (piosenkarka)">
Lenka (piosenkarka)

Lenka Kripac (ur. 19 marca 1978 w Bedze) – australijska piosenkarka czechosłowackiego pochodzenia, kompozytorka, muzyk australijskiego zespołu elektroniczno-rockowego "Decoder Ring". Niegdyś znana również jako prezenterka kreskówek w porannym programie telewizyjnym "Cheez-It" i aktorka.
Życiorys.
Jej ojciec wyemigrował z Czechosłowacji, a następnie zamieszkał na odludnym wybrzeżu Australii. W wieku sześciu lat Lenka przeniosła się do Sydney, gdzie uczęszczała do rozmaitych szkół, w tym plastycznych, i do akademii sztuk scenicznych. Uczyła się gry na fortepianie, aktorstwa i śpiewania. Od 1998 do 2005 występowała jako aktorka w serialach telewizyjnych. Prowadziła kreskówki porannego programu dla dzieci "Cheez-It" (potocznie "Uśmiechnij się"). Zagrała główną rolę w horrorze "Mroczna plaża" ("Lost Things", 2003).
W Sydney również rozpoczęła karierę muzyka w ramach australijskiego zespołu Decoder Ring, jeszcze jako Lenka Kripac, nagrywając z nimi dwa albumy jako wokalistka i klawiszowiec. W 2007 przeniosła się do Kalifornii. 24 września 2008 wydała debiutancki solowy album pt. "Lenka", który zajął 142. miejsce na amerykańskiej liście przebojów "Billboard 200" i 15. miejsce na liście ARIA chart w Australii. Pierwszy singel, „The Show” wykorzystano w reklamach sklepu odzieżowego Old Navy i użyto w serialu telewizyjnym "Ugly Betty", był również promowany w iTunes Store jako "Free Single of the Week", a fragment utworu został wykorzystany w 2009 roku także do reklamy wiosennej ramówki w telewizji TVN. Piosenka „Trouble Is a Friend” została użyta w jednym z odcinków serialu "Chirurdzy" oraz jako utwór tytułowy w serialu "Julia".
18 kwietnia 2011 wydała album pt. "Two", który promowała singlem „Heart Skips a Beat”. Zamieszkała w Silver Lake, wschodniej dzielnicy i centrum muzyki alternatywnej w Los Angeles. Jej muzyka jest intensywnie promowana przez jej wytwórnię płytową Epic Records. Jej piosenka „Everything At Once” została użyta w reklamie Windows 8.
13 maja 2012 urodziła syna o imieniu Quinn.

</doc>
<doc id="1509997" url="https://pl.wikipedia.org/wiki?curid=1509997" title="Tele-24">
Tele-24

Tele-24 – łódzka stacja telewizyjna. Kanał powstał w 1992, a zakończył działalność w 1994 roku. Stacja należała do grupy telewizyjnej Polonia 1, która skupiała lokalne ośrodki telewizyjne z różnych rejonów kraju. W związku z brakiem zgody na wydanie koncesji dla stacji zaprzestano emisji programu. Kanał był nadawany naziemnie na kanale 24 i był dostępny w promieniu ok. 60 km od Łodzi.
Siedziba stacji znajdowała się przy ul. Traugutta 21/23 (budynek Łódzkiego Ośrodka Geodezji). Tam znajdowały się również anteny. Jeszcze zanim władze 20 września 1994 roku zamknęły nielegalną stację skupioną w sieci Polonia 1, swoje anteny na dachu budynku zainstalowała spółka Polskie Sieci Nadawcze.
Głównym programem informacyjnym były Aktualności Tele24. Prezenterami w programie byli Tomasz Lasota, Grzegorz Pawlak, Izabela Kuna, Sławomir Macias, Hubert Bekrycht, Krzysztof Tralewski i Włodzimierz Osiński.

</doc>
<doc id="1510002" url="https://pl.wikipedia.org/wiki?curid=1510002" title="25. ceremonia wręczenia Złotych Globów">
25. ceremonia wręczenia Złotych Globów

Złote Globy 1967 przyznawano 24 lutego 1968 roku w Beverly Hilton Hotel w Los Angeles.
Nagroda Henrietty dla popularnych aktorów: Laurence Harvey i Julie Andrews.
Nagroda im. Cecila DeMille’a za całokształt twórczości: Kirk Douglas.
Kino.
Najlepszy film dramatyczny.
W upalną noc, reż. Norman Jewison
nominacje:
Najlepsza komedia/musical.
Absolwent, reż. Mike Nichols
nominacje:
Najlepszy aktor dramatyczny.
Rod Steiger – W upalną noc
nominacje:
Najlepsza aktorka dramatyczna.
Edith Evans – Szepczące ściany
nominacje:
Najlepszy aktor w komedii/musicalu.
Richard Harris – Camelot
nominacje:
Najlepsza aktorka w komedii/musicalu.
Anne Bancroft – Absolwent
nominacje:
Najlepszy aktor drugoplanowy.
Richard Attenborough – Doktor Dolittle
nominacje:
Najlepsza aktorka drugoplanowa.
Carol Channing – Na wskroś nowoczesna Millie
nominacje:
Najlepsza reżyseria.
Mike Nichols – Absolwent
nominacje:
Najlepszy scenariusz.
Stirling Silliphant – "W upalną noc"
nominacje:
Najlepsza muzyka.
Frederick Loewe – "Camelot"
nominacje:
Najlepsza piosenka.
Frederick Loewe (muzyka), Alan Jay Lerner (słowa) – „If Ever I Should Leave You” z filmu Camelot
nominacje:
Najlepszy film zagraniczny.
Żyć, aby żyć, reż. Claude Lelouch 
nominacje:
Najlepszy anglojęzyczny film zagraniczny.
The Fox, reż. Mark Rydell 
nominacje:
Najbardziej obiecujący aktor.
Dustin Hoffman – Absolwent
nominacje:
Najbardziej obiecująca aktorka.
Katharine Ross – Absolwent
nominacje:

</doc>
<doc id="1510004" url="https://pl.wikipedia.org/wiki?curid=1510004" title="KAwZ">
KAwZ

KAwZ (ros. Курганский Автобусный Завод, "Kurganskij Awtobusnyj Zawod") – rosyjska fabryka i marka autobusów mająca swoją siedzibę w mieście Kurgan.
Historia i opis fabryki.
Początkowo fabryka prowadziła produkcję na potrzeby przemysłu obronnego. Postanowieniem Rady Ministrów RSFSR z 19 września 1957 roku przekształcono profil zakładu na produkcję autobusów opartych na bazie ciężarówek GAZ. Pierwszy autobus KAwZ-651A zakład wyprodukował 14 stycznia 1958 roku. Obecnie fabryka należy do GAZa, i specjalizuje się w produkcji małych autobusów, w szczególności szkolnych.

</doc>
<doc id="1510010" url="https://pl.wikipedia.org/wiki?curid=1510010" title="16 Wołoski Pułk Graniczny">
16 Wołoski Pułk Graniczny

16 Wołoski Pułk Graniczny – jeden z austriackich pułków pogranicznych okresu Cesarstwa Austriackiego.
Podczas wojny polsko-austriackiej w 1809 wchodził w skład oddziału Straży Przedniej generał-majora Johanna Friedricha von Mohra (1765-1847). Posiadał 1 batalion.

</doc>
<doc id="1510011" url="https://pl.wikipedia.org/wiki?curid=1510011" title="Ciemnosmreczyński Staw Wyżni">
Ciemnosmreczyński Staw Wyżni



</doc>
<doc id="1510014" url="https://pl.wikipedia.org/wiki?curid=1510014" title="Wyżni Staw Ciemnosmreczyński">
Wyżni Staw Ciemnosmreczyński



</doc>
<doc id="1510015" url="https://pl.wikipedia.org/wiki?curid=1510015" title="Józef Banek">
Józef Banek

Józef Wilhelm Banek (ur. 8 stycznia 1892 w Warszawie, zm. 15 lipca lub października 1985 tamże) – polski księgowy, agent AK, Sprawiedliwy wśród Narodów Świata. 
Życiorys.
Pochodził z rodziny ewangelickiej, był synem Augusta i Katarzyny z domu Brude (zm. 19 lipca 1932). Jego starszy brat Henryk Banek był zesłańcem syberyjskim, odznaczonym Krzyżem Niepodległości. 
Dwukrotnie żonaty – z Teresą Elzą (zm. 11 lutego 1928) i Anną, zwaną Andzią, córką (lub wnuczką?) rosyjskiego generała, który zginął w powstaniu styczniowym pod Warszawą.
Podczas okupacji hitlerowskiej ocalił w swoim mieszkaniu przy ul. Stalowej 46 m. 33 na warszawskiej Pradze żydowską rodzinę Dratwerów, znanych esperantystów oraz prawdopodobnie Izaaka Millera i jego siostrę. 
Otrzymał wraz z drugą żoną tytuł Sprawiedliwego wśród Narodów Świata. 
Pochowany w grobie matki na cmentarzu w Warszawie przy ul. Młynarskiej (kw. I-8-8).

</doc>
<doc id="1510016" url="https://pl.wikipedia.org/wiki?curid=1510016" title="17 Wołoski Pułk Graniczny">
17 Wołoski Pułk Graniczny

17 Wołoski Pułk Graniczny (niem. "Grenzregiment n. 17 Siebenbürgisches - 2nd Walachen") – jeden z austriackich pułków pogranicznych okresu Cesarstwa Austriackiego. Pułk został utworzony w 1762 roku, a rozwiązany w 1851.
Podczas wojny polsko-austriackiej w 1809 wchodził w skład oddziału Straży Przedniej generał-majora (GM) Johanna Friedricha von Mohra (1765-1847). Posiadał 1 batalion.
W końcowej fazie wojen napoleońskich w składzie Dywizji Piechoty dowodzonej przez generał-porucznika (FML) Johanna Friedricha von Mohra.

</doc>
<doc id="1510017" url="https://pl.wikipedia.org/wiki?curid=1510017" title="București Rugby">
București Rugby

Bukareszt Rugby – rumuński zespół rugby zrzeszający najlepszych zawodników ligi rumuńskiej i reprezentujący Rumunię w europejskich pucharach. Rumuńskie kluby rugby nie uczestniczą w europejskich rozgrywkach z powodu różnicy pomiędzy nimi a czołowymi drużynami w Europie.

</doc>
<doc id="1510022" url="https://pl.wikipedia.org/wiki?curid=1510022" title="18 Wołoski Pułk Graniczny">
18 Wołoski Pułk Graniczny

18 Wołoski Pułk Graniczny – jeden z austriackich pułków pogranicznych okresu Cesarstwa Austriackiego.
W końcowej fazie wojen napoleońskich w składzie Dywizji Piechoty wtedy już generał-porucznika (FML) Johanna Friedricha von Mohra.

</doc>
<doc id="1510023" url="https://pl.wikipedia.org/wiki?curid=1510023" title="Jarecki">
Jarecki

Jarecki, właściwie Jarosław Kubów (ur. 1982 r. w Opolu) – polski raper i wokalista, członek zespołu muzycznego "Kultórwa". Od 2003 r. prowadzi solową działalność artystyczną. Laureat nagrody im. Anny Jantar na 43. Krajowym Festiwalu Polskiej Piosenki.
Jarecki jest wokalistą i współzałożycielem powstałego w 1998 roku zespołu muzycznego "Kultórwa". Wraz z zespołem nagrał wydany w podziemiu album pt. "Zwirus". W 2003 roku, Jarecki wraz z kuzynem, DJ-em BRK założył Studio Kurnik. Również w 2003 roku ukazał kolejny album Kultórwy pt. "Muzykata". W międzyczasie formacja wzięła udział w konkursach muzycznych w tym na Opolskim Przeglądzie Zespołów Amatorskich oraz Studenckim Festiwalu Piosenki w Krakowie. W 2006 roku Jarecki wygrał eliminacje do opolskich debiutów. Wtedy to komputerowe bity i sample zastąpili muzycy. Jarecki i jego zespół piosenką "Leń", wygrali nagrodę im. Anny Jantar – "Karolinkę" – na 43. Krajowym Festiwalu Polskiej Piosenki. 25 stycznia 2008 roku ukazała się jego pierwsza solowa płyta, dzięki współpracy z wytwórnią 001 Record pt. "Styldohwil". Na swoim koncie ma również dwa albumy z DJ-em BRK – "Mucha nie siada" wydany w 2010 r. nakładem Step Records oraz "Punkt widzenia" wydany w 2014 r. przez MaxFloRec. "Za wysoko" to najnowszy solowy album Jareckiego który ukazał się 17.07.2017 r. nakładem nowej wytwórni: Supa’High Music.

</doc>
<doc id="1510024" url="https://pl.wikipedia.org/wiki?curid=1510024" title="Lista okrętów podwodnych typu VII C">
Lista okrętów podwodnych typu VII C

Do służby weszło 568 niemieckich okrętów podwodnych (U-Bootów) typu "VII C":
U-69, U-70, U-71, U-72, U-77, U-78, U-79, U-80, U-81, U-82, U-88, U-89, U-90, U-91, U-92, U-93, U-94, U-95, U-96, U-97, U-98, U-132, U-133, U-134, U-135, U-136, U-201, U-202, U-203, U-204, U-205, U-206, U-207, U-208, U-209, U-210, U-211, U-212, U-221, U-222, U-223, U-224, U-225, U-226, U-227, U-228, U-229, U-230, U-231, U-232, U-235, U-236, U-237, U-238, U-239, U-240, U-241, U-242, U-243, U-244, U-245, U-246, U-247, U-248, U-249, U-250, U-251, U-252, U-253, U-254, U-255, U-256, U-257, U-258, U-259, U-260, U-261, U-262, U-263, U-264, U-265, U-266, U-267, U-268, U-269, U-270, U-271, U-272, U-273, U-274, U-275, U-276, U-277, U-278, U-279, U-280, U-281, U-282, U-283, U-284, U-285, U-286, U-287, U-288, U-289, U-290, U-291, U-301, U-302, U-303, U-304, U-305, U-306, U-307, U-308, U-309, U-310, U-311, U-312, U-313, U-314, U-315, U-316, U-331, U-332, U-333, U-334, U-335, U-336, U-337, U-338, U-339, U-340, U-341, U-342, U-343, U-344, U-345, U-346, U-347, U-348, U-349, U-350, U-351, U-352, U-353, U-354, U-355, U-356, U-357, U-358, U-359, U-360, U-361, U-362, U-363, U-364, U-365, U-366, U-367, U-368, U-369, U-370, U-371, U-372, U-373, U-374, U-375, U-376, U-377, U-378, U-379, U-380, U-381, U-382, U-383, U-384, U-385, U-386, U-387, U-388, U-389, U-390, U-391, U-392, U-393, U-394, U-396, U-397, U-398, U-399, U-400, U-401, U-402, U-403, U-404, U-405, U-406, U-407, U-408, U-409, U-410, U-411, U-412, U-413, U-414, U-415, U-416, U-417, U-418, U-419, U-420, U-421, U-422, U-423, U-424, U-425, U-426, U-427, U-428, U-429, U-430, U-431, U-432, U-433, U-434, U-435, U-436, U-437, U-438, U-439, U-440, U-441, U-442, U-443, U-444, U-445, U-446, U-447, U-448, U-449, U-450, U-451, U-452, U-453, U-454, U-455, U-456, U-457, U-458, U-465, U-466, U-467, U-468, U-469, U-470, U-471, U-472, U-473, U-475, U-476, U-477, U-478, U-479, U-480, U-481, U-482, U-483, U-484, U-485, U-486, U-551, U-552, U-553, U-554, U-555, U-556, U-557, U-558, U-559, U-560, U-561, U-562, U-563, U-564, U-565, U-566, U-567, U-568, U-569, U-570, U-571, U-572, U-573, U-574, U-575, U-576, U-577, U-578, U-579, U-580, U-581, U-582, U-583, U-584, U-585, U-586, U-587, U-588, U-589, U-590, U-591, U-592, U-593, U-594, U-595, U-596, U-597, U-598, U-599, U-600, U-601, U-602, U-603, U-604, U-605, U-606, U-607, U-608, U-609, U-610, U-611, U-612, U-613, U-614, U-615, U-616, U-617, U-618, U-619, U-620, U-621, U-622, U-623, U-624, U-625, U-626, U-627, U-628, U-629, U-630, U-631, U-632, U-633, U-634, U-635, U-636, U-637, U-638, U-639, U-640, U-641, U-642, U-643, U-644, U-645, U-646, U-647, U-648, U-649, U-650, U-651, U-652, U-653, U-654, U-655, U-656, U-657, U-658, U-659, U-660, U-661, U-662, U-663, U-664, U-665, U-666, U-667, U-668, U-669, U-670, U-671, U-672, U-673, U-674, U-675, U-676, U-677, U-678, U-679, U-680, U-681, U-682, U-683, U-701, U-702, U-703, U-704, U-705, U-706, U-707, U-708, U-709, U-710, U-711, U-712, U-713, U-714, U-715, U-716, U-717, U-718, U-719, U-720, U-721, U-722, U-731, U-732, U-733, U-734, U-735, U-736, U-737, U-738, U-739, U-740, U-741, U-742, U-743, U-744, U-745, U-746, U-747, U-748, U-749, U-750, U-751, U-752, U-753, U-754, U-755, U-756, U-757, U-758, U-759, U-760, U-761, U-762, U-763, U-764, U-765, U-766, U-767, U-768, U-771, U-772, U-773, U-774, U-775, U-776, U-777, U-778, U-779, U-821, U-822, U-825, U-826, U-901, U-903, U-904, U-905, U-907, U-921, U-922, U-923, U-924, U-925, U-926, U-927, U-928, U-951, U-952, U-953, U-954, U-955, U-956, U-957, U-958, U-959, U-960, U-961, U-962, U-963, U-964, U-965, U-966, U-967, U-968, U-969, U-970, U-971, U-972, U-973, U-974, U-975, U-976, U-977, U-978, U-979, U-980, U-981, U-982, U-983, U-984, U-985, U-986, U-987, U-988, U-989, U-990, U-991, U-992, U-993, U-994, U-1051, U-1052, U-1053, U-1054, U-1055, U-1056, U-1057, U-1058, U-1101, U-1102, U-1131, U-1132, U-1161, U-1162, U-1191, U-1192, U-1193, U-1194, U-1195, U-1196, U-1197, U-1198, U-1199, U-1200, U-1201, U-1202, U-1203, U-1204, U-1205, U-1206, U-1207, U-1208, U-1209, U-1210.

</doc>
<doc id="1510026" url="https://pl.wikipedia.org/wiki?curid=1510026" title="Lista okrętów podwodnych typu VII C/41">
Lista okrętów podwodnych typu VII C/41

Zbudowano 91 niemieckich okrętów podwodnych (U-Bootów) typu "VII C/41":
U-292, U-293, U-294, U-295, U-296, U-297, U-298, U-299, U-300, U-317, U-318, U-319, U-320, U-321, U-322, U-323, U-324, U-325, U-326, U-327, U-328, U-827, U-828, U-929, U-930, U-995, U-997, U-998, U-999, U-1000, U-1001, U-1002, U-1003, U-1004, U-1005, U-1006, U-1007, U-1008, U-1009, U-1010, U-1013, U-1014, U-1015, U-1016, U-1017, U-1018, U-1019, U-1020, U-1021, U-1022, U-1023, U-1024, U-1025, U-1063, U-1064, U-1065, U-1103, U-1104, U-1105, U-1106, U-1107, U-1108, U-1109, U-1110, U-1163, U-1164, U-1165, U-1166, U-1167, U-1168, U-1169, U-1170, U-1171, U-1172, U-1271, U-1272, U-1273, U-1274, U-1275, U-1276, U-1277, U-1278, U-1279, U-1301, U-1302, U-1303, U-1304, U-1305, U-1306, U-1307, U-1308.

</doc>
<doc id="1510028" url="https://pl.wikipedia.org/wiki?curid=1510028" title="Dinamo Bukareszt (rugby)">
Dinamo Bukareszt (rugby)

Dinamo Bukareszt – rumuński zespół rugby z siedzibą w Bukareszcie. Drużyna powstała w 1948 i jest jednym z najbardziej utytułowanych klubów rugby w Rumunii. Rumuńskie kluby rugby nie uczestniczą w europejskich rozgrywkach z powodu różnicy pomiędzy nimi a czołowymi drużynami w Europie.

</doc>
<doc id="1510030" url="https://pl.wikipedia.org/wiki?curid=1510030" title="Około północy">
Około północy



</doc>
<doc id="1510034" url="https://pl.wikipedia.org/wiki?curid=1510034" title="5 Pułk Kirasjerów Cesarstwa Austriackiego">
5 Pułk Kirasjerów Cesarstwa Austriackiego

5 Pułk Kirasjerów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: Styria, Karyntia.
Podczas wojny polsko-austriackiej w 1809 wchodził w skład Brygady Kirasjerów Sebastiana Spetha w Dywizji Kawalerii Karla Augusta von Schaurotha. Posiadał 6 szwadronów a jego dowódcą był Hannibal Marchese di Sommariva.

</doc>
<doc id="1510038" url="https://pl.wikipedia.org/wiki?curid=1510038" title="7 Pułk Kirasjerów Cesarstwa Austriackiego">
7 Pułk Kirasjerów Cesarstwa Austriackiego

7 Pułk Kirasjerów Cesarstwa Austriackiego (niem. "7. Kürassier-Regiment") – jeden z austriackich pułków kawalerii okresu Cesarstwa Austriackiego.
Okręg poboru: 1781: Morawy and Śląsk, 1817: Bohemia.
Podczas wojny polsko-austriackiej w 1809 wchodził w skład Brygady Kirasjerów Sebastiana Spetha w Dywizji Kawalerii Karla Augusta von Schaurotha. Posiadał 6 szwadronów a jego dowódcą był Lothringen.

</doc>
<doc id="1510039" url="https://pl.wikipedia.org/wiki?curid=1510039" title="Obwodnica Malborka">
Obwodnica Malborka

Obwodnica Malborka – projektowana droga główna ruchu przyspieszonego omijająca Malbork. Stanowi fragment drogi krajowej nr 22 prowadzącej od przejścia granicznego do Rosji w Grzechotkach do przejścia granicznego do Niemiec w Kostrzynie.
26 października 2006 Generalna Dyrekcja Dróg Krajowych i Autostrad (GDDKiA) zleciła opracowanie studium techniczno-ekonomiczno-środowiskowego obwodnicy Malborka. 20 września 2007 Biuro Planowania Inwestycji GDDKiA zarekomendowała do dalszych analiz 2 warianty: północny i południowy, jednak północny wygrał i taki będzie zbudowany.

</doc>
<doc id="1510040" url="https://pl.wikipedia.org/wiki?curid=1510040" title="Expr (program)">
Expr (program)



</doc>
<doc id="1510043" url="https://pl.wikipedia.org/wiki?curid=1510043" title="Ewa Ewart">
Ewa Ewart

Ewa Ewart (ur. 13 marca 1956 w Warszawie) – polska dziennikarka, reżyserka i producentka filmów dokumentalnych. Wychowała się w Warszawie. Większość swojego życia zawodowego spędziła poza granicami Polski.
Życiorys.
Jest absolwentką iberystyki Uniwersytetu Warszawskiego. W latach 80. XX wieku pracowała jako tłumacz i dziennikarka dla hiszpańskiej agencji prasowej EFE z siedzibą w Warszawie. Po wyjeździe z Polski w połowie lat 80., kontynuowała współpracę z EFE w Londynie.
W latach 1985–1990 przebywała w Waszyngtonie, gdzie m.in. była korespondentką Sekcji Polskiej radia BBC i nadawała reportaże o procesie przemian w Europie Wschodniej z perspektywy amerykańskiej. W 1990 przeniosła się do Moskwy, gdzie pracowała jako producentka newsów dla amerykańskiej stacji telewizyjnej CBS.
W 1993 powróciła do Wielkiej Brytanii i podjęła pracę w telewizji BBC w Londynie. Pracowała dla sztandarowych programów dokumentu społeczno-politycznego, takich jak "Assignment, Correspondent" oraz "This World".
Jest wielokrotnie nagradzaną reżyserką i producentką filmów dokumentalnych. Specjalizuje się w filmach przełomowych oraz mocno przemawiających do odbiorcy. Zrealizowała wiele dokumentów śledczych, politycznych oraz programy poruszające kwestie społeczne.
W 2009 otrzymała nagrodę im. Andrzeja Woyciechowskiego za cykl "Dokumenty Ewy Ewart" emitowane w TVN24. Jest laureatką nagrody Wiktor za rok 2009 w kategorii twórca najlepszego programu telewizyjnego.
Od 2012, jako freelancer, współpracuje głównie z TVN24 i TVN24 BiS, gdzie m.in. jest prezenterką pasma filmów dokumentalnych o tematyce zagranicznej.

</doc>
<doc id="1510044" url="https://pl.wikipedia.org/wiki?curid=1510044" title="11 Pułk Huzarów Cesarstwa Austriackiego">
11 Pułk Huzarów Cesarstwa Austriackiego

11 Pułk Huzarów Cesarstwa Austriackiego (11 Pułk Huzarów Szeklerów) – jeden z austriackich pułków kawalerii okresu Cesarstwa Austriackiego. Garnizonem pułku było miasto Sepsiszentgyörgy (ob. Sfântu Gheorghe).
Podczas wojny polsko-austriackiej w 1809 wchodził w skład Brygady Huzarów Gabriela Geringera w Dywizji Kawalerii Karla Augusta von Schaurotha. Posiadał 8 szwadronów.

</doc>
<doc id="1510045" url="https://pl.wikipedia.org/wiki?curid=1510045" title="Dywizja Kawalerii Karla von Schaurotha">
Dywizja Kawalerii Karla von Schaurotha



</doc>
<doc id="1510047" url="https://pl.wikipedia.org/wiki?curid=1510047" title="Ziemia i Morze">
Ziemia i Morze

Ziemia i Morze – tygodnik kulturalno-społeczny, powstały, za zgodą Komitetu Wojewódzkiego PZPR w Szczecinie, na wiosnę 1956 r., nazywany symbolem „Szczecińskiego Października”.
Pierwszym redaktorem naczelnym została, bezpartyjna Maria A. Boniecka. W skład redakcji wchodzili: z-ca red. naczel. – Lech Bądkowski (Gdańsk), sekretarz redakcji – Henryk Rozpędowski, dział lit. – Ireneusz Gwidon Kamiński. Kolegium: Przemysław Bystrzycki (Poznań), Jerzy Karpiński, Jerzy Pachlowski, Stanisław Telega.
Po ukazaniu się 33-ego numeru, w grudniu 1956 r. nastąpiła krótka przerwa w wydawaniu tygodnika. Usunięto nie cieszącą się zaufaniem partii Marię Boniecką. Po „gwarancjach personalnych” uformował się nowy zespół redagujący i z końcem stycznia 1957 r. wznowiono wydawanie pisma. W skład nowej redakcji weszli: redaktor naczelny – Kazimierz Błahij, z-ca red. naczel. – Feliks Fornalczyk, sekretarz redakcji – Henryk Rozpędowski, dział lit. – Wanda Karczewska, publicystyka – Jerzy Grygolunas. Zespół: Jerzy Karpiński, Jerzy Pachlowski, Ryszard Liskowacki.
Szybko następujący odwrót od październikowego programu, dokonał się także w zakresie wolności prasy. 5 października 1957 r. na Naradzie z Dziennikarzami Władysław Gomułka powiedział: „Nie możemy nadal pozwalać na sianie zamętu, w czym szczególnie celowały czasopisma t.zw. społeczno-kulturalne podobne w swych tendencjach do tygodnika „Po prostu”.”
„Ziemia i Morze” było najwcześniej zlikwidowanym pismem okresu „odwilży”. 13 lipca 1957 r. ukazał się ostatni numer. Tygodnik, w oficjalnej wersji zamknięty został z polecenia wydawcy (RSW "Prasa"). Na inną przyczynę powołuje się Jan Nowak-Jeziorański: decyzja o likwidacji „Ziemi i Morza” była następstwem ataku, jaki przypuścił na tygodnik, ówczesny sekretarz KC PZPR Jerzy Morawski na Komisji Prasowej. Było to swojego rodzaju ostrzeżeniem, że pewnych rzeczy władze tolerować nie będą. Likwidacja tygodnika nie wywołała żadnej reakcji wśród społeczności szczecińskiej, minęła bez echa. 
Tygodnik „Ziemia i Morze” podejmował, szczególnie w pierwszym okresie, najtrudniejsze bo nieobecne, dławione od lat, tematy społeczno-polityczne. Poruszał m.in. kwestie marnotrawstwa w gospodarce morskiej, nieprawości sądów, odpowiedzialność nauczyciela, sprawy narodowościowe, eksterminacje autochtonów i Niemców.
Wśród publikujących na łamach „Ziemi i Morza” autorów był późniejszy prozaik – Włodzimierz Odojewski. Publikowali też: Bogdan Frankiewicz, Zbigniew Pędziński, Katarzyna Suchodolska, Franciszek Gil, Róża Ostrowska, Lesław Eustachiewicz, Stanisław Gierszewski, Jerzy Milewski, Roman Łyczywek, Florian Miedziński, Jan Rompski, Leszek Prorok, poeci: Kazimiera Iłłakowiczówna, Franciszek Fenikowski, Edward Balcerzan, Józef Bursewicz, Eliasz Rajzman, Helena Raszka.

</doc>
<doc id="1510048" url="https://pl.wikipedia.org/wiki?curid=1510048" title="5 Pułk Kirasjerów">
5 Pułk Kirasjerów

Pułk kirasjerów Cesarstwa Austriackiego:
Pułk kirasjerów Cesarstwa Niemieckiego:

</doc>
<doc id="1510050" url="https://pl.wikipedia.org/wiki?curid=1510050" title="7 Pułk Kirasjerów">
7 Pułk Kirasjerów

Pułk kirasjerów Cesarstwa Austriackiego:
Pułk kirasjerów Cesarstwa Niemieckiego:

</doc>
<doc id="1510051" url="https://pl.wikipedia.org/wiki?curid=1510051" title="11 Pułk Huzarów">
11 Pułk Huzarów

Pułki huzarów noszące numer „11”:
Armii Cesarstwa Austriackiego:
Austro-węgierski
Pułk huzarów Cesarstwa Niemieckiego:
Armii Imperium Rosyjskiego

</doc>
<doc id="1510054" url="https://pl.wikipedia.org/wiki?curid=1510054" title="KAZ">
KAZ

KAZ (ros. Кутаисский Автомобильный Завод (КАЗ): "Kutaisskij Awtomobilnyj Zawod" – "Kutajska Fabryka Samochodów", gruz. ქუთაისის საავტომობილო ქარხანა: "Kutaisis Saawtomobilo Karchana") – nieistniejący radziecki, a następnie gruziński producent samochodów ciężarowych, działający w mieście Kutaisi. Pojazdy były znane w ZSRR pod nazwą Kolchida (od krainy historycznej na terenie Gruzji).
Historia i opis fabryki.
W kwietniu 1945 roku rozpoczęła się budowa zakładów samochodowych im. Serga Ordżonikidze, przy której pracowali m.in. polscy żołnierze Okręgu Wilno Armii Krajowej osadzeni w podobozach w Kutaisi. W 1950 roku rozpoczęła się w fabryce produkcja silników i skrzyń biegów. 18 sierpnia 1951 roku z taśmy zjechała pierwsza ciężarówka – ZiS-150, którą później produkowano pod nazwą KAZ-150. W 1952 roku rozpoczęto produkcję ciężarówek KAZ-585B opartych na podwoziu ZIS-150. W połowie lat 50. zorganizowano własne biuro projektowe. W maju 1962 roku rozpoczęła się produkcja seryjna ciężarówek KAZ-606 „Kolchida”, która trwała do 1968 roku. W 1967 roku ruszyła produkcja zmodernizowanego modelu KAZ-608 „Kolchida”. W 1976 roku zakład otrzymał Order Czerwonego Sztandaru Pracy. W 1977 roku do produkcji wdrożono model KAZ-608V, który charakteryzował się kanciastą kabiną. W 1984 roku pojawił się w produkcji KAZ-4540 odznaczający się ówcześnie nowoczesną stylistyką. W 1989 roku fabryka zatrudniała 18 tys. pracowników, zakończyła się też produkcja modelu 608V. W 1991 roku Gruzja odłączyła się od Związku Radzieckiego, wraz z tym rozpoczęły się problemy gospodarcze w kraju i utrata radzieckiego rynku, co przełożyło się na kryzys w fabryce. Jeszcze w 1990 roku zakład wyprodukował 5736 pojazdów, a już w 1991 r. – 2658 i 650 ciężarówek w 1993 roku. W latach 1995–1996 koncern General Motors był zainteresowany montażem samochodów w KAZ i eksportem ich do Rosji, jednak ze względu na wysokie opodatkowanie w Gruzji wycofał się z tego pomysłu. W 2001 roku zakład zatrudniał już tylko 1600 pracowników, w tym samym roku zakończono też produkcję ostatniego modelu fabryki – KAZ-4540. W 2002 roku nie powiodły się plany montażu w zakładach KAZ indyjskich samochodów terenowych Mahindra &amp; Mahindra Limited. W 2003 roku montowano w Kutaisi pojazdy ciężarowe KAMAZ. Zakład zaczął popadać w ruinę i w 2010 roku większość terenów fabryki była nieczynna. Część zakładów pod nazwą KAMP należy do gruzińskiej grupy przemysłowej GIG i działa w branży metalowej.

</doc>
<doc id="1510055" url="https://pl.wikipedia.org/wiki?curid=1510055" title="Getto w Zdzięciole">
Getto w Zdzięciole

Getto w Zdzięciole – żydowska dzielnica istniejąca w Zdzięciole w latach 1941–42. 
Historia.
W 1926 roku na terenie miasteczka mieszkało 3,5 tys. Żydów, którzy stanowili 75% ludności. W momencie opanowania Zdzięcioła przez wojska niemieckie 30 czerwca 1941 roku Żydzi na skutek ucieczki z centralnych terenów Polski liczyli już ponad 4,5 tys. mieszkańców. 14 lipca 1941 roku niemiecka komendantura nakazała noszenie gwiazdy Dawida na ubraniach. 23 lipca 1941 roku Niemcy zgromadzili około 120 przedstawicieli lokalnej inteligencji na rynku – wśród aresztowanych znaleźli się m.in. Alter Dworecki oraz zdzięciolski rabin, których jednak lokalnej społeczności udało się wykupić z rąk Niemców. Reszta zgromadzonych została wywieziona do Nowogródka i wkrótce zamordowana w lesie w pobliżu lokalnych koszar. 
Pod koniec sierpnia 1941 roku utworzono Judenrat na czele ze Szmulem Kustinem, po kilku tygodniach zastąpił go na tym stanowisku 37-letni Alter Dworecki, prawnik i działacz Poalej Syjon, absolwent Uniwersytetów w Berlinie i Warszawie. 
15 grudnia 1941 roku 400 mężczyzn wywieziono do obozu pracy w Dworcu celem budowy lotniska dla armii niemieckiej – operacja była nadzorowana przez organizację Todt. 
22 lutego 1942 roku władze niemieckie ogłosiły zarządzenie o stworzeniu zamkniętej dzielnicy żydowskiej skupionej wokół synagogi i budynku Talmud Tory. Zdzięciolscy Żydzi otrzymali określony limit czasowy w celu przeprowadzenia się do getta. 
Alter Dworecki nawiązał kontakt z żydowskimi mieszkańcami okolicznym miasteczek oraz radziecką partyzantką dowodzoną przez Nikołaja Wachonina. Jeszcze jesienią 1941 roku założył na terenie miasta liczącą około 60 osób organizację podziemną, złożoną w dwudziestu komórek po trzech mężczyzn każda. Dziesięciu mężczyzn przyłączyło się do oficjalnej policji żydowskiej. 
20 kwietnia 1942 roku Alter Dworecki wraz z sześcioma członkami ruchu oporu zmuszony był uciec do okolicznych lasów, jednak wkrótce został zabity w zasadzce. Udało się jednak utworzyć specjalny batalion żydowski liczący ponad 100 ochotników, podzielony na trzy jednostki dowodzone przez Herszla Kaplińskiego, Jonasza Midwieckiego i Szaloma Ogulnika. W działalność batalionu zaangażowane były również żydowskie kobiety jako pielęgniarki, kucharki, sekretarki i praczki, choć kilka z nich brało też udział w walkach. 
Baza jednostki znajdowała się około 20 kilometrów od Zdzięcioła w lasach lipiczańskich. Wszystkie działania koordynowano z sowiecką partyzantką, głównie grupą Orlańskiego “Borba” oraz brygadą “Lenin”. 
Żydowska partyzantka atakowała linie kolejowe Lida-Baranowicze, Baranowicze-Mińsk i Wołkowysk-Białystok. Izrael Bousel, który wynalazł nowy rodzaj min, został po 1945 roku uhonorowany tytułem bohatera Związku Radzieckiego. 
29 kwietnia 1942 roku władze niemieckie dokonały aresztowania członków Judenratu i wezwały mieszkańców getta do stawienia się na starym cmentarzu żydowskim. Około 1,2 tys. mieszkańców zostało zastrzelonych w lasach Kurpiasz. Kolejna masakra miała miejsce 6 sierpnia 1942 roku, zostało wówczas zabitych w trzech masowych grobach na terenie cmentarza żydowskiego i na południowych przedmieściach miasta 2-3 tys. Żydów. Około 200 mężczyzn przetransportowano do getta w Nowogródku.

</doc>
<doc id="1510058" url="https://pl.wikipedia.org/wiki?curid=1510058" title="12 Pułk Huzarów Cesarstwa Austriackiego">
12 Pułk Huzarów Cesarstwa Austriackiego

12 Pułk Huzarów Cesarstwa Austriackiego (12 Pułk Huzarów Palatyńskich) – jeden z austriackich pułków kawalerii okresu Cesarstwa Austriackiego.
Podczas wojny polsko-austriackiej w 1809 wchodził w skład Brygady Huzarów Gabriela Geringera w Dywizji Kawalerii Karla Augusta von Schaurotha. Posiadał 8 szwadronów.

</doc>
<doc id="1510060" url="https://pl.wikipedia.org/wiki?curid=1510060" title="Szyja (fortyfikacja)">
Szyja (fortyfikacja)

Szyja – element przedbramia w formie ufortyfikowanego ciągu komunikacyjnego, łączący bramę obwodu obronnego z wysuniętym na przedpole elementem lub dziełem obronnym, wzniesionym w celu umocnienia bramy.
W przypadku bastionu twierdzy szyja to część zwrócona w stronę wnętrza twierdzy, pomiędzy barkami. 

</doc>
<doc id="1510061" url="https://pl.wikipedia.org/wiki?curid=1510061" title="Jak można załatać KDE2 pod FreeBSD?">
Jak można załatać KDE2 pod FreeBSD?



</doc>
<doc id="1510064" url="https://pl.wikipedia.org/wiki?curid=1510064" title="Szukając siebie (film 2000)">
Szukając siebie (film 2000)

Szukając siebie (tytuł oryg. "Finding Forrester") – amerykański film fabularny z 2000 roku w reżyserii Gusa Van Santa, z Robem Brownem i Seanem Connerym w rolach głównych.
Obraz miał swoją premierę 1 grudnia 2000 w Beverly Hills. Do masowej dystrybucji w Ameryce wszedł 12 stycznia 2001. W Polsce zaczęto go wyświetlać w salach kinowych 23 marca 2001.
Fabuła.
Jamal Wallace jest ciemnoskórym nastolatkiem z Bronxu, utalentowanym zarówno literacko jak i sportowo (koszykówka). Któregoś dnia, w niezwykłych okolicznościach poznaje bliżej starszego mężczyznę (Forrestera) mieszkającego w pobliżu. Stopniowo zbliżają się do siebie na niwie literackiej. Starszy mężczyzna ukrywa pewną tajemnicę. Staje się mentorem Jamala, młodzieniec pomaga natomiast Forresterowi pokonać opory, które powstrzymywały go od kontaktu ze światem zewnętrznym.
Obsada.
W filmie wystąpili, m.in.:
Nagrody i nominacje (wybrane).
Międzynarodowy Festiwal Filmowy w Berlinie 2001
Satelity 2001
Czarne Szpule 2001

</doc>
<doc id="1510065" url="https://pl.wikipedia.org/wiki?curid=1510065" title="MKKS Rybnik">
MKKS Rybnik

Miejski Koszykarski Klub Sportowy RYBNIK – polski drugoligowy klub koszykarski.
Historia.
11.05.1994r z inicjatywy rodziców chłopców trenujących koszykówkę w Rybniku, w ówczesnym Urzędzie Wojewódzkim w Katowicach został zarejestrowany Miejski Koszykarski Klub Sportowy "Rybnik" z siedzibą w Rybniku przy ulicy Kolejowej (w siedzibie firmy "Brambud").
27.05.1994r odbyło się zebranie, na którym 24 obecne osoby w tajnym głosowaniu wybrały pierwsze władze klubu:
Prezes Mieczysław Grajdek
W-ce prezes Zbigniew Głowacki
Członkowie zarządu:
Antoni Kozioł - odpowiedzialny za sprawy finansowe,
Mirosław Salamon - odpowiedzialny za sprawy organizacyjne,
Andrzej Zygmunt - odpowiedzialny za sprawy organizacji szkolenia,
Czesław Grzonka - trener zespołu juniorów i seniorów.
Kierownikiem Sekcji Koszykówki wybrano Piotra Majzę.
Wychowankowie.
Justyn Węglorz – olimpijczyk, Krzysztof Fojcik, Edward Foreaiter, Grażyna Kuboń – Szulik, Mirosława Sidorowicz – Pobijasz, Mirosława Warmuzek, Ewa Paszek, Bożena Makowska, Maria Studnik, Iwona Przewłocka, Justyna Janosz, Iwona Pleszewska, Gabriela Kowolik, Lidia Malinowska, Barbara Wojerowska, Regina Kwak, Tomasz Grzybek, Jarosław Świercz, Ksawery Fojcik, Marek Kaczmarek, Dariusz Predecki, Artur Olszanecki, Adam Molski, Adam Rener, Wojciech Kukuczka, Mirosław Frankowski, Kordian Korytek, Krzysztof Gawałek, Jarosław Marciniak, Adam Pierchała, Rafał Ulrich, Przemysław Król, Bartłomiej Kozieł, Marcin Sroka, Marcin Kosiński as Iwo Kitzinger, Paweł Grzelczak, Daniel Badeński, Mateusz Majewski, Adam Białdyga, Piotr Konsek, Grzegorz Paszek, Szymon Wziętek, Maciej Krakowczyk. Wszyscy w/w osiągnęli poziom reprezentacji Polski w różnych kategoriach wiekowych lub poziom I czy II ligi.

</doc>
<doc id="1510067" url="https://pl.wikipedia.org/wiki?curid=1510067" title="Dziwiszowice">
Dziwiszowice

Dziwiszowice (niem. "Wiedemuth" (1844 r.), "Lessendorf-Wiedemuth" (1933 r.)), "Kolonia Leśniówka" (1945 r.) – nieistniejąca osada w Polsce położona w województwie lubuskim, w powiecie nowosolskim, w gminie Kożuchów.
Historia.
Założony prawdopodobnie w średniowieczu folwark należał do kościoła w pobliskich Solnikach. Następnie został własnością posiadłości ziemskiej w Lasocinie. Opuszczony i rozebrany w latach 60. XX w.
Położenie.
Osada znajdowała się po prawej stronie drogi wojewódzkiej nr 283 z Kożuchowa do Bytomia Odrzańskiego, między Czciradzem a Lasocinem, na wysokości zjazdu do Drwalewic.

</doc>
<doc id="1510069" url="https://pl.wikipedia.org/wiki?curid=1510069" title="Ocypode">
Ocypode

Ocypode – (z , "okypode" = "szybkie stopy") rodzaj krabów morsko-lądowych zaliczanych do rodziny Ocypodidae. 
W innych językach zyskały przydomek "krab zjawa" (ang. "ghost crab", hiszp. "cangrejo fantasma"), gdyż potrafią niezwykle szybko zniknąć z pola widzenia – uciekają z prędkością ponad 20 km/h stosując nagłe zwroty i zmiany kierunku. Para czarnych oczu zapewnia im widzenie w polu 360°, dzięki temu mogą obserwować lot owadów i łapać je w powietrzu. Ich widzenie bezpośrednio z przodu jest ograniczone, dlatego stają się łatwą ofiarą dla ptaków – aby tego uniknąć, często zagrzebują się w podłożu.
Opis.
Kraby te mają gruby, w obrysie prawie czworokątny karapaks o słabo zanzaczonym podziale na regiony i szerokiej części frontalnej. Rogówki oczu zajmują u nich większą część brzusznej strony słupków ocznych. Czułki pierwszej pary mają dość długie. U obu płci występuje znacząca dysproporcja rozmiarów szczypiec lewych i prawych. Większa para szczypiec zwykle ma propodit wyposażony w guzkowaną lub rowkowaną listewkę, która służy do wydawania dźwięków. Odnóża kroczne czterech początkowych par są krótkie, grube i mają żłobkowane daktylopodity.
Środowisko.
Drążą w podłożu sięgające blisko 1 m tunele obniżające się pod kątem 45°, dodatkowo tworzą sieć krótkich korytarzy o szerokości 3-6 cm, które „cętkują” plaże. O zmroku zanurzają się w morzu, aby skorzystać z zawartego w wodzie tlenu. Woda dodatkowo oczyszcza ich skrzela. W czerwcu samice schodzą do oceanu, aby złożyć jaja. Kraby te hibernują w zimie, wstrzymują oddychanie przez blisko sześć tygodni, w tym czasie korzystają z tlenu zgromadzonego w workach powietrznych usytuowanych blisko skrzeli. 
Do tej rodziny zaliczane są kraby zamieszkujące strefy przybrzeżne północnej Australii, od regionu Kimberley i Australii Zachodniej do Nowej Południowej Walii, gdzie zwłaszcza gatunek "Ocypode cordimana" jest często spotykany. Występują także w regionie Indo-Pacyfiku oraz na wschodnich wybrzeżach Stanów Zjednoczonych ("Ocypode quadrata").
Gatunki.
Należy tu 25 opisanych gatunków:

</doc>
<doc id="1510071" url="https://pl.wikipedia.org/wiki?curid=1510071" title="SuperLiga">
SuperLiga

SuperLiga – organizowana przez Federațiă Română de Rugby najwyższa klasa rozgrywkowa dla rumuńskich męskich drużyn rugby union.
Historia.
Pierwsze zawody o mistrzostwo Rumunii odbyły się w roku 1914 w formie dwumeczu pomiędzy dwoma klubami z Bukaresztu. Już w 1919 roku powstała pierwsza drużyna poza stolicą – w Lupeni.
Pierwsze lata zdominowała drużyna Tenis Club Român, która aż do rozwiązania w 1947 roku pozostała liczącą się siłą w rumuńskim rugby, wraz z zespołami CS Viforul Dacia i CS Sportul Studențesc. Nastanie komunistycznych rządów przyniosło powstanie, tak jak w innych dyscyplinach, drużyn Steaua i Dinamo, które jednak jeszcze w latach pięćdziesiątych i sześćdziesiątych ulegały dominacji klubu Locomotiva/Grivița. Aż do roku 1972, kiedy w lidze zwyciężył zespół RCM Timișoara, mistrzostwo kraju rozstrzygało się jedynie pomiędzy stołecznymi drużynami.
System rozgrywek.
W maju 2010 roku Federațiă Română de Rugby ogłosiła nowy system rozgrywek. Jego wprowadzenie, związane ze zmniejszeniem liczby uczestniczących drużyn z dwunastu do ośmiu, argumentowane było chęcią podniesienia jakości rumuńskiego rugby.
Rozgrywki ligowe prowadzone były w pierwszej fazie systemem kołowym według modelu dwurundowego w okresie wiosna-jesień. Druga faza rozgrywek obejmowała mecze systemem pucharowym: czołowe cztery drużyny rozgrywa ly spotkania o mistrzostwo kraju ("play-off"), natomiast zespoły z dolnej połowy tabeli o utrzymanie w najwyższej klasie rozgrywkowej ("play-out"). Półfinały, zarówno "play-off", jak i "play-out" rozgrywane byłyna stadionie drużyny, która po rundzie zasadniczej była wyżej sklasyfikowana – według zasady "pierwszy z czwartym, drugi z trzecim". Relegowane do Divizia Națională były dwie drużyny – przegrani z półfinałów "play-out".
W 2012 roku system ten został zmodyfikowany: po rundzie zasadniczej drużyny zostały rozdzielone na grupy "play-off" oraz "play-out" i w ramach tych grup rozegrały między sobą mecze systemem kołowym, bez uwzględniania punktów zdobytych w pierwszej fazie rozgrywek, po czym nastąpiła właściwa faza pucharowa. Do drugiej klasy rozgrywkowej bezpośrednio spada ósma drużyna zawodów, natomiast siódma rozgrywa baraż z zespołem z drugiego miejsca tej edycji Divizia Națională. System ten będzie obowiązywał w latach 2012–2014.
Występy w rozgrywkach europejskich.
Jedynym rumuńskim zespołem, który wystąpił w Pucharze Heinekena, był RCJ Farul Constanța w inauguracyjnej edycji tych rozgrywek. W kolejnych latach jeden rumuński klub uczestniczył w rozgrywkach niższej rangi, European Challenge Cup. Po blamażu Dinamo w edycji 2002/2003 FRR postanowił w ogóle wycofać kluby z tych rozgrywek i zastąpić je regionalną drużyną. Od 2006 roku, z uwagi na różnicę poziomu między klubami europejskimi a czołowymi drużynami w Europie, co roku w tym pucharze uczestniczyła rumuńska drużyna związkowa jako București Rugby. Od 2014 najlepsza rumuńska drużyna walczy o prawo gry w kolejnym sezonie European Rugby Challenge Cup uczestnicząc w rozgrywkach Continental Shield.

</doc>
<doc id="1510076" url="https://pl.wikipedia.org/wiki?curid=1510076" title="Ocet drzewny">
Ocet drzewny

Ocet drzewny (łac. "acetum pyro-lignosum") to jeden z produktów destylacji rozkładowej (suchej destylacji) drewna drzew liściastych (). Jest najlotniejszym produktem towarzyszącym powstałej smole drzewnej. Zawiera głównie metanol i kwas octowy, dlatego dawniej był źródłem tych substancji dla przemysłu, a nawet dla farmacji.

</doc>
<doc id="1510078" url="https://pl.wikipedia.org/wiki?curid=1510078" title="HMS Pakenham">
HMS Pakenham



</doc>
<doc id="1510080" url="https://pl.wikipedia.org/wiki?curid=1510080" title="14 Pułk Graniczny Szeklerów">
14 Pułk Graniczny Szeklerów

14 Pułk Graniczny Szeklerów – jeden z pułków austriackich okresu Cesarstwa Austriackiego.
Podczas wojny polsko-austriackiej w 1809 wchodził w skład Detaszowanej Brygady Piechoty Johanna von Branowatzky’ego w Dywizji Kawalerii Karla von Schaurotha. Posiadał 1 batalion.

</doc>
<doc id="1510084" url="https://pl.wikipedia.org/wiki?curid=1510084" title="15 Pułk Graniczny Szeklerów">
15 Pułk Graniczny Szeklerów

15 Pułk Graniczny Szeklerów – jeden z pułków austriackich okresu Cesarstwa Austriackiego.
Podczas wojny polsko-austriackiej w 1809 wchodził w skład Detaszowanej Brygady Piechoty Johanna von Branowatzky’ego w Dywizji Kawalerii Karla von Schaurotha. Posiadał 1 batalion.

</doc>
<doc id="1510090" url="https://pl.wikipedia.org/wiki?curid=1510090" title="Macrophthalmus">
Macrophthalmus

Macrophthalmus – rodzaj krabów morsko-lądowych zaliczanych do rodziny Macrophthalmidae.
Skorupiaki te zasiedlają głównie równie pływowe o miękkim podłożu w strefie tropikalnej i subtropikalnej.
Należy tu około 60 opisanych gatunków:

</doc>
<doc id="1510094" url="https://pl.wikipedia.org/wiki?curid=1510094" title="24 Pułk Piechoty Cesarstwa Austriackiego">
24 Pułk Piechoty Cesarstwa Austriackiego

24 Pułk Piechoty Cesarstwa Austriackiego – jeden z austriackich pułków piechoty okresu Cesarstwa Austriackiego.
Okręg poboru: Dolna Austria, od 1808 Galicja.
Podczas wojny polsko-austriackiej w 1809 wchodził w skład Brygady Piechoty Leopolda von Trauttenberga w Dywizji Piechoty Ludwiga Ferdinanda von Mondeta. Posiadał 3 bataliony a jego dowódcą był Strauch.

</doc>
<doc id="1510099" url="https://pl.wikipedia.org/wiki?curid=1510099" title="30 Pułk Piechoty Cesarstwa Austriackiego">
30 Pułk Piechoty Cesarstwa Austriackiego

30 Pułk Piechoty Cesarstwa Austriackiego – jeden z austriackich pułków piechoty okresu Cesarstwa Austriackiego.
Okręg poboru: Walonia, potem Galicja.
Podczas wojny polsko-austriackiej w 1809 wchodził w skład Brygady Piechoty Karla Civalarta w Dywizji Piechoty Ludwiga Ferdinanda von Mondeta. Posiadał 3 bataliony a jego dowódcą był Karl Joseph Ligne.

</doc>
<doc id="1510104" url="https://pl.wikipedia.org/wiki?curid=1510104" title="34 Pułk Piechoty Cesarstwa Austriackiego">
34 Pułk Piechoty Cesarstwa Austriackiego

34 Pułk Piechoty Cesarstwa Austriackiego – jeden z austriackich pułków piechoty okresu Cesarstwa Austriackiego.
Okręg poboru: Węgry.
Podczas wojny polsko-austriackiej w 1809 wchodził w skład Brygady Piechoty Franza von Pflachera w Dywizji Piechoty Ludwiga Ferdinanda von Mondeta. Posiadał 3 bataliony a jego dowódcą był Paul von Davidovich.

</doc>
<doc id="1510109" url="https://pl.wikipedia.org/wiki?curid=1510109" title="Niżni Ciemnosmreczyński Staw">
Niżni Ciemnosmreczyński Staw

Niżni Ciemnosmreczyński Staw (, , ) – staw znajdujący się na wysokości 1674 m n.p.m. w Dolinie Ciemnosmreczyńskiej (odnodze Doliny Koprowej), w słowackich Tatrach Wysokich.
Opis.
Staw ma powierzchnię 12,01 ha, wymiary 525 × 360 m i głębokość ok. 37,8 m. Jest trzecim stawem w Tatrach Słowackich co do powierzchni i głębokości. Józef Szaflarski, badacz tatrzańskich stawów, określił jego pojemność na 1 500 000 m³. Staw ma dość małą przezroczystość (około 8,3 m) z powodu dużej ilości planktonu. Jest typowym jeziorem polodowcowym, leży w niecce karowej wyżłobionej przez lodowiec. Na jego południowym brzegu znajduje się krótka, ale wysoka morena. Wypływająca ze stawu woda przerżnęła w niej głębokie koryto i z wysokości około 50 m spada wodospadem zwanym Ciemnosmreczyńską Siklawą, który daje początek Ciemnosmreczyńskiemu Potokowi.
Historia.
W dawnych opisach staw ten figuruje jako Przybylińskie Jezioro (, , ). Nazwa pochodziła od wsi Przybylina, do której należały te tereny. Pierwszy raz staw był mierzony już w ok. 1750 r. (jako pierwszy w Tatrach) przez Georga Pongrátza, jednak jego wyniki były bardzo niedokładne. 26 sierpnia 1751 r. nad staw przybył Jakob Buchholtz, który otrzymał od cesarskiej komisji nauk zadanie sprawdzenia, czy staw ma przypływy i odpływy (według legendy był podziemnie połączony z morzem). Buchholtz jednoznacznie ustalił, że jest to niemożliwe. W 1929 r. staw został dokładnie pomierzony przez ekipę Romana Gajdy.
Dawniej staw był często odwiedzany przez polskich turystów, którzy przychodzili z przełęczy Liliowe przez Zawory. Szlak ten został zamknięty po II wojnie światowej.

</doc>
<doc id="1510114" url="https://pl.wikipedia.org/wiki?curid=1510114" title="Historia Gdańska">
Historia Gdańska

Gdańsk – miasto na pograniczu trzech kultur. Swój rozkwit zawdzięczał położeniu u ujścia Wisły, którą to drogą wodną począwszy od X wieku spławiano nad Bałtyk towary produkowane w Polsce i krajach ościennych.
Przecinały się tutaj też dwie przeciwstawne sobie drogi ekspansji: stałe dążenie państwa polskiego na północ oraz niemieckie parcie na wschód. Starcie tych dwóch sił oddziaływało na losy miasta przez wiele stuleci. W XI stuleciu osada, a wraz z nią cały region, należała do Królestwa Polskiego, by później – na ponad dwieście lat – znaleźć się pod panowaniem książąt wschodniopomorskich, którzy pod koniec XIII wieku scedowali swą domenę w ręce władców Polski, Przemysła II i ostatecznie Władysława Łokietka. W roku 1308 Gdańsk został zajęty zbrojnie przez Krzyżaków, którzy władali do roku 1456, kiedy to Prusy Królewskie, a wraz z nimi Gdańsk, znalazły się – na ponad trzy stulecia – w granicach Rzeczypospolitej. Utracony na rzecz Prus w roku 1793. W latach 1807–1814 i 1920–1939 Gdańsk był Wolnym Miastem. W roku 1945 – decyzją wielkich mocarstw podczas konferencji w Poczdamie (a wcześniej jednostronną decyzją władz Związku Radzieckiego) – został ponownie przyznany Polsce.
Wczesne średniowiecze i rozbicie dzielnicowe.
Gdańsk po raz pierwszy został wymieniony jako miasto ("Gyddanyzc urbs") w „Żywocie św. Wojciecha” ("Vita prima Sancti Adalberti"), spisanym przez Jana Kanapariusza w roku 999 w Rzymie. Z zapisu tego wynika, że św. Wojciech był w Gdańsku – i ochrzcił kilka tysięcy osób – wiosną 997 roku. Była to wówczas niewielka zapewne osada rybacka, położona na bagnistych terenach w widłach Wisły, Motławy i Raduni, a miano "urbs" zyskała dzięki istniejącemu tu grodowi. Gród ten obwiedziony był drewniano-ziemnym wałem i fosą, a z osadą łączył go drewniany most.
Innym miejscem, w którym odnaleziono ślady osadnictwa z X w. są okolice ratusza i Hali Targowej. W latach 70. XX w. prof. Andrzej Zbierski odkrył w wykopie pod ratuszem drewnianą konstrukcję, którą interpretował jako wał obronny z X w., jednakże ustalenia te były wówczas kwestionowane przez środowisko naukowe. W roku 2022 z ponownie odsłoniętego wykopu pod Wielką Salą Wety i Galerią Palową pobrano próbki drewna. Datowanie radiowęglowe dało wynik pomiędzy latami 911 a 951, zaś dendrochronologiczne wskazało na rok 930. W dwóch nowych wykopach odkryto również ceramikę słowiańską charakterystyczną dla pierwszej połowy X w. oraz kolejny fragment wału. Być może w tym miejscu istniał pierwszy gród zbudowany przez Piastów, ponieważ gród w widłach Motławy i Wisły zbudowano dopiero w latach 50.-60. XI wieku.
Wraz z upadkiem na początku XI wieku konkurencyjnego dla Gdańska ośrodka handlowego w Truso, w tym czasie głównego ośrodka handlowego rejonu ujścia Wisły, otwarła się droga do rozwoju osady. Jej mieszkańcy trudnili się głównie rybołówstwem, a wkrótce także i handlem z przybywającymi zza morza kupcami skandynawskimi i niemieckimi. Lokalni książęta chętnie przyjmowali i osadzali w podgrodziu, które z wolna stawało się miastem, kupców i rzemieślników, głównie z Lubeki, wówczas wiodącego ośrodka rodzącej się z wolna Hanzy. Historycy są w większości zdania, że chrześcijaństwo nie przyjęło się od razu, że kilkakrotnie w Gdańsku i jego okolicach zdarzały się powroty do wierzeń przodków, ale znajdowane przez archeologów w warstwach z X–XII wieku liczne drewniane i bursztynowe krzyżyki świadczą o umacnianiu się nowej religii.
Po zwycięskiej wojnie z Pomorzanami w latach 1115–1119 Bolesław III Krzywousty przyłączył Pomorze Gdańskie do Polski. Było to jednak panowanie krótkotrwałe. Po objęciu rządów na Pomorzu przez Świętopełka, nastąpił okres uniezależnienia się Pomorza Gdańskiego od Polski. Rozrastające się miasto budowane było na wbitych w bagnisty grunt palach wzdłuż głównego ciągu, jakim była dzisiejsza ulica Długa, wówczas wyłożona dębowymi dylami, a jej zakończeniem była przystań położona w pobliżu dzisiejszej Zielonej Bramy. Podstawą istnienia ówczesnego miasta było nadal rybołówstwo oraz rozwijający się handel. W mieście przybywało coraz więcej osadników z Niemiec.
W latach 1217 i 1227 miały miejsce wyprawy pomorskie Leszka Białego, ale nie ustanowiono zwierzchności Krakowa nad Pomorzem Gdańskim, wskutek śmierci Leszka w trakcie zjazdu w Gąsawie.
W 1242 roku pod Gdańsk dotarł podjazd krzyżacki, w wyniku czego książę Świętopełk musiał oddać Krzyżakom jako zakładnika swojego syna Mściwoja.
Bulla papieska Aleksandra IV przyznała miastu – od roku 1260 – prawo organizowania dorocznych jarmarków św. Dominika. Prawa miejskie na prawie lubeckim miasto otrzymało w 1263.
Po zajęciu miasta przez Brandenburczyków w roku 1271, Mściwoj II odzyskał Gdańsk, dzięki pomocy Bolesława Pobożnego. W 1272 Bolesław Pobożny zdobył miasto szturmem. 15 lutego 1282, w wyniku układu w Kępnie, doszło do zwierzchnictwa władcy Wielkopolski nad Pomorzem Gdańskim.
Głównym typem budownictwa mieszkaniowego był wówczas dom zrębowy. W warstwach starszych, z X–XI wieku, archeolodzy odkryli też konstrukcje plecionkowe. Natomiast w mieście na prawie lubeckim pojawiły się w XIII wieku domy o konstrukcji słupowej oraz szkieletowej (ryglowej) na wzór lubecki. W drugiej poł. XIII wieku powstały w Gdańsku pierwsze budowle ceglane: kościół św. Mikołaja oraz klasztor Dominikanów.
W roku 1306 Władysław I Łokietek mianował starostą gdańskim księcia kujawskiego, Kazimierza.
Rządy krzyżackie.
W sierpniu 1308 roku miasto opanowali Brandenburczycy, jednak bez grodu, bronionego przez sędziego Boguszę. Krzyżacy, wezwani przez Łokietka (za radą gdańskich dominikanów) do pomocy przy usunięciu Brandenburczyków, zajęli już w październiku część grodu i po nadejściu posiłków zaatakowali miasto. 13 listopada 1308, po wycofaniu się Brandenburczyków, Krzyżacy pod dowództwem Henryka von Plotzke dokonali rzezi mieszkańców. Po otrzymaniu skargi strony polskiej papież Klemens V powołał komisję w tej sprawie.
W roku 1343 zawarto układ pokojowy z Krzyżakami, w wyniku którego król Kazimierz III Wielki zrzekł się Pomorza Gdańskiego. W tym samym roku prawa miejskie otrzymało Główne Miasto. 31 lipca 1346 wielki mistrz krzyżacki Heinrich IV Dusemer von Arfberg wydał dokument, który zlikwidował resztki działania prawa miejskiego według wzoru lubeckiego i zastąpił je prawem chełmińskim. W latach 1361, 1378, 1411 i 1416 wybuchały krwawo tłumione powstania antykrzyżackie.
W połowie XIV wieku został zbudowany pierwszy wodociąg w Gdańsku, kanał Raduni. Doprowadzał wodę do picia do miasta, a następnie była ona doprowadzona drewnianymi rurami do studzien miejskich.
W 1410 rada gdańska postanowiła uznać władzę Władysława Jagiełły. Gdańsk uzyskał przywileje, m.in. otrzymał okoliczne osady. Rok później Jagiełło, w wyniku traktatu w Toruniu, uwolnił Gdańsk od złożonej mu przysięgi. Gdańsk dotknęły represje ze strony Krzyżaków. 14 marca 1440 Gdańsk przystąpił do Związku Pruskiego.
Polskie panowanie i okres rozkwitu.
5 lutego 1454 wybuchło w Gdańsku powstanie antykrzyżackie. Mieszczanie zajęli m.in. Wielki Młyn, a załoga krzyżacka wycofała się do zamku. Po kilku dniach komtur zamkowy Konrad Pfersfelder poddał zamek, po czym mieszkańcy niezwłocznie przystąpili do jego rozbiórki. W ten sposób po 146 latach zakończył się okres panowania Krzyżaków w Gdańsku. 6 marca tego roku król Kazimierz IV Jagiellończyk, na wniosek poselstwa Związku Pruskiego z Janem Bażyńskim na czele, wcielił Gdańsk do Polski, udzielając mu jednocześnie przywileju bicia własnej monety (przywilej ten otrzymał też Toruń). Gdańsk został zwolniony z prawa nabrzeżnego, a także dopuszczono przedstawicieli ziem pruskich do elekcji króla Polski.
Gdańsk przystąpił do wojny trzynastoletniej w roku 1455; gdańszczanie złożyli hołd Kazimierzowi Jagiellończykowi, a 25 maja 1457 – podobnie jak Toruń – miasto otrzymało tzw. Wielki Przywilej, zapewniający swobodny przywóz towarów Wisłą z Polski, Litwy i Rusi bez konieczności kontroli oraz inne przywileje, które miały wynagrodzić miastu wkład w wojnę. Zawarcie w 1466 roku pokoju toruńskiego zagwarantowało Prusom Królewskim oraz Warmii pozostanie przy Polsce. W traktacie umieszczono zapis, że Gdańsk należy do Polski.
W 1467 król zlikwidował urząd gubernatora i powołał, na wzór Korony, tytuł "capitaneus Prussiae Generalis". Utworzono województwo pomorskie, w którym utworzono urzędy kasztelanów, podkomorzych i sędziów, którzy wchodzili w skład tzw. rady pruskiej. W jej skład po dwóch wchodzili też przedstawiciele Gdańska, Elbląga i Torunia. Dla tych miast król powołał też starostów. W 1469 sądy grodzkie i ziemskie upodobniły ustrój Prus do ustroju Korony.
Od końca XV wieku podstawowym urządzeniem sanitarnym na każdej działce mieszczańskiej była kloaka, w postaci wielopiętrowego wychodka na tyłach kamieniczek.
Pod polskim panowaniem Gdańsk stał się dynamicznym ośrodkiem handlowym, posiadał rozległe kontakty handlowe z wieloma krajami, był związany z Hanzą. Wzrastał eksport, szczególnie zboża. Rozwój gospodarczy obrazują poniższe tabele, przedstawiające ruch w porcie gdańskim. Daje się zauważyć malejące znaczenie mniejszych ośrodków hanzeatyckich na rzecz niderlandzkich:
W czasie wojny polsko-krzyżackiej 1519–1521, w dniach 8–10 listopada 1520 roku, posiłkujący Krzyżaków niemieccy landsknechci ostrzelali Gdańsk z Biskupiej Górki.
W 1525 roku miał miejsce tumult gdański, wystąpienie luterańskiego pospólstwa i plebsu przeciwko burmistrzowi Eberhardowi Ferberowi, które obaliło stary magistrat. 17 kwietnia 1526 roku król Zygmunt I Stary wkroczył do Gdańska na czele 8000 wojska, rozkazał ściąć buntowników i rozszerzył uprawnienia swojego burgrabiego, któremu nadał wyższe kompetencje niż burmistrzowi. Po stłumieniu gdańskiej rewolty, 13 czerwca 1526 roku 14 przywódców przewrotu z Jerzym Wendlandem na czele zostało ściętych na Długim Targu.
W 1536, z powodu zagrożenia epidemiologicznego z dotychczasowego wodociągu, Rada Miasta rozpoczęła starania o doprowadzenie do miasta wody do picia z jeziora Jasień, poprzez Potok Siedlecki.
Król Zygmunt II August, specjalnym dekretem tolerancyjnym dla Gdańska z roku 1557, uspokoił nastroje społeczne i położył kres walkom religijnym w mieście. Dekret tolerancyjny był pierwszym tego rodzaju aktem prawnym w Europie. Wprowadzono też unifikację monetarną.
W 1564 roku w Gdańsku odnotowano 23 899 ofiar epidemii dżumy.
W roku 1575 Stefan Batory został królem Polski. Gdańsk nie chciał go jednak uznać i opowiedział się za cesarzem Maksymilianem II, który obiecał miastu znaczne korzyści handlowe. Nawet po śmierci cesarza w 1577, Gdańsk gotowy był do złożenia hołdu Stefanowi Batoremu jedynie w zamian za znaczne ustępstwa. Z tego powodu miasto było oblegane przez Stefana Batorego w roku 1577. Ostatecznie król zadowolił się przeprosinami i zapłatą 200 000 guldenów.
16 grudnia 1577 roku Stefan Batory potwierdził przywileje miasta, rozszerzając tolerancję religijną na inne wyznania. Gdańsk stał się schronieniem dla obcokrajowców prześladowanych w swoich krajach za przekonania religijne, wśród których były osoby wybitne i uzdolnione.
22 czerwca 1596 została otwarta Biblioteka Rady Miasta Gdańska ("Bibliotheca Senatus Gedanensis"), obecna Biblioteka Gdańska PAN.
W 1602 roku w wyniku epidemii dżumy zmarło 16 919 mieszkańców Gdańska.
28 listopada 1627 roku na redzie gdańskiej rozegrała się bitwa morska.
Okres upadku.
Wraz z potopem szwedzkim na Pomorzu nastąpił krach gospodarczy i tym samym nadszedł kres wcześniejszej pomyślności. Na początku 1656 roku Szwedzi spustoszyli Prusy Królewskie. Karolowi Gustawowi nie udało się jednak zdobyć Gdańska.
W lipcu 1656 flota 30 okrętów holenderskich, posiłkowana wkrótce 10 okrętami duńskimi, zniosła szwedzką blokadę portu gdańskiego i przerzuciła oddział posiłkowy w sile 1300 ludzi dla obrony miasta. 3 maja 1660 zawarcie pokoju w Oliwie zakończyło okres potopu szwedzkiego.
Od XVII wieku, z powodu wyczerpywania się przestrzeni w otoczonym fortyfikacjami Gdańsku, rozpoczęto zamykanie i stopniową likwidację przepełnionych cmentarzy przykościelnych. Parafie zaczęły wówczas zakładać własne cmentarze poza wałami, pod Biskupią Górką i pod Grodziskiem.
W latach 1700–1721 – podczas wielkiej wojny północnej Gdańsk był niejednokrotnie zagrożony przez obce wojska.
W czerwcu 1709 roku w mieście odnotowano pierwsze przypadki dżumy, w wyniku której później zmarło 25 tys. osób, a więc około 1/3 mieszkańców Gdańska.
Gdańsk opowiedział się za królem Stanisławem Leszczyńskim, stając się w Rzeczypospolitej głównym punktem oporu jego zwolenników przed interwencją rosyjską, w czasie wojny o sukcesję polską. Od lutego do września 1734 roku był oblegany przez Rosjan i częściowo zniszczony przez ostrzał artyleryjski.
Prusy zajęły w roku 1772 niektóre majątki Gdańska oraz Nowy Port. I rozbiór Polski dał Prusom kontrolę dostępu do Gdańska, z jednej strony od granic Torunia do granic Gdańska na Wiśle oraz z drugiej strony przez zajęcie Nowego Portu.
Rządy pruskie.
23 stycznia 1793 Prusy dokonały zaboru Gdańska.
Pod koniec XVIII wieku parafie zaczęły wówczas zakładać swoje cmentarze wzdłuż Wielkiej Alei, łączącej Gdańsk z Wrzeszczem. W okresach zwiększonej umieralności spowodowanej epidemiami, zakładano osobne cmentarze. Były one położone w większej odległości od Gdańska, najczęściej na wzniesieniach po zachodniej stronie miasta (m.in. na Chełmie).
Po jedenastu tygodniach oblężenia miasta zostało zdobyte (w wyniku poddania) przez wojska napoleońskie, dowodzone przez marszałka Franciszka Józefa Lefèbvre’a. W bitwie o miasto 26 maja 1807 roku zasłużyły się oddziały polskie, które pod Wisłoujściem odrzuciły desant nieprzyjaciela. 9 lipca 1807 roku, na mocy postanowień traktatu w Tylży, utworzono pierwsze Wolne Miasto Gdańsk, zależne od Francji.
Od lutego 1814 roku Gdańsk ponownie znalazł się pod panowaniem Prus, co zostało potwierdzone na kongresie wiedeńskim w roku 1815 (m.in. ustalono przebieg nowych granic). Do połowy XIX wieku następował ogólny upadek miasta.
W 1815, ze względów sanitarnych, ostatecznie zostały zakazane pochówki w centrum Gdańska ("intra muros").
Powierzchnia miasta w wewnętrznym kręgu nowożytnych fortyfikacji wynosiła 255 ha. Powierzchnia Dzieł Zewnętrznych, między fortyfikacjami wewnętrznymi i zewnętrznymi, wynosiła 83 ha. Łączna powierzchnia miasta wewnątrz wałów i bastionów wynosiła 338 ha, a z nimi 589 ha.
W kwietniu 1829 miała miejsce jedna z największych powodzi w historii miasta.
Po 1850, gdy utworzono połączenia kolejowe (Bydgoszcz – 1852, Szczecin i Berlin – 1870, Warszawa – 1877), stopniowo sytuacja miasta się poprawiała. Środki wyasygnowane przez Królestwo Prus na rozwój ekonomiczny, zniesienie ceł tranzytowych (co miało rozwinąć stosunki handlowe), a także budowa nowych stoczni i fabryk (np. Królewska Fabryka Karabinów), okazały się jednak niewystarczające – Gdańsk nie mógł się dynamicznie rozwijać bez wykorzystania zaplecza gospodarczego Polski.
Za kadencji nadburmistrza Leopolda von Wintera w Gdańsku wybudowano system kanalizacyjny (1869–1871) oraz sieć wodociągową (1879), która zamiast klasycznej wieży ciśnień wykorzystywała podziemny, grawitacyjny Zbiornik na Oruni. Uruchomiono pierwszą linię tramwajów konnych (1873) oraz utworzono kąpielisko miejskie na Westerplatte. Wybrukowano również większość ulic oraz chodników.
W Gdańsku tradycyjnie dominującą rolę odgrywała kultura i język niemiecki. Mimo to, szczególnie wskutek industrializacji miasta i napływu ludności wiejskiej, w XIX i na początkach XX wieku istniał silny ośrodek polskości. W mieście działały różne organizacje i stowarzyszenia, m.in. utworzona w 1849 organizacja polityczna Liga Polska, Towarzystwo Ludowe „Jedność” (od 1884), Towarzystwo Śpiewacze „Lutnia” (od 1891), Towarzystwo Gimnastyczne „Sokół” (od 1894). W 1901 utworzono w Gdańsku największy na Pomorzu polski bank spółdzielczy, w 1906 Zjednoczenie Zawodowe Polskie. Wydawano również polskie czasopisma i druki, w XIX wieku wychodziło ich ponad 150, od 1891 ukazywała się w języku polskim „Gazeta Gdańska”, a od 1908 gazeta „Gryf”. Po odzyskaniu przez Polskę niepodległości (11 listopada 1918) i utworzeniu II Rzeczypospolitej, powołano polską Radę Ludową, przekształconą 14 listopada 1918 w Podkomisariat Naczelnej Rady Ludowej na Prusy Królewskie (zlikwidowany w sierpniu 1919).
Wolne Miasto Gdańsk.
Od 1920 Gdańsk ponownie stał się Wolnym Miastem (według postanowień traktatu wersalskiego z 1919), w którym uprawnienia polityczne i gospodarcze Polski były systematycznie bojkotowane przez władze miasta, zamieszkanego w zdecydowanej większości przez ludność niemiecką. Według szacunków, w 1923 ludność polska mogła stanowić 15% mieszkańców miasta, a w 1939 – ok. 10%.
W 1925 na terenie Wolnego Miasta została utworzona katolicka diecezja gdańska.
W 1933 do władzy w Wolnym Mieście doszli narodowi socjaliści. Przystąpili do likwidacji systemu demokratycznego poprzez prześladowanie opozycji; w kolejnych latach mnożyły się prowokacje antypolskie oraz prześladowania działaczy i organizacji polskich.
W 1939 gmina żydowska w Gdańsku liczyła 9000 osób (ok. 8000 wyemigrowało przed wybuchem II wojny światowej, reszta zginęła w obozach niemieckich).
Okres III Rzeszy.
1 września 1939 salwa z okrętu „Schleswig-Holstein” na Westerplatte rozpoczęła II wojnę światową. 1 września miała miejsce bohaterska obrona Poczty Polskiej w Gdańsku, a w dniach 1–7 września trwała obrona Westerplatte.
W czasie wojny miały miejsce masowe zbrodnie niemieckie na inteligencji i członkach polskich organizacji, m.in. egzekucje w Piaśnicy Wielkiej (ok. 10–12 tys. ofiar). Ofiary zbrodni popełnionych na terenie Gdańska wywożono na cmentarz na Zaspie. Od września 1939 w Gdańsku znajdował się obóz przejściowy (niem. "Durchgangslager") dla Polaków, następnie 3 podobozy obozu koncentracyjnego Stutthof, 2 filie obozu jenieckiego w Malborku (Stalag XX B) oraz 14 obozów pracy przymusowej dla więźniów różnych narodowości – skierowanych do pracy m.in. w stoczniach gdańskich przestawionych na produkcję zbrojeniową dla Kriegsmarine (np. okrętów podwodnych).
Czasy powojenne i okres PRL-u.
Pod koniec marca 1945 wojska radzieckie i polskie wchodzące w skład 2 Frontu Białoruskiego przystąpiły do szturmu na miasto. 30 marca 1945 miasto zostało zdobyte i w znacznej części zniszczone. Zniszczeniu uległo m.in. 90% zabytkowego Śródmieścia, przy czym szacuje się, że ok. połowa zniszczeń powstała na skutek nalotów lotniczych w trakcie wojny, bądź ostrzału artyleryjskiego podczas walk, zaś drugą połowę stanowiło burzenie i palenie miasta przez wojska sowieckie.
W rezultacie konferencji poczdamskiej Gdańsk znalazł się pod administracją polską. 9 lipca 1945 po raz pierwszy zebrała się Miejska Rada Narodowa. Od 1945 Gdańsk był siedzibą województwa gdańskiego, utworzonego dekretem z 30 marca 1945. Wcześniej, tymczasową siedzibą województwa był Sopot.
Spośród pozostałych w mieście mieszkańców Wolnego Miasta, ludność niemiecka (ok. 120–130 tys. osób w połowie 1945) w zdecydowanej większości została wysiedlona, zaś ludność polska, po zajęciu Wolnego Miasta przez III Rzeszę zmuszona do podpisania Volkslisty, zobowiązana była poddać się procedurze weryfikacji organizowanej przez nowe władze. Od połowy 1945 Gdańsk był celem licznych transportów przymusowych polskich wysiedleńców z Kresów Wschodnich. Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 97 Ministerstwo Bezpieczeństwa Publicznego utworzyło w Gdańsku.
W listopadzie 1948 roku zwodowano rudowęglowiec „Sołdek”, pierwszy statek pełnomorski zbudowany w Polsce. Statkowi nadano imię jednego z pierwszych przodowników pracy w przemyśle stoczniowym.
Podczas Wydarzeń Marcowych w 1968 w Gdańsku odbywały się manifestacje (bez skrupułów stłumione przez MO) oraz wiece na uczelniach, które na Politechnice przybrały formę strajku.
Podczas wydarzeń Grudnia 1970, rozpoczął się strajk w Stoczni Gdańskiej. Doszło do walk ulicznych i starć z organami bezpieczeństwa, a w efekcie do podpalenia gmachu Komitetu Wojewódzkiego Polskiej Zjednoczonej Partii Robotniczej, w czasie trwającego wiecu protestacyjnego. Milicja i wojsko użyło broni przeciwko demonstrantom, zatrzymano ok. 3000 ludzi, byli zabici i ranni (według danych oficjalnych 44 ofiary śmiertelne).
31 sierpnia 1980 podpisano porozumienia sierpniowe, kończące falę protestów robotniczych i strajków. Porozumienie gwarantowało m.in. powstanie pierwszych niezależnych związków zawodowych. Wydarzenia te przyjmuje się jako początek procesu obalenia systemu komunistycznego we Europie Wschodniej. Rok później w Hali Olivii odbył się krajowy Zjazd „Solidarności”.
W 1983 gdańszczanin Lech Wałęsa został uhonorowany Pokojową Nagrodą Nobla.
W 1987 do Gdańska z wizytą przybył Jan Paweł II.
Czasy III Rzeczypospolitej.
W roku 1992 diecezja gdańska została podniesiona do rangi archidiecezji.
W 1997 uroczyście obchodzono 1000-lecie Gdańska.
W 2001 r. miała miejsce powódź w Gdańsku.
W 2005 uroczyście obchodzono 25-lecie powstania NSZZ „Solidarność”. Wśród wielu konferencji, wystaw i pokazów, na terenie Stoczni Gdańskiej odbył się koncert Jeana-Michela Jarre’a, który zgromadził ponad 100-tysięczną widownię.
22 maja 2006 wybuchł pożar w kościele św. Katarzyny. Spłonęły dachy nad wszystkimi trzema nawami, uszkodzeniu uległ hełm wieży i znajdujący się w niej carillon.
21 kwietnia 2010 pochowano w Gdańsku Macieja Płażyńskiego i Annę Walentynowicz – ofiary katastrofy polskiego samolotu rządowego pod Smoleńskiem.
13 stycznia 2019 w Gdańsku doszło do zamachu na prezydenta miasta Pawła Adamowicza podczas gdańskiego finału Wielkiej Orkiestry Świątecznej Pomocy. Prezydent zmarł następnego dnia, a jego obowiązki przejęła tymczasowo Aleksandra Dulkiewicz (później wybrana na prezydenta Gdańska).

</doc>
<doc id="1510116" url="https://pl.wikipedia.org/wiki?curid=1510116" title="37 Pułk Piechoty Cesarstwa Austriackiego">
37 Pułk Piechoty Cesarstwa Austriackiego

37 Pułk Piechoty Cesarstwa Austriackiego – jeden z austriackich pułków piechoty okresu Cesarstwa Austriackiego.
Okręg poboru: Węgry.
Podczas wojny polsko-austriackiej w 1809 wchodził w skład Brygady Piechoty Franza von Pflachera w Dywizji Piechoty Ludwiga Ferdinanda von Mondeta. Posiadał 3 bataliony a jego dowódcą był Karol Philippi von Weidenfeild.

</doc>
<doc id="1510118" url="https://pl.wikipedia.org/wiki?curid=1510118" title="BiełAZ">
BiełAZ

Białoruska Fabryka Samochodowa (Biełaruski Autamabilny Zawod, BiełAZ, БелАЗ) – białoruski producent pojazdów rolniczych i budowlanych.
Działalność.
Fabryka została założona w 1948 roku. Po rozpadzie Związku Radzieckiego przedsiębiorstwo musiało dostosować się do zmieniającego się otoczenia gospodarczego. Żeby poszerzyć swoją linię produktów rozpoczęto produkować nowe produkty dla budownictwa drogowego i produkcji przemysłu metalurgicznego. Pojazdy BiełAZ zyskały dobrą reputację głównie w Wietnamie oraz Afryce Północnej.
BiełAZ jest jednym z największych przedsiębiorstw wśród krajów Wspólnoty Niepodległych Państw. System Zarządzania Jakością stosowany w badaniach i rozwoju, wytwarzania, budowy i sprzedaży usług w sprzęt jest zgodny z międzynarodową normą ISO 9001. Największym produkowanym obecnie w przedsiębiorstwie pojazdem jest BiełAZ 75710 o ładowności 450 ton.
Sankcje.
W 2021 r. BiełAZ został dodany do listy sankcyjnej UE, Szwajcarii i Kanady.

</doc>
<doc id="1510119" url="https://pl.wikipedia.org/wiki?curid=1510119" title="41 Pułk Piechoty Cesarstwa Austriackiego">
41 Pułk Piechoty Cesarstwa Austriackiego

41 Pułk Piechoty Cesarstwa Austriackiego – jeden z austriackich pułków piechoty okresu Cesarstwa Austriackiego.
Okręg poboru: Przedarulania (niem. "Vorarlberg"), od 1808 Galicja.
Podczas wojny polsko-austriackiej w 1809 wchodził w skład Brygady Piechoty Karla Civalarta w Dywizji Piechoty Ludwiga Ferdinanda von Mondeta. Posiadał 3 bataliony a jego dowódcą był Friedrich Franz Georg Kottulinsky.

</doc>
<doc id="1510122" url="https://pl.wikipedia.org/wiki?curid=1510122" title="48 Pułk Piechoty Cesarstwa Austriackiego">
48 Pułk Piechoty Cesarstwa Austriackiego

48 Pułk Piechoty Cesarstwa Austriackiego – jeden z austriackich pułków piechoty okresu Cesarstwa Austriackiego.
Okręg poboru: Węgry.
Podczas wojny polsko-austriackiej w 1809 wchodził w skład oddziału Straży Przedniej generał-majora Johanna Friedricha von Mohra (1765-1847). Posiadał 3 bataliony a jego dowódcą był Joseph Philipp von Vukassovich.

</doc>
<doc id="1510123" url="https://pl.wikipedia.org/wiki?curid=1510123" title="63 Pułk Piechoty Cesarstwa Austriackiego">
63 Pułk Piechoty Cesarstwa Austriackiego

63 Pułk Piechoty Cesarstwa Austriackiego – jeden z austriackich pułków piechoty okresu Cesarstwa Austriackiego.
Okręg poboru: Walonia, potem Galicja.
Podczas wojny polsko-austriackiej w 1809 wchodził w skład Brygady Piechoty Leopolda von Trauttenberga w Dywizji Piechoty Ludwiga Ferdinanda von Mondeta. Posiadał 3 bataliony a jego dowódcą był Theodor Baillet de Latour.

</doc>
<doc id="1510127" url="https://pl.wikipedia.org/wiki?curid=1510127" title="Ocypode quadrata">
Ocypode quadrata

Ocypode quadrata – gatunek kraba z rodzaju "Ocypode" charakteryzujący się żywym żółto-białym ubarwieniem.
Krab średnich lub dużych jak na rodzaj rozmiarów. Karapaks z wierzchu drobno i gęsto ziarenkowany, szerszy niż dłuższy, o wklęsłych bocznych połowach krawędzi orbitalnych. Zewnętrzne kąty orbitalne są ostro trójkątne i skierowane w przód. Najszersze miejsce karapaksu znajduje się w przedniej ⅓, gdzie jego krawędzie boczne są nieco wypukłe. Słupki oczne nie są odsiebnie przedłużone poza rogówkę oka. Na propodicie większych szczypiec znajduje się listewka strydulacyjna, złożona z 15–18 guzków. Przednie powierzchnie propoditów dwóch początkowych par nóg krocznych wyposażone są w środkowy rządek szczecin i długie szczeciny na grzbietowej i brzusznej krawędzi. Samice cechują się długim i bardzo wąskim wieczkiem płciowym. Samce mają gonopody pierwszej pary pozbawione głaszczka, zgrubiałe po obu stronach kanalika nasiennego i poszerzone w części odsiebnej.
Gatunek zachodnio-atlantycki, rozsiedlony wzdłuż wybrzeży od Block Island w Stanach Zjednoczonych na północy po Rio Grande do Sul w Brazylii na południu.

</doc>
<doc id="1510128" url="https://pl.wikipedia.org/wiki?curid=1510128" title="Edward Hicks">
Edward Hicks

Edward Hicks (ur. 14 kwietnia 1780, zm. 23 sierpnia 1849) − amerykański malarz, reprezentant sztuki naiwnej.
Mieszkał w Pensylwanii, w młodości zajmował się zawodowo malowaniem powozów i szyldów. Przez długie lata działał jako protestancki kaznodzieja, stąd częstym motywem jego prac były sceny biblijne. Malował także pejzaże stron rodzinnych oraz sceny historyczne.

</doc>
<doc id="1510133" url="https://pl.wikipedia.org/wiki?curid=1510133" title="Cesare Cremonini">
Cesare Cremonini

Cesare Cremonini (ur. 27 marca 1980 w Bolonii) – włoski piosenkarz i autor piosenek, były członek grupy Lùnapop.
Życiorys.
Debiut solowy.
Artysta pochodzi z Bolonii. Urodził się w rodzinie dietetyka i nauczycielki literatury włoskiej 27 marca 1980. Jako dziecko był wysyłany na lekcje fortepianu. Będąc jeszcze uczniem dawał koncerty muzyki fortepianowej. Mając 11 lat pisał krótkie opowiadania i wiersze o miłości. W wieku 12 lat otrzymał w prezencie pierwszy dysk brytyjskiego zespołu rockowego Queen. Zachwycony muzyką tej kapeli, porzuca świat muzyki poważnej i poświęca się stylowi pop-rockowemu.
W 1996 założył z kolegami z klasy zespół "Senza Filtro", który grywał na terenie Bolonii i w czasie uroczystości w liceum. Grupa stworzyła swój własny repertuar. Młodzi muzycy wykonywali również utwory Beatlesów i Oasis.
Sukcesy z grupą Lùnapop.
Rok 2002 wyznacza ważny etap w karierze Cremoniniego: wraz z Nicolą Balestrim, Gabrieleem Galassim, Alessandro De Simone i Michelem Giulianim założył nowy zespół Lùnapop. W tym samym roku zaczął też współpracę z producentem Walterem Mamelim nad nowym projektem. Sukces przyniosła piosenka "50 Special", napisana przez Cremoniniego tuż przed egzaminem maturalnym. Przebojowym okazał się album grupy zatytułowany "...Squérez?".
W ciągu następnych czterech lat formacja Cremoniniego wydała cztery single ("50 Special", "Un giorno migliore", "Qualcosa di grande" i "Resta con me"). Piosenki, które zawierały, zostały wszystkie napisane przez Cremoniniego. Przebój "Qualcosa di grande" wygrał wcześniej Festivalbar w 2000.
W 2002 Cesare Cremonini zagrał w filmie Rity Rusic "Un amore perfetto".
Kariera solowa.
W tym samym roku Cremonini zerwał z grupą i wydał własny album "Bagus". Jedynym członkiem starego zespołu, który współpracował w powstaniu albumu był pochodzący również z Bolonii Nicola Balestri. Trzy lata później 10 czerwca piosenkarz wydał drugi album zatytułowany "Maggese". W październiku 2005 wraz z London Telefilmonic Orchestra rozpoczął trasę koncertową promującą nowy album. W 2006 artysta wydał album "1+8+24". We wrześniu 2008 do sklepów muzycznych we Włoszech trafił czwarty album "Il primo bacio sulla Luna".

</doc>
<doc id="1510134" url="https://pl.wikipedia.org/wiki?curid=1510134" title="RMS Etruria">
RMS Etruria

RMS Etruria – parowiec, wraz z siostrą RMS "Umbria" zostały wyposażone jako ostatnie statki armatora Cunard Line w pomocnicze żagle.
Historia.
Budową statków zajęła się stocznia John Elder &amp; Co z Glasgow w Szkocji. Były największymi liniowcami w czasie ich użytkowania. Do ruchu wprowadzona 25 kwietnia 1885 roku (dwanaście tygodni później po "Umbrii"). Błękitną Wstęgę Atlantyku zdobyła 2-krotnie: w 1885 i w 1888 roku. Największą innowacją było umieszczenie na statkach chłodni. Wnętrza transatlantyku były wykonane w stylu wiktoriańskim. W latach 1885-1892 liniowiec posiadał 2 klasy, w 1892 rozbudowano go tworząc 3 klasę. Odbywała trasę Liverpool-Nowy Jork. Po 23-letniej karierze statek został pocięty na złom. Następczyniami są RMS "Campania" i RMS "Lucania".

</doc>
<doc id="1510146" url="https://pl.wikipedia.org/wiki?curid=1510146" title="Świadkowie Jehowy na Filipinach">
Świadkowie Jehowy na Filipinach

Świadkowie Jehowy na Filipinach – społeczność wyznaniowa na Filipinach należąca do ogólnoświatowej wspólnoty Świadków Jehowy, licząca w 2022 roku 238 609 głosicieli, należących do 3511 zborów. Na dorocznej uroczystości Wieczerzy Pańskiej w 2022 roku zebrało się 664 989 osób. Działalność miejscowych głosicieli koordynuje Biuro Oddziału w Quezon City. Jedna z 27 wspólnot Świadków Jehowy na świecie, których liczebność przekracza 100 tys. głosicieli, i najliczniejsza spośród krajów azjatyckich.
Historia.
Początki.
W 1908 roku dwoje kaznodziejów ze Stanów Zjednoczonych, Louise Bell wraz z mężem, rozpoczęło działalność w mieście Sibalom w prowincji Antique. Pracowali oni jako nauczyciele, a w wolnych chwilach rozpowszechniali zamówione z Biura Głównego Towarzystwa Strażnica w Brooklynie traktaty. 14 stycznia 1912 roku, w trakcie podróży dookoła świata siedmioosobowego komitetu Badaczy Pisma Świętego, Charles Taze Russell wygłosił przemówienie „Gdzie są umarli?” w "Grand Opera House" w Manili.
W 1920 roku przyjechał kolejny Badacz Pisma Świętego, William Tinney – współwyznawca z Kanady. Założył klasę studiów Biblii. Choć William Tinney ze względu na stan zdrowia miał powrócić do rodzinnego kraju, to jednak zainteresowani sami urządzali zebrania, a literatura docierała do nich pocztą. W 1924 roku utworzono Biuro Oddziału.
W 1933 roku wierzenia Świadków Jehowy były przedstawiane w rozgłośni radiowej KZRM. W tym samym roku z Hawajów przybył Joseph Dos Santos, który prowadził działalność kaznodziejską. 1 czerwca 1934 roku zaczęło funkcjonować utworzone przez niego Biuro Oddziału. W języku tagalskim wydano pierwszą publikację Towarzystwa Strażnica. W 1938 roku, mimo napotykanego sprzeciwu, działało 121 głosicieli. Rok później nagrano na płyty gramofonowe wykłady biblijne w języku tagalskim, które 373 głosicieli przy pomocy przenośnych gramofonów odtwarzało mieszkańcom.
W 1941 roku kolejne publikacje religijne przetłumaczono na cztery główne języki. Zaczęto organizować niewielkie zgromadzenia. Liczba głosicieli przekroczyła ponad 2000 osób, wielu w czasie okupacji japońskiej za zachowanie neutralności zostało osadzonych w obozach.
W 1945 roku w Lingayen w prowincji Pangasinan na zgromadzenie przybyło ponad 4000 osób. Rok później w kraju działalność prowadziło 2600 głosicieli. W dniach od 18 do 20 grudnia 1946 roku w Santa Ana koło Manili zorganizowano kongres pod hasłem „Weselące się narody”. Uczestniczyło w nim ponad 5000 osób.
Rozwój działalności.
14 czerwca 1947 roku przyjechali pierwsi absolwenci Szkoły Gilead: Earl Stewart, Victor White i Lorenzo Alpiche. Czwarty, Nick Skelparick, dołączył do pozostałych jakiś miesiąc później. W tym samym liczba głosicieli przekroczyła ponad 2900 osób. Zaczęto tłumaczyć „Strażnicę” na język tagalski.
W roku 1950 przybyli kolejni misjonarze, m.in. Brownowie i Willettowie, wysłani do Cebu City, również Andersonowie, których skierowano do Davao, a także Steele’owie, Smithowie, Neal Callaway oraz bracia Hachtel i Bruun.
W 1951 roku otworzono Biuro Oddziału. Prawie 14 tysięcy filipińskich głosicieli odwiedził Nathan H. Knorr i Milton G. Henschel. Rok później grupę 7 głosicieli z Filipin zaproszono do 20 klasy Szkoły Gilead. W 1954 roku przybyli brytyjscy współwyznawcy Denton Hopkinson, Paul Bruun i Raymond Leach, kolejni z grupy 69 wyszkolonych zagranicznych misjonarzy skierowanych na Filipiny.
W roku 1962 działalność kaznodziejską prowadziło 36 829 głosicieli. W 1964 roku filipińscy głosiciele zostali po raz pierwszy zaproszeni do podjęcia służby misjonarskiej w sąsiednich krajach. Do połowy 2002 roku z Filipin do 19 różnych krajów skierowano ich 149.
W 1975 roku liczba głosicieli przekroczyła 77 tysięcy, a w 1987 roku 100 tysięcy. 13 kwietnia 1991 roku oddano do użytku nowe obiekty Biura Oddziału. Z wizytą przyjechał przedstawiciel Towarzystwa Strażnica – John E. Barr. Do kraju przybyło 6 misjonarzy. W tym samym 1998 roku otworzono pierwszą na Filipinach Salę Zgromadzeń na 12 tysięcy miejsc.
W 2001 roku rozbudowano Biuro Oddziału. W tym czasie w Komitecie Oddziału usługiwali: Denton Hopkinson, Felix Salango, Felix Fajardo, David Ledbetter i Raymond Leach. 1 listopada 2003 roku zakończyła się kolejna rozbudowa stołecznego Biura Oddziału. Z wizytą przebywał przedstawiciel Towarzystwa Strażnica – Stephen Lett.
20 sierpnia 2002 roku islamiści z Grupy Abu Sajjafa powiązanej z Al-Ka’idą porwali sześciu Świadków Jehowy, a potem zabili dwóch z nich. 17 lipca 2020 trzech sprawców zostało aresztowanych.
W 2007 roku działalność kaznodziejską prowadziło 155 286 głosicieli. W 2009 roku liczba głosicieli przekroczyła 160 tysięcy. Na Wieczerzy Pańskiej zebrało się 523 200 osób. W roku 2012 liczba głosicieli przekroczyła 181 tysięcy osób.
Do 2013 roku prawie 3000 filipińskich głosicieli przeprowadziło się w regiony kraju, gdzie jest ich niewielu. Po tym jak w listopadzie 2001 roku wdrożono program budowy Sal Królestwa, w sierpniu 2013 roku na Filipinach wzniesiono tysięczny taki obiekt. W latach 2001–2015 wzniesiono przeszło 1100 Sal Królestwa. W roku 2015 liczba głosicieli przekroczyła 200 tysięcy. W 2016 roku po wizycie przedstawicieli Świadków Jehowy w Wydziale Edukacji w mieście Dipolog, stolicy prowincji Zamboaga del Norte, przedstawiono 30-minutowe prezentacje wartości edukacyjnej, etycznej i moralnej strony jw.org na trzech seminariach dla nauczycieli miast tej prowincji. Ponieważ cieszyły się one powodzeniem, Wydział Edukacji postanowił o przeprowadzeniu dodatkowych prezentacji dla psychologów szkolnych. Łącznie w prezentacjach tych uczestniczyło ponad 1000 pedagogów. Na uroczystości Wieczerzy Pańskiej w 2019 roku zebrało się 612 911 osób, a w 2021 roku już 739 439 osób
Od maja do października 2022 roku przybyło ponad 60 000 nowych bezpłatnych kursów biblijnych, a w listopadzie 2022 roku przekroczono liczbę 240 000 głosicieli.
Zebrania odbywają się w językach: tagalskim, filipińskim migowym, angielskim, bikol, cebuańskim, chińskim (mandaryńskim, minnańskim), hiligaynon, ibanag, ilokańskim, japońskim, koreańskim, pangasinan, pendżabskim, perskim i warajskim.
Akcje pomocy humanitarnej.
W 1991 roku skierowano pomoc humanitarną dla współwyznawców poszkodowanych przez wybuch wulkanu Pinatubo. W grudniu 2012 roku skierowano pomoc humanitarną dla współwyznawców poszkodowanych przez tajfun Bofa.
15 października 2013 roku doszło do trzęsienia ziemi o sile 7,2 stopnia w skali Richtera. W jego wyniku straciło życie trzech Świadków Jehowy. W tym samym regionie 8 listopada 2013 roku przeszedł supertajfun Haiyan. Wśród ofiar znalazło się 27 Świadków Jehowy, zniszczonych zostało ponad 100 domów należących do filipińskich Świadków oraz 5 miejsc wielbienia. W ramach międzynarodowej akcji niesienia pomocy poszkodowanym w rejony dotknięte katastrofą dostarczono żywność, wodę, leki i inne środki, których zakup sfinansowano z funduszy ofiarowanych na ogólnoświatową działalność wyznania. Zorganizowano też międzynarodowe brygady wykwalifikowanych ochotników, by nieść pomoc ofiarom tych klęsk żywiołowych. W ciągu niecałego roku od przejścia tajfunu odbudowano lub naprawiono 750 domów należących do Świadków Jehowy. W pracach tych uczestniczyło 522 filipińskich ochotników oraz 90 osób z innych krajów.
W październiku 2016 roku zorganizowano pomoc humanitarną dla poszkodowanych przez tajfuny Sarika i Haima. Od grudnia 2016 roku do kwietnia 2017 roku Świadkowie Jehowy na Filipinach przeprowadzili akcję odbudowy i naprawy ponad 300 domów oraz 24 Sale Królestwa, które zostały uszkodzone lub zniszczone w wyniku przejścia supertajfunu Nock-Ten (Nina). W październiku 2018 roku zorganizowano pomoc humanitarną dla poszkodowanych przez tajfun Yutu. W grudniu 2019 roku zorganizowano pomoc humanitarną dla poszkodowanych przez tajfun Kammuri oraz tajfun Phanfone, w styczniu 2020 roku dla ewakuowanych przed erupcją wulkanu Taal, w maju 2020 roku dla poszkodowanych przez tajfun Vongfong, w październiku i listopadzie 2020 roku przez tajfuny Molave, Goni oraz Vamco, w grudniu 2021 roku przez tajfun Rai, w lipcu 2022 roku przez trzęsienie ziemi w północnej części kraju Filipinach, a we wrześniu 2022 roku przez supertajfun Noru. W kolejnych miesiącach przeprowadzono program odbudowy zniszczonych obiektów.
Kongresy.
W dniach od 31 marca do 2 kwietnia 1947 roku zorganizowano kongres, który na Filipinach odbył się pod hasłem „Narody wysławiające Boga”. W dniu otwarcia kongres zorganizowano w Rizal Memorial Coliseum przy ulicy Vito Cruz w Manili. Ponieważ słaba akustyka sprawiła, że programy w różnych językach były prawie niezrozumiałe, kongres został przeniesiony do Philippine Racing Club w pobliskiej Santa Ana. Na historycznym kongresie przemawiał Nathan Knorr i Milton Henschel. 151 osób zostało ochrzczonych w Zatoce Manilskiej.
W roku 1956 w ogólnokrajowym kongresie uczestniczył Nathan Homer Knorr, a w roku 1957 pod hasłem „Życiodajna mądrość” – Frederick William Franz. W 1958 delegaci z Filipin uczestniczyli w zagranicznych kongresach pod hasłem „Wola Boża”. W roku 1963 na Filipinach odbył się kongres międzynarodowy pod hasłem „Wiecznotrwała dobra nowina”. W dniach od 22 do 26 października 1964 roku w Manili odbył się kongres międzynarodowy pod hasłem „Pokój na ziemi”. Uczestniczyło w nim 64 715 osób, a 1835 zostało ochrzczonych.
W 1977 roku przeszło 100 tysięcy osób spotkało się na serii 20 kongresów pod hasłem „Rozradowani pracownicy” w różnych częściach Filipin. W dniach od 22 do 26 sierpnia 1978 roku na Rizal Memorial Stadium w Manili odbył się kongres pod hasłem „Zwycięska wiara”. W całym kraju uczestniczyło w tej serii kongresów ogółem 107 449 osób.
W styczniu 1991 roku w Manili odbył się kongres międzynarodowy pod hasłem „Czysta mowa”. W 1993 roku na pięciu stołecznych stadionach odbył się kongres międzynarodowy pod hasłem „Pouczani przez Boga”. W 1997 roku na zgromadzeniach okręgowych pod hasłem „Wiara w Słowo Boże” zebrało się ponad 300 tysięcy osób. Rok później 107 delegatów pojechało na zgromadzenie międzynarodowe pod hasłem „Boża droga życia” na zachodnie wybrzeże Stanów Zjednoczonych. We wrześniu 1998 roku 35 delegatów uczestniczyło w kongresie międzynarodowym pod hasłem „Boża droga życia” w Korei Południowej. W 2009 roku delegacja filipińskich Świadków Jehowy uczestniczyła latem w kongresie międzynarodowym pod hasłem „Czuwajcie!” w Rzymie. W 2013 roku w Manili odbył się kongres specjalny pod hasłem „Słowo Boże jest prawdą!”. W listopadzie 2015 roku delegacja Świadków Jehowy z Filipin brała udział w kongresie specjalnym pod hasłem „Naśladujmy Jezusa!” w tajlandzkim Chiang Mai.
W dniach od 17 do 19 listopada 2017 roku w indonezyjskiej Dżakarcie odbył się kongres specjalny pod hasłem „Nie poddawaj się!” z udziałem delegacji z Filipin. Od 1 do 3 listopada 2019 roku w Manili odbył się kongres międzynarodowy pod hasłem „Miłość nigdy nie zawodzi!”. Uczestniczyło w nim 26 265 osób, w tym 5397 zagranicznych delegatów z 67 krajów, ochrzczono 145 osób. Ciało Kierownicze Świadków Jehowy reprezentował Mark Sanderson. Program został przedstawiony w języku angielskim i tagalskim.
Kongresy odbywają się w językach: tagalskim, filipińskim migowym, angielskim, bikol, cebuańskim, hiligaynon, ibanag, ilokańskim, japońskim, koreańskim, pangasinan i waray-waray.
Wydawanie publikacji w miejscowych językach.
W 1983 roku do drukarni Towarzystwa Strażnica wysłano pierwszy MEPS, rozpoczynając druk publikacji w kilkunastu językach używanych na Filipinach.
W 1993 roku na kongresie międzynarodowym pod hasłem „Pouczani przez Boga” ogłoszono wydanie Chrześcijańskich Pism Greckich w Przekładzie Nowego Świata w języku cebuańskim, ilokańskim i tagalskim.
W roku 2000 na kongresie pod hasłem „Wykonawcy słowa Bożego” ogłoszono wydanie Pisma Świętego w Przekładzie Nowego Świata w języku tagalskim.
W 2013 roku wydano Chrześcijańskie Pisma Greckie w Przekładzie Nowego Świata (Nowy Testament) w języku warajskim.
Na kongresie regionalnym pod hasłem „Szukajmy najpierw Królestwa Bożego!”, który odbył się w dniach od 13 do 15 listopada 2014 roku ogłoszono wydanie Pisma Świętego w Przekładzie Nowego Świata w języku hiligaynon. Chrześcijańskie Pisma Greckie w Przekładzie Nowego Świata w tym języku wydano w grudniu 2007 roku na kongresach pod hasłem „Naśladuj Chrystusa!”.
11 listopada 2016 roku wydano Chrześcijańskie Pisma Greckie w Przekładzie Nowego Świata w języku bikolskim.
Natomiast 12 stycznia 2019 roku na wyspie Leyte ogłoszono wydanie Przekładu Nowego Świata w języku waray-waray.
Wersje zrewidowane oparte na edycji angielskiej z 2013 roku wydano w językach: ilokańskim – 16 września 2018 roku na kongresie pod hasłem „Bądź odważny!” w Manili, cebuańskim – 12 stycznia 2019 roku w mieście Lapu-Lapu na wyspie Cebu oraz tagalskim – 20 stycznia 2019 roku w Quezon City. W latach 2000–2019 wydrukowano około 600 000 egzemplarzy Pisma Świętego w Przekładzie Nowego Świata w języku cebuańskim oraz 1 600 000 w języku tagalskim. Językiem cebuańskim posługuje się około 70 000 głosicieli na świecie, a językiem tagalskim ponad 100 000 głosicieli. W latach 2000–2018 wydrukowano 311 112 egzemplarzy Pisma Świętego w Przekładzie Nowego Świata w języku ilokańskim, którym posługuje się przeszło 39 500 głosicieli.
11 grudnia 2015 roku na kongresie pod hasłem „Naśladujmy Jezusa!” wydano Pismo Święte w Przekładzie Nowego Świata w języku pangasinan.
22 stycznia 2016 roku w Tacloban otwarto Biuro Tłumaczeń publikacji biblijnych na język warajski.
W lutym 2017 roku uroczyście oddano do użytku rozbudowane i zmodernizowane obiekty Biura Oddziału w Quezon City. Druk literatury biblijnej dla Filipin przeniesiono do Biura Oddziału w Japonii.
16 września 2018 roku na kongresie regionalnym pod hasłem „Bądź odważny!” w Manili ogłoszono wydanie zrewidowanej edycji Pisma Świętego w Przekładzie Nowego Świata w języku ilokańskim.
21 lutego–20 marca 2021 roku przedstawiciele Biura Oddziału brali udział w zorganizowanej w trybie online konferencji naukowej z okazji obchodów Międzynarodowego Dnia Języka Ojczystego. Wygłosili prelekcje („Dokładna albo zrozumiała. A może jedno i drugie? Wyzwania związane z tłumaczeniem Biblii na rdzenne języki”, „Zbieranie ludzi ze wszystkich narodów i języków: prace tłumaczeniowe Świadków Jehowy na całym świecie”) na temat prac translatorskich prowadzonych przez Świadków Jehowy.
20 czerwca 2021 roku Denton Hopkinson, członek miejscowego Biura Oddziału, ogłosił w transmitowanym przemówieniu wydanie Pisma Świętego w Przekładzie Nowego Świata w języku bikolskim. W związku z pandemią COVID-19 zorganizowano specjalne zebrania w trybie wideokonferencji. Skorzystało z niego przeszło 5800 głosicieli z 97 zborów posługującymi się tym językiem. Na Filipinach zrewidowana wersja całego Pisma Świętego w Przekładzie Nowego Świata jest dostępna w sześciu innych rodzimych językach: cebuańskim, hiligaynon, ilokańskim, pangasinan, tagalskim i warajskim.
„Strażnica” jest tłumaczona na 10 głównych języków używanych na Filipinach, a broszury i traktaty na 20 dalszych. W miejscowym Biurze Oddziału w dziesięciu językach nagrywa się publikacje audio i wideo. „Strażnicę” w języku tagalskim drukuje się w ponad 1,2 miliona egzemplarzy.
Kwestie prawne.
W 1993 roku Sąd Najwyższy orzekł, że decyzja o wydaleniu ze szkoły uczniów – Świadków Jehowy za odmowę salutowania fladze stanowiła naruszenie prawa do wolności religijnej, które jest zagwarantowane przez konstytucję Filipin. Sąd zauważył, że takie działania nie zakłócają spokoju ich sąsiadów i że Świadkowie Jehowy są uznaną religią na Filipinach.

</doc>
<doc id="1510149" url="https://pl.wikipedia.org/wiki?curid=1510149" title="Niżni Staw Ciemnosmreczyński">
Niżni Staw Ciemnosmreczyński



</doc>
<doc id="1510150" url="https://pl.wikipedia.org/wiki?curid=1510150" title="Ciemnosmreczyński Staw Niżni">
Ciemnosmreczyński Staw Niżni



</doc>
<doc id="1510163" url="https://pl.wikipedia.org/wiki?curid=1510163" title="Okręty podwodne projektu 667BDR">
Okręty podwodne projektu 667BDR

Okręty podwodne projektu 667BDR Kalmar (NATO: "Delta III") – radzieckie okręty podwodne o napędzie atomowym, w ramach systemu rakietowego D-9R przenoszące szesnaście pocisków balistycznych klasy SLBM R-29R. Wybudowano czternaście jednostek tego projektu.
Konstrukcja.
Wymagania dla nowego projektu "667BDR" zostały ustalone w roku 1972, zaś sam projekt jednostek tego typu został opracowany w biurze konstrukcyjnym Rubi ("Centralne Biuro Konstrukcyjne Wyposażenia Marynarki Wojennej"). Okręty tego projektu wyposażone są w 16 pocisków balistycznych R-29R - pierwsze radzieckie morskie pociski wyposażone w głowice MIRV. W odróżnieniu od poprzednich projektów serii 667, okręty typu 667BDR mogą odpalić salwę pocisków w dowolnej konfiguracji i liczbie. Na okrętach tych zainstalowany został system zarządzania walką "Almaz-BDR", kontrolujący system torpedowy oraz wykonywane przez okręt manewry bojowe. Okręty te wyposażone zostały pierwotnie w bezwładnościowy system nawigacyjny Tobol-BD, zamieniony następnie na system Tobol-M-1, a ostatecznie na Tobol-M-2. System akustyczny tych okrętów składa się sonaru nawigacyjnego Szmil, bojowym zaś system akustycznym jest system Rubikon, który zastąpił używany na okrętach projektu "667BD" pakiet Kercz.
Służba.
Pierwszy okręt projektu "667BDR" wszedł do służby w 1976 r., do roku zaś 1982 w stocznia w Siewierodwińsku wybudowała łącznie 14 jednostek tego typu. Uzbrojone jednostki projektu odbywały służbę w bazach Jagielnaja oraz Olenia w ramach Floty Północnej, od 1990 roku natomiast - w ramach rosyjskiej Floty Pacyfiku - w bazie Rybaczij na Kamczatce

</doc>
<doc id="1510164" url="https://pl.wikipedia.org/wiki?curid=1510164" title="KrAZ">
KrAZ

KrAZ (ukr. "Кременчуцький автомобільний завод (КрА́З)"; Kremenczućkyj Awtomobilnyj Zawod) – producent samochodów ciężarowych mający swoją siedzibę w Krzemieńczuku na Ukrainie.
Historia i opis przedsiębiorstwa.
Początki fabryki sięgają lat 30. XX w., kiedy to na przedmieściach Krzemieńczuka zbudowano fabrykę samolotów. II wojna światowa wpłynęła na zahamowanie rozwoju zakładów, a po wojnie potrzeby kraju wymusiły przebranżowienie fabryki na produkcję przęseł mostowych. Nikita Chruszczow przeforsował plan tworzenia wielkich plantacji kukurydzy, dzięki czemu 1 sierpnia 1956 roku fabryka przeszła kolejne przebranżowienie, tym razem zamieniła się w Kremenczućkyj Kombajnowyj Zawod i rozpoczęła produkcję kombajnów typu KU 2A do zbioru kukurydzy. W kwietniu 1958 roku decyzją KC KPZR postanowiono o przeniesieniu produkcji trzyosiowych ciężkich ciężarówek JaAZ z Jarosławia do Krzemieńczuka.
W tym samym roku fabryka w Jarosławiu została przemianowana na JaMZ i zajęła się głównie produkcją silników Diesla. W 1959 roku zjechały ostatnie samochody ciężarowe z taśm produkcyjnych w Jarosławiu, a zaraz po przestrojeniu produkcji zakłady w Krzemieńczuku ruszyły z montażem pojazdów, a pierwsze samochody – dziesięciotonowe, trzyosiowe wywrotki – pojawiły się na ulicach miasta 10 kwietnia 1959 roku. Pojazdy otrzymały nazwę Dniepr 222 i zgodnie z tradycją brały udział w pochodzie pierwszomajowym w Krzemieńczuku i Połtawie. Nazwa Dniepr ostatecznie nie przyjęła się i od tego momentu używana była nazwa KrAZ.
Jedną z pierwszych ciężarówek był KrAZ-219 z siedmiolitrowym silnikiem o mocy 180 KM typu JaAZ-206. Ładowność pojazdu wynosiła 12 ton, a zużycia paliwa 55 l na 100 km. W kwietniu 1960 roku pojawiła się wersja przeznaczona na eksport, posiadała m.in. tropikalną kabinę. Pojazdy trafiały do Argentyny, Afganistanu, Bułgarii, Chin, Indii i Finlandii. 16 kwietnia 1963 roku z taśmy zjechał 25-tysięczny samochód. W marcu 1968 roku decyzją ministra przemysłu samochodowego ZSRR, fabryka otrzymała imię 50-lecia Ukrainy Sowieckiej, a w tym samym roku z taśmy zjechała ciężarówka o numerze 100 tys. 85% ówczesnej produkcji przeznaczone było dla sowieckich przedsiębiorstw działających w Azji oraz w Afryce. Spora część produkcji trafiała także do armii, m.in. pojazdy produkcji KrAZ użytkowane były przez Ludowe Wojsko Polskie.
W 1965 roku KrAZ-257 przeszedł modernizację i został wyposażony w silnik ośmiocylindrowy JaMZ-238 o mocy 240 KM i pojemności 14,8 l. Największą rodzinę stanowiły wywrotki 6x4 i 6x6 o ładowności 13,5 – 18 t. Na podwoziach KrAZ-a montowane były pojazdy specjalistyczne dla leśnictwa, górnictwa naftowego oraz budownictwa. Z początkiem lat 70. fabryka eksportowała ciężarówki do 40 krajów. W styczniu 1971 roku fabryka została odznaczona orderem Lenina. W 1976 roku z taśm fabryki zjechał 250-tysięczny pojazd. W tym samym roku powstało zjednoczenie AwtoKrAZ, które zatrudniało 24 tys. osób. W 1978 roku zadebiutował KrAZ-250. W 1984 roku został wyprodukowany półmilionowy pojazd. W 1988 roku rozpoczęła się produkcja pojazdu dla leśnictwa KrAZ-6437, a w 1990 roku dźwigu Faun KrAZ-22. 
Po rozpadzie ZSRR i powstaniu niepodległej Ukrainy nastały trudne czasy dla fabryki. W 1991 roku została powołana spółka handlowa KrAZ. Debiutowały nowe modele m.in. wywrotki KrAZ-6510 i dwudziestotonowe wozy KrAZ-650321. W 1991 roku powstał 700-tysięczny, a w marcu 1993 roku 750-tysięczny samochód. W Paryżu przedsiębiorstwo otrzymało Europejską Nagrodę Jakości, a w Madrycie Wstęgę Europejskiej Złotej Gwiazdy. W listopadzie 1994 roku zarejestrowana została spółka KrAZ S.A. Pojawiały się nowe projekty wywrotki KrAZ-7333 C4 z napędem 8x4 o ładowności 22 ton czy ciągnika z naczepą samowyładowczą KrAZ-6443-054 o ładowności 34 ton. Następnie powstał holding AwtoKrAZ, zatrudniający ówcześnie łącznie 17 tys. pracowników. Ruszył montaż modelu 6133 M66x6 i 65055. W 1998 roku zadebiutował ciągnik KrAZ-6443 z naczepą KrAZ-Doll-H 401C3. W 1999 roku ukraińsko-niemiecka kompania Mega Motors wykupiła 25% akcji AwtoKrAZ-a, a w 2001 roku Mega Motors wykupił pozostałą część udziałów państwa. Od 2004 roku produkcja przekraczała 2 tys. pojazdów rocznie.
W 2006 roku zjechał 800-tysięczny pojazd. W 2009 roku rozpoczęła się produkcja ciężarówek nowego typu KrAZ С20.2 6х4. W 2013 roku ruszyła także produkcja pojazdów opancerzonych.

</doc>
<doc id="1510180" url="https://pl.wikipedia.org/wiki?curid=1510180" title="HMAS Australia (D84)">
HMAS Australia (D84)



</doc>
<doc id="1510185" url="https://pl.wikipedia.org/wiki?curid=1510185" title="Kaspar Stanggassinger">
Kaspar Stanggassinger

Kaspar Stanggassinger (ur. 12 stycznia 1871 w Berchtesgaden (Bawaria), zm. 26 września 1899) w Gars, Bawaria – niemiecki kapłan, redemptorysta, błogosławiony Kościoła katolickiego.
Wstąpił do Zgromadzenia Redemptorystów, a także był wychowawcą młodzieży. Sławę przyniosła mu „cicha służba”. Wszystko, co czynił, przeniknięte było żywą wiarą.
Zmarł mając 28 lat w opinii świętości. Beatyfikowany 24 kwietnia 1988 przez Jana Pawła II.

</doc>
<doc id="1510187" url="https://pl.wikipedia.org/wiki?curid=1510187" title="Artibus et Historiae">
Artibus et Historiae

Artibus et Historiae – czasopismo naukowe, poświęcone przede wszystkim historii sztuki, wydawane przez IRSA (Istituto per le Ricerce di Storia dell’Arte) co pół roku.
Tytuł i logo.
Tytuł czasopisma wywodzi się z prywatnych doświadczeń założyciela i jego redaktora naczelnego – polskiego historyka sztuki dr. hab. Józefa Grabskiego. "Artibus" – łac. "Sztukom" to inskrypcja znajdująca się na frontonie „Zachęty” (Towarzystwo Zachęty Sztuk Pięknych), reprezentacyjnego gmachu wystawowego Warszawy, rodzinnego miasta Józefa Grabskiego; "Et Historiae" – łac. "i Historii" jest hołdem złożonym prof. Karolinie Lanckorońskiej, wybitnemu historykowi sztuki, wydawcy źródeł historycznych do dziejów Polski, w ramach stworzonego przez Nią w Rzymie Institutum Historicum Polonicum.
Zarówno czasopismu "Artibus et Historiae" jak i innym książkom wydawanym przez IRSA towarzyszy charakterystyczne logo: amorek stojący na szalkowej wadze, którą sam trzyma w rękach. Jest to motyw, który pochodzi z renesansowego obrazu namalowanego przez Lorenzo Lotto "Portret mężczyzny trzydziestosiedmioletniego" i ma symbolizować "platońską ideę wewnętrznej równowagi pomiędzy pierwiastkiem duchowym i cielesnym w życiu i działalności człowieka".
Historia.
"Artibus et Historiae" jest głównym przedsięwzięciem wydawniczym IRSA, dlatego jego historia nierozdzielnie związana jest z dziejami tego domu wydawniczego.
Pomysł powołania nowego czasopisma o sztuce narodził się pod koniec lat 70. XX wieku i wynikał z braku na rynku wydawniczym niezależnego, naukowego czasopisma poświęconego historii sztuki, oferującego artykuły dotyczące wszystkich epok i dziedzin sztuki. Ideę tę zrealizowano w 1979 roku po Międzynarodowym Kongresie Historii Sztuki (CIHA) w Bolonii z inicjatywy Józefa Grabskiego. Pierwszy numer "Artibus et Historiae" ukazał się w 1980 roku i od tej pory wychodzi w niezmienionej postaci regularnie dwa razy do roku. Redakcja czasopisma kilkakrotnie zmieniała swoją siedzibę. W latach 1979-1982 była to Wenecja, następnie Wiedeń i Florencja a od 1996 roku Kraków.
W 2009 roku czasopismo obchodzi „okrągły” jubileusz trzydziestolecia obecności na światowym rynku wydawniczym.
Profil i cele czasopisma.
"Artibus et Historiae" poświęcone jest historii sztuki. Jako takie zawiera artykuły dotyczące wszystkich gatunków sztuk wizualnych. Pomimo że historia sztuki jako nauka akademicka jest podstawą dla działalności wydawniczej IRSA, w czasopiśmie można też znaleźć prace z zakresu socjologii sztuki, fotografii, filmu. W ten sposób realizowane jest jedno z podstawowych założeń twórców periodyku, zwracające szczególną uwagę na badania interdyscyplinarne nad sztuką oraz nad wzajemnymi związkami między różnymi dziedzinami sztuki: malarstwem, architekturą, rzeźbą, oraz ikonografią.
Artykuły drukowane są w czterech językach: angielskim, francuskim, niemieckim i włoskim. Międzynarodowy charakter wydawnictwa podkreśla fakt iż nad pracą redakcji czuwa doradczy Komitet Naukowy, złożony z wybitnych historyków sztuki z całego świata.
Prace, które ze względu na swoją wielkość nie mogły zostać opublikowane na łamach czasopisma ukazują się w osobnej serii wydawniczej: "Bibliotheca Artibus et Historiae".

</doc>
<doc id="1510190" url="https://pl.wikipedia.org/wiki?curid=1510190" title="Świadkowie Jehowy w Mjanmie">
Świadkowie Jehowy w Mjanmie

Świadkowie Jehowy w Mjanmie – społeczność wyznaniowa w Mjanmie (Birmie), należąca do ogólnoświatowej wspólnoty Świadków Jehowy, licząca w 2022 roku 5115 głosicieli, należących do 91 zborów. Na dorocznej uroczystości Wieczerzy Pańskiej w 2022 roku zebrało się 11 670 osób. Działalność miejscowych głosicieli koordynuje Biuro Oddziału w Rangunie.
Historia.
Początki.
W 1914 roku do Rangunu przyjechał Hendry Carmichael wraz ze swoim współpracownikiem, dwaj Badacze Pisma Świętego (od roku 1931 Świadkowie Jehowy), pochodzący z Anglii. Rozpoczęli działalność kaznodziejską w Birmie. Wkrótce dzięki ich działalności Bertram Marcelline został pierwszym ochrzczonym Świadkiem Jehowy w Birmie, a w jego mieszkaniu spotykało się 20 osób studiujących Biblię. W związku z tym Birma wymieniana jest jako jeden z krajów, gdzie stosunkowo wcześnie została zapoczątkowana działalność Badaczy Pisma Świętego.
W roku 1928 przybył do Birmy George Wright, następny pionier z Anglii, a w roku 1930 dwaj kolejni – Claude Goodman i Ronald Tippin. Pierwszą publikacją Świadków Jehowy przetłumaczoną na język birmański była książka "Miliony ludzi z obecnie żyjących nigdy nie umrą!". W roku 1930 w Rangunie wierzenia Świadków Jehowy przyjął Sydney Coote, naczelnik stacji kolejowej, który rozpoczął dzielić się nimi w stolicy. Na początku lat 30. dzięki działalności pionierów małe zbory powstały w Mulmejn i Mandalaj. W roku 1934 przetłumaczono kilka traktatów na język birmański i kareński.
Do 1938 roku nadzór nad działalnością w tym kraju sprawowało indyjskie Biuro Oddziału Świadków Jehowy w Bombaju, a potem, do roku 1940 – Biuro Oddziału w Australii. W 1938 roku przysłano do Birmy grupę pionierów pochodzących z Australii i Nowej Zelandii. Niedługo po ich przybyciu w wynajętej sali w ratuszu w Rangunie zorganizowano zgromadzenie. Na wykład publiczny „Wszechświatowa wojna bliska” przybyło ponad 1000 osób. Przybyli również delegaci z Tajlandii, Malezji, Singapuru, a także z Australii, wśród których był również obecny sługa oddziału, Alex Mac-Gillivray.
W roku 1939 w Birmie działały trzy zbory, liczące w sumie 28 głosicieli. W kolejnym roku pierwsze osoby z plemienia Karen zostały Świadkami Jehowy.
W maju 1941 władze kolonialne obłożyły zakazem publikacje Świadków Jehowy w Birmie. Żeby je uchronić przed spodziewaną konfiskatą, sporą ich część wywieziono wcześniej do Chin. W 1942 roku, podczas II wojny światowej większość birmańskich głosicieli ewakuowała się głównie do Indii przed japońską inwazją na Indochiny. W Birmie pozostały tylko trzy osoby. W latach 40. XX wieku został ochrzczony pierwszy głosiciel posługujący się językiem sgaw.
Rozwój po II wojnie światowej.
W 1946 roku grupa głosicieli powróciła z Indii do Birmy. Pod koniec roku zbór w Rangunie liczył 24 głosicieli. Zorganizowano dwudniowe zgromadzenie, w którym uczestniczyło ponad 100 osób. Do Birmy skierowano kolejnych misjonarzy, absolwentów Szkoły Gilead: najpierw Roberta Kirka oraz nieco później Normana Barbera, Robert Richardsa i Huberta Smedstada. Do Birmy powrócił również Nowozelandczyk Frank Dewar, który podczas wojny był pionierem w Indiach. W 1947 roku zbudowano pierwszą birmańską Salę Królestwa, a 1 września tego roku otwarto pierwsze Biuro Oddziału w Rangunie przy Signal Pagoda Road. Nadzór nad działalnością powierzono Robertowi Kirkowi. Po wybuchu wojny domowej Biuro Oddziału przeniesiono na 39 Ulicę.
W roku 1950 zaczęto tłumaczyć artykuły do studium Strażnicy na język birmański. Tłumaczeniami zajmowali się kolejno Ba Oo, Naygar Po Han i Doris Raj.
W 1951 roku z wizytą do kraju przybyli Nathan H. Knorr i Milton G. Henschel; ich przemówienia transmitowała birmańska rozgłośnia radiowa BBC. Liczba głosicieli wzrosła z 87 w 1950 roku do 117 w lipcu 1951 roku. W roku 1956 Nathan H. Knorr ponownie odwiedził Birmę, ogłaszając rozpoczęcie wydawania czasopisma „Strażnica Zwiastująca Królestwo Jehowy” w języku birmańskim. W następnym roku do kraju przyjechał Frederick W. Franz z Biura Głównego, który przemawiał w trakcie trwającego pięć dni zgromadzenia w Railway Institute Hall w Rangunie.
Na początku 1957 roku do Mandalaju skierowano sześciu pionierów specjalnych. Wkrótce pierwsze osoby z plemienia Kaczinów zostały Świadkami Jehowy. Dzięki działalności pionierów kolejne zbory powstały w miejscowościach Basejn, Kalaymyo, Bhamaw, Mjitkina, Mulmejn i Mjeik.
W 1963 roku Rangun był jednym z 27 miast kongresowych okołoziemskiego zgromadzenia pod hasłem „Wiecznotrwała dobra nowina”. W dniach 8–11 sierpnia przybyli na zgromadzenie w tym mieście delegaci z 24 krajów, obecne były 603 osoby, a 16 ochrzczono.
30 czerwca 1966 roku rząd wydalił zagranicznych misjonarzy, absolwentów Szkoły Gilead. Po wyjeździe misjonarzy nadzór nad Biurem Oddziału powierzono Maurice’owi Rajowi, rdzennemu Hindusowi z obywatelstwem birmańskim, który wcześniej usługiwał jako nadzorca obwodu oraz pracował w Betel. Maurice Raj wraz z nadzorcą obwodu Dunstanem O’Neillem odwiedzali zbory w całym kraju i zachęcali do działalności. Pod koniec roku 1966 rozpoczęto działalność kaznodziejską w stanie Czin, gdzie powstały nowe zbory i grupy na oddaleniu.
W 1969 roku w Mjitkinie (a nie jak zazwyczaj w Rangunie), ze względu na szybki wzrost liczby głosicieli w północno-zachodniej części Birmy, zorganizowano międzynarodowy kongres Świadków Jehowy pod hasłem „Pokój na ziemi”. Dla uczestników kongresu z Rangunu wynajęto 6 dodatkowych wagonów kolejowych, które zostały dołączone do pociągu. Pomimo panującej w stanie Kaczin niestabilnej sytuacji politycznej władze wyraziły zgodę. W ramach programu kongresu ogłoszono wydanie trzech nowych publikacji w języku birmańskim. Niedługo później rozpoczęto działalność wśród plemienia Nagów.
W styczniu 1978 roku Biuro Oddziału w Rangunie przeniesiono do dwukondygnacyjnego budynku przy Inya Road. Rodzina Betel liczyła 25 osób. W dniach od 26 do 29 października 1978 roku w Rangunie odbył się kongres pod hasłem „Zwycięska wiara”.
W roku 1989 usprawniono wydawanie publikacji w języku birmańskim, korzystając z systemu MEPS, oraz w procesie drukowania zastosowano technikę offsetową. W roku 1991 uzyskano zgodę na wydawanie czasopisma „Przebudźcie się!”, które początkowo ukazywało się w nakładzie 15 tysięcy egzemplarzy, a w roku 2012 w ponad 141 tysięcy.
Legalizacja działalności.
W roku 1988 po wprowadzeniu rządowego rejestru organizacji społecznych i religijnych Świadkowie Jehowy wpisali się do rejestru. 5 stycznia 1990 roku prawnie zarejestrowano „Towarzystwo Świadków Jehowy (Strażnica)”, legalizując tym samym działalność Świadków Jehowy w Mjanmie.
W 1999 roku zorganizowano w Biurze Oddziału Sekcję Budowy Sal Królestwa, dzięki czemu brygady budowlane Świadków Jehowy w latach 1999–2012 wzniosły na terenie kraju około 70 Sal Królestwa.
22 stycznia 2000 roku w Teatrze Narodowym uroczyście otwarto nową siedzibę Biura Oddziału. Okolicznościowe przemówienie wygłosił John Barr – członek Ciała Kierowniczego Świadków Jehowy. Rozbudowany, trzykondygnacyjny „Dom Betel” służy głównie jako biuro tłumaczeń publikacji Świadków Jehowy, czym zajmuje się 26 osób spośród 52-osobowej rodziny Betel. 
W styczniu 2003 roku do kraju po prawie 37 latach ponownie przyjechali misjonarze, absolwenci Szkoły Gilead: Junko i Hiroshi Aoki, pochodzący z Japonii. Dwa lata później przybyło czterech kolejnych, którzy ukończyli Kurs Usługiwania na Filipinach.
W maju 2008 roku zorganizowano pomoc humanitarną dla poszkodowanych przez cyklon Nargis. W miastach Rangun i Basejn powołano Komitety Pomocy Doraźnej, które organizowały ochotników zajmujących się dostarczaniem wody, ryżu i innych artykułów pierwszej potrzeby na tereny dotknięte klęską żywiołową. Zorganizowano również brygady budowlane, które naprawiały i odbudowywały domy współwyznawców. W ciągu kilku miesięcy odbudowano 160 domów oraz 8 Sal Królestwa.
W tym samym 2008 roku wydano Chrześcijańskie Pisma Greckie w Przekładzie Nowego Świata (Nowego Testamentu) w języku birmańskim, a 13 stycznia 2017 roku na kongresie pod hasłem „Lojalnie trwajmy przy Jehowie!” ogłoszono wydanie całego Pisma Świętego w Przekładzie Nowego Świata w tym języku.
W dniach od 3 do 6 grudnia 2009 roku, w Rangunie na Stadionie Narodowym, odbył się kongres międzynarodowy Świadków Jehowy pod hasłem „Czuwajcie!”. W kongresie uczestniczyło ponad 5000 osób, w tym blisko 700 delegatów z zagranicy. Wśród mówców na tym kongresie był Gerrit Lösch, członek Ciała Kierowniczego.
W 2012 roku w Komitecie Oddziału usługiwali: Kyaw Win, Hla Aung, Jon Sharp, Donald Dewar i Maurice Raj.
W styczniu 2014 roku na Stadionie Narodowym w Rangunie odbył się kongres specjalny Świadków Jehowy pod hasłem „Słowo Boże jest prawdą!” z udziałem 7977 obecnych, w tym delegatów z 15 krajów, a 213 osób zostało ochrzczonych.
W 2015 roku zorganizowano pomoc humanitarną dla poszkodowanych przez cyklon i osuwiska ziemi.
W listopadzie 2015 roku delegacja Świadków Jehowy z Mjanmy brała udział w kongresie specjalnym pod hasłem „Naśladujmy Jezusa!” w tajlandzkim Chiang Mai. W lipcu 2018 roku odbył się kongres pod hasłem „Bądź odważny!” specjalny w Kolombo w Sri Lance z udziałem delegacji z Mjanmy. W 2019 roku na uroczystości Wieczerzy Pańskiej zebrało się 10 437 osób. W Mjanmie działają (w tym w zborach birmańskiego języka migowego) misjonarze terenowi.
W grudniu 2017 roku i w styczniu 2018 roku zorganizowano specjalną kampanię głoszenia w języku kareńskim sgaw, w której uczestniczyło także ponad 100 głosicieli z Australii, Stanów Zjednoczonych i Tajlandii.
5 lipca 2020 roku członek Komitetu Oddziału w Mjanmie, ogłosił w nagranym wcześniej przemówieniu wydanie Chrześcijańskich Pism Greckich w Przekładzie Nowego Świata w języku sgaw. W związku z pandemią COVID-19 zorganizowano specjalne zebrania w trybie wideokonferencji, w którym uczestniczyło 510 osób z sześciu zborów i czterech grup posługujących się tym językiem.
W czasie zamieszek społecznych w 2021 roku wielu z 5102 głosicieli straciło dostęp do Internetu, dlatego przemówienia z okazji uroczystości Wieczerzy Pańskiej wysłuchało przez telefon (w czasie pandemii COVID-19 z zebrań korzystali z wideokonferencji). Liczba obecnych na niej wyniosła 11 877 osób.
27 marca 2022 roku Mats Kassholm, członek miejscowego Komitetu Oddziału, ogłosił wydanie Pisma Świętego w Przekładzie Nowego Świata w języku sgaw. W związku z pandemią COVID-19 zorganizowano specjalne zebrania w trybie wideokonferencji, w którym uczestniczyło około 620 osób. Językiem tym posługuje się 835 głosicieli należących do 13 zborów w Australii, Mjanmie, Stanach Zjednoczonych, Tajlandii.
Literatura biblijna jest tłumaczona na języki: birmański, birmański migowy, czin (haka), kareński sgaw oraz 13 innych. Kongresy odbywają się w językach: birmańskim, angielskim, czin (haka), kaczin, luszei i sgaw.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:

</doc>
<doc id="1510191" url="https://pl.wikipedia.org/wiki?curid=1510191" title="Emilian Kaszczyk">
Emilian Kaszczyk

Emilian Kaszczyk (ur. 21 kwietnia 1980) – polski lekkoatleta, skoczek wzwyż.
Kariera.
W swojej karierze reprezentował m.in. barwy AZS Łódź oraz Resursa Zduńska Wola. Największym sukcesem w karierze Kaszczyka był złoty medal Uniwersjady, który wywalczył w 2003 w koreańskim Daegu skacząc 2,26 m.
Rekordy życiowe.
Rekord życiowy w skoku wzwyż ustanowił 6 lipca 2003 skacząc w Bielsku-Białej 2,28 m (17. wynik w historii polskiej lekkoatletyki).

</doc>
<doc id="1510207" url="https://pl.wikipedia.org/wiki?curid=1510207" title="Joanna Skowrońska">
Joanna Skowrońska

Joanna Skowrońska (ur. 1 lipca 1982 w Kamiennej Górze) - polska gimnastyczka, reprezentantka kraju na Igrzyskach Olimpijskich w Sydney w 2000 roku, 2-krotna medalistka Uniwersjady, 5-krotna mistrzyni Polski w wieloboju indywidualnym, wielokrotna uczestniczka Mistrzostw świata i Europy.
Kariera.
1998-1999.
Pod koniec kwietnia 1998, Skowrońska była częścią polskiej kadry na Mistrzostwach Europy w rosyjskim Petersburgu, gdzie zajęła 15. miejsce w wieloboju drużynowym oraz zakwalifikowała się do finału wieloboju indywidualnego, w którym następnie zajęła 22. miejsce z notą 34,636. Tego samego roku, wygrała swoje dwa pierwsze tytuły na Mistrzostwach Polski w Olsztynie, zajmując pierwsze miejsce w ćwiczeniach wolnych i na poręczach asymetrycznych.
Rok później, została mistrzynią narodową w wieloboju i zdobyła kolejne złote medale w finałach na przyrządach - swój drugi w ćwiczeniach wolnych i pierwszy w skoku. W październiku 1999 roku, startowała na 34. Mistrzostwach świata w chińskim Tianjin, gdzie wraz z polską kadrą uplasowała się na 20. miejscu. Indywidualnie, ukończyła zawody w kwalifikacjach na 46. lokacie, nie uzyskując awansu do żadnego finału.
2000.
W 2000 roku, Skowrońska obroniła tytuł mistrzyni Polski w wieloboju indywidualnym oraz w finałach skoku i ćwiczeń wolnych. Zdobyła również swoje drugie złoto w ćwiczeniach na poręczach. W maju tego samego roku, wzięła udział w Mistrzostwach Europy w Paryżu, gdzie zajęła 17. miejsce w finale wieloboju indywidualnego oraz 10. miejsce w wieloboju drużynowym.
Pod koniec roku, startowała w 10. finale Pucharu świata w Glasgow, gdzie zdobyła brązowy medal w skoku, plasując się za rosjanką Jeleną Zamolodczikową i rumunką Simoną Amanar.
W grudniu, startowała w pierwszym Pucharze świata nowego sezonu w Stuttgarcie, gdzie zdobyła srebrny medal w skoku.
Igrzyska Olimpijskie w Sydney.
Reprezentowała Polskę na Letnich Igrzyskach Olimpijskich w Sydney, jednak nie miała zbyt udanego startu w kwalifikacjach, gdzie zajęła dalekie 60. miejsce w wieloboju, 74. w ćwiczeniach na poręczach, 76. w skoku, 78. na równoważni oraz 79. w ćwiczeniach wolnych. Zakończyła swój start olimpijski bez awansu do finałów.
2001-2002.
W 2001 roku, Skowrońska zdobyła swój trzeci z rzędu tytuł mistrzyni Polski w wieloboju, zdobywając również złoto na poręczach i w ćwiczeniach wolnych.
W sierpniu, startował na Letniej Uniwersjadzie w Pekinie, gdzie wygrała brązowy medal w skoku. Na Mistrzostwach świata w Gandawie, polska kadra zajęła odległe od finału 26. miejsce. W kwalifikacjach indywidualnych, Skowrońska również uplasowała się na dalekiej 45. lokacie.
W 2002 roku, wygrała swój drugi srebrny medal w skoku podczas Pucharu świata w stolicy Francji, po czym zdobyła tytuł mistrzyni kraju w skoku, na poręczach i w ćwiczeniach wolnych. W kwietniu, wzięła udział w Mistrzostwach Europy w Patras. Kadra polski zajęła 19. miejsce drużynowo, podczas gdy Skowrońska nie awansowała do żadnego finału, startując jedynie w skoku i na poręczach.
W listopadzie, startowała na Mistrzostwach świata w Debreczynie, gdzie osiągnęła znacznie lepsze wyniki. W kwalifikacjach, zajęła 13. miejsce w skoku i 20. na poręczach, awansując do półfinału skoku, w którym ostatecznie uplasowała się na 16. pozycji.
2003-2004.
W 2003 roku, Skowrońska zdobyła czwarty tytuł w wieloboju na Mistrzostwach Polski w Białej Podlaskiej oraz zdobyła złoto w ćwiczeniach wolnych. Na Letniej Uniwersjadzie w Daegu, wygrała brązowy medal w skoku. Zajęła również 4. miejsce w ćwiczeniach wolnych, 7. na równoważni i 13. w wieloboju indywidualnym, podczas gdy polska kadra uplasowała się na 8. lokacie.
Na Mistrzostwach świata w Anaheim, zajęła dalekie 65. miejsce w wieloboju, natomiast Polska zajęła 23. pozycję w kwalifikacjach drużynowych.
Mimo słabego startu na kolejnych Mistrzostwach Polski, gdzie zdobyła jedynie jeden medal (złoto na poręczach), Skowrońska uzyskała kwalifikację na Igrzyska Olimpijskie w Atenach.
Igrzyska Olimpijskie w Atenach.
Skowrońska miała reprezentować Polskę na swoich drugich Igrzyskach w 2004, jednak tuż przed startem, podczas sesji treningowej doznała złamania jednego ze stawów w okolicy kręgosłupa, po czym opuściła salę gimnastyczną w kołnierzu usztywniającym i na noszach. Wypadek zmusił ją do wycofania się z zawodów. W jednym z wywiadów, Skowrońska wyznała: "Byłam w szoku. Gdy wyniesiono mnie z sali na noszach, milczałam jak grób. Potem też nie potrafiłam wykrztusić z siebie nawet słowa. Do życia wróciłam dopiero po rozmowie z psychologiem, a sobą poczułam się po powrocie do domu, gdy zaopiekowała się mną rodzina".
2005-2006.
Skowrońska wróciła do zawodów w 2005 roku na Mistrzostwach Polski w Iławie, gdzie zajęła 2. miejsce w wieloboju oraz zdobyła złote medale w skoku i na poręczach oraz srebrne medale na równoważni i w ćwiczeniach wolnych. W czerwcu, wzięła udział w 1. Indywidualnych Mistrzostwach Europy w Debreczynie, gdzie zajęła 17. miejsce w finale wieloboju.
W listopadzie, wystartowała w Mistrzostwach świata w Melbourne. Zakwalifikowała się na 15. miejscu do finału wieloboju. W finałach, zajęła 23. miejsce ze względu na duże błędy w ćwiczeniach wolnych. W finale skoku, zajęła 7. miejsce z wynikiem 9,162.
W 2006 roku, zdobyła swój piąty tytuł mistrzyni Polski w wieloboju oraz zdobyła złote medale w skoku, na poręczach i w ćwiczeniach wolnych. Na Mistrzostwach Europy w Wolos, wraz z Martą Pihan, Joanną Litewką i Martą Tajduś, zajęła 13. miejsce w wieloboju drużynowym i miała 19. miejsce w nieoficjalnym rankingu indywidualnym.
W kwalifikacjach Mistrzostw świata w Aarhus, Skowrońska zajęła odległe 67. miejsce w wieloboju, natomiast Polska uplasowała się na 21. lokacie.
Skowrońska zakończyła swoją karierę gimnastyczną w tym samym roku.
Życie osobiste.
Urodziła się 1 lipca 1982 w Kamiennej Górze, woj. dolnośląskim. Jej siostra bliźniaczka, Małgorzata również uprawiała gimnastykę sportową i była 3-krotną Mistrzynią Polski w skoku.
Ukończyła studia na Akademii Wychowania Fizycznego w Białej Podlaskiej.
Po zakończeniu kariery gimnastycznej, Skowrońska została trenerką Szkoły Mistrzostwa Sportowego w Zabrzu.

</doc>
<doc id="1510210" url="https://pl.wikipedia.org/wiki?curid=1510210" title="Ciałko Meissnera">
Ciałko Meissnera



</doc>
<doc id="1510212" url="https://pl.wikipedia.org/wiki?curid=1510212" title="Zamysłów (gmina)">
Zamysłów (gmina)

Zamysłów – dawna jednostkowa gmina wiejska w woj. śląskim, także figurująca w ustawodawstwie polskim w latach 50. w woj. katowickim. Siedzibą władz gminy był Zamysłów (obecnie dzielnica Rybnika).
Jako gmina jednostkowa gmina Zamysłów funkcjonowała za II Rzeczypospolitej w latach 1922–1945 w powiecie rybnickim w woj. śląskim
1 grudnia 1945 na obszarze woj. śląskiego (z gminami jednostkowymi) utworzono gminy zbiorowe. Zamysłów włączono do miasta Rybnika.
Brak jednoznacznych informacji czy kiedykolwiek po wojnie istniała zbiorowa gmina Zamysłów. W wykazie gmin z 1946 roku gmina o takiej nazwie nie występuje. Gmina Zamysłów figuruje natomiast w rozporządzeniu z 1950 roku, kiedy to miała być zniesiona i włączona do Rybnika z dniem 1 stycznia 1951. Ponieważ gminę Zamysłów włączono do Rybnika już 5 lat wcześniej, 1 grudnia 1945, sugureje to że wyrażenie "gmina" w rozporządzeniu nawiązuje do jednostki przedwojennej, t.zn. gminy jednostkowej Zamysłów, a powtórzenie manewru administracyjnego spowodowane było koniecznością jego opublikowania w Dzienniku Ustaw (rozporządzenie z 1945 roku było opublikowane zaledwie w Śląsko-Dąbrowskim Dzienniku Wojewódzkim). Porównaj też: gmina Orzepowice (podobna sytuacja).

</doc>
<doc id="1510214" url="https://pl.wikipedia.org/wiki?curid=1510214" title="Surowiec włókienniczy">
Surowiec włókienniczy

Surowiec włókienniczy – surowiec, półprodukt lub produkt służący do wytwarzania wyrobów włókienniczych. Surowcem do produkcji przędzy, filcu, włókniny, lin jest włókno. Półprodukt w postaci przędzy jest surowcem do wytwarzania innych wyrobów włókienniczych, m.in. nici, tkanin, dzianin, sukna itp.

</doc>
<doc id="1510218" url="https://pl.wikipedia.org/wiki?curid=1510218" title="Jazz Carriers">
Jazz Carriers

Jazz Carriers – polski zespół jazzowy, powstały w Warszawie. Działał w latach 1971–1976. Łączył jazz tradycyjny z nowoczesnym. 
Historia.
Zespół został założony przez Zbigniewa Jaremkę jesienią 1971 roku. Jaremko został jego liderem i grał na saksofonie tenorowym. Ponadto w skład grupy weszli następujący muzycy:
Zespół zadebiutował w 1972 roku na Studenckim Festiwalu Jazzowym Jazz nad Odrą, gdzie odniósł sukces i otrzymał I nagrodę w kategorii zespołów jazzu nowoczesnego. Niedługo później (również w roku 1972) zdobył złoty medal na festiwalu muzycznym w Přerov w Czechosłowacji, a na festiwalu muzyki jazzowej w Beek en Donk w Holandii został wybrany najlepszą grupą jazzową i uhonorowany tytułem zespołu ekstraklasy europejskiej.
W latach 1973–74 z powodzeniem występował na licznych koncertach (także za granicą, m.in. w Bułgarii, Czechosłowacji, NRD, RFN) i festiwalach muzyki jazzowej (SFJ Jazz nad Odrą we Wrocławiu, Międzynarodowy Festiwal Muzyki Jazzowej Jazz Jamboree w Warszawie). W 1973 roku nagrał płytę długogrającą "Carry On!" (Muza, Polish Jazz nr 34).
W późniejszym okresie przez zespół przewinęli się: Sławomir Kulpowicz (fortepian), Andrzej Dechnik (kontrabas), Paweł Jarzębski (kontrabas), Kazimierz Jonkisz (perkusja), Eryk Kulm (perkusja). W 1976 roku Jazz Carriers zaistniał w filmie pt. "Con amore" (reż. Jan Batory). 
Reaktywował się po wielu latach z myślą o wzięciu udziału w koncercie "Pamięci Sławomira Kulpowicza" (Studio Koncertowe Polskiego Radia im. Witolda Lutosławskiego – 7 lutego 2009 r., godz. 19). W skład zespołu weszli: Zbigniew Jaremko (saksofon), Henryk Miskiewicz (saksofon), Paweł Perliński (fortepian), Dariusz Ziółek (gitara basowa), Kazmierz Jonkisz (perkusja).

</doc>
<doc id="1510219" url="https://pl.wikipedia.org/wiki?curid=1510219" title="RMS Umbria">
RMS Umbria

RMS Umbria – siostrzany parowiec RMS "Etruria". Została zbudowana przez stocznię John Elder &amp; Co z Glasgow. Zdobyła Błękitną Wstęgę Atlantyku w 1887 roku. Wyróżniały ją trzy wielkie maszty. Przemierzała trasę Liverpool-Nowy Jork. 26 marca 1886 roku "Umbria", jak i "Etruria" zostały zarekwirowane dla potrzeb brytyjskiej Admiracji. We wrześniu tego samego roku rozpoczęła ponownie rejsy transatlantyckie. Jej ostatni rejs rozpoczął się 12 lutego 1910 roku, a już 4 marca tego roku rozpoczęto demontaż statku. Następczyniami "Umbrii" i "Etrurii" były RMS "Lucania" i RMS "Campania".

</doc>
<doc id="1510225" url="https://pl.wikipedia.org/wiki?curid=1510225" title="Katy Perry">
Katy Perry

Katy Perry, właśc. Katheryn Elizabeth Hudson (ur. 25 października 1984 w Santa Barbara) – amerykańska piosenkarka muzyki pop, autorka tekstów, aktorka, przedsiębiorca i filantropka oraz ambasadorka dobrej woli UNICEF.
Urodziła się i dorastała w Santa Barbara w stanie Kalifornia, jej ojciec jest pastorem. W 2001 roku wydała swój debiutancki album studyjny zatytułowany "Katy Hudson", jednak nie osiągnął on komercyjnego sukcesu. Następnie przyjęła pseudonim Katy Perry i nagrała dwie kolejne płyty: z producenckim zespołem Matrix oraz solową, która nie została opublikowana. W 2007 roku podpisała kontrakt z wytwórnią Capitol Records.
Popularność zdobyła wydanym w 2008 roku albumem "One of the Boys", wypromowanym przez dwa ogólnoświatowe przeboje: „I Kissed a Girl” i „Hot n Cold”. Płyta zajęła trzydzieste trzecie miejsce wśród najlepiej sprzedających się albumów muzycznych w 2008 roku. W 2009 roku amerykański magazyn "Billboard" umieścił Perry na pięćdziesiątej pierwszej pozycji wśród najpopularniejszych muzyków dekady 2000–2009. "Teenage Dream", jej trzeci studyjny album, to jedenasty bestseller roku 2010 oraz dziewiąty roku 2011. Z płyty oraz jej reedycji pochodzi osiem singli, z których sześć zajęło pierwszą pozycję na "Billboard" Hot 100. Tym samym Katy Perry jako pierwsza kobieta, a drugi artysta w historii (po Michaelu Jacksonie z "Bad"), wypromowała pięć utworów z jednego albumu na szczyt oficjalnej listy przebojów w Stanach Zjednoczonych: „California Gurls”, „Teenage Dream”, „Firework”, „E.T.” oraz „Last Friday Night (T.G.I.F.)”. Czwarta płyta piosenkarki, "Prism", została ogłoszona najlepiej sprzedającym się albumem wydanym przez kobietę w 2013. Single promujące wydawnictwo, „Roar” oraz „Dark Horse”, stały się kolejnymi międzynarodowymi przebojami Perry.
Katy Perry sprzedała siedemnaście milionów albumów studyjnych na całym świecie, a także ponad osiemdziesiąt milionów singli w formacie Download. W latach 2009-2015 była trzynastokrotnie nominowana do nagrody Grammy, przez muzyczną stację MTV ogłoszona artystką roku 2011, a przez magazyn "Billboard" uznana za kobietę roku 2012. Wydała siedem perfum sygnowanych własnym nazwiskiem, użyczyła głosu Smerfetce w filmie Smerfy (2011) i jego kontynuacji (2013). W lipcu 2012 roku ukazał się film dokumentalny o piosenkarce, zatytułowany "". 1 lutego 2015 piosenkarka zaśpiewała w przerwie rozgrywki Super Bowl XLIX. Według firmy Nielsen, występ obejrzało ponad sto osiemnaście milionów widzów, co czyni go najchętniej oglądanym programem w historii amerykańskiej telewizji.
Życiorys.
Wczesne lata.
Urodziła się w Santa Barbara w Kalifornii. Jest córką pastora. Dorastała, słuchając muzyki gospel i śpiewając w kościele. Swój pierwszy album, zatytułowany "Katy Hudson", wydała w wytwórni Red Hill Records i zawarła na nim piosenki utrzymane w stylu gospel. Postanowiła zmienić później swój pseudonim, ponieważ „Katy Hudson” wiązało się z nazwiskiem amerykańskiej aktorki Kate Hudson. „Perry” było panieńskim nazwiskiem jej matki.
W 2003 roku nagrała swoje pierwsze teledyski, tj. „A Cup of Coffee”, „The Box”, „Diamonds”, „Long Shot” oraz „It's Ok To Belive”.
W 2004 roku została wokalistką zespołu producenckiego The Matrix, który pracował wcześniej m.in. z Avril Lavigne i Britney Spears. Zaczęła równocześnie pracę nad własnym albumem, współpracując z Glenem Ballardem, producentem sławnego debiutu Alanis Morissette pt. "Jagged Little Pill". Jeden z jej utworów, „Simple”, został nagrany jako część ścieżki dźwiękowej do filmu "Stowarzyszenie wędrujących dżinsów" z 2005 roku. Pod koniec 2005 roku zespół P.O.D. wydał piosenkę „Goodbye for Now”, gdzie końcową część utworu zaśpiewała Perry.
Od 2005 do 2007 roku chciała wydać albumy, lecz zostały one odrzucone. Mimo to niektóre piosenki zostały wydane w albumie „One of the Boys”, np. „Thinking of You” lub oddane innym twórcom, np. „I Do Not Hook Up”.
Kariera.
2007–2009: "One of the Boys".
Twórczość Perry została zauważona przez Jasona Floma z wytwórni Virgin Records, zarządcę kompanii Capitol Records, dlatego to z tą wytwórnią piosenkarka podpisała kontrakt. Pod koniec roku 2007 na rynek muzyczny trafił singel „Ur So Gay”, jednak nie podbił list przebojów. W maju 2008 wydano singel „I Kissed a Girl”, który stał się numerem 1 w 30 krajach na całym świecie i jednym z największych przebojów 2008 roku. Latem ukazał się album "One of the Boys". Cieszył się powodzeniem i zajął wysokie pozycje na listach sprzedaży albumów, choć zdobył dość negatywne oceny krytyków. W sumie sprzedano ponad 5 milionów kopii albumu, a w USA, Wielkiej Brytanii, Australii i Kanadzie otrzymał on status platynowej płyty. Kolejnym singlem promującym została piosenka „Hot n Cold” – kolejny duży przebój, a jeszcze w grudniu ukazał się teledysk do następnego singla, „Thinking of You”.
W 2009 roku wokalistka była nominowana do nagrody Grammy w kategorii Best Female Pop Vocal Performance za singel „I Kissed a Girl”. Od stycznia do listopada 2009 Perry promowała album trasą koncertową Hello Katy Tour, swoim pierwszym solowym tournée. W tym samym roku zaśpiewała w piosenkach innych wokalistów: nagrała duet z amerykańskim zespołem 3OH!3, a także przebój „If We Ever Meet Again” z Timbalandem.
2010–2012: "Teenage Dream".
W 2010 roku Katy Perry ukończyła pracę nad kolejnym albumem, "Teenage Dream". Miał on swoją premierę w sierpniu, a jego wydanie poprzedzono singlem „California Gurls”, który stał się przebojem na światowych listach przebojów i najlepiej sprzedającym się utworem roku 2010. W piosence gościnnie pojawił się Snoop Dogg. Płyta "Teenage Dream" dotarła do pierwszej dziesiątki bestsellerów muzycznych w kilkunastu krajach i pokryła się platyną m.in. w USA, Kanadzie, Wielkiej Brytanii i Australii. Drugim singlem została piosenka tytułowa, która również okazała się sukcesem. Wideoklip do trzeciego singla, „Firework”, został nakręcony w Budapeszcie, a do jego udziału zostali zaproszeni europejscy fani Katy Perry (w tym 40 Polaków). Było to skutkiem kampanii reklamowej Deutsche Telekom (właściciela sieci „Era” – obecnie: „T-Mobile”), w której Katy Perry wzięła udział. Przez co jednocześnie piosenkarka została zobowiązana do dania koncertów we wszystkich 5 państwach (Polska, Austria, Węgry, Słowacja, Macedonia) objętych tym projektem.
W lutym 2011 roku piosenkarka rozpoczęła swoją drugą trasę koncertową California Dreams Tour. 31 marca odbyła się premiera teledysku do „E.T.”. Jest to czwarty singiel z albumu w którym gościnnie wystąpił Kanye West. Utwór dotarł do szczytu listy Mediatraffic, stając się trzecim przebojem z tego albumu na miejscu pierwszym. Wideoklip został nagrodzony na gali MTV Video Music Awards dwoma statuetkami: za najlepszą współpracę oraz za efekty specjalne. W maju Katy Perry rozpoczęła pracę nad promocją singla – „Last Friday Night (T.G.I.F.)”. Teledysk został nakręcony podczas pobytu wokalistki w Australii. Swoją premierę miał 14 czerwca 2011 roku. Perry wyrównała rekord Michaela Jacksona, umieszczając 5 piosenek z jednej płyty na pierwszym miejscu listy Billboard Hot 100. Ostatnim utworem promującym zostało „The One That Got Away”, do którego teledysk opublikowano 11 listopada 2011 roku. Była to szósta piosenka, która została singlem z albumu. Utwór dotarł na 3. miejsce listy Billboard Hot 100 i na pierwsze miejsce listy Billboard Pop Songs. Piosenkarka zapowiedziała wtedy rozpoczęcie prac nad następnym albumem. Dzięki piosence „Firework” została nominowana w dwóch kategoriach do nagrody Grammy. Gala odbyła się 12 lutego 2012 roku.
27 marca 2012 roku Katy Perry wydała reedycję drugiego albumu pt. "Teenage Dream: The Complete Confection". Wydawnictwo promował singel „Part of Me”, który zadebiutował na pierwszym miejscu listy przebojów Billboard Hot 100. Teledysk zaś miał swoją premierę 21 marca tego samego roku. Drugim singlem z reedycji została piosenka „Wide Awake”. Klip na YouTube został opublikowany 18 czerwca. Utwór dotarł na 2. pozycję najbardziej prestiżowej listy przebojów w USA. 3 sierpnia 2012 roku miała miejsce polska premiera filmu "Madagaskar 3", w którym została zamieszczona jej piosenka pt. „Firework”. Perry została nominowana do nagrody Grammy 2013 w kategorii "Best Pop Solo Performance" za piosenkę: „Wide Awake”. Po raz pierwszy w karierze została również pre-nominowana do Oscara, za tę samą piosenkę (w kategorii "Oscar za najlepszą oryginalną piosenkę filmową") w filmie dokumentalnym '. 5 lipca miała miejsce oficjalna premiera biograficznego filmu piosenkarki pt. '.
Artystka została nazwana kobietą roku 2012 według magazynu "Billboard". W tym samym roku, w ramach współpracy z Electronic Arts, pomagała przy wydaniu dodatku do gry komputerowej "The Sims 3" – "Zostań Gwiazdą" i "Słodkie niespodzianki Katy Perry".
2013–2016: "Prism".
2 maja 2013 roku odbyła się premiera trzeciego zapachu Perry o nazwie "Killer Queen". 12 czerwca artystka wystąpiła w projekcie „Katy and the Popcats”. Dokładnie taki tytuł nosi nowy spot zrealizowany w ramach kampanii PopChips. Część dochodu ze sprzedaży popchips przekazana zostanie na konto organizacji ASPCA (Amerykańskie Towarzystwo Zapobiegania Okrucieństwu wobec Zwierząt). Firma zdeklarowała się do przekazania na jej rzecz minimum 15 tysięcy dolarów. Również w czerwcu została opublikowana okładka lipcowego "Vogue’a", na której pojawiła się piosenkarka. Artystka współpracowała razem z Bonnie McKee przy singlu „Oh La La” Britney Spears, który promował ścieżkę dźwiękową do filmu "Smerfy 2".
29 lipca ogłoszono, że nowy album nazywać się będzie "Prism" i jego premiera nastąpi 22 października 2013 roku. Początkowo płyta miała ukazać cięższe chwile, przez które piosenkarka przechodziła po rozwodzie z Russellem Brandem, jednak ostatecznie artystka zdecydowała się zmienić ideę albumu. Opisuje ją: "Chciałam nagrać pozytywną płytę, pełną życia, dlatego nazwałam ją “PRISM” (pl. – pryzmat). Może i [„By the Grace of God”] jest to najsmutniejszy utwór z albumu, ale jeśli wsłuchasz się w jego tekst, usłyszysz powstającą siłę. Jest bardzo autobiograficzny i ma wartościowe przesłanie. Mam nadzieję, że ludzie będą mogli odnieść go do swojego życia i zobaczą, że przechodziłam przez ciężkie czasy, ale powróciłam do życia".
12 sierpnia swoją oficjalną premierę miał pierwszy singel z wydawnictwa, „Roar”, który w ciągu niespełna doby dostał się na szczyty iTunes w prawie 50 krajach. Następnego dnia ogłoszono, że wokalistka wystąpi na Video Music Awards 2013 i zaprezentowano spot reklamowy z artystką. 5 września ukazał się oficjalny teledysk do piosenki, a dzień wcześniej ogłoszono, że utwór dotarł do pierwszego miejsca list przebojów w Stanach Zjednoczonych. 16 października ukazał się drugi singiel zapowiadający płytę "Prism", którym została piosenka „Unconditionally”. Sam album miał swoją światową premierę 22 października 2013 roku. Tego samego dnia Katy Perry zaprezentowała na żywo utwory z płyty w iHeartRadio Theatre w Los Angeles. W pierwszym tygodniu po premierze album sprzedał się w nakładzie 286 tysięcy kopii i został najlepiej sprzedającą się płytą w USA i Wielkiej Brytanii. Po premierze albumu Perry wybrała się w trasę koncertową, w której ramach odwiedziła m.in. Wielką Brytanię, Francję, Niemcy, Australię, Japonię. Wystąpiła m.in. w brytyjskiej i australijskiej wersji talent shows "X Factor", we francuskim programie "Le Grand Journal", zagrała też koncert przed Sydney Opera House w Sydney na prośbę programu śniadaniowego "Sunrise". 23 października 2013 roku uczestniczyła w koncercie „We Can Survive” organizowanym przez CitiBank.
10 listopada 2013 wystąpiła na gali rozdania nagród MTV Europe Music Awards w Amsterdamie, gdzie wykonała premierowo w telewizji singiel „Unconditionally”. Ponadto została wyróżniona nagrodą dla Artystki Roku. 24 listopada otworzyła galę "American Music Awards" występem z nowym singlem. Piosenka zanotowała umiarkowany sukces, docierając do 14. miejsca na liście Billboard Hot 100. Znalazła się w czołówkach takich krajów, jak Bułgaria, Włochy, Polska, Australia, na listach Billboardu (Hot Dance Club Songs, Mainstream Top 40, Adult Top 40) oraz na Euro Digital Songs.
17 grudnia 2013 roku do rozgłośni radiowych trafiła piosenka „Dark Horse”, która pierwotnie była jedynie singlem promocyjnym. Zważywszy na wielki sukces na liście iTunes i przebywanie w pierwszej czterdziestce zestawienia, zdecydowano się wybrać utwór na oficjalny trzeci singiel. Bez żadnej promocji w Stanach Zjednoczonych „Dark Horse” dotarł do 6 miejsca na Billboard Hot 100 i osiągnął pozycję numer 1 na amerykańskim iTunes 9 stycznia 2014 roku. Na liście serwisu Spotify singiel dotarł do pozycji 1 najczęściej odtwarzanych piosenek. Ostatecznie utwór został kolejnym numerem 1 na amerykańskiej liście przebojów Billboard Hot 100, gdzie utrzymał się 4 tygodnie.
Od 7 maja 2014 roku do 14 maja 2015 trwała trzecia trasa koncertowa piosenkarki zatytułowana "The Prismatic World Tour". Katy odwiedziła Oceanię, Azję, Europę i Amerykę Północną. 24 lutego 2015 roku Katy Perry wystąpiła w Kraków Arenie, gdzie przybyło 17 tysięcy ludzi. W czerwcu ogłoszono, że piątym singlem będzie „This Is How We Do”. Pod koniec tego samego miesiąca Katy otrzymała nagrodę RIAA dla „Najlepiej sprzedającego się cyfrowo artysty w historii”. W następnym miesiącu została trzecią najpotężniejszą wokalistką minionego roku według magazynu Forbes.
1 lutego 2015 roku wraz z Lennym Kravitzem i Missy Elliott wystąpiła w czasie przerwy finału Super Bowl XLIX (SuperBowl Halftime Show).
W 2016 pojawiła się w filmie "Zoolander 2" (występ cameo).
2017-2020: "Witness".
9 czerwca 2017 wydana została nowa płyta studyjna piosenkarki zatytułowana "Witness", która promowana jest przez single: „Chained to the Rhythm”, „Bon Appétit” i „Swish Swish”. Album zadebiutował na pierwszym miejscu listy "Billboard" 200 ze sprzedażą 180 tysięcy kopii w pierwszym tygodniu, stając się trzecim albumem Perry na tym miejscu. 28 sierpnia 2017 roku poprowadziła galę MTV Video Music Awards 2017. 19 września wyruszyła w trasę koncertową , która zakończyła się 21 sierpnia 2018 w Australii. Była ona drugą najbardziej dochodową trasą w karierze artystki po The Prismatic World Tour. Perry została ogłoszona najlepiej zarabiającą kobietą w muzyce w 2018 roku według Forbes z dochodem wysokości 83 milionów dolarów.
15 listopada 2018 Katy Perry wydała świąteczną piosenkę „Cozy Little Christmas” ekskluzywnie dla platformy Amazon Music. Mimo tego, singiel osiągnął pierwsze miejsce na liście Billboard Adult Contemporary Music Chart oraz zadebiutował na 68. miejscu na liście Billboard Hot 100 (ostatecznie dotarł do 53. miejsca). Tym samym Katy Perry stała się pierwszym artystą w historii, który znalazł się na tej liście z singlem wydanym tylko na Amazon Music.
14 lutego 2019 roku Katy wraz z Zeddem wydała utwór „365” oraz teledysk do niego. Utwór zaśpiewała na żywo podczas występu Zedda na Coachelli 12 kwietnia 2019 roku.
31 maja 2019 ukazał się singiel „Never Really Over”.
17 czerwca 2019 Katy Perry gościnnie wystąpiła w teledysku Taylor Swift do piosenki „You Need To Calm Down”, co tym samym oznaczało zakończenie sporu jaki panował między artystkami.
30 lipca 2019 Perry przegrała proces sądowy w sprawie plagiatu Dark Horse. Pozew złożył w 2014 chrześcijański raper Marcus Gray, uważając, że piosenka jest kopią "Joyful Noise" – utworu jego autorstwa.
9 sierpnia 2019 piosenkarka wydała kolejny singiel „Small Talk”.
16 października 2019 Katy Perry ukazała singiel „Harleys In Hawaii”.
5 marca 2020 piosenkarka wydała singiel „Never Worn White”, ogłaszając tym samym, że jest w ciąży z Orlando Bloomem.
2020: "Smile"
15 maja 2020 roku Katy opublikowała pierwszy singiel pochodzący z jej szóstego albumu studyjnego, zatytułowany „Daisies”. Tego samego dnia pojawił się teledysk do tego utworu, zaś 26 maja 2020 roku zostało opublikowane Lyric Video. W ramach promocji singla powstał sklep internetowy „Katy's Daises”, który oferował 12 różnorakich darmowych bukietów, ukazał się również merch nawiązujący do utworu. Katy zaśpiewała „Daisies” w programach telewizyjnych takich jak Good Morning America i American Idol. 29 maja 2020 roku wydano pierwszy remix piosenki wykonany przez MK, a 22 czerwca 2020 roku pojawił się drugi remix stworzony przez Oliviera Heldensa. 26 czerwca 2020 roku w ramach akcji Can't Cancel Pride opublikowano teledysk do mush-up'u, łączącego w sobie utwory: „Daisies”, „I Kissed A Girl”, „Peacock”, „Walking On Air” oraz „Swish Swish”. 1 lipca 2020 roku ukazała się wersja akustyczna do „Daisies”.
Życie prywatne.
W październiku 2010 roku poślubiła brytyjskiego aktora, Russella Branda. Po niespełna półtora roku małżeństwa para się rozwiodła. Na początku 2016 roku zaczęła spotykać się z brytyjskim aktorem Orlando Bloomem. W lutym 2019 roku zaręczyli się. Przy okazji premiery singla „Never Worn White” ogłosiła światu ciążę z Orlando Bloomem. 4 kwietnia 2020 na swoim Instagramie zdradziła płeć dziecka, publikując zdjęcie Orlando, wymazanego masą z ciasta i podpisała je „It’s a girl”, co oznacza: „To jest dziewczynka”. 26 sierpnia 2020 urodziła córkę Daisy Dove. W wywiadzie dla Jimmiego Kimmela zdradziła, że imiona córki mają symbolizować czystość i pokój.
Wizerunek.
W sierpniu 2013 została twarzą marki CoverGirl.
Wokalistka wspiera społeczność LGBTQ. W 2017 roku odebrała nagrodę Human Rights Campaign.
Podczas swojej pierwszej wizyty na Madagaskarze Perry zobaczyła pełną gamę programów organizacji, od tych dotyczących edukacji, żywienia, zdrowia i dostępu do wody dla dzieci do urządzeń sanitarnych i higieny. Rozpoczynając swoją podróż w dzielnicy slumsów w Antananarywie, odwiedziła centrum ochrony dzieci i spotkała wykorzystywane i opuszczone dzieci oraz młode matki przyjmujące pomoc terapeuty.

</doc>
<doc id="1510227" url="https://pl.wikipedia.org/wiki?curid=1510227" title="Punta La Marmora">
Punta La Marmora

Punta La Marmora (sard. Perdas Caprias) – szczyt we Włoszech, najwyższy na Sardynii o wysokości 1834 m n.p.m., leżący w masywie Gennargentu, w środkowej części wyspy. 
Punta La Marmora jest najwyższym szczytem Sardynii. Z jej wierzchołka roztacza się widok na całą wyspę. 
W pobliżu znajdują się szczyty Bruncu Spina (1829 m n.p.m.), Punta su Sciusciu oraz Punta Paulinu (1792 m n.p.m.) i Supramonte - kolejne najwyższe wierzchołki Sardynii. 
Najbliższymi większymi miejscowościami są na wschodzie Baunei w prowincji Ogliastra, a na zachodzie Desulo w prowincji Nuoro. W masywie Gennargentu znajdują się także źródła rzeki Flumendosy.

</doc>
<doc id="1510229" url="https://pl.wikipedia.org/wiki?curid=1510229" title="Franciszek Mackiewicz">
Franciszek Mackiewicz

Franciszek Borgiasz Łukasz Mackiewicz herbu Machwicz (ur. 14 października 1756 w Bazalii, zm. 13 stycznia 1842) – polski duchowny katolicki, biskup kamieniecki w latach 1815–1842, biskup sufragan kamieniecki.
Urodził się w rodzinie organisty. Doktor teologii na Uniwersytecie Wileńskim od 1809 roku. Przez pewien czas był sekretarzem biskupa Michała Romana Sierakowskiego
Pracę w diecezji kamienieckiej rozpoczął od stanowiska kanonika, następnie pełnił funkcję koadiutora, a od 1815 roku biskupa.

</doc>
<doc id="1510232" url="https://pl.wikipedia.org/wiki?curid=1510232" title="Billy Forsberg">
Billy Forsberg

Billy Forsberg (ur. 13 maja 1988 w Norrköping) – szwedzki żużlowiec.
Kariera sportowa.
Swoją karierę rozpoczął w wieku jedenastu lat, kiedy startował w klasie 80 cm³. Jazdę na pełnowymiarowym obiekcie Forsberg rozpoczął w roku 2004. Po raz pierwszy o jego talencie mówiono po finałowym meczu w ligi Elitserien w sezonie 2006, w którym zdobył 13 punktów. Właśnie ten występ zachęcił gdańskich działaczy do podpisania umowy z młodym Szwedem.
W jego krótkiej karierze na razie brak osiągnięć medalowych. Udało mu się dotrzeć do półfinału Indywidualnych Mistrzostw Świata Juniorów w Vojens w 2007 roku, gdzie zajął dziesiąte miejsce.
Świetnie zaprezentował się w półfinale Drużynowych Mistrzostwach Świata na Żużlu w 2007 roku w Debreczynie, gdzie czterokrotnie mijał linię mety jako pierwszy.
W 2010 nie startował z powodów finansowych. Ogłosił zakończenie kariery. Jednakże w 2013 roku wznowił starty na żużlu w barwach Indianerny Kumla startującej w szwedzkiej Elitserien.
Starty w lidze polskiej.
W lidze polskiej startuje od 2007 roku reprezentując barwy klubów:

</doc>
<doc id="1510234" url="https://pl.wikipedia.org/wiki?curid=1510234" title="Dziedzice (gmina)">
Dziedzice (gmina)

Dziedzice – dawna jednostkowa gmina wiejska w woj. śląskim, także figurująca w ustawodawstwie polskim w latach 50. w woj. katowickim. Siedzibą władz gminy były Dziedzice (obecnie osiedle Czechowic-Dziedzic).
Jako gmina jednostkowa, Dziedzice należały od 28 lipca 1920 roku do woj. śląskiego (powiat bielski).
1 grudnia 1945 roku z Dziedzic i sąsiednich Czechowic utworzono zbiorową gminę Czechowice-Dziedzice (reforma gminna).
Odtąd, wszystkie powojenne wykazy jednostek administracyjnych wymieniają już gminę Czechowice-Dziedzice, nigdy gminy Czechowice i Dziedzice oddzielne. Natomiast zapis "gmina Dziedzice" figuruje w rozporządzeniu z 1950 roku, kiedy to miała być zniesiona i włączona gminy Czechowice, której z kolei nadano status miasta z dniem 1 stycznia 1951. Ponieważ brak jest jakichkolwiek informacji o istnieniu wiejskiej gminy o nazwie Dziedzice po wojnie (oprócz owego doraźnego rozporządzenia z 1950 roku), a oficjalne wykazy powojenne jej w ogóle nie wymieniają, sugureje to że wyrażenie „gmina” w rozporządzeniu z 1950 roku mylnie nawiązuje do jednostki przedwojennej, t.zn. gminy jednostkowej Dziedzice (por. też gmina Krzyżkowice, gmina Orzepowice, gmina Paprocany, gmina Pietrzkowice, gmina Pstrążna, gmina Szczygłowice, gmina Wilkowyje, gmina Zamysłów, gmina Zielona, gmina Stelmachowo, Miasta w województwie białostockim w latach 1944–1950). 
Utworzone w 1951 roku miasto nosiło nazwę "Czechowice" do 21 listopada 1958 roku, kiedy to przemianowano je na "Czechowice-Dziedzice".

</doc>
<doc id="1510235" url="https://pl.wikipedia.org/wiki?curid=1510235" title="Scala (język programowania)">
Scala (język programowania)

Scala − język programowania łączący cechy języków funkcyjnych i obiektowych. Scala działa na Wirtualnej Maszynie Javy, a także na Java Platform, Micro Edition Connected Limited Device Configuration i platformie .NET. Nazwa ma za zadanie podkreślać skalowalność języka, stąd Scala (z ang. "scalable language").
Scala została stworzona w 2001 roku na Politechnice Federalnej w Lozannie przez Martina Odersky'ego. Język ten został upubliczniony w styczniu 2004 roku na platformie Javy, a w czerwcu tego samego roku na platformie .NET. Wersja druga została udostępniona w marcu 2006 roku.
Wspierane paradygmaty.
Scala wspiera programowanie funkcyjne. Składnia pozwala zwięźle definiować funkcje anonimowe, obsługuje funkcje wyższego rzędu, zagnieżdżanie funkcji i currying. Użycie słowa kluczowego lazy opóźnia przypisanie wartości do chwili, gdy wartość ta będzie potrzebna. W języku Scala większość konstrukcji językowych definiuje wyrażenia (posiadające wartość). Scala pozwala definiować wyrażenia przy pomocy słów kluczowych def, var oraz val. Słowo def pozwala na zdefiniowanie wyrażenia, którego wartość będzie wyliczana zawsze w chwili odwołania się do tego wyrażenia (np. def doubleMe(x: Int) = x * 2). Przy pomocy słowa var można zdefiniować wyrażenie, którego wartość może podlegać zmianom (ang. mutable - np. var x = 2; x = 4). Słowo kluczowe val pozwala zdefiniować wartości, które nie podlegają zmianom (ang. immutable). Również takie konstrukcje jak if else, match/case, czy for/yield są wyrażeniami. 
Scala ma "klasy przypadków" oraz wbudowane wsparcie dla dopasowywania wzorców. Pozwala to korzystać z algebraicznych typów danych, używanych w wielu funkcyjnych językach programowania. Język ten w umiejętny sposób łączy cechy języka obiektowego (klasy, dziedziczenie, polimorfizm, ...) z cechami języka funkcjonalnego (funkcje wyższego rzędu, liczne kolekcje niemodyfikowalne, currying, dopasowanie wzorców, ...). Oba paradygmaty są równie mocno wspierane. 
Rekurencja ogonowa nie jest całkowicie obsługiwana, ponieważ maszyna wirtualna Javy nie udostępnia takiej możliwości. W prostych przypadkach kompilator Scali może optymalizować rekurencję ogonową do postaci pętli.
Implementacja prostego algorytmu sortującego (podobnego do quicksort) w podejściu programowania funkcyjnego może wyglądać następująco:
def qsort(list : List[Int]): List[Int] = list match {
 case Nil =&gt; Nil
 case pivot :: tail =&gt; {
 val (smaller, rest) = tail partition (_ &lt; pivot)
 qsort(smaller) ::: pivot :: qsort(rest)
Przykłady.
"Hello World".
Program "Hello World" napisany w Scali ma następującą postać:
object HelloWorld {
 def main(args: Array[String]): Unit = {
 println("Hello, world!")

</doc>
<doc id="1510237" url="https://pl.wikipedia.org/wiki?curid=1510237" title="Ucides">
Ucides

Ucides – rodzaj krabów morsko-lądowych z rodziny Ocypodidae. Jedyny z monotypowej podrodziny Ucidinae, klasyfikowanej do niedawna jako rodzina Ucididae.
Kraby te mają bardzo gruby, sercowaty w zarysie karapaks, wyraźnie podzielony na regiony głęboki bruzdami i z silnie wypukłymi krawędziami przednio-bocznymi. Region frontalny jest szeroki, a łączna długość krawędzi frontalnej i orbitalnych wynosi ½ do ⅔ największej szerokości karapaksu. Słupki na których osadzone są oczy są dość krótkie jak na rodzinę. W wewnętrznym kącie dna dołków ocznych znajduje się guzek. Szczękonóża trzeciej pary nie zakrywają całkowicie jamy przedgębowej, wewnętrzne powierzchnie ich wydłużonych ischiopoditów i meropoditów mają frędzle długich szczecinek, a ich egzopodity są wyposażone w biczyki i w większości schowane za endopoditami. U samców pierwsza para pereiopodów wyposażona jest nierównej wielkości szczypce, a jej meropodity, karpopodity i propodity zaopatrzone są w silne kolce. Na brzusznej stronie meropoditów, propoditów i daktylopoditów odnóży krocznych znajdują się gęsto ułożone, długie szczecinki. Pleon (odwłok) ma u samców piąty i szósty segment zlane ze sobą.
Skorupiaki te zasiedlają atlantyckie i wschodniopacyficzne wybrzeża Ameryki.
Należą tu 2 gatunki:

</doc>
<doc id="1510244" url="https://pl.wikipedia.org/wiki?curid=1510244" title="Paprocany (gmina)">
Paprocany (gmina)

Paprocany – dawna gmina wiejska istniejąca w latach 194?–1950 w woj. śląskim i katowickim (dzisiejsze woj. śląskie). Siedzibą władz gminy były Paprocany (obecnie dzielnica Tychów).
Gmina zbiorowa Paprocany powstała po II wojnie światowej w powiecie pszczyńskim w woj. śląskim ("śląsko-dąbrowskim"). 6 lipca 1950 zmieniono nazwę woj. śląskiego na "katowickie".
1 stycznia 1951 gmina została zniesiona, a jej obszar włączony do nowo utworzonego miasta Tychy.

</doc>
<doc id="1510246" url="https://pl.wikipedia.org/wiki?curid=1510246" title="Monetnica maślana">
Monetnica maślana

Monetnica maślana ("Rhodocollybia butyracea" (Bull.) Lennox) – gatunek grzybów należący do rodziny "Omphalotaceae".
Systematyka i nazewnictwo.
Pozycja w klasyfikacji według Index Fungorum: "Omphalotaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1792 roku Jean Baptiste Bulliard nadając mu nazwę "Agaricus butyraceus". Obecną, uznaną przez Index Fungorum nazwę nadał mu w 1979 roku Joanne Williams Lennox, przenosząc go do rodzaju "Rhodocollybia".
Synonimów naukowych ma ponad 30. Niektóre z nich:
Nazwę polską podał Władysław Wojewoda w 2003 r. W polskim piśmiennictwie mykologicznym gatunek ten opisywany był też jako pieniążek maślany lub bedłka maślana.
Morfologia.
O średnicy 4–7 cm, u młodych osobników łukowaty, u starszych rozpostarty z garbkiem na środku. Jest bardzo wodochłonny. W okresie wilgotnej pogody po nasiąknięciu wodą ma kolor od siwego przez rdzawobrązowy do czerwonobrązowego, w okresie suchym od bladoochrowego do siwobiałego. Brzeg kapelusza oraz garb są zazwyczaj ciemniejsze. Skórka gładka.
Blaszki białe, tylko u góry krótko przyczepione i dlatego wyglądające prawie jak wolne.
Jasnobrązowy do czerwonobrązowego, pokryty białymi, kosmkowatymi włókienkami. Podstawa często wygląda jak rozdęta, pusta, z wierzchu podłużnie żłobkowana. Bardzo charakterystyczną cechą jest chrząstkowatość trzonu zewnętrzna warstwa jest elastyczna i gumowata, wewnętrzna ma miąższ watowato-piankowaty.
Miąższ cienki, wodnisty, miękki. W kapeluszu jest elastyczny, wewnątrz trzonu chrząstkowaty. W czasie wilgotnej pogody ma brązowawy kolor, w czasie suchej białawy. Smak i zapach niewyraźnym przypominający zapach zjełczałego masła.
Biały. Zarodniki elipsoidalne, gładkie o średnicy 6–7,5 × 3–3,5 µm.
Występowanie.
Najliczniej występuje w Europie i Ameryce Północnej, poza tymi kontynentami wymieniono też jego stanowiska w Argentynie i Japonii. W Europie jest bardzo pospolity.
Rośnie od lata do później jesieni zarówno w lasach liściastych, jak i iglastych, przeważnie na kwaśnych glebach. W Polsce jest również pospolity.
Znaczenie.
Naziemny grzyb saprotroficzny. Grzyb jadalny (bez trzonów). Dobry jako grzyb domieszkowy.
Gatunki podobne.
Monetnica maślana wykazuje dużą zmienność, z tego też powodu może być pomylona z wieloma innymi gatunkami. Młode i ciemno wybarwione osobniki mogą być pomylone z gąską mydlaną ("Tricholoma saponaceum"), starsze z kępkowcem brązowooliwkowym ("Lyophyllum inolens").

</doc>
<doc id="1510247" url="https://pl.wikipedia.org/wiki?curid=1510247" title="Wilkowyje (gmina)">
Wilkowyje (gmina)

Wilkowyje – dawna gmina wiejska istniejąca w latach 19??–1950 w woj. śląskim i katowickim (dzisiejsze woj. śląskie). Siedzibą władz gminy były Wilkowyje (obecnie dzielnica Tychów).
Gmina zbiorowa Wilkowyje powstała po II wojnie światowej w powiecie pszczyńskim w woj. śląskim ("śląsko-dąbrowskim"). 6 lipca 1950 zmieniono nazwę woj. śląskiego na "katowickie".
1 stycznia 1951 gmina została zniesiona, a jej obszar włączony do nowo utworzonego miasta Tychy.

</doc>
<doc id="1510249" url="https://pl.wikipedia.org/wiki?curid=1510249" title="Skärmarbrink">
Skärmarbrink

Skärmarbrink – powierzchniowa stacja sztokholmskiego metra, leży w Sztokholmie, w Söderort, w dzielnicy Enskede-Årsta-Vantör, w części Johanneshov. Na stacji rozdzielają się linie zielonej linii metra (T17 i T18), leży między Gullmarsplanem a Hammarbyhöjden i Blåsut. Dziennie korzysta z nich około 5 500 osób.
Stacja znajduje się równolegle do Palandergatan. Posiada jedno wyjście przy Pelargatan i Palandergatan. 
Stację metra jako "Hammarby" otworzono 1 października 1950, była to 5. stacja systemu. Obecną nazwę przyjęła 17 kwietnia 1958. Stacja posiada dwa perony z 4 krawędziami (jeden peron obsługuje jedną linię).
Otoczenie.
W najbliższym otoczeniu stacji znajdują się:

</doc>
<doc id="1510253" url="https://pl.wikipedia.org/wiki?curid=1510253" title="Monti del Gennargentu">
Monti del Gennargentu

Monti del Gennargentu – masyw górski we Włoszech, na wyspie Sardynia. Najwyższy szczyt masywu, Punta La Marmora, jest również najwyższym szczytem wyspy.
30 marca 1998 na terenie masywu został utworzony Park Narodowy Gennargentu, obejmujący obszar o powierzchni 73 935 ha. 
Położenie geograficzne.
Masyw położony jest w centralnej części wyspy, zaś mierzący 1834 metry n.p.m. szczyt Punta La Marmora jest najwyższym szczytem Sardynii.
Najbliższymi większymi miejscowościami są na wschodzie Baunei w prowincji Ogliastra, a na zachodzie Desulo w prowincji Nuoro. W masywie znajdują się także źródła rzeki Flumendosy.
Najwyższe szczyty.
Na masyw składają się także szczyty: Bruncu Spina (1829 m n.p.m.), Punta su Sciusciu, Punta Paulinu (1792 m n.p.m.), Monte Spada (1595 m n.p.m.), Punta Erba Irdes (1676 m n.p.m.).
Flora.
Klimat masywu umożliwia rozwój roślin, których początki sięgają okresu trzeciorzędu, między innymi z takich gatunków jak cis pospolity ("Taxus baccata"), ostrokrzew kolczasty ("Ilex aquifolium"), topola osika ("Populus tremula"), orzech włoski ("Juglans regia"), "Ribes sandalioticum", "Helleborus argustifolius", "Peonia mascula", "Rhamnus alpina", naparstnica purpurowa ("Digitalis purpurea"), goryczka żółta ("Gentiana lutea"), "Daphne oleoides", trędownik skrzydlaty ("Scrophularia umbrosa") czy jaskier platanolistny ("Ranunculus platanifolius"). Rosną tutaj również gatunki endemiczne, z których część ma ograniczony zasięg występowania. Wśród endemitów można wyróżnić takie rośliny jak: "Euprhasia genargentea", "Festuca morisiana", "Lamyropsis microcephala", "Armeria sardoa", "Astragalus genargenteus", "Carlina macrocephala", "Ranunculus cymbalariifolius", "Aquilegia nugorensis", "Euphorbia hyberna", "Glechoma sardoa", "Santolina insularis" i "Viola corsica". 
Nadmierna presja ludzka, wywierana przez wytyczanie pastwisk oraz niewłaściwe użytkowanie gleby, sprzyja erozji i degradacji środowiska naturalnego. Oryginalna roślinność, składająca się z formacji leśnych – dębu omszonego ("Quercus pubescens"), dębu ostrolistnego ("Quercus ilex"), cisów i ostrokrzewów – została częściowo zdominowana i zastąpiona przez krzewy w niedojrzałych stadiach, tworząc formacje krzewiaste, stepy oraz górskie łąki. Roślinność, która rośnie na brzegach potoków górskich, charakterystyczna dla łęgów składających się głównie z olchy czarnej ("Alnus glutinosa"). Obszary, gdzie dominują krzewy, są domem dla takich gatunków jak "Juniperus nana", "Prunus prostrata", "Berberis aetnensis" czy "Rosa seraphini".
Fauna.
Ukształtowanie terenu oraz odległość Sardynii od stałego lądu pozwoliły na ewolucję gatunków i podgatunków dostosowanych do danego środowiska. W górach Gennargentu występują różne gatunki kręgowców, płazów – między innymi traszkę sardyńską ("Euproctus platycephalus"), jaskinnicę cesarską ("Speleomantes imperialis"), jaskinnicę centkowaną ("Speleomantes supramontis"), "Discoglossus sardus", ropuchę zieloną ("Bufotes viridis") i "Hyla sarda". Gady są reprezentowane przez łusecznicę małą ("Algyroides fitzingeri"), "Archaeolacerta bedriagae", "Podarcis tiliguerta", ostajnicę trójpalczastą ("Chalcides chalcides") oraz ostajnicę nakrapianą ("Chalcides ocellatus"). Występują tutaj ponadto połoz żółtozielony ("Coluber viridiflavus"), "Coluber hippocrepis", zaskroniec żmijopodobny ("Natrix maura") czy inny gatunek zaskrońca, "Natrix helvetica cetti". 
Szczyty górskie zamieszkiwały orłosęp ("Gypaetus barbatus") oraz sęp kasztanowaty ("Aegypius monachus"), jednak wymarły w masywie Gennargentu. Występują tam ptaki drapieżne: jastrzębia zwyczajnego ("Accipiter gentilis"), krogulca zwyczajnego ("Accipiter nisus"), myszołowa zwyczajnego ("Buteo buteo"), orła przedniego ("Aquila chrysaetos"), pustułkę zwyczajną ("Falco tinnunculus") i sokoła wędrownego ("Falco peregrinus"). Inne często występujące gatunki ptaków to góropatwa berberyjska ("Alectoris barbara"), przepiórka zwyczajna ("Coturnix coturnix"), gołąb skalny ("Columba livia"), grzywacz ("Columba palumbus"), kukułka zwyczajna ("Cuculus canorus"), płomykówka zwyczajna ("Tyto alba"), syczek zwyczajny ("Otus scops"), pójdźka zwyczajna ("Athene noctua"), lelek zwyczajny ("Caprimulgus europaeus"), jerzyk zwyczajny ("Apus apus"), jerzyk alpejski ("Apus melba"), żołna zwyczajna ("Merops apiaster"), dudek ("Upupa epops"), dzięcioł duży ("Dendrocopos major") czy dzięciołek ("Dryobates minor"). Wśród wróblowych można wyróżnić lerkę ("Lullula arborea"), skowronka zwyczajnego ("Alauda arvensis"), jaskółkę skalną ("Ptyonoprogne rupestris"), oknówkę zwyczajną ("Delichon urbica"), świergotka polnego ("Anthus campestris"), siwerniaka ("Anthus spinoletta"), pliszkę górską ("Motacilla cinerea"), pluszcza zwyczajnego ("Cinclus cinclus"), strzyżyka zwyczajnego ("Troglodytes troglodytes"), rudzika ("Erithacus rubecula"), słowika rdzawego ("Luscinia megarhynchos"), kląskawkę afrykańską ("Saxicola torquatus"), białorzytkę zwyczajną ("Oenanthe oenanthe"), nagórnika zwyczajnego ("Monticola saxatilis"), modraka śródziemnomorskiego ("Monticola solitarius"), kosa zwyczajnego ("Turdus merula"), paszkota ("Turdus viscivorus"), pokrzewkę kasztanowatą ("Sylvia undata"), pokrzewkę czarniawą ("Sylvia sarda"), pokrzewkę okularową ("Sylvia conspicillata"), pokrzewkę wąsatą ("Sylvia cantillans"), kapturkę ("Sylvia atricapilla"), zniczka ("Regulus ignicapillus"), muchołówkę szarą ("Muscicapa striata"), sosnówkę ("Parus ater"), modraszkę zwyczajną ("Parus caeruleus"), bogatkę zwyczajną ("Parus major") i gąsiorka ("Lanius collurio"). Występują tutaj takie krukowate jak sójka zwyczajna ("Garrulus glandarius"), wrończyk ("Pyrrhocorax pyrrhocorax"), kawka zwyczajna ("Coloeus monedula"), wrona siwa ("Corvus cornix") czy kruk zwyczajny ("Corvus corax"). Inne często występujące wróblowe to szpak jednobarwny ("Sturnus unicolor"), wróbel śródziemnomorski ("Passer hispaniolensis"), mazurek ("Passer montanus"), wróbel skalny ("Petronia petronia"), zięba zwyczajna ("Fringilla coelebs"), osetnik zwyczajny ("Serinus citrinella"), dzwoniec zwyczajny ("Carduelis chloris"), szczygieł ("Carduelis carduelis"), makolągwa zwyczajna ("Carduelis cannabina"), grubodziób zwyczajny ("Coccothraustes coccothraustes"), cierlik ("Emberiza cirlus") czy potrzeszcz ("Emberiza calandra"). 
Ssaki żyjących w masywie to zębiełka myszatego ("Crocidura russula"), ryjówkę etruską ("Suncus etruscus"), "Lepus capensis", żołędnicę europejską ("Eliomys quercinus"), popielicę szarą ("Glis glis"), mysz zaroślową ("Apodemus sylvaticus"), szczura śniadego ("Rattus rattus"), mysz domową ("Mus musculus"), lisa rudego ("Vulpes vulpes"), kunę leśną ("Martes martes"), łasicę ("Mustela nivalis"), żbika europejskiego ("Felis silvestris"), dzika ("Sus scrofa") czy muflona śródziemnomorskiego ("Ovis musimon").

</doc>
<doc id="1510258" url="https://pl.wikipedia.org/wiki?curid=1510258" title="Gmina Zielona">
Gmina Zielona

dawne gminy:
współczesne gminy o podobnej nazwie:

</doc>
<doc id="1510261" url="https://pl.wikipedia.org/wiki?curid=1510261" title="Sieć Badawcza Łukasiewicz – Instytut Elektrotechniki">
Sieć Badawcza Łukasiewicz – Instytut Elektrotechniki

Sieć Badawcza Łukasiewicz – Instytut Elektrotechniki – instytut badawczy prowadzi prace badawczo-rozwojowe, produkcję jednostkową i małoseryjną, produkcję doświadczalną, certyfikację wyrobów oraz prace wydawnicze i normalizacyjne w obszarze elektrotechniki. Znajduje się w Międzylesiu w warszawskiej dzielnicy Wawer. Dyrektorem instytutu jest dr inż. Sebastian Wydra.
Historia.
Idea powstania tego typu placówki sięgająca lat II Rzeczypospolitej, zaczęła się konkretyzować po obradach IX Walnego Zgromadzenia Stowarzyszenie Elektryków Polskich w 1937 roku. Wtedy postawiono postulat utworzenia instytucji mającej na celu prowadzenie badań naukowych i naukowo-technicznych z zakresu elektrotechniki prądów silnych, na wzór wielkich instytutów narodowych innych krajów.
Wojna zahamowała proces powstawania Instytutu, ale już w lutym 1945 roku powołano do życia Państwowy Instytut Wysokich Napięć (PIWN), który miał swoją siedzibę w Politechnice Warszawskiej. Jego dyrektorem został prof. dr hab. inż. Janusz Lech Jakubowski, a jego głównymi współpracownikami byli przedwojenni inżynierowie Henryk Ryżko, Wacław Lidmanowski i Władysław Lech.
We wrześniu 1946 roku PIWN został przekształcony w Państwowy Instytut Elektrotechniki. Pierwszym zakładem instytutu był Zakład Wysokich Napięć. Otwarcie pierwszego w Polsce laboratorium wysokonapięciowego (w gmachu Politechniki) nastąpiło już w 1947 roku i służyło Zakładowi jeszcze przez 25 lat.
W 1948 roku Państwowy Instytut Elektrotechniczny został przekształcony w Główny Instytut Elektrotechniki (GIEL), który z kolei 1 listopada 1951 przekształcił się kolejny raz i przyjął obecną nazwę Instytut Elektrotechniki. Jednocześnie rozpoczęto budowę obiektów Instytutu w Warszawie-Międzylesiu.
Instytut Elektrotechniki był wydawcą czasopisma Nowa Elektrotechnika, gdzie opisywane były rozwiązania konstrukcyjne, procesy technologiczne, najnowsze badania, nowoczesne materiały oraz projekty.
Instytut Elektrotechniki z dniem 1 kwietnia 2019 r., na mocy Ustawy z dnia 21 lutego 2019 r. o Sieci Badawczej Łukasiewicz (), stał się instytutem Sieci Badawczej Łukasiewicz.
Opis.
W skład Instytutu wchodzą zakłady naukowo-badawcze, oddziały zamiejscowe, zakład doświadczalny, laboratoria badawcze i wzorcujące oraz zespół certyfikacji wyrobów elektrotechnicznych.
Sieć Badawcza Łukasiewicz – Instytut Elektrotechniki jest organizatorem i współorganizatorem wielu krajowych i zagranicznych konferencji naukowych, na których są przedstawiane i omawiane najnowsze problemy i zagadnienia związane z elektrotechniką. Wydaje "„Prace Instytutu Elektrotechniki”" – wydawnictwo nieperiodyczne ukazujące się od 1951 r. Zawiera ono artykuły oryginalne, oparte na wykonanych w Instytucie badaniach tak teoretycznych, jak i doświadczalnych, oraz prace habilitacyjne i skrócone prace doktorskie. Na łamach wydawnictwa goszczą również autorzy spoza Instytutu – z kraju i zagranicy.
Struktura.
Zakłady Naukowo-Badawcze
Zespół Laboratoriów Instytutu Elektrotechniki
Oddziały Zamiejscowe
Zakład Doświadczalny

</doc>
<doc id="1510264" url="https://pl.wikipedia.org/wiki?curid=1510264" title="Zielona (gmina w województwie katowickim)">
Zielona (gmina w województwie katowickim)

Zielona – dawna jednostkowa gmina wiejska w woj. śląskim, także figurująca w ustawodawstwie polskim w latach 50. w woj. katowickim. Siedzibą władz gminy była Zielona (1951–1954 i od 1973 dzielnica Kalet).
Jako gmina jednostkowa gmina Pietrzkowice funkcjonowała za II Rzeczypospolitej w latach 1922–1945 w powiecie lublinieckim w woj. śląskim.
1 grudnia 1945 na obszarze woj. śląskiego (z gminami jednostkowymi) utworzono gminy zbiorowe. Zielona, obok Kalet, weszła w skład nowo utworzonej zbiorowej gminy Kalety; nie utworzono natomiast gminy zbiorowej Zielona.
Brak jednoznacznych informacji czy kiedykolwiek po wojnie istniała zbiorowa gmina Zielona. W wykazie gmin z 1946 roku Zielona jest wymieniana nadal jako gromada gminy Kalety. Gmina Zielona figuruje natomiast w rozporządzeniu z 1950 roku, kiedy to miała być zniesiona i włączona do nowo utworzonego miasta Kalety z dniem 1 stycznia 1951. Ponieważ brak jest jakichkolwiek informacji o istnieniu gminy o nazwie Zielona po wojnie (oprócz owego doraźnego rozporządzenia z 1950 roku), a oficjalne wykazy powojenne jej w ogóle nie wymieniają, sugeruje to że wyrażenie „gmina” w rozporządzeniu z 1950 roku mylnie nawiązuje do jednostki przedwojennej, tzn. gminy jednostkowej Zielona (por. też gmina Krzyżkowice, gmina Orzepowice, gmina Paprocany, gmina Pietrzkowice, gmina Pstrążna, gmina Szczygłowice, gmina Wilkowyje, gmina Zamysłów, gmina Stelmachowo, Miasta w województwie białostockim w latach 1944–1950). 

</doc>
<doc id="1510269" url="https://pl.wikipedia.org/wiki?curid=1510269" title="Wilhelm Bauer (1945)">
Wilhelm Bauer (1945)

Wilhelm Bauer, ex-U-2540 – niemiecki okręt podwodny (U-Boot) typu "XXI" zbudowany w okresie II wojny światowej, zatopiony, później wcielony do Bundesmarine. Jeden z czterech drugowojennych U-Bootów zachowanych do czasów współczesnych (dwa na terenie Niemiec, razem z U-995).
Historia.
Zamówienie na budowę okrętu zostało złożone w stoczni Blohm &amp; Voss, w Hamburgu 6 listopada 1943. Rozpoczęcie budowy okrętu miało miejsce 28 października 1944. Wodowanie nastąpiło 13 stycznia 1945, wejście do służby 24 lutego 1945. Dowódcą był Oblt. Rudolf Schultze.
Okręt odbywał trening w ramach 31. Flotylli w Rønne (Bornholm), nie zdążył odbyć ani jednego patrolu bojowego. Przebazowany do Swinemünde (obecnie Świnoujście), został zatopiony przez własną załogę 4 maja 1945 w pobliżu Flensburga (operacja Regenbogen).
W czerwcu 1957, po 12 latach przebywania na dnie Bałtyku, okręt został podniesiony, wyremontowany w stoczni Howaldtswerke w Kilonii i wcielony do Bundesmarine pod nazwą "Wilhelm Bauer". Od 1 września 1960 do 28 sierpnia 1968 służył jako okręt doświadczalny (oznaczony jako typ 241). Od maja 1970 – z cywilną załogą – testowano na nim wyposażenie dla nowych typów okrętów podwodnych (m.in. dla typu 205, 206, 209). Sfatygowany, uszkodzony podczas kolizji okręt został ostatecznie wycofany ze służby 15 marca 1982.
"Wilhelm Bauer" został zakupiony przez Niemieckie Muzeum Morskie ("Deutsches Schiffahrtsmuseum") w Bremerhaven i odrestaurowany; przywrócono zewnętrzny wygląd z okresu wojny. Od 27 kwietnia 1984 pełni funkcję okrętu-muzeum.

</doc>
<doc id="1510271" url="https://pl.wikipedia.org/wiki?curid=1510271" title="U-2540">
U-2540



</doc>
<doc id="1510275" url="https://pl.wikipedia.org/wiki?curid=1510275" title="Szczygłowice (gmina)">
Szczygłowice (gmina)

Szczygłowice – dawna jednostkowa gmina wiejska w woj. śląskim, także figurująca w ustawodawstwie polskim w latach 50. w woj. katowickim. Siedzibą władz gminy były Szczygłowice (obecnie dzielnica Knurowa).
Jako gmina jednostkowa gmina Szczygłowice funkcjonowała za II Rzeczypospolitej w latach 1922–1945 w powiecie rybnickim w woj. śląskim. 1 kwietnia 1928 przyłączono do niej obszar zniesionej gminy Krywałd.
1 grudnia 1945 na obszarze woj. śląskiego (z gminami jednostkowymi) utworzono gminy zbiorowe. Szczygłowice weszły w skład nowo utworzonej gminy Knurów; nie utworzono natomiast gminy zbiorowej Szczygłowice.
Brak jednoznacznych informacji czy kiedykolwiek po wojnie istniała zbiorowa gmina Szczygłowice. W wykazie gmin z 1946 roku Szczygłowice występują nadal jako jedna z 2 gromad gminy Knurów. Gmina Szczygłowice figuruje natomiast w rozporządzeniu z 1950 roku, kiedy to miała być zniesiona i włączona do nowo utworzonego miasta Knurów z dniem 1 stycznia 1951. Ponieważ brak jest jakichkolwiek informacji o istnieniu gminy o nazwie Szczygłowice po wojnie (oprócz owego doraźnego rozporządzenia z 1950 roku), a oficjalne wykazy powojenne jej w ogóle nie wymieniają, sugeruje to że wyrażenie „gmina” w rozporządzeniu z 1950 roku mylnie nawiązuje do jednostki przedwojennej, tzn. gminy jednostkowej Szczygłowice (por. też gmina Krzyżkowice, gmina Orzepowice, gmina Paprocany, gmina Pietrzkowice, gmina Pstrążna, gmina Wilkowyje, gmina Zamysłów, gmina Zielona, gmina Stelmachowo, Miasta w województwie białostockim w latach 1944–1950). 

</doc>
<doc id="1510276" url="https://pl.wikipedia.org/wiki?curid=1510276" title="Jan Władysław Brzostowski">
Jan Władysław Brzostowski

Jan Władysław Brzostowski (ur. w 1646 roku – zm. 29 września 1710 roku) – kasztelan trocki w latach 1705-1710, referendarz litewski w 1681 roku, pisarz wielki litewski w latach 1672-1698, poseł na sejmy, starosta subocki i oziacki.
Pochodził z małopolskiej rodziny szlacheckiej (herbu Strzemię), osiadłej na Litwie. Był synem Cypriana Pawła Brzostowskiego (zm. 1688), sekretarza królewskiego, kasztelana i wojewody trockiego. Jan Władysław urodził się w wielodzietnej rodzinie i był bratem m.in. biskupa wileńskiego Konstantego Brzostowskiego.
Poślubił Konstancję Mleczko, córkę Wiktoryna Konstantego Mleczko, starosty żmudzkiego, i miał z nią synów:
Miał też cztery córki:
W 1669 roku został starostą subockim, w 1674 oziackim, w 1672 pisarzem litewskim, a w 1681 referendarzem litewskim. Wielokrotnie był posłem na konwokacje i sejmy. W 1705 został kasztelanem trockim.
Był członkiem konfederacji generalnej zawiązanej 15 stycznia 1674 roku na sejmie konwokacyjnym. Poseł sejmiku smoleńskiego na sejm zwyczajny 1688 roku, sejm nadzwyczajny 1688/1689 roku.
Poseł sejmiku starodubowskiego na sejm zwyczajny 1677 roku.
Elektor Jana III Sobieskiego z powiatu oszmiańskiego w 1674 roku.
Jest współautorem (wraz z Janem Billewiczem) "Ordynacji ekonomii szawelskiej".
Był członkiem konfederacji olkienickiej w 1700 roku.

</doc>
<doc id="1510280" url="https://pl.wikipedia.org/wiki?curid=1510280" title="Krølle-Bølle">
Krølle-Bølle

Krølle-Bølle – troll, symbol Bornholmu, wymyślony w 1943 roku przez Ludviga Mahlera. Krølle-Bølle jest opiekuńczym duszkiem wyspy, ulubieńcem najmłodszych turystów odwiedzających Bornholm.
Krølle-Bølle ma mieszkać pod górą Langebjerg – niedaleko od Hamershus (południowy zachód wyspy). Jego rodzicami są Bobbasina i Bobbaraekus. O przyjaznym trollu powstała książka, którą opublikowano po raz pierwszy w 1946. Można znaleźć go w komiksach, na koszulkach i pamiątkach. Na jego cześć powstały lody o nazwie Krølle-Bølle.

</doc>
<doc id="1510281" url="https://pl.wikipedia.org/wiki?curid=1510281" title="Pietrzkowice (gmina)">
Pietrzkowice (gmina)

Pietrzkowice – dawna jednostkowa gmina wiejska w woj. śląskim, także figurująca w ustawodawstwie polskim w latach 50. w woj. katowickim. Siedzibą władz gminy były Pietrzkowice (obecnie część Rydułtów).
Jako gmina jednostkowa gmina Pietrzkowice funkcjonowała za II Rzeczypospolitej w latach 1922–1945 w powiecie rybnickim w woj. śląskim.
1 grudnia 1945 na obszarze woj. śląskiego (z gminami jednostkowymi) utworzono gminy zbiorowe. Pietrzkowice, obok Rydułtów, weszły w skład nowo utworzonej gminy Rydułtowy; nie utworzono natomiast gminy zbiorowej Pietrzkowice.
Brak jednoznacznych informacji czy kiedykolwiek po wojnie istniała zbiorowa gmina Pietrzkowice. W wykazie gmin z 1946 roku Pietrzkowice nie są wymienione ani jako samodzielna gmina ani jako gromada gminy Rydułtowy, co sugeruje ich połączenie z Rydułtowami. Gmina Pietrzkowice figuruje natomiast w rozporządzeniu z 1950 roku, kiedy to miała być zniesiona i włączona do nowo utworzonego miasta Rydułtowy z dniem 1 stycznia 1951. Ponieważ brak jest jakichkolwiek informacji o istnieniu gminy o nazwie Krzyżkowice po wojnie (oprócz owego doraźnego rozporządzenia z 1950 roku), a oficjalne wykazy powojenne jej w ogóle nie wymieniają, sugureje to że wyrażenie „gmina” w rozporządzeniu z 1950 roku mylnie nawiązuje do jednostki przedwojennej, t.zn. gminy jednostkowej Pietrzkowice (por. też gmina Krzyżkowice, gmina Orzepowice, gmina Paprocany, gmina Pstrążna, gmina Szczygłowice, gmina Wilkowyje, gmina Zamysłów, gmina Zielona, gmina Stelmachowo, Miasta w województwie białostockim w latach 1944–1950). 

</doc>
<doc id="1510290" url="https://pl.wikipedia.org/wiki?curid=1510290" title="Radeon HD 4870">
Radeon HD 4870



</doc>
<doc id="1510296" url="https://pl.wikipedia.org/wiki?curid=1510296" title="Stelmachowo (gmina)">
Stelmachowo (gmina)

Stelmachowo (od 1951 "Tykocin") – dawna gmina wiejska istniejąca do 1950 roku w woj. białostockim (dzisiejsze woj. podlaskie). Nazwa gminy pochodzi od wsi Stelmachowo, lecz siedzibą gminy był Tykocin, który do 1944 roku (de facto, a do 1950 "de jure") stanowił odrębną gminę miejską.
W okresie międzywojennym gmina Stelmachowo należała do powiatu wysokomazowieckiego w woj. białostockim. Po wojnie gmina zachowała przynależność administracyjną.
1 stycznia 1951 roku gmina została zniesiona przez przemianowanie na "gminę Tykocin". Przyczyną tego manewru było "formalne" odebranie praw miejskich Tykocinowi ("de facto" niebędącym miastem od 1944 roku), przekształcenie jednostki w gromadę i włączenie jej obszaru do gminy Stelmachowo (Tykocin odzyskał prawa miejskie w 1993 roku).

</doc>
<doc id="1510300" url="https://pl.wikipedia.org/wiki?curid=1510300" title="Jan Nepomucen Gründlich">
Jan Nepomucen Gründlich

Jan Nepomucen (Johann Nepomuk) Gründlich (ur. 1762, zm. 1842) – czeski Niemiec, komisarz nadzwyczajny Dyrekcji Generalnej Poczt, naczelnik głównego urzędu pocztowego w Lublinie.
Urodził się w Czechach, kształcił w Pradze. Nauczyciel w Tarnowie, Dukli i Jaśle (kierownik szkoły). W 1798 nabył kamienicę w Lublinie, w której urządził pierwszy w mieście stały urząd pocztowy. Został też jego naczelnikiem. Po powstaniu listopadowym aresztowany przez Rosjan za zatajanie korespondencji antyrosyjskiej. Był pod nadzorem policji do śmierci.

</doc>
<doc id="1510306" url="https://pl.wikipedia.org/wiki?curid=1510306" title="Krzesiny (gmina)">
Krzesiny (gmina)

Krzesiny – dawna gmina wiejska istniejąca w latach 1934–1950 (de facto 1934–42) w woj. poznańskim (dzisiejsze woj. wielkopolskie). Siedzibą władz gminy były Krzesiny (obecnie dzielnica Poznania).
Gmina zbiorowa Krzesiny została utworzona 1 sierpnia 1934 roku w powiecie poznańskim w woj. poznańskim z dotychczasowych jednostkowych gmin wiejskich: Babki, Chartowo, Czapury, Daszewice II, Garaszewo, Głuszyna, Kobylepole, Krzesinki, Krzesiny, Marlewo, Minikowo, Spławie, Starołęka Wielka, Sypniewo, Wiórek i Żegrze (oraz z obszarów dworskich położonych na tych terenach, lecz nie wchodzących w skład gmin).
27 września 1934 gminę podzielono na 12 gromad Babki, Chartowo, Czapury (z Wiórkiem), Garaszewo, Głuszyna (z Daszewicami II), Kobylepole, Krzesiny (z Krzesinkami), Minikowo (z Marlewem), Piotrowo (z Sypniewem), Spławie, Starołęka Wielka (ze Starołęką) i Żegrze.
Podczas II wojny światowej włączona do Niemiec jako "Amtsbezirk Kreising". 1 kwietnia 1940 odłączono Chartowo ("Kardorf") i Żegrze ("Bamberg"), włączając je do Poznania. Dwa lata później, 1 kwietnia 1942 gminę Krzesiny zniesiono, a jej obszar włączono do Poznania. Jedynie Babki (Altenau) i Czapury (Staffelbach) (oprócz niewielkich skrawków które też włączono do Poznania) przeniesiono do gminy Puszczykowo (Amtsbezirk Unterberg).
Po wojnie, de facto zniesiona gmina, nie występuje w powojennych wykazach i na mapach, a Babki i Czapury widnieją w granicach gminy Puszczykowo. "Formalnie" jednak, z punktu widzenia prawa polskiego, gmina została zniesiona dopiero 1 stycznia 1951 roku, a jej obszar „włączony” do Poznania.

</doc>
<doc id="1510309" url="https://pl.wikipedia.org/wiki?curid=1510309" title="Krolle-Bolle">
Krolle-Bolle



</doc>
<doc id="1510310" url="https://pl.wikipedia.org/wiki?curid=1510310" title="Kroelle-Boelle">
Kroelle-Boelle



</doc>
<doc id="1510315" url="https://pl.wikipedia.org/wiki?curid=1510315" title="Mogiła (gmina w Polsce)">
Mogiła (gmina w Polsce)

Mogiła – dawna gmina wiejska istniejąca w latach 1934–1950 w woj. krakowskim (dzisiejsze woj. małopolskie). Siedzibą władz gminy była Mogiła (obecnie część Krakowa).
Gmina zbiorowa Mogiła została utworzona 1 sierpnia 1934 w powiecie krakowskim w woj. krakowskim z dotychczasowych jednostkowych gmin wiejskich Bieńczyce, Czyżyny, Grębałów, Kantorowice, Krzesławice, Lubocza, Łęg, Mistrzejowice, Mogiła, Pleszów, Prusy i Zesławice.
1 czerwca 1941, podczas okupacji hitlerowskiej, z gminy Mogiła wyłączono gromady Czyżyny, Łęg i zachodnią część gromady Bieńczyce (wywłaszczoną pod ówczesne lotnisko krakowskie) i włączono je do Krakowa; manewr ten administracja polska zatwierdziła formalnie dopiero 18 stycznia 1948, z mocą obowiązującą wstecz od 18 stycznia 1945.
1 stycznia 1951 roku gmina została zniesiona, a jej obszar włączony do Krakowa, oprócz gromady Prusy, którą przyłączono do gminy Węgrzce.

</doc>
<doc id="1510321" url="https://pl.wikipedia.org/wiki?curid=1510321" title="Bitwa morska przy porcie Okp'o">
Bitwa morska przy porcie Okp'o

Bitwa morska przy porcie Okp'o – pierwsza bitwa morska w toczącej się w latach 1592–1598 wojnie japońsko-koreańskiej, zwanej wojną Imjin. Trwała dwa dni, rozpoczęła się 7 maja 1592. Wygrana w bitwie pod Okp'o stanowiła pierwsze zwycięstwo admirała Yi Sun-sina w całej wojnie. 
Kwatera dowodzenia admirała Yi znajdowała się w mieście Yeosu (dzisiejsza prowincja Chŏlla Południowa. Dowodzący koreańską eskadrą admirał Yi zaatakował flotę japońską liczącą 70 okrętów, której załogi zajęte były akcją rabunkową na lądzie. W wyniku bitwy około 50 jednostek japońskich zostało zniszczonych, a wielu członków ich załóg zginęło.
Przebieg bitwy.
Yi Sun-sin wypłynął z portu Yeosu 5 maja 1592 roku o godzinie 2 nad ranem. Nazajutrz dotarł do portu Tangp'o (dziś prowincja Kyŏngsang Południowy. Tam połączył siły z dowódcami pozostałych jednostek, na czele floty 24 jednostek p'anoksŏn wypłynął w stronę portu Okp'o.
W Okp'o zastał około 50 japońskich jednostek. Ich dowódcy i załogi widząc, że nie mają szans w starciu z flotą admirała Yi, wpadli w panikę i zaczęli się wycofywać. Zostali otoczeni przez Koreańczyków. Japoński dowódca Tōdō Takatora rozkazał użyć arkebuzów, ale bezskutecznie. Nie tylko nie odparł ataku, ale także nie zabił żadnego koreańskiego marynarza.
Następstwa bitwy.
Po sukcesie w bitwie pod Okp'o, Yi Sun-sin został wypromowany przez króla Sonjo na dowódcę morskich jednostek Trzech Prowincji (kor. 삼도수군통제사), co odpowiada pozycji współczesnego admirała.
Dzięki dalszym sukcesom pod Tangp'o, Hansan i Pusan w czerwcu 1592 roku, Koreańczycy byli w stanie zablokować drogę japońskim posiłkom zmierzającym na kontynent i ostatecznie - wypędzić agresorów z Półwyspu Koreańskiego.

</doc>
<doc id="1510323" url="https://pl.wikipedia.org/wiki?curid=1510323" title="Chotel (gmina)">
Chotel (gmina)

Chotel (początkowo "Chotel Czerwony"; od 1951 "Wiślica") – dawna gmina wiejska istniejąca do 1950 roku w woj. kieleckim (dzisiejsze woj. świętokrzyskie). Nazwa gminy pochodzi od wsi Chotel, lecz siedzibą władz gminy była Wiślica. 
Za Królestwa Polskiego gmina należała do powiatu pińczowskiego w guberni kieleckiej. 13 stycznia 1870 do gminy przyłączono pozbawioną praw miejskich Wiślicę.
W okresie międzywojennym gmina Chotel należała do powiatu pińczowskiego w woj. kieleckim. 1 kwietnia 1928 do gminy Chotel włączono wieś Kuchary z gminy Czarkowy, wieś i folwark Jurków z gminy Złota oraz wieś Kobylniki z gminy Zagość, natomiast z gminy Chotel wyłączono wieś i folwark Skorocice oraz folwark Aleksandrów, włączając jе do gminy Zagość.
Po wojnie gmina zachowała przynależność administracyjną. 1 stycznia 1951 roku gmina została zniesiona przez przemianowanie na gminę Wiślica.

</doc>
<doc id="1510324" url="https://pl.wikipedia.org/wiki?curid=1510324" title="BelAZ">
BelAZ



</doc>
<doc id="1510332" url="https://pl.wikipedia.org/wiki?curid=1510332" title="Alexis Dziena">
Alexis Dziena

Alexis Gabbriel Dziena (ur. 8 lipca 1984 w Nowym Jorku) – amerykańska aktorka.
Alexis urodziła się w amerykańskiej rodzinie; ma polskie, włoskie i irlandzkie korzenie. Uczęszczała do Szkoły Świętej Anny. Wiele lat spędziła na południowych obrzeżach New Jersey, Sea Isle City. Również w trakcie gimnazjum uczęszczała do American Academy of Dramatic Arts i pojawiła się w wielu filmach tam nagrywanych. W filmie "Broken Flowers" pojawiła się w pełni nago przed Billem Murrayem, jako dziewczyna o imieniu Lolita. Grała Kirę w Inwazji. Obecnie mieszka w Los Angeles.

</doc>
<doc id="1510339" url="https://pl.wikipedia.org/wiki?curid=1510339" title="Jan Pakieła">
Jan Pakieła

Jan Pakieła (ur. 20 stycznia 1939 w Sieczychach w powiecie wyszkowskim, zm. 27 czerwca 2008 w Przasnyszu) – polski ksiądz katolicki.
Życiorys.
Ks. Pakieła szkołę średnią ukończył w Wyszkowie. W 1957 wstąpił do Seminarium Duchownego w Płocku. Święcenia kapłańskie przyjął 16 czerwca 1963 w Płocku. Pracę duszpasterską rozpoczął na wikariacie w Cieksynie, gdzie pracował cztery lata do 1967. Następne 4 lata pracował w mławskiej farze, a od 1973 przez cztery lata w farze w Ciechanowie. 22 sierpnia 1977 otrzymał nominację na proboszcza w Świętym Miejscu. W 1982 zakończył budowę nowej plebanii a następnie rozpoczął budowę kościoła filialnego pod wezwaniem Św. Maksymiliana w Lipie. Na uczczenie roku jubileuszowego 2000 i początku trzeciego tysiąclecia zainicjował w 2002 budowę stacji drogi krzyżowej na placu przedkościelnym. Za "Wybitne zasługi dla Kościoła" Biskup Płocki Stanisław Wielgus mianował go kanonikiem Kapituły Płockiej. 
W 2008 ciężko zachorował i nie odzyskawszy przytomności zmarł. Uroczystościom pogrzebowym przewodniczył biskup Roman Marcinkowski.

</doc>
<doc id="1510340" url="https://pl.wikipedia.org/wiki?curid=1510340" title="Świadkowie Jehowy w Argentynie">
Świadkowie Jehowy w Argentynie

Świadkowie Jehowy w Argentynie – społeczność wyznaniowa w Argentynie, należąca do ogólnoświatowej wspólnoty Świadków Jehowy, licząca w 2022 roku 155 443 głosicieli, należących do 1945 zborów. Na dorocznej uroczystości Wieczerzy Pańskiej w 2022 roku zgromadziło się 345 669 osób. Działalność miejscowych oraz Świadków Jehowy w Urugwaju koordynuje Biuro Oddziału w Buenos Aires. Jest to jedna z 27 wspólnot Świadków Jehowy na świecie, których liczebność przekracza 100 000 głosicieli.
Historia.
Początki.
Pierwszy list z Argentyny do Towarzystwa Strażnica dotarł w roku 1885. Wtedy też do kraju trafiły pierwsze publikacje biblijne Badaczy Pisma Świętego. W roku 1907 rodzina Heinów, mieszkająca w niemieckiej społeczności w prowincji Misiones, otrzymywała publikacje w języku niemieckim, którymi dzieliła się krewnymi i sąsiadami. Wkrótce utworzyli oni pierwszą grupę Badaczy Pisma Świętego w Argentynie. W 1923 roku do kraju przybył Kanadyjczyk George Young. W ciągu kilku miesięcy zorganizował rozpowszechnienie w 25 najważniejszych miastach tego kraju 1480 książek i około 300 000 egzemplarzy innych publikacji biblijnych. Wtedy też do Argentyny został skierowany hiszpański współwyznawca Juan Muñiz. W 1926 roku otworzył w Buenos Aires Biuro Oddziału Towarzystwa Strażnica, które objęło nadzór nad działalnością w Argentynie, Chile, Paragwaju i Urugwaju. W 1925 roku do kraju skierowano Karla (Carlosa) Otta, niemieckiego współwyznawcę, który prowadził działalność kaznodziejską wśród licznej w Argentynie ludności niemieckojęzycznej.
W 1930 roku wierzenia Badaczy Pisma Świętego przyjął Nicolás Argyrós, z pochodzenia Grek, który zaczął głosić greckojęzycznym mieszkańcom Buenos Aires. Kiedy później dostatecznie opanował język hiszpański, prowadził działalność ewangelizacyjną w tym języku w 14 spośród 22 prowincji Argentyny, głównie w północnej części kraju. W tym też czasie wierzenia Świadków Jehowy przyjął Polak Jan (Juan) Rębacz, który razem z innym polskim współwyznawcą podjął działalność w południowej części Argentyny. Na początku lat 30. Armando Menazzi rozpoczął służbę jako sługa pełnoczasowy. Kupił on stary autobus i przerobił, dzięki czemu dziesięciu i więcej głosicieli wspólnie podróżowało, by prowadzić działalność kaznodziejską na odległych terenach. W okresie tym w Argentynie publikacje o tematyce biblijnej rozpowszechniano w wielu językach: greckim, hiszpańskim, niemieckim, angielskim, arabskim, chorwackim, francuskim, jidysz, litewskim, łotewskim, ormiańskim, polskim, portugalskim, rosyjskim, ukraińskim, węgierskim i włoskim.
W roku 1945 do Argentyny przyjechał ówczesny prezes Towarzystwa Strażnica, Nathan H. Knorr. Liczba głosicieli wyniosła 363 osoby. W następnym roku do kraju skierowano dwoje argentyńskich misjonarzy, absolwentów Biblijnej Szkoły Strażnicy – Gilead. W roku 1947 w kraju działało 679 głosicieli. Od 1948 roku kierowano do Argentyny także misjonarzy pochodzących z innych krajów, w sumie blisko 80 osób. W 1949 roku miała miejsce ponowna wizyta N. Knorra. Rozpoczął się sprzeciw ówczesnych władz: unieważniono zgodę na wynajem sali, w której miał przemawiać, a gdy zgromadzenie przeniesiono do Sali Królestwa, policja zatrzymała prezesa Towarzystwa Strażnica oraz pozostałych obecnych do następnego dnia.
Zakaz działalności.
W 1950 roku na krótko oficjalnie uznano działalność 1416 miejscowych Świadków Jehowy, po czym obłożono ją zakazem. Zabroniono im urządzać publiczne zgromadzenia oraz prowadzić działalność ewangelizacyjną. Natomiast Biuro Oddziału Towarzystwa Strażnica dalej funkcjonowało. W 1953 roku zorganizowano wizytę Nathana H. Knorra oraz Miltona G. Henschela. Z powodu oficjalnego zakazu, podróżowali osobno i spotykali się ze współwyznawcami na niewielkich zgromadzeniach – w sumie przemawiali w 56 miejscach, a łączna liczba słuchaczy ich przemówień przekroczyła 2,5 tysiąca.
W roku 1956 w kraju zorganizowano w wielu miejscach małe zgromadzenia. W grudniu 1957 roku podjęto próbę zorganizowania większego, ogólnokrajowego kongresu pod hasłem „Życiodajna mądrość”, jednak gdy delegaci zaczęli się gromadzić w wynajętej sali w Buenos Aires, policja ją zamknęła, a 4 mężczyzn zatrzymano pod zarzutem organizacji nielegalnego zgromadzenia. Działanie władz sprzeczne z konstytucją zostały zaskarżone i 14 marca 1958 roku w sprawie wolności zgromadzania sąd wydał wyrok korzystny dla Świadków Jehowy. W tym samym roku przeprowadzono kampanię informacyjną na temat działalności Świadków Jehowy i podjęto próbę jej legalizacji, jednak nie uzyskano uznania prawnego.
W 1959 roku przedstawiono władzom petycję o przyznanie wolności religijnej, podpisaną przez 322 636 osób. Charles Eisenhower – przedstawiciel Biura Oddziału – spotkał się z wysokimi urzędnikami. Ponadto z zagranicy przysłano ponad 7000 listów domagających się rejestracji. Mimo tych starań wyznanie nie zostało oficjalnie uznane, jednak stosunek rządu do Świadków wyraźnie złagodniał.
W roku 1962 ukończono budowę nowych budynków Biura Oddziału. W roku 1966 odbył się kongres międzynarodowy pod hasłem „Synowie Boży – synami wolności” z udziałem 15 238 obecnych, na którym 692 osoby zostały ochrzczone. W kraju działało 12 331 głosicieli.
W 1970 roku osiągnięto nową najwyższą liczbę 18 763 głosicieli. Na początku 1974 roku Świadkowie Jehowy w Argentynie uczestniczyli w międzynarodowych zgromadzeniach pod hasłem „Boskie zwycięstwo” przeprowadzonych w Río Ceballos i Buenos Aires. Przybyło na nie około 15 tysięcy osób. W październiku 1974 roku oddano do użytku nową siedzibę Biura Oddziału; okolicznościowe przemówienie wygłosił ówczesny wiceprezes Towarzystwa Strażnica, Frederick W. Franz. W grudniu powołano do istnienia "Stowarzyszenie Kulturalne River Plate", by za jego pomocą sprowadzić z zagranicy wyposażenie dla miejscowej drukarni. Drukarnia w Argentynie była pierwszą na świecie drukarnią Świadków Jehowy, w której używano do druku maszyny offsetowej zwojowej. W roku 1975 powstał pierwszy zbór koreańskojęzyczny w Argentynie. W kolejnym roku, po przejęciu władzy w kraju przez wojskowy rząd Juana Peróna, miało miejsce szereg działań propagandowych i prześladowań wyznania.
7 września 1976 roku, na podstawie rozporządzenia z 31 sierpnia, zakazano (i tak już zdelegalizowanej w 1950 roku) działalności Świadków Jehowy w Argentynie. Policja zamknęła Biuro Oddziału i drukarnię oraz wszystkie Sale Królestwa. Konfiskowała też publikacje religijne, jeśli nie zdołano ich w porę ukryć. Później osoby odmawiające służby wojskowej trafiały z tego powodu do więzień. 23 listopada 1977 roku zorganizowano pomoc humanitarną dla współwyznawców, poszkodowanych przez wielkie trzęsienie ziemi. 10 października 1978 roku sprawy związane z działalnością wyznania przedstawiono m.in. Międzyamerykańskiej Komisji Praw Człowieka, która uznała, że w przypadku Świadków Jehowy władze naruszyły prawa człowieka i zaleciła uchylenie zakazu. W roku 1979 Sąd Najwyższy zagwarantował Świadkom Jehowy prawo do kontynuowania nauki w szkołach nawet pomimo odmowy udziału w ceremoniach patriotycznych.
Uchylenie zakazu i dalszy rozwój.
12 grudnia 1980 roku rząd odwołał zakaz działalności dla 36 050 głosicieli działających w Argentynie. 9 marca 1984 roku władze uznały "Stowarzyszenie Świadków Jehowy" za religię. Oddano do użytku Salę Zgromadzeń w mieście Moreno. Zanotowano liczbę 51 962 głosicieli. W roku 1986 otwarto Salę Zgromadzeń w mieście Lomas de Zamora.
W roku 1990 rozbudowano Biuro Oddziału. W grudniu 1990 roku na stadionach „River Plate” i „Vélez Sarsfield” w Buenos Aires odbył się kongres międzynarodowy pod hasłem „Czysta mowa”. Wśród ponad 67 000 obecnych było około 6000 delegatów z ponad 20 krajów, m.in. z Japonii. Przemówienia wygłosili członkowie Ciała Kierowniczego – John E. Barr i Lyman A. Swingle. W roku 1993 wybudowano Salę Zgromadzeń w mieście Cordoba, a do stolicy Chile, Santiago pojechało na zgromadzenie międzynarodowe pod hasłem „Pouczani przez Boga” przeszło 1000 argentyńskich delegatów. W roku 1994 utworzono pierwsze argentyńskie zbory dla niesłyszących i zbory angielskojęzyczne. W marcu 1995 roku we wsi Cañuelas otwarto Salę Zgromadzeń, mogącą pomieścić prawie 10 000 osób. Przemówienie okolicznościowe wygłosił Carey W. Barber z Ciała Kierowniczego, który wziął też udział w specjalnym zgromadzeniu na stadionie River Plate, na które przybyło 71 800 osób. W roku 1998 delegaci z Argentyny byli obecni na kongresach międzynarodowych pod hasłem „Boża droga życia” w São Paulo w Brazylii i w San Diego w Stanach Zjednoczonych. W kwietniu 1998 roku zorganizowano pomoc humanitarną dla współwyznawców poszkodowanych przez powódź.
W roku 2009 liczba głosicieli przekroczyła 140 000 osób. W kolejnym roku na Pamiątce obecnych było 320 217 osób. Wiosną 2011 roku do kraju dotarli kolejni misjonarze Szkoły Gilead. W drugiej połowie roku 2011 Świadków Jehowy zorganizowali pomoc współwyznawcom z południa kraju, których domy zostały uszkodzone przez pył wulkaniczny.
W roku 2012 Sąd Najwyższy Argentyny wydał orzeczenie na korzyść wyznawcy Pabla Alberraciniego, nakazujące poszanowania jego praw do podejmowania decyzji w sprawie leczenia.
W kwietniu 2013 roku zorganizowano pomoc humanitarną dla poszkodowanych przez powódź w Buenos Aires i La Plata. W roku 2013 kongres specjalny pod hasłem „Słowo Boże jest prawdą!” odbył się w Cañuelas. W 2014 roku liczba głosicieli przekroczyła 150 tysięcy. W kwietniu 2017 roku zorganizowano pomoc humanitarną dla współwyznawców poszkodowanych przez powódź w prowincjach Chubut i Salta.
Sąd Apelacyjny miasta La Plata stwierdził, że oboje rodzice mają równe prawo do pouczania nieletnich w kwestiach religijnych.
16 października 2015 roku wydano Chrześcijańskie Pisma Greckie w Przekładzie Nowego Świata (Nowy Testament) w argentyńskim języku migowym.
W dniach od 27 do 29 października 2017 roku w boliwijskim mieście Cochabamba odbył się kongres specjalny pod hasłem „Nie poddawaj się!” z udziałem delegacji z Argentyny, w listopadzie 2018 roku kongres specjalny pod hasłem „Bądź odważny!” w Limie w Peru, a latem 2019 roku kongresy międzynarodowe pod hasłem „Miłość nigdy nie zawodzi!” w Australii, Brazylii, Ekwadorze, Meksyku, Hiszpanii i Stanach Zjednoczonych.
W sierpniu 2018 roku w Buenos Aires ruszyła budowa nowego Biura Oddziału. W lipcu 2021 roku rozpoczęła się przeprowadzka do tego obiektu.
Od 6 do 18 października 2018 roku, w związku z letnimi Młodzieżowymi Igrzyskami Olimpijskimi w Buenos Aires, przeprowadzono specjalną kampanię głoszenia w miejscach publicznych. Ponad 6400 Świadków Jehowy wykorzystało do tego 390 wózków na literaturę, ustawionych w prawie 100 miejscach.
W dniach od 13 do 15 grudnia 2019 roku kongres międzynarodowy pod hasłem „Miłość nigdy nie zawodzi!” odbył się na Estadio Ciudad de La Plata w Buenos Aires w Argentynie. Uczestniczyło w nim 47 555 osób, w tym również 6300 zagranicznych delegatów z 54 krajów. Ochrzczono 563 osoby. Ciało Kierownicze Świadków Jehowy reprezentował Kenneth Cook. Program był przedstawiany w języku angielskim, hiszpańskim i argentyńskim migowym. Poza tym w Argentynie odbyło się 90 kongresów regionalnych. W przygotowaniach i przebiegu kongresu brało udział około 20 000 wolontariuszy. Na kongresie ogłoszono wydanie Chrześcijańskich Pism Greckich (Nowy Testament) w argentyńskim języku migowym. Jest to pierwsze tłumaczenie Pism Greckich w tym języku. W 2019 roku w Argentynie działało około 2700 głosicieli posługujących się tym językiem, w tym 470 niesłyszących. 12 grudnia 2019 roku legislatura Buenos Aires uznała ten kongres międzynarodowy za wydarzenie o wyjątkowym znaczeniu społecznym, kulturalnym i religijnym. W 2021 roku było 157 734 głosicieli, a uroczystości Wieczerzy Pańskiej zgromadziły się 411 392 osoby.
Na początku 2022 roku oddano do użytku nowy kompleks Biura Oddziału na przedmieściu stolicy. Składa się z budynku biurowego ze 136 stanowiskami pracy i z dwóch budynków mieszkalnych z 98 pokojami. Budynki poprzedniego Biura Oddziału były położone w kilku miejscach.
25 czerwca 2022 roku Peter Bell z brytyjskiego Komitetu Oddziału ogłosił wydanie Chrześcijańskich Pism Greckich w Przekładzie Nowego Świata w języku walijskim. Język ten ma około pół miliona użytkowników. Program był transmitowany na żywo z jednej z Sal Królestwa w Walii. Wysłuchało go 2057 osób zebranych w Salach Królestwa w Walii oraz w Argentynie. Językiem tym posługuje się 270 głosicieli w 3 zborach i 2 grupach.
Prowadzona jest też działalność ewangelizacyjna w argentyńskich ośrodkach penitencjarnych i więzieniach. Zebrania zborowe odbywają się w języku hiszpańskim, ajmara, angielskim, arabskim, argentyńskim migowym, chińskim, francuskim, guarani, keczua (Boliwia), keczua (Santiago del Estero), koreańskim, kreolskim (Haiti), niemieckim, ormiańskim, portugalskim, rosyjskim, romani (Argentyna) i walijskim. Kongresy regionalne odbywają się w językach: hiszpańskim, angielskim, argentyńskim migowym, chińskim, guarani, keczua i koreańskim. Świadkowie Jehowy w Argentynie korzystają z 1024 własnych Sal Królestwa.
W Biurze Oddziału literatura biblijna jest tłumaczona na argentyński język migowy, urugwajski język migowy, język romani używany w Argentynie i miejscowe języki: keczua (Santiago del Estero), chorote, pilaga, toba i wichi. 11 grudnia 2019 roku otwarto w nim nową wystawę. Składa się ona z dwóch części zatytułowanych „Naśladujcie ich wiarę” (ukazuje historię działalności Świadków Jehowy w Argentynie i Urugwaju) i „Twoje Słowo nie przemija” (ukazano zbiór 47 egzemplarzy Biblii, w tym na przykład Biblia Ferrara z 1630 roku i pierwsze wydanie przekładu Reiny-Valery z 1602 roku). W Biurze Oddziału usługuje około 150 wolontariuszy.

</doc>
<doc id="1510342" url="https://pl.wikipedia.org/wiki?curid=1510342" title="Błona mitochondrialna">
Błona mitochondrialna



</doc>
<doc id="1510345" url="https://pl.wikipedia.org/wiki?curid=1510345" title="Collybia butyracea">
Collybia butyracea



</doc>
<doc id="1510351" url="https://pl.wikipedia.org/wiki?curid=1510351" title="Tramwaje w Ostrawie">
Tramwaje w Ostrawie

Tramwaje w Ostrawie – system tramwajowy działający w trzecim co do wielkości czeskim mieście, Ostrawie. System obsługuje "Dopravní podnik Ostrava" DPO (Przedsiębiorstwo Transportowe Ostrawa). Tramwaje są jednym z trzech, obok autobusów i trolejbusów, rodzajów komunikacji miejskiej w Ostrawie.
DPO obsługuje przewozy tramwajowe na 65,7 km torowisk, po których kursuje szesnaście zwykłych linii oznaczonych numerami 1–8, 10–12, 14–15 i 17 (linie dzienne, część całodobowa) oraz 18 i 19 (linie nocne) o łącznej długości 207,5 km. Linie obsługiwane są przez 291 pojazdów tramwajowych, w tym 59 niskopodłogowych.
Ostrawska sieć tramwajowa jest pod względem długości torowisk trzecia w Czechach (po praskiej i brneńskiej), a pod względem liczby i długości linii – druga (po praskiej).
Historia.
Początki.
Podobnie jak i w innych miastach główną przyczyną powstania linii tramwajowej była konieczność połączenia miasta z dworcem kolejowym (dziś Ostrava hlavní nádraží), który znajduje się w dzielnicy Przywóz. Jeżdżące dotychczas tą trasą omnibusy stały się niewystarczające dla rozrastającego się miasta. W 1882 roku starosta Morawskiej Ostrawy, Anton Lux wystąpił o wstępną koncesję na budowę normalnotorowej linii tramwaju parowego, która miała prowadzić od zajazdu "U zeleného stromu" (dziś Hotel Palace) do dworca głównego w Przywozie. Mimo iż zapewniony był zwrot całej inwestycji i opracowano projekt generalny, do jej realizacji ostatecznie nie doszło.
18 sierpnia 1894 roku otwarta została (dzięki wiedeńskiemu przedsiębiorcy Juliuszowi Modernowi) pierwsza linia tramwaju parowego, wiodąca od dworca przez Morawską Ostrawę do Witkowic. Obsługiwała ją spółka "Brünner Local Eisenbahn Gesellschaft" (BLEG). Na trasie kursowały cztery lokomotywy, piętnaście wagonów osobowych i sześć towarowych. Prędkość poza miastem wynosiła 15 km/h, w mieście 10 km/h. Czas przejazdu całej linii wynosił 42 minuty. Pierwsza rozbudowa sieci nastąpiła dwa lata później, kiedy powstała odnoga do Mostu Cesarskiego. W 1899 roku rozpoczęto eksploatację linii Morawska Ostrawa – Lgotka – Hulwaki.
W 1897 roku przedsiębiorstwo Ganz &amp; comp. zbudowało w Morawskiej Ostrawie elektrownię, która później należała do spółki akcyjnej "Moravskoostravská elektrářská akciová společnost". Natychmiast został sporządzony wniosek w sprawie elektryfikacji obu ostrawskich linii tramwajowych. Regularne przewozy pasażerskie piętnastoma tramwajami elektrycznymi rozpoczęto 1 maja 1901 roku.
W eksploatacji tramwajów parowych wykorzystywano łącznie 23 wagony doczepne oraz 12 tramwajowych lokomotyw, z których część pozostała w użyciu do 1922 roku, kiedy zastąpiono je w ruchu towarowym elektrycznymi. Pierwsze piętnaście wagonów elektrycznych wyprodukowano w fabryce wagonów w Sanoku.
Pierwsza połowa XX w..
Sieć tramwajowa była stopniowo rozbudowywana. W 1907 roku zostały uruchomione dwie linie – jedna do Świnowa (przedłużenie z Hulwak), druga połączyła Mariańskie Góry (ul. Zištova) z Witkowicami. W roku 1908 po raz pierwszy pojawiło się oznakowanie linii:
1 sierpnia 1911 roku zmienił się właściciel i siedziba spółki – BLEG zastąpiły "Moravskoostravské místní dráhy" z siedzibą w Morawskiej Ostrawie (w 1920 przedsiębiorstwo ponownie zmieniło nazwę, tym razem na "Společnost moravských místních drah" – SMMD). W Ostrawie przewozy tramwajowe obsługiwało najwięcej przewoźników w całej ówczesnej Czechosłowacji. Oprócz tramwajów zaczęła się rozwijać (głównie na wschód od Morawskiej Ostrawy) sieć podmiejskiej kolei wąskotorowej. Dlatego też, aby nie dublować trasy kolei regionalnej, nowe podmiejskie linie tramwajowe budowano głównie na południe od miasta.
W latach 20. XX w. na najbardziej uczęszczanych trasach położono drugi tor, zwiększając tym samym możliwości przewozowe. W tym czasie powstały także nowe linie, m.in. w Witkowicach, do pływalni czy do Zabrzegu. Zbudowano również nową zajezdnię przy ul. Krzywej. W 1926 roku zakończono elektryfikację linii Świnów – Klimkowice, która powstała w 1911 roku jako element sieci kolejowej, a w latach 20. została przejęta przez SMMD.
Tabor był ciągle modernizowany. W Ostrawie pojawiły się wagony m.in. z Koprzywnicy i z brneńskich Zakładów Kralowopolskich ("Královopolská strojírna", KPS). W latach 1922–1932 SMMD we własnych warsztatach skonstruowała 16 wagonów silnikowych i 12 doczepnych.
Wąskotorowa kolej podmiejska.
W XX wieku w Zagłębiu Ostrawsko-Karwińskim istniała sieć wąskotorowej (760 mm) kolei podmiejskiej, uznawanej często za system tramwajowy, jako że wagony wąskotorówki na wielu odcinkach poruszały się po ulicach. Pierwszy odcinek powstał w Boguminie w 1902, a likwidacja ostatniego odcinka nastąpiła w 1973 roku.
W obrębie dzisiejszej Ostrawy istniały trasy kolei wąskotorowej:
Linię do Karwiny obsługiwało przedsiębiorstwo "Místní dráha Ostrava-Karviná" (MDOK), linię do Michałkowic i Nowego Bogumina "Schlesische Landeseisenbahnen/Slezské zemské dráhy" (SZD), natomiast linię ze Śląskiej Ostrawy do Gruszowa – do roku 1914 "Mährisch-Slesische Lokalbahn-Aktien-Gesellschaft" (MSLAG), a potem "Schlesische Landeseisenbahnen/Slezské zemské dráhy" (SZD). W 1949 roku wszystkie dotychczasowe przedsiębiorstwa komunikacyjne w rejonie Ostrawy zjednoczono pod szyldem "Dopravní podniky města Ostravy" (DPMO).
Po likwidacji, linie kolei wąskotorowej w Ostrawie zostały zastąpione głównie przez linie trolejbusowe.
Witkowicka Kolej Przemysłowa.
W roku 1913 została uruchomiona normalnotorowa kolej przemysłowa Witkowice – Zabrzeg o długości 3,9 km, której początkowa stacja znajdowała się przed dyrekcją kolei w Witkowicach. Przewozy na tej trasie zapewniała głównie witkowicka huta (wówczas "Vítkovické horní a hutní těžířstvo" – VHHT). Kolej służyła przede wszystkim transportowi piasku z kopalni w Zabrzegu na teren huty. Istniała także bocznica o długości 667 m, prowadząca do zabrzeskiej cegielni. VZD mogła również służyć przewozom pasażerskim.
Rozpoczęcie eksploatacji Witkowickiej Kolei Przemysłowej (czes. "Vítkovická závodní dráha" – VZD) nastąpiło 3 lipca 1913 roku. W 1930 oddano do użytku odgałęzienie z Zabrzegu do Grabowej, a w roku 1934 całość linii zelektryfikowano (oddanie do użytku trakcji nastąpiło 31 marca). W 1948 roku VZD została przedłużona do Grabowej-Szczuci. Witkowicka huta zarządzała linią do 1953 roku, kiedy 1 lipca VZD, jako ostatnia ze wszystkich lokalnych kolei w rejonie Ostrawy, została włączona do miejskiego przedsiębiorstwa "Dopravní podniky města Ostravy" (DPMO). Odcinek w Zabrzegu od poczty do kopalni piasku został zlikwidowany 1 września 1964.
Początkowo Witkowicka Kolej Przemysłowa była obsługiwana zarówno klasycznymi pociągami z lokomotywami parowymi, jak i parowymi wozami silnikowymi typu „Komarek” (stąd wzięło się potoczne określenie VZD – "„komárek”"). W 1922 roku zakupiono trzy wagony doczepne typu tramwajowego (wyprodukowane w fabryce "Vagónka Studénka"). Kolejne wagony doczepne eksploatowano od 1931, a od roku 1934 kursowały również klasyczne tramwaje elektryczne jednakowego typu, wzorowane na wiedeńskich. Te silnikowe i doczepne wagony o jednolitym wyglądzie, które były dostarczane do 1954 roku (łącznie jeździło 16) były produkowane przez VHHT we własnych warsztatach.
II wojna światowa.
Skutkiem układu monachijskiego, a co za tym idzie zmiany granic Czechosłowacji, znaczny obszar Zagłębia Ostrawsko-Karwińskiego wszedł w skład Polski i Niemiec. Nowa granica biegła odtąd na rzece Odrze. Linie do Świnowa i Klimkowic musiały zostać zamknięte (ich eksploatacja rozpoczęła się ponownie w 1941). SMMD zostało przekształcone w niemieckie MLEG. W czasie wojny doszło jedynie do przedłużenia linii z Zabrzegu do Lasu Bielskiego, do koszar wojskowych.
Okres powojenny.
3 stycznia 1947 roku walne zgromadzenie SMMD zadecydowało o likwidacji spółki i przeznaczeniu jej majątku miastu Ostrawa. W kwietniu 1949 powstało przedsiębiorstwo "Dopravní podniky města Ostravy" (DPMO) z mocą wsteczną od 1 stycznia 1949 roku. Podstawą przedsiębiorstwa była dawna SMMD. W jego skład weszła również Witkowicka kolej przemysłowa (w 1953) oraz przewoźnicy, którzy eksploatowali w rejonie Ostrawy sieć wąskotorowej kolei regionalnej.
Po wojnie została zelektryfikowana linia kolejowa Świnów – Kyjowice-Budziszowice, uruchomiona w 1926 roku. Na początku lat 50. zaczęły powstawać, głównie w Zabrzegu, nowe osiedla mieszkaniowe. Konieczne było skomunikowanie ich z miastem. Początkowo została tam doprowadzona wahadłowa komunikacja tramwajowa, zastąpiona później regularnymi połączeniami. W 1950 roku do sieci tramwajowej włączono także linię kolejową Pietrzkowice – Hulczyn. Do lipca 1953 roku całą komunikację miejską w Ostrawie włączono w skład DPMO, przez co stało się ono dominującym przewoźnikiem.
W związku z budową w południowej części miasta, w dzielnicy Kończyce, Nowej Huty Klementa Gottwalda (NHKG) niezbędne było utworzenie nowych linii tramwajowych. Pierwszy odcinek gotowy był w 1951 roku, drugi o rok później. Linia ta nie była w żaden sposób połączona z resztą sieci, dlatego w pierwszych latach między Hranecznikiem a terenami wystawowymi na Czarnej Łące jeździły tramwaje wąskotorowe. Do rozstawu 1425 mm pierwszą część linii przebudowano w 1955, drugą w 1959 roku.
Kolejnym wielki osiedlem, które potrzebowało sprawnej komunikacji było socjalistyczne miasto Poręba, budowane w latach 50. i włączone w granice Ostrawy w 1957 roku. Budowa linii tramwajowej była tam rozłożona na kilka etapów. Pierwszym było uruchomienie 19 grudnia 1958 roku odcinka do ul. Pustkowieckiej. W całości trasa została oddana do użytku 3 kwietnia 1960 roku, kiedy powstała również zajezdnia tramwajowa Poręba. W połowie lat 60., ze względu na budowę Węzła Polaneckiego ČSD, konieczna była przebudowa sieci tramwajowej w Zabrzegu, w tym likwidacja części torowisk. Zlikwidowano linię do kopalni piasku oraz z placu Pokoju w Witkowicach przez ul. Jeremenkową i Lidicką do stadionu FC Witkowice.
W latach 1943–1951 w ramach modernizacji taboru zakupiono z KPS 30 nowych, a z Pragi 19 używanych pojazdów silnikowych. Potem po włączeniu do DPMO Witkowickiej kolei przemysłowej przedsiębiorstwo przejęło 16 pojazdów silnikowych z lat 1934–1953 i 19 wagonów doczepnych z lat 1922–1953. W 1955 roku do Ostrawy dotarły pierwsze tramwaje Tatra T1 (łącznie 44 tramwaje + 1 pierwotnie z Koszyc), zastąpione później wagonami Tatra T2 (100 tramwajów + 6 pierwotnie z Uścia nad Łabą) oraz słynna Tatra T3 (98 tramwajów + 1 pierwotnie z Pragi). W latach 1965–1968 eksploatowano także dwa prototypy przegubowych tramwajów Tatra K1. W niewielkiej liczbie (6 sztuk) w Ostrawie pojawiły się dwuczłonowe tramwaje Tatra K2.
Lata 70. i 80..
15 czerwca 1969 roku otwarto nową linię do nowych zakładów w Marcinowie (dzielnica Ostrawy od 1990). 1 sierpnia 1970 roku została przedłużona do dzisiejszej pętli Marcinów. W następnych latach nowe linie tramwajowe budowano głównie do nowych osiedli mieszkaniowych, m.in. na Dębinę w 1985 roku. Powstało również połączenie między pocztą a wodociągami w Zabrzegu (1987). Niektóre linie zostały zlikwidowane (np. od ówczesnego Kina Edison do Grabowej czy dawne linie kolejowe do Klimkowic i Hulczyna). W 1972 roku zlikwidowano tramwajowe przewozy towarowe.
W latach 80. tabor został uzupełniony o 2 tramwaje Tatra K2YU oraz 127 tramwaje Tatra T3SUCS, które zastąpiły przestarzałe Tatry T1.
Historia najnowsza.
Aksamitna rewolucja i zmiany społeczno-gospodarcze lat 90. miały swoje odzwierciedlenie również w historii ostrawskich tramwajów. Najbardziej widoczną zmianą była zmiana malowania wagonów z czerwono-kremowych na biało-niebiesko-żółte. W latach 90. doszło także do poprawy transportu publicznego i równoczesnego wstrzymania budowy nowych linii. Zmieniło się to w roku 1999, kiedy rozpoczęto budowę torowiska wzdłuż ul. Misteckiej.
W 1989 roku na ulicach Ostrawy pojawiły się pierwsze trzyczłonowe tramwaje Tatra KT8D5, rok później było ich 15. W latach 1994–1998 oddano do użytku w sumie 38 tramwajów Tatra T6A5. W latach 1998–2001 zakupiono 14 niskopodłogowych pojazdów Škoda 03T (Astra). 9 pojazdów Inekon 01 Trio pochodzi z lat 2002–2004. Od 2005 eksploatowane są także niskopodłogowe tramwaje Vario LF – zmodernizowane Tatry T3.
Linie.
W Ostrawie istnieje 16 linii tramwajowych, w tym 10 dziennych, 2 nocne i 4 całodobowe. Większość linii tramwajowych przebiega po zachodniej (morawskiej) stronie rzeki Ostrawicy. Jedynie trasy linii nr 4 i nr 14 (do Nowej Huty) oraz nr 10 i nr 12 (na Hranecznik) zahaczają o prawobrzeżne, śląskie, dzielnice. Jedyną linią jednotorową jest nr 5 z Poręby (Vřesinská) do Zacisza (poza granicami Ostrawy), na której znajdują się dwie mijanki.
Linie tramwajowe w Ostrawie (01.06.2021):
Tabor.
"Dopravní podnik Ostrava" ma do dyspozycji 241 pojazdów tramwajowych:
Dopravní podnik Ostrava jest również właścicielem kolekcji zabytkowych pojazdów tramwajowych. Łącznie jest ich 18, w tym pierwsze Tatry K2 na terenie Czech. Ponadto znaczna część zachowanych ostrawskich tramwajów znajduje się w Muzeum Technicznym w Brnie.

</doc>
<doc id="1510354" url="https://pl.wikipedia.org/wiki?curid=1510354" title="Leiosauridae">
Leiosauridae

Leiosauridae – rodzina jaszczurek z infrarzędu Iguania w rzędie łuskonośnych (Squamata).
Zasięg występowania.
Rodzina obejmuje gatunki występujące w Ameryce Południowej.
Systematyka.
Do rodziny należą następujące rodzaje:

</doc>
<doc id="1510356" url="https://pl.wikipedia.org/wiki?curid=1510356" title="Opsyny">
Opsyny

Opsyny – grupa światłoczułych, sprzężonych z białkami G, receptorów błonowych o masie cząsteczkowej 35–55 kDa, należących do rodziny białek retinylydynowych. Opsyny występują w warstwie receptorowej siatkówki jako kompleksy z chromoforami. W proces widzenia jest zaangażowanych pięć klasycznych grup opsyn, które pośredniczą w przekształcaniu fotonów w sygnał elektrochemiczny – pierwszym etapie transdukcji sygnału wzrokowego. W widzeniu zmierzchowym bierze udział rodopsyna, występująca w pręcikach, natomiast w widzeniu barwnym (fotopowym) uczestniczą jodopsyny, występujące w czopkach (kompleksy chromofor–fotopsyny). Inne białko z grupy opsyn, melanopsyna, zaangażowane jest w rytm dobowy i odruch źreniczny, ale nie bezpośrednio w proces widzenia.

</doc>
<doc id="1510374" url="https://pl.wikipedia.org/wiki?curid=1510374" title="Ulica Jurija Gagarina w Warszawie">
Ulica Jurija Gagarina w Warszawie

Ulica Jurija Gagarina – ulica w warszawskich dzielnicach Mokotów i Śródmieście, biegnąca od ul. Czerniakowskiej do ul. Belwederskiej.
Historia.
Ulicę Jurija Gagarina przeprowadzono około roku 1957 jako "Nowoparkową". Powstała w miejscu uliczek dawnej osady Sielce, wytyczonych na przełomie XIX i XX wieku. Jednocześnie powstało także torowisko tramwajowe, którym kursowały tramwaje linii 16, 33 i 33 „BIS”. W czerwcu 1961 ulicy nadano nazwę Jurija Gagarina.
W swym przebiegu ul. Gagarina wchłonęła nieistniejące dziś ulice "Ryżewską", "Wspólną", "Ryżewską", planowaną niegdyś "Wapienniczą" i ul. "Sukcesorską". Przestały istnieć także ulice "Bończa" i fragment ul. Podchorążych, nosząca dawniej nazwę „Okopowej“; zanikło także kilka przecznic, takich jak "Astronomiczna", "Janowska" i "Magnuszewska".
Przebicie arterii łączącej ul. Czerniakowską z ul. Belwederską planowano już w latach trzydziestych; nie zamierzano jednak wprowadzać tak drastycznych zmian w urbanistyce Sielc.
Najstarszą zabudową wzdłuż linii dzisiejszej ul. Gagarina była narożna willa przy Belwederskiej, oraz rozebrane po II wojnie światowej rogatki czerniakowskie z około 1820 roku, zlokalizowane przy dzisiejszym skrzyżowaniu ulic Gagarina i Czerniakowskiej. U zbiegu tej Belwederskiej z Sułkowicką w roku 1881 wybudowano schronisko dla paralityków, należące do gminy Ewangelicko - Augsburskiej. Autorem projektu tego budynku był Jan Kacper Heurich; w roku 1889 według projektu Józefa Piusa Dziekońskiego wzniesiono tam tylną oficynę, zaś parcela zakładu sięgała aż do linii ul. Podchorążych. dalsza zabudowa miała dużo skromniejszy charakter; były to niewielkie kamieniczki, szopy i niewielkie oficynki. Nowoczesną zabudowę przyniósł dopiero koniec lat trzydziestych; w ciągu ulicy Gagarina ocalało kilka kamienic wybudowanych w tym okresie przy ulicy Podchorążych. 
Rok 1944 przyniósł w okolicy niewielkie zniszczenia; zupełnemu zburzeniu uległy tylko najstarsze obiekty. Znacznie większe straty w zabudowie przyniosło samo przeprowadzenie ulicy, oraz budowa księgarni „Uniwersus” - przy głosach społecznego sprzeciwu zburzono będącą do końca miejscem kultu religijnego kaplicę dawnego zakładu paralityków oraz willę u zbiegu z ul. Belwederską.
Inne informacje.
W czasie okupacji niemieckiej w budynku nr 33 (w tamtym czasie ul. Podchorążych 101) działał sklepik z wyrobami tabacznymi prowadzony przez Zofię Nałkowską i jej siostrę Hannę.

</doc>
<doc id="1510380" url="https://pl.wikipedia.org/wiki?curid=1510380" title="Karpieniec diabli">
Karpieniec diabli

Karpieniec diabli ("Cyprinodon diabolis") – gatunek ryby endemicznej z rodziny karpieńcowatych (Cyprinodontidae).
Występowanie i środowisko.
Gatunek występuje wyłącznie w zbiorniku Devil’s Hole, znajdującym się na Pustyni Amargosa w stanie Nevada, na terenie Parku Narodowego Doliny Śmierci. Powierzchnia zbiornika wynosi 5,5 na 1,8 m. natomiast całkowita głębokość przekracza 150 m (nie została nigdy zmierzona, również nurkowania nie osiągnęły nigdy dna). Woda jest mocno zasolona i uboga w tlen, ma temperaturę 33 °C.
Opis.
Ryby należące do tego gatunku mierzą zwykle 2,3 cm, niektóre osobniki osiągają długość do 3 cm. Płetwa ogonowa jest czerwona, z ciemną zaokrągloną linią pośrodku, a płetwy grzbietowa i odbytowa mają czarne zakończenia.
Pożywienie.
Karpieniec diabli żywi się wodorostami i innymi roślinami.
Ochrona.
Dawniej naukowcy sądzili, że karpieniec diabli jest jedynym stworzeniem żyjącym w Devil’s Hole. Poza nim występują tam jednak zagrażające rybom małe chrząszcze, żywiące się larwami i ikrą karpieńców. Prawdziwym zagrożeniem dla ich populacji są natomiast pobliskie ludzkie osady, gdzie przez długi czas były odpompowywane wody gruntowe.

</doc>
<doc id="1510382" url="https://pl.wikipedia.org/wiki?curid=1510382" title="Yma Súmac">
Yma Súmac

Yma Súmac, właśc. Zoila Augusta Emperatriz Chávarri del Castillo (ur. 13 września 1922 w Ichocán, zm. 1 listopada 2008 w Los Angeles) – peruwiańska śpiewaczka i aktorka, nazywana „Słowikiem Andów”, międzynarodowa gwiazda muzyki egzotycznej. Obdarzona była cztero- lub pięciooktawową skalą głosu, który osiągał tony rejestru gwizdkowego.
Życiorys.
Zoila Augusta Emperatriz Chávarri del Castillo urodziła się w wysokogórskim mieście Ichocán w peruwiańskich Andach (region Cajamarca). Jej rodzicami byli Sixto Chávarri i Emilia Castillo.
Zadebiutowała w 1942 w radio. Rok później, w Argentynie, nagrała 18 peruwiańskich piosenek folkowych dla niemieckiej wytwórni płytowej Odeon. W nagraniach towarzyszyły jej zespoły Moisés Vivanco's Group oraz Compañía Peruana de Arte.
6 czerwca 1942 poślubiła kompozytora Moisésa Vivanco, z którym w 1946 wyemigrowała do Stanów Zjednoczonych i zamieszkała w Nowym Jorku. Razem z mężem i kuzynką, Cholitą Rivero, założyła zespół muzyczny Taky Trio. Súmac była sopranistką, Vivanco grał na gitarze, a Rivero, będąca kontraltem, zajmowała się śpiewem i tańcem. W 1949 Sumac urodziła syna, Charlesa.
W 1950 podpisała kontrakt z wytwórnią Capitol Records i przyjęła pseudonim sceniczny Yma Súmac. Jej pierwszy album "Voice of the Xtabay" odniósł komercyjny sukces (w ciągu roku sprzedano ponad milion egzemplarzy). Súmac występowała w Hollywood Bowl oraz Carnegie Hall. W 1952 wyruszyła w trasę koncertową po Europie i Afryce. Wystąpiła między innymi w londyńskiej Royal Festival Hall przed królową Elżbietą II. Kolejna trasa koncertowa objęła kraje Bliskiego Wschodu, Filipiny i Australię.
W repertuarze Ymy Súmac znajdowały się tradycyjne południowoamerykańskie piosenki w amerykańskich aranżacjach, często wzbogacane wokalizami obejmującymi pełną skalę głosu artystki. W 1951 wystąpiła w broadwayowskim musicalu "Flahooley". W 1955 otrzymała obywatelstwo amerykańskie. Do końca lat 50. występowała w Carnegie Hall, Roxy Theatre oraz w klubach i kasynach w Las Vegas, odbywała również trasy koncertowe w Ameryce Południowej i w Europie. Wydała dwie kolejne płyty, "Mambo!" (1954) i "Fuego del Ande" (1959). Sporadycznie grywała w filmach, między innymi w "Secret of the Incas" (1954), z Charltonem Hestonem, oraz w "Omar Khayyam" (1957).
W 1957 rozwiodła się z Moisésem Vivanco, jednak po kilku miesiącach ponownie zostali małżeństwem. Ostatecznie rozstali się w 1965.
W 1971 nagrała ostatni album studyjny, "Miracles", ale nadal pojawiała się w programach telewizyjnych, koncertowała w Stanach Zjednoczonych i Europie. Zaprzestała działalności artystycznej w 1997.
W 2006 odbyła ostatnią podróż do Peru, gdzie została odznaczona Orderem Słońca Peru przez prezydenta Alejandra Toledo. Ponadto Ministerstwo Edukacji przyznało jej Order Palm Akademickich ("Orden de las Palmas Magisteriales"), zaś Uniwersytet Świętego Marka w Limie medal imienia Jorgego Basadrego.
Zmarła na raka jelita grubego. Została pochowana na cmentarzu Hollywood Forever.

</doc>
<doc id="1510385" url="https://pl.wikipedia.org/wiki?curid=1510385" title="E-pacjent">
E-pacjent

e-pacjent – osoba korzystająca ze świadczeń opieki zdrowotnej z wykorzystaniem technologii informacyjno-komunikacyjnych (ang. Information Communication Technology) niezależnie od tego, czy jest zdrowa czy chora. Tradycyjna, występująca na wszystkich poziomach (mikro, mezo, makro), relacja pacjent-lekarz została rozszerzona o technologię przybierając na poziomie mikro postać lekarz-technika biomedyczna-pacjent. Technologie informacyjno-komunikacyjne (ICT) usprawniają dziś biznesowo-administracyjny aspekt funkcjonowania zakładów opieki zdrowotnej, ale także wspomagają pracę personelu medycznego, wpływając przez to na jakość opieki zdrowotnej, a tym samym i satysfakcję pacjentów. Są zdolne do przetwarzania ogromnych ilości danych, umożliwiają konsultacje medyczne bez konieczności przemieszczania się pacjenta i lekarza. Znaczenie ICT potwierdza raport The Case for e-Health. Według niego: 
Zastosowanie ICT może decydować o zdobyciu przewagi konkurencyjnej. Dzięki szybkiej analizie zebranych w różnej formie danych zakłady opieki zdrowotnej mogą wprowadzać zmiany organizacyjne i zmniejszać ryzyko swojej działalności.
Przykładami projektów telemedycznych realizowanych w Polsce są: "Right. Zmniejszanie ryzyka diagnozy i leczenia przez zwiększenie wiedzy i praktyki pracowników ochrony zdrowia", ogólnopolski projekt klastra e-zdrowie, Telemedycyna Wielkopolska, projekt MATCH.

</doc>
<doc id="1510387" url="https://pl.wikipedia.org/wiki?curid=1510387" title="Tone mapping">
Tone mapping

Tone Mapping – metoda komputerowej obróbki obrazów fotograficznych, mająca na celu wydobycie szczegółów w najjaśniejszych i najciemniejszych partiach obrazu. Materiałem wejściowym ten metody są dwa (lub więcej) zdjęcia tego samego obiektu wykonane z różnym naświetleniem. Program komputerowy wybiera optymalne partie obrazów składowych i łączy je w bogaty w szczegóły obraz o żywych kolorach. 
Metoda ta nie ma związku z fotografią trójwymiarową. 

</doc>
<doc id="1510393" url="https://pl.wikipedia.org/wiki?curid=1510393" title="A Rush of Blood to the Head Tour">
A Rush of Blood to the Head Tour

A Rush of Blood to the Head Tour – światowa trasa koncertowa brytyjskiej grupy rockowej Coldplay, która promowała ich drugi album pt. A Rush of Blood to the Head. Pierwszy koncert tour'u odbył się 21 stycznia 2003, a trasę zakończył koncert 8 września tego samego roku. W ciągu dziewięciu miesięcy artyści zagrali 70 oficjalnych koncertów, wykonując takie utwory jak "The Scientist", "Trouble" czy "Yellow".

</doc>
<doc id="1510394" url="https://pl.wikipedia.org/wiki?curid=1510394" title="Wojciech Skibiński (ur. 1959)">
Wojciech Skibiński (ur. 1959)

Wojciech Skibiński (ur. 23 lipca 1959 w Krzeszowicach) – polski aktor filmowy i teatralny.
Życiorys.
W 1986 ukończył krakowską Państwową Wyższą Szkołę Teatralną, a wcześniej Akademię Wychowania Fizycznego. W latach 1986-1988 był aktorem Teatru Śląskiego w Katowicach, a od 1988 gra na deskach Teatru im. J. Słowackiego w Krakowie.

</doc>
<doc id="1510395" url="https://pl.wikipedia.org/wiki?curid=1510395" title="European Rugby Challenge Cup">
European Rugby Challenge Cup

European Rugby Challenge Cup – coroczne rozgrywki dla najlepszych europejskich klubów rugby union, niższe rangą od European Rugby Champions Cup, odbywające się od sezonu 1996/1997. Ich organizatorem od 2014 jest European Professional Club Rugby.
Historia.
Pierwsze dwie edycje odbyły się pod nazwą "European Conference" (1996-1998), kolejne trzy jako "European Shield" (1998–2001), następne 13 jako "European Challenge Cup" (2001–2014), a od 2014 turniej nosi oficjalną nazwę "European Rugby Challenge Cup". Jednakże ze względów sponsorskich nosił w przeszłości także nazwy "Parker Pen Shield" (2001–2003), "Parker Pen Challenge Cup" (2003–2005) i "Amlin Challenge Cup" (2009–2014).
System rozgrywek.
Turniej przechodził kilka zmian formatów rozgrywek, pierwszych sześć edycji było rozgrywanych przez 24–32 drużyn systemem grupowym zakończonym fazą play-off. W sezonach 2002/2003 do 2004/2005 zwycięzca był wyłaniany spośród 32 drużyn rozgrywających mecze od początku do końca systemem pucharowym.
Od sezonu 2005/2006 ustalono liczbę drużyn na dwadzieścia, które w pierwszej fazie rozgrywały mecze systemem ligowym podzielone na pięć grup po cztery zespoły. Do fazy play-off awansowali zwycięzcy grup oraz trzy drużyny z drugich miejsc z najlepszym bilansem punktów (w latach 2009–2014 awansowali zwycięzcy grup, a pozostałe miejsca zapełniały drużyny z drugich miejsc w rozgrywkach Pucharu Heinekena). W fazie pucharowej rozgrywane były ćwierćfinały, półfinały i finał (na wszystkich etapach rozstrzygający był jeden mecz).
W 2020 w związku z ograniczeniem liczby uczestników do 14 zmieniono format rozgrywek. W pierwszej fazie nie było podziału na grupy. Drużyny podzielono na dwa koszyki. Każda drużyna w pierwszej fazie miała rozegrać cztery spotkania – po dwa w domu i na wyjeździe, z czterema przeciwnikami z drugiego koszyka pochodzącymi z innych lig. Osiem najlepszych drużyn w tabeli awansowało do fazy pucharowej. Miało dołączyć do nich osiem drużyn z równoległego sezonu European Rugby Champions Cup, które w pierwszej fazie swoich rozgrywek zajęły miejsca 5–8 w swoich grupach. W fazie pucharowej rozgrywane były 1/8 finału, ćwierćfinały, półfinały i finał, w każdym po jednym meczu.
W 2021 liczba uczestników wzrosła do 15. W związku z tym w pierwszej fazie drużyny podzielono na trzy grupy po pięć zespołów (mecze rozgrywane każdy z każdym, bez rewanżów), a do fazy play-off awansowało 10 najlepszych drużyn. Na tym etapie dołączyło do nich sześć drużyn z równoległego sezonu European Rugby Champions Cup, które w pierwszej fazie swoich rozgrywek zajęły miejsca 9–11 w swoich grupach.
Uczestnicy rozgrywek.
Liczba drużyn z każdego państwa uczestnicząca w European Rugby Challenge Cup jest powiązana z systemem eliminacji do European Rugby Champions Cup. Przed 2020 spośród 20 drużyn 18 uczestników rozgrywek były to drużyny z trzech profesjonalnych lig europejskich, które nie uzyskały awansu do Champions Cup: ligi angielskiej Premiership, francuskiej Top 14 oraz międzynarodowej Pro14, w której grają drużyny z Irlandii, Walii, Szkocji, Włoch i Afryki Południowej (przy czym te ostatnie są wyłączone z uczestnictwa w rozgrywkach europejskich takich jak Champions Cup i Challenge Cup). Pozostałe dwa miejsca w rozgrywkach obsadzały dwie najlepsze drużyny z poprzedniego sezonu rozgrywek europejskich Continental Shield, w których uczestniczyły drużyny z krajów europejskich nie biorących udziału w Pucharze Sześciu Narodów oraz z Włoch.
W 2020 w związku ze zwiększeniem liczy uczestników European Rugby Champions Cup z 20 do 24 oraz rezygnacją z kwalifikacji zespołów spoza lig Pro14, Top 14 i Premiership liczba uczestników European Rugby Challenge Cup została zmniejszona do 14. W kolejnym sezonie było ich 15.
Wyniki finałów.
Wyniki dotychczasowych finałów:

</doc>
<doc id="1510396" url="https://pl.wikipedia.org/wiki?curid=1510396" title="Wojciech Skibiński">
Wojciech Skibiński

Osoby o tym samym imieniu i nazwisku

</doc>
<doc id="1510400" url="https://pl.wikipedia.org/wiki?curid=1510400" title="William Webb (bokser)">
William Webb (bokser)

William Webb (ur. 4 lipca 1882 w St. Pancras w Londynie, zm. w 1949 w Hendon) – były brytyjski bokser wagi koguciej.
Na letnich igrzyskach olimpijskich w 1908 w Londynie zdobył brązowy medal.

</doc>
<doc id="1510403" url="https://pl.wikipedia.org/wiki?curid=1510403" title="Straszyk diabelski">
Straszyk diabelski

Straszyk diabelski ("Peruphasma schultei") – gatunek owada z rodziny Pseudophasmatidae, popularny jako zwierzę domowe.
Występowanie.
Gatunek ten jest endemitem. Zamieszkuje tereny niewielkiego pasma górskiego Cordillera del Cóndor w Peru, na wysokościach od 900 do 1800 m n.p.m. Szacuje się, że obszar występowania wynosi mniej niż 25 km². Liczebność populacji "P. schultei" nie jest znana. Przypuszcza się, że jest ona malejąca. Wpływ na to ma utrata naturalnych siedlisk poprzez ich przekształcanie pod plantację kawy i bananów oraz pastwisk dla bydła. Również rozdrobnienie populacji owada przez ograniczony obszar występowania rośliny pokarmowej, jaką jest drzewo z rodzaju "Schinus," negatywnie w pływa na jej liczebność. 
Nazwa gatunku wywodzi się od nazwiska Rainera Schulte'a, który zebrał naturalne okazy straszyka diabelskiego.
Morfologia.
Ciało straszyków pokrywa matowy, czarny oskórek. Jego wygląd wynika z obecności w powłoce ciała dwóch rodzajów mikrostruktur kutykularnych rozpraszających światło. Ponadto jego budowa wpływa na hydrofobowe właściwości oskórka, jak również zwiększa adsorpcję ciepła przez owady. 
Długość ciała około 5,5 cm. Wyraźny dymorfizm płciowy, samice są znacznie większe i masywniejsze od samców. Wśród obu płci u imago występują dwie pary zredukowanych skrzydeł. Pierwsza para czarna, długości około 4 milimetrów, z wyraźnym użyłkowaniem. Druga para skrzydeł jaskrawo czerwona, o wielkości około 6 milimetrów. Głowa duża, o wydłużonym kształcie. Anteny długie i grube o barwie czarno-brązowej, zakończone białą plamką. Na czułkach widoczne ponadto poprzeczne żółte pasy. Oczy wydatne o żółtej barwie. Aparat gębowy jasnoczerwony. Tułów masywny, w jego obrębie znajdują się gruczoły obronne. Odnóża stosunkowo długie, o względnie mocnej budowie. 
Zachowanie.
Gatunek monofagiczny, owady te żerują w nocy na liściach schinusu. W ciągu dnia straszyki chowają się u podstawy dużych liści oplątwy. Zaniepokojone osobniki, zarówno dorosłe jak i nimfy, w sytuacji zagrożenia zawijają odwłok; posiadają także zdolność rozpylania drażniącej substancji (peruphasmal). Imago rozkładają dodatkowo jaskrawoczerwone skrzydła jako sygnał ostrzegawczy. 
Rozmnażanie.
Jaja owalne o długości zbliżonej do 4 milimetrów. Po około 2-5 miesiącach (w niewoli czas ten może się znaczenie wydłużyć) wykluwają się młode przy wskaźniku klucia wynoszącym niemalże 100%. Mające ok. 1 cm długości larwy przypominają wyglądem imago, jednakże są mniejsze, mniej masywne oraz pozbawione skrzydeł. Młode potrafią bardzo szybko się poruszać. Po około 4-5 miesiącach osobniki osiągają stadium imago. Kopulacja u straszyków diabelskich trwa bardzo długo, nawet kilka dni, podczas których samiec nieustannie trzyma się grzbietu partnerki. Długość życia wynosi 6-7 miesięcy w przypadku samic oraz około 8 miesięcy u samców.
W niewoli występują także osobniki o bladoróżowych skrzydłach i żółtym aparacie gębowym. Podobnie żółtko ich jaj zabarwione jest na jasnożółto, w przeciwieństwie do wyłącznie czerwonego żółtka w jajach składanych przez samice dzikie. Badania naukowe sugerują, że gen warunkujący krwistoczerwoną barwę niektórych narządów "P. schultei" ma swój locus na chromosomie X, na co wskazywałaby częstość występowania fenotypu zależnego od recesywnej mutacji u osobników męskich. Tak jak u większości owadów występuje u nich system determinacji płci X0.
Hodowla.
Owady te od czasu odkrycia stały się bardzo popularnymi okazami hodowlanymi na całym świecie, ze względu na ich łatwość w hodowli oraz niezwykły wygląd.
W niewoli jako pokarm należy podawać liście ligustru jako alternatywę dla rzadko dostępnych okazów schinusu.

</doc>
<doc id="1510411" url="https://pl.wikipedia.org/wiki?curid=1510411" title="Jan-Krzysztof Duda">
Jan-Krzysztof Duda

 (ur. 26 kwietnia 1998 w Krakowie) – polski szachista, arcymistrz od 2013 roku. Zwycięzca Pucharu Świata FIDE w 2021 roku.
Kariera szachowa.
W szachy gra od 5. roku życia. W niedługim czasie zaczął odnosić znaczące sukcesy na arenie krajowej oraz międzynarodowej. W 2005 roku zdobył w Kołobrzegu Puchar Polski juniorów do 8 lat. Na liście rankingowej FIDE zadebiutował 1 października 2006 roku. W tym samym roku zdobył w Kołobrzegu brązowy medal mistrzostw Polski juniorów do 10 lat, w latach 2007 i 2008 (w obu przypadkach w Ustroniu) sięgając w tej kategorii po tytuły mistrzowskie. W 2009 roku zdobył tytuł mistrza kraju, zwyciężając w Łebie w kategorii do 12 lat, natomiast w 2012 roku w Solinie kolejny – w kategorii do 18 lat.
Łącznie zdobył kilkadziesiąt medali w rozgrywkach z cyklu mistrzostw Polski (zarówno w szachach klasycznych, jak i szybkich oraz błyskawicznych) w różnych kategoriach wiekowych.
W 2005 roku zdobył w Sebnitz tytuł międzynarodowego mistrza Niemiec do 8 lat. W 2008 roku zdobył w Vung Tau tytuł mistrza świata do 10 lat. Kolejny międzynarodowy sukces odniósł w 2009 roku w Antalyi, gdzie zdobył tytuł wicemistrza świata do lat 12. W tym samym roku zajął II m. (za Mateuszem Kuziołą) w memoriale Józefa Dominika w Dobczycach. W 2010 roku, podczas rozgrywanych w Chotowej mistrzostw świata juniorów do 20 lat, odniósł pierwsze w karierze zwycięstwo nad arcymistrzem, którym był Wouter Spoelman. W tym samym roku zdobył w Porto Carras brązowy medal mistrzostw świata juniorów do 12 lat. W 2011 roku podzielił II m. (za Vidmantasen Mališauskasem, wspólnie z Aleksandrem Miśtą i Arkadiuszem Leniartem) w międzynarodowym turnieju w Ostródzie. W tym samym roku zdobył w Albenie tytuł wicemistrza Europy do 14 lat. W 2012 roku podzielił I m. (wspólnie z Janem Krejčím) w Ołomuńcu, wypełniając pierwszą arcymistrzowską normę, natomiast w Pradze zdobył złoty medal mistrzostw Europy juniorów do 14 lat. W marcu 2013 roku zwyciężył w cyklicznym turnieju "First Saturday" w Budapeszcie, wypełniając drugą normę arcymistrzowską. Zadebiutował również w finale indywidualnych mistrzostw Polski, zajmując w Chorzowie 10. miejsce. Trzecią normę arcymistrzowską wypełnił w 2013, podczas rozegranych w Legnicy mistrzostw Europy. W tym samym roku zdobył w Mariborze złoty medal drużynowych mistrzostw Europy juniorów do 18 lat. W 2013 roku wystąpił w rozegranym w Tromsø turnieju o Puchar Świata, w I rundzie przegrywając z Wasylem Iwanczukiem oraz zajął VIII m. w mistrzostwach świata juniorów do 20 lat, rozegranych w Kocaeli. W 2014 zdobył w Warszawie brązowy medal indywidualnych mistrzostw Polski mężczyzn oraz zajął IV m. w mistrzostwach świata juniorów do 20 lat w Pune, natomiast we Wrocławiu zdobył srebrny medal mistrzostw Europy w szachach błyskawicznych oraz złoty – mistrzostw Europy w szachach szybkich.
Reprezentował Polskę w turniejach drużynowych, m.in.: , i , zdobywając wspólnie z drużyną złoty medal.
Pierwszym trenerem Jana-Krzysztofa Dudy był Andrzej Irlik, kolejnym – Leszek Ostrowski. Współpracował również z Kamilem Mitoniem i Jerzym Kostro.
1 lipca 2017 roku został pierwszym polskim juniorem, który przekroczył barierę 2700 punktów. Najwyższy ranking w swojej dotychczasowej karierze osiągnął w grudniu 2021 roku, a z wynikiem 2760 punktów zajmował 1. miejsce wśród polskich szachistów, 13. miejsce na światowej liście Międzynarodowej Federacji Szachowej i 2. miejsce na tej liście pośród juniorów.
30 grudnia 2018 roku Duda został wicemistrzem świata w szachach błyskawicznych w turnieju World Blitz Chess Championship, rozegranym w Sankt Petersburgu, przegrywając o pół punktu z Magnusem Carlsenem.
Jest najwyżej kiedykolwiek sklasyfikowanym Polakiem w światowym rankingu FIDE we wszystkich kategoriach:
Jako jedyny z polskich szachistów przekroczył barierę 2800 punktów ELO (styczeń 2019: w kategorii blitz osiągnął 2818 ELO, lipiec 2022: w kategorii rapid 2808 ELO).
W popularnym międzynarodowym turnieju rozgrywanym poprzez internet – Speed Chess Championship – osiągnął półfinał w 2018 roku, przegrywając z arcymistrzem Wesleyem So. W 2019 roku doszedł do ćwierćfinału, gdzie przegrał nieznacznie z jednym z najlepszych w historii graczy w tej dyscyplinie, arcymistrzem Hikaru Nakamurą, w 2020 dotarł do ćwierćfinału, gdzie przegrał z arcymistrzem Wesleyem So. 20 maja 2020 roku podczas turnieju Lindores Abbey Rapid Challenge pokonał Magnusa Carlsena w szachach szybkich. 10 października 2020 roku podczas turnieju Altibox Norway Chess w Stavanger wygrał z mistrzem świata Magnusem Carlsenem, przerywając jego serię 125 partii klasycznych bez porażki.
W rozgrywkach przez internet gra pod pseudonimem „Polish_fighter3000”.
W 2016 roku prezydent Polski Andrzej Duda odznaczył go Srebrnym Krzyżem Zasługi za „wybitne osiągnięcia sportowe w 2016 roku oraz popularyzację dyscypliny”. W 2021 został odznaczony Złotym Krzyżem Zasługi.
1 maja 2021 roku wygrał turniej w szachach błyskawicznych rozgrywany w Chinach.
5 sierpnia 2021 roku jako pierwszy Polak w historii wygrał finał Pucharu Świata FIDE, pokonując Siergieja Karjakina. Dwa dni wcześniej pokonał w półfinale mistrza świata Magnusa Carlsena, zapewniając sobie udział w turnieju pretendentów w 2022 roku.
17 grudnia 2021 został mistrzem Europy w szachach błyskawicznych. 28 grudnia 2021 roku zajął 5. miejsce w rozgrywanych w Warszawie mistrzostwach świata w szachach szybkich, natomiast dwa dni później ponownie został wicemistrzem świata w szachach błyskawicznych.
28 kwietnia 2022 zajął pierwsze miejsce w turnieju Oslo Esports Cup.
23 maja 2022 wygrał turniej szachów szybkich i błyskawicznych Superbet Rapid &amp; Blitz Poland 2022.
4 lipca 2022 ukończył Turniej Pretendentów w Madrycie na siódmym miejscu.

</doc>
<doc id="1510412" url="https://pl.wikipedia.org/wiki?curid=1510412" title="Harry Johnson">
Harry Johnson

 Herbert Henry „Harry” Johnson (ur. 10 sierpnia 1887 w Hoxton, zm. 16 grudnia 1947 w Westminsterze) - brytyjski bokser wagi lekkiej.
Na letnich igrzyskach olimpijskich w Londynie zdobył brązowy medal.

</doc>
<doc id="1510415" url="https://pl.wikipedia.org/wiki?curid=1510415" title="Frederick Spiller">
Frederick Spiller

Frederick Spiller (ur. 22 listopada 1884 w Westminster, zm. 15 września 1953 w Merton Park) – brytyjski bokser wagi lekkiej. Na letnich igrzyskach olimpijskich w Londynie zdobył srebrny medal.

</doc>
<doc id="1510416" url="https://pl.wikipedia.org/wiki?curid=1510416" title="Vĩnh Yên">
Vĩnh Yên

Vĩnh Yên – miasto w północnym Wietnamie, stolica prowincji Vĩnh Phúc. W 2008 roku ludność miasta wynosiła 18 164 mieszkańców.

</doc>
<doc id="1510421" url="https://pl.wikipedia.org/wiki?curid=1510421" title="Gia Nghĩa">
Gia Nghĩa

Gia Nghĩa – miasto w południowym Wietnamie, stolica prowincji Đăk Nông.

</doc>
<doc id="1510422" url="https://pl.wikipedia.org/wiki?curid=1510422" title="Wojciech Ozimek (piłkarz)">
Wojciech Ozimek (piłkarz)

Wojciech Ozimek (ur. 24 lipca 1967 w Kielcach) – polski piłkarz, grający na pozycji obrońcy. Występował m.in. w Błękitnych Kielce, Odrze Wodzisław Śląski, Hutniku Kraków oraz Górniku Zabrze. Karierę sportową kończył w klubach niemieckich.

</doc>
<doc id="1510423" url="https://pl.wikipedia.org/wiki?curid=1510423" title="Grań Rosochy">
Grań Rosochy

Grań Rosochy – boczna grań w słowackich Tatrach Zachodnich. Oddziela ona Dolinę Żarską od Doliny Jałowieckiej. Odgałęzia się od grani głównej na szczycie Banówki i biegnie w południowym kierunku. Kolejno wyróżniają się w niej (w kierunku od północy na południe):
Znajdujący się na końcu tej grani masyw Rosochy jest rozczłonkowany na wiele grzbietów. Bezpośrednio od wierzchołka Rosochy odchodzą 2 boczne grzbiety:

</doc>
<doc id="1510424" url="https://pl.wikipedia.org/wiki?curid=1510424" title="Iwan Ziatyk">
Iwan Ziatyk

Iwan Ziatyk, ukr. Іван Зятик (ur. 26 grudnia 1899 w Odrzechowej, zm. 17 maja 1952 w obozie Ozernyj w Rosyjskiej FSRR) – polski redemptorysta (CSsR) obrządku bizantyjsko-ukraińskiego, męczennik chrześcijański i błogosławiony Kościoła greckokatolickiego.
Życiorys.
Według pierwotnych wersji urodził się 1 lub 7 grudnia 1899 roku w Odrzechowej. Był synem Prokopa wzgl. Stefana (tamtejszy rolnik) i Marii. 21 czerwca 1919 roku jako Jan Ziatyk zdał egzamin dojrzałości w Państwowym Gimnazjum w Sanoku. W tym samym roku wstąpił do Greckokatolickiego Seminarium Duchownego w Przemyślu, które ukończył w 1923 roku. W latach 1925–1935 był dyrektorem Katolickiego Ukraińskiego Seminarium w Przemyślu.
Do Zgromadzenia Redemptorystów wstąpił 15 lipca 1935 roku. Był wykładowcą teologii dogmatycznej i Pisma Świętego w Seminarium Redemptorystów we Lwowie.
W 1946 został internowany wraz ze wszystkimi redemptorystami przebywającymi na Ukrainie Zachodniej w klasztorze w Hołosku, internowanie trwało 2 lata. Następnie zostali przewiezieni do klasztoru w Uniowie, gdzie spędzili następne 2 lata. 5 stycznia 1950 roku została wydana decyzja o jego aresztowaniu, którą wykonano 20 stycznia. 21 listopada 1951 roku został skazany na 10 lat więzienia za "współpracę z narodową antysowiecką organizacją i za propagandę antysowiecką". W czasie pobytu w łagrze Ozernyj koło Bracka, w Wielki Piątek 1952 roku, został ciężko pobity i pozostawiony na zewnątrz baraku. Po trzech dniach zmarł w szpitalu więziennym. Pochowany został w rejonie Irkucka.
Beatyfikował go Jan Paweł II 27 czerwca 2001 roku w grupie 27 nowomęczenników greckokatolickich. Jego Wspomnienie liturgiczne jest obchodzone w rocznicę śmierci.

</doc>
<doc id="1510426" url="https://pl.wikipedia.org/wiki?curid=1510426" title="Kon Tum">
Kon Tum

Kon Tum – miasto w południowym Wietnamie, stolica prowincji Kon Tum. W 2008 roku ludność miasta wynosiła 49 516 mieszkańców.

</doc>
<doc id="1510427" url="https://pl.wikipedia.org/wiki?curid=1510427" title="Lucifer">
Lucifer



</doc>
<doc id="1510429" url="https://pl.wikipedia.org/wiki?curid=1510429" title="Szukając siebie">
Szukając siebie



</doc>
<doc id="1510430" url="https://pl.wikipedia.org/wiki?curid=1510430" title="Gottfried Dienst">
Gottfried Dienst

Gottfried Dienst (ur. 9 września 1919, zm. 1 czerwca 1998) - szwajcarski sędzia piłkarski, w swoim czasie uważany za najlepszego na świecie. Sędziował m.in. dwa finały Pucharu Europy (w 1961 i 1965). Jest jednym z zaledwie dwóch sędziów, którzy prowadzili mecz finałowy Mistrzostw świata i Mistrzostw Europy (podobnym osiągnięciem może pochwalić się jeszcze tylko Włoch Sergio Gonella). Właśnie wydarzenia z 1966 i 1968 roku są mu najczęściej wypominane.
W finale mundialu pomiędzy Anglią a Niemcami, w 101. minucie meczu, przy stanie 2:2, Geoff Hurst strzelił z całej siły z ok. 10 metrów, piłka trafiła w poprzeczkę, odbiła się od ziemi i wróciła na boisko. Dienst, który stał przodem do bramki i nie widział, czy padł gol, podbiegł do stojącego na linii Bachramowa. Po krótkiej konsultacji z nim, uznał gola Anglikom mimo sprzeciwu Niemców. Ostatecznie Anglia wygrała 4:2. 
W finale Mistrzostw Europy w 1968 między Włochami (gospodarzami turnieju) a Jugosławią przy stanie 1:0 dla Jugosławii nie uznał prawidłowo zdobytej bramki przez Džajicia. Zaliczył natomiast kontrowersyjną bramkę Angelo Domenghiniego z rzutu wolnego, wykonanego przed gwizdkiem. Mecz zakończył się remisem 1:1. W powtórzonym meczu, który prowadził już Hiszpan José María Ortiz de Mendíbil, Włosi zwyciężyli 2:0 i zostali mistrzami Europy. 
W latach 90. izraelscy specjaliści posługujący się techniką rakietową uznali, że wspomniany gol w finale mundialu w 1966 w istocie padł. Innego zdania była grupa profesorów z Oksfordu.

</doc>
<doc id="1510432" url="https://pl.wikipedia.org/wiki?curid=1510432" title="I Will Survive (ujednoznacznienie)">
I Will Survive (ujednoznacznienie)



</doc>
<doc id="1510433" url="https://pl.wikipedia.org/wiki?curid=1510433" title="My Apocalypse">
My Apocalypse

My Apocalypse – singiel amerykańskiego zespołu Metallica, z ich dziewiątego albumu studyjnego – "Death Magnetic". W dniu 26 sierpnia 2008 został udostępniony na oficjalnej stronie internetowej zespołu.

</doc>
<doc id="1510435" url="https://pl.wikipedia.org/wiki?curid=1510435" title="Phan Rang-Tháp Chàm">
Phan Rang-Tháp Chàm

Phan Rang-Tháp Chàm (znane jako Phan Rang) – miasto w południowym Wietnamie, stolica prowincji Ninh Thuận. W 2009 roku liczyło 152 906 mieszkańców.
Do 1832 roku stolica Pandurangi, autonomicznego księstwa Czamów pozostałego po podbitej przez Wietnamczyków Czampie. W 1981 roku miejscowość Phan Rang połączono w jedno miasto ze stacją kolejową Tháp Chàm ("Wieża Czamów") słynną ze znajdującej się w pobliżu świątyni Po Klon Garai. W pobliżu miasta znajduje się lotnisko wojskowe będące w czasie wojny wietnamskiej jedną z głównych baz lotniczych wykorzystywanych przez wojska amerykańskie.

</doc>
<doc id="1510438" url="https://pl.wikipedia.org/wiki?curid=1510438" title="Robert Dundas (2. wicehrabia Melville)">
Robert Dundas (2. wicehrabia Melville)

Robert Saunders Dundas, 2. wicehrabia Melville KT (ur. 14 marca 1771 w Edynburgu, zm. 10 czerwca 1851 w Melville Castle) – brytyjski arystokrata i polityk, członek stronnictwa torysów, minister w rządach księcia Portland, Spencera Percevala, lorda Liverpoola i księcia Wellington.
Był jedynym synem Henry’ego Dundasa, 1. wicehrabiego Melville, i Elizabeth. Wykształcenie odebrał w Royal High School w Edynburgu. W 1776 r. wyjechał w podróż po Europie i rozpoczął studia na Uniwersytecie w Getyndze. Po powrocie do Wielkiej Brytanii studiował jeszcze na Uniwersytecie Edynburskim oraz w Emmanuel College na Uniwersytecie Cambridge. W 1788 r. został powołany do korporacji Lincoln’s Inn. W 1794 r. został prywatnym sekretarzem swojego ojca i uzyskał mandat parlamentarny z okręgu Hastings. W 1796 r. zmienił okręg wyborczy na Rye. Od 1801 r. reprezentował okręg wyborczy Midlothian. 29 sierpnia 1796 r. poślubił Anne Saunders. Miał z nią czterech synów i dwie córki. Najstarszy syn, Henry, odziedziczył tytuł wicehrabiego Melville. Młodszy, Richard, został pierwszym lordem morskim.
W pierwszych latach swojej kariery parlamentarnej Dundas nie udzielał się aktywnie na forum Izby Gmin. Dopiero w 1805 i 1806 r. brał aktywny udział w debatach, kiedy jego ojciec został oskarżony w trybie impeachment. W 1807 r. został przewodniczącym Rady Kontroli. Z obawy aby Napoleon w sojuszu z Rosją nie zagroził brytyjskiemu panowaniu w Indiach, Dundas wysłał poselstwo do szacha Persji Fatha Alego Szaha Kadżara, jednak na jego dworze posłowie zastali już wysłanników Francji. Udało się natomiast Brytyjczykom zawrzeć sojusz z książętami Lahaur i Kabulu. Na rozkaz Dundasa zajęto portugalskie faktorie w Indiach i Chinach, holenderską kolonię na Jawie oraz francuskie wyspy Mauritius i Reunion.
Urzędowanie Dundasa na czele Rady Kontroli zostało na sześć miesięcy przerwane w 1809 r., kiedy to Dundas pełnił stanowisko Głównego Sekretarza Irlandii. W 1809 r. nowy premier, Spencer Perceval, chciał powołać Dundasa na stanowisko ministra wojny i kolonii, z miejscem w gabinecie. Zgody na to nie wyraził jednak ojciec Dundasa i Robert powrócił do Rady Kontroli, wciąż bez miejsca w gabinecie. Po śmierci ojca w 1811 r. odziedziczył tytuł 2. wicehrabiego Melville i zasiadł w Izbie Lordów. W 1812 r. nowy premier, lord Liverpool, mianował Melville’a pierwszym lordem Admiralicji.
Głównym zadaniem Melville’a na tym stanowisku było utrzymanie brytyjskiego panowania na morzach, jakie Wielka Brytania uzyskała po zwycięstwie pod Trafalgarem. Wraz z zakończeniem wojen napoleońskich Melville starał się zapobiec znacznej redukcji floty i obniżenia wydatków na marynarkę. Dążył również do unowocześnienia Royal Navy. W latach 20. zamówił nowe, większe typy okrętów wojennych. W tym czasie został mianowany gubernatorem Banku Szkocji oraz kanclerzem Uniwersytetu St Andrews (1814). W 1821 r. został kawalerem Orderu Ostu. Od 1811 r. był także lordem strażnikiem Tajnej Pieczęci Szkocji.
Melville pozostał na stanowisku pierwszego lorda do 1827 r., kiedy Liverpoola na stanowisku premiera zastąpił George Canning. Kiedy premierem został w 1828 r. książę Wellington, Melville po raz trzeci stanął na czele Rady Kontroli. Rychło jednak powrócił na stanowisko pierwszego lorda Admiralicji. Utracił to stanowisko w 1830 r. W 1845 r. został przewodniczącym królewskiej komisji ds. reform szkockich praw ubogich. Zmarł w 1851 r.
Na jego cześć nazwano cieśninę.

</doc>
<doc id="1510440" url="https://pl.wikipedia.org/wiki?curid=1510440" title="Bat Hen Alef">
Bat Hen Alef



</doc>
<doc id="1510441" url="https://pl.wikipedia.org/wiki?curid=1510441" title="Galaktyka Koło Wozu">
Galaktyka Koło Wozu

Galaktyka Koło Wozu (również ESO 350-G40) – galaktyka pierścieniowa znajdująca się w konstelacji Rzeźbiarza. Galaktyka ta jest odległa o około 500 milionów lat świetlnych od Ziemi, a jej średnica wynosi około 150 tys. lat świetlnych.
Wygląd "Galaktyki Koło Wozu" jest wynikiem kolizji dwóch galaktyk, która nastąpiła miliony lat temu. Mniejsza galaktyka przeszła przez dużą galaktykę spiralną odrzucając jej gwiazdy w otaczający środek pierścień. Rotująca fala gęstości, która odpowiada za tworzenie ramion spiralnych, została zaburzona. Spowodowało to zanik struktury spiralnej. Mniejsza galaktyka oddaliła się już z miejsca zderzenia pozwalając na powolną regenerację ramion spiralnych widocznych teraz jako mgliste szprychy rozchodzące się od zwartego jądra. Zderzenie to wywołało falę formowania gwiazd, która koliście rozeszła się od punktu zderzenia podobnie jak fale na powierzchni stawu. Proces ten prowadzi do gwałtownego powstawania gorących, jasnych gwiazd tworzących zewnętrzny pierścień. Z kolei fala rozchodząca się od zewnętrznego pierścienia do centrum galaktyki prawdopodobnie skupiła jądro galaktyki, przypominające obecnie środek tarczy strzelniczej. W jądrze galaktyki znaleziono obłoki kometarne ciągnące się przez tysiące lat świetlnych. Powstają one, gdy gorący i szybki gaz, wprawiony w ruch przez kolizję, przedziera się przez gęstszą i wolniejszą materię.
Przez lata uważano, że sprawcą tej galaktycznej kolizji była jedna z dwóch najbliższych galaktyk. Obie widoczne są na zdjęciu z prawej strony "Galaktyki Koło Wozu". W wypadku małej niebieskiej galaktyki na jej udział w kolizji wskazywał jej nieregularny kształt oraz zachodzące w niej intensywne procesy powstawania gwiazd. Z kolei żółta galaktyka wygląda, jakby w wyniku kolizji została obdarta ze swojego gwiazdotwórczego gazu. Jednakże badania przeprowadzone na falach radiowych ujawniły strumień gazu ciągnący się do galaktyki odległej od miejsca zdarzenia o 250 000 lat świetlnych. To właśnie ta niewidoczna na zdjęciu galaktyka jest rzeczywistym sprawcą kolizji.
Podobne wydarzenia nie zdarzają się w kosmosie często. Zazwyczaj kolizje międzygalaktyczne są tylko draśnięciami lub powolnym tańcem ku ostatecznemu połączeniu obiektów w jeden. Podczas zderzenia galaktyk nie dochodzi też do zderzania się gwiazd. "Galaktyka Koło Wozu" jest przykładem jak wyglądają skutki prostopadłego przejścia jednej galaktyki przez drugą z wielką prędkością. 

</doc>
<doc id="1510443" url="https://pl.wikipedia.org/wiki?curid=1510443" title="Việt Trì">
Việt Trì

Việt Trì – miasto w północnym Wietnamie, stolica prowincji Phú Thọ. W 2008 roku ludność miasta wynosiła 85 505 mieszkańców.

</doc>
<doc id="1510445" url="https://pl.wikipedia.org/wiki?curid=1510445" title="Wicehrabia Melville">
Wicehrabia Melville

Wicehrabiowie Melville 1. kreacji (parostwo Zjednoczonego Królestwa)
Najstarszy syn 9. wicehrabiego Melville: Robert Henry Kirkpatrick Dundas

</doc>
<doc id="1510448" url="https://pl.wikipedia.org/wiki?curid=1510448" title="Anything">
Anything



</doc>
<doc id="1510449" url="https://pl.wikipedia.org/wiki?curid=1510449" title="Trà Vinh">
Trà Vinh

Trà Vinh – miasto w południowym Wietnamie, stolica prowincji Trà Vinh. W 2008 roku ludność miasta wynosiła 58 480 mieszkańców.

</doc>
<doc id="1510450" url="https://pl.wikipedia.org/wiki?curid=1510450" title="Power Rangers Space Patrol Delta">
Power Rangers Space Patrol Delta



</doc>
<doc id="1510453" url="https://pl.wikipedia.org/wiki?curid=1510453" title="Whiplash (singel)">
Whiplash (singel)

Whiplash – pierwszy singiel z albumu Kill ’Em All amerykańskiego zespołu Metallica.
Jest to także piosenka napisana przez Jamesa Hetfielda i Larsa Ulricha. Jest szóstym utworem na albumie Kill’em All. Utwór ma wiele coverów wykonywanych przez różnych muzyków, głównie przez Motörhead, którego wersja wygrała Nagrodę Grammy w kategorii „Best Metal Performance”.

</doc>
<doc id="1510454" url="https://pl.wikipedia.org/wiki?curid=1510454" title="Raakh">
Raakh

Raakh ("Proch") to indyjski dramat kryminalny z 1989 roku. W roli głównej Aamir Khan, w drugoplanowej nagrodzony Silver Lotus Award Pankaj Kapoor i jego żona Supriya Pathak. Reżyserem filmu jest przedstawiciel kina niezależnego, wnuk Bimal Roya, Aditya Bhattacharya. To historia bezsilności wobec przemocy. Bohater nie może pogodzić się z tym, że nie obronił swojej dziewczyny przed gwałtem, że krzywda nie zostaje ukarana. Film opowiada też o smutku zemsty, o tym, jak zmienia nas krzywda, jak zmienia nas zabijanie.
Fabuła.
21-letni Aamir hussain (Aamir Khan) opowiada, jak doszło do tego, że właśnie aresztowano go za morderstwo.
Jakiś czas wcześniej Aamir ze smutkiem popatruje na swoją byłą dziewczynę Neetę (Supriya Pathak), bawiąca się z kimś innym. Nagle z głównego bohatera jej życia stał się kimś na uboczu, tylko widzem. Jednak gdy zostaje ona znieważona obleśną zaczepką, wkracza znów w jej życie. Rzuca się na zaczepiającego ją mężczyznę. Ten nie zamierza darować mu publicznej obrazy. Wraz z kumplami zatrzymuje samochód, którym Aamir z Neetą wracają nad ranem do domu. Na oczach pobitego, krzyczącego z bezsilności Aamira dziewczyna zostaje zgwałcona. Zrozpaczony Aamir nie może sobie znaleźć miejsca. Dobija go poczucie winy, obezwładnia niemożność ukarania gwałcicieli, bezradność prawa wobec nich, obojętność policji. Nie może zrozumieć "dlaczego zawsze zadaje ból ludziom, którzy chcą być częścią jego życia". Czemu przyczynił się do krzywdy Neety? Niezrozumiany w swojej rozpaczy opuszcza dom. Błąka się po mieście, pozwala się sobą zaopiekować małemu ulicznikowi, zamieszkuje z nim w ruinach planując zemstę, próbując zdobyć broń. Aresztowany z rozpaczą wyrzuca żal policjantowi P.K.(Pankaj Kapoor), "wyrzyguje" swoją nienawiść do policji, która staje po stronie przemocy, nie chroni od krzywdy, nie dochodzi sprawiedliwości. Wstrząsa sumieniem P.K, który ośmielony alkoholem podczas wspólnej popijawy policji i przestępców atakuje gwałciciela Neety. Jego wybuch zostaje ukarany. Zwolniony z policji czuje się nikim. Zapija żal i nienawiść. Pewnego dnia jednak odszukuje Aamira, by razem z nim wziąć sprawiedliwość w swoje ręce. Zaczyna Aamira uczyć zabijania...
Muzyka i piosenki.
Muzykę do filmu skomponował Ranjit Barot, autor muzyki do "Holiday", "Sekcja dziesiąta", "Rishtey", "Om Jai Jagadish", "Oh Darling Yeh Hai India" i "Raakh". Nagrodzony za "Fiza", "Jestem przy tobie" i "Aks".

</doc>
<doc id="1510455" url="https://pl.wikipedia.org/wiki?curid=1510455" title="Damian Cichecki">
Damian Cichecki

Damian Cichecki (ur. 20 lutego 1966) – polski piłkarz, grający na pozycji pomocnika. Grał m.in. w Odrze Wodzisław Śląski i Szombierkach Bytom.

</doc>
<doc id="1510456" url="https://pl.wikipedia.org/wiki?curid=1510456" title="Bat Hen Bet">
Bat Hen Bet



</doc>
<doc id="1510459" url="https://pl.wikipedia.org/wiki?curid=1510459" title="Chiyomatsu Ishikawa">
Chiyomatsu Ishikawa

 – japoński zoolog, ewolucjonista i ichtiolog działający w Stacji Zoologicznej w Neapolu, począwszy od 1887 roku. Był odpowiedzialny za propagowanie Darwinowskich idei ewolucjonizmu w Japonii. Po ukończeniu Uniwersytetu Tokio studiował w Niemczech u Augusta Weismanna. Był też 5. dyrektorem Dokkyo Middle School w Tokio. Zmarł w 1935 roku i jest pochowany na cmentarzu Yanaka.

</doc>
<doc id="1510461" url="https://pl.wikipedia.org/wiki?curid=1510461" title="Tuyên Quang">
Tuyên Quang

Tuyên Quang – miasto w północnym Wietnamie, stolica prowincji Tuyên Quang. W 2008 roku ludność miasta wynosiła 38 444 mieszkańców.

</doc>
<doc id="1510466" url="https://pl.wikipedia.org/wiki?curid=1510466" title="George Murray (1772-1846)">
George Murray (1772-1846)



</doc>
<doc id="1510468" url="https://pl.wikipedia.org/wiki?curid=1510468" title="LAZ">
LAZ

LAZ (ukr. Львівський Автобусний Завод (ЛАЗ); "Lwiwśkyj Awtobusnyj Zawod (LAZ)") – ukraiński (do 1991 roku radziecki) producent autobusów, autokarów i trolejbusów, mający swoją siedzibę we Lwowie.
Historia przedsiębiorstwa.
W 1945 roku w konsekwencji decyzji zapadłych na konferencji jałtańskiej, dotychczas leżący w Polsce Lwów znalazł się w granicach ZSRR. Jeszcze w tym samym roku zmuszono karmelitów z Persenkówki do opuszczenia Lwowa, a kościół i klasztor przebudowano na biuro projektów i halę fabryczną budowanej fabryki LAZ. Wycięto również park, jego teren zajęły tereny fabryczne i garaże. Początkowo montowane miały tu być ciężarówki marki ZiŁ, jednak ostatecznie zdecydowano się na produkcję zabudów do ciężarówek. Kolejnym etapem w historii fabryki była rozbudowa zakładów, która trwała 10 lat. W 1956 roku powstał projekt autobusu o długości 9 metrów, LAZ-695, który do seryjnej produkcji trafił w 1957 roku i pozostawał w niej do 2003 roku. Od 1960 r. do gamy modeli dołączył 10,5-metrowy model 697 oraz 12-metrowy model 699. W 1974 roku wyprodukowano stutysięczny autobus marki LAZ. W 1973 roku zmodernizowane modele otrzymały oznaczenie 695N/697N/699N. Pod koniec lat 70. pojawiły się nowe modele takie jak 10-metrowy międzymiastowy LAZ-4202 czy 12-metrowy LAZ-5202. Po upadku ZSRR sytuacja fabryki zaczęła się pogarszać, spadał poziom produkcji, a w 1999 roku wyprodukowano zaledwie 238 autobusów. W 2001 roku fabryka została sprywatyzowana, a w 2004 r. zaprezentowano nową ofertę autobusów.
Lista aktualnie produkowanych pojazdów.
1. Autobusy miejskie
2. Autobusy międzymiastowe
3. Autobusy lotniskowe
4. Autokary
5. Trolejbusy
Sponsoring.
Przedsiębiorstwo było sponsorem klubu hokejowego Łewy Lwów (powstały w 2011 roku), którego jednoczesnym prezesem był Igor Czurkin.

</doc>
<doc id="1510474" url="https://pl.wikipedia.org/wiki?curid=1510474" title="Dragan Perišić">
Dragan Perišić

Dragan Perišić, ser. Дpaгaн Пepишић (ur. 27 października 1979 w Belgradzie) – serbski piłkarz, grający na pozycji obrońcy.
Kariera piłkarska.
Wychowanek klubu Hajduk Belgrad. W 2001 został piłkarzem Železnika Belgrad, ale występował na prawach wypożyczenia w serbskich zespołach Balkan Mirijevo, Dorćol Belgrad oraz czarnogórskim Rudar Pljevlja. Po zakończeniu sezonu 2003/2004 przeniósł się do Czech, gdzie podpisał kontrakt z klubem Jablonec 97. Latem 2005 przeszedł do rumuńskiej Pandurii Târgu Jiu. 31 sierpnia 2006 jako wolny agent zasilił skład ukraińskiego Metałurha Zaporoże. W końcu sierpnia 2009 opuścił zaporoski klub. Potem bronił barw azerskiego Simurqa Zaqatala oraz drużyny z Bangladeszu Sheikh Jamal. W październiku 2011 przeszedł do maltańskiego zespołu Birkirkara FC. Od 2012 występuje w barwach FK Zemun Belgrad.

</doc>
<doc id="1510478" url="https://pl.wikipedia.org/wiki?curid=1510478" title="Wojciech Salski">
Wojciech Salski

Wojciech Salski (ur. 28 czerwca 1935 w Warszawie) – polski geolog, specjalista geologii złóż surowców mineralnych, a zwłaszcza złóż rud metali, oraz geologii gospodarczej.
Młodość.
Do 1939 mieszkał wraz z rodzicami w Rzgowie koło Łodzi. Tuż przed wybuchem wojny rodzina przeniosła się do Kielc, gdzie przebywała przez całą okupację i później do 1948. Tutaj ukończył szkołę podstawową im. Stanisława Staszica. Odbywane w tym czasie samodzielne wyprawy do kamieniołomu wapieni dewońskich "Kadzielnia" na peryferiach miasta i zbieranie okazów kalcytu być może wpłynęły na jego późniejsze zainteresowania. W 1948 cała rodzina przeniosła się do Warszawy. W 1952 ukończył szkołę ogólnokształcącą TPD nr 3, w której uzyskał świadectwo dojrzałości i podjął studia na Wydziale Geologii Uniwersytetu Warszawskiego. Specjalizował się w zakresie geologii stratygraficzno-poszukiwawczej. Pracę dyplomową "Zdjęcie geologiczne okolicy Mąchocic w Górach Świętokrzyskich" wykonał pod kierunkiem prof. Jana Samsonowicza i w 1957 uzyskał tytuł magistra. Po uzyskaniu dyplomu przez krótki czas pracował w Instytucie Geologicznym w Warszawie, w Zakładzie Geologii Struktur Wgłębnych Niżu.
Praca w górnictwie.
W tym samym roku podjął pracę w górnictwie rud żelaza w rejonie częstochowskim. Przez okres trzech lat sprawował funkcję geologa w kopalniach "Jerzy", "Czesław", "Wręczyca", "Przystajń" i "Krystyna". Wykonywał w tym czasie całość prac geologicznych związanych z eksploatacją górniczą, w tym przede wszystkim z rozpoznaniem warunków geologicznych i hydrogeologicznych w podziemnych wyrobiskach, opróbowaniem złoża oraz bilansowaniem zasobów i gospodarką złożem.
W 1960 przeniósł się do Lubina, gdzie po odkryciu złoża rud miedzi w monoklinie przedsudeckiej rozpoczynano budowę kopalni "Lubin". Przez okres ponad czterech lat sprawował obsługę geologiczną głębionych szybów, w tym prowadził pierwsze szczegółowe rozpoznanie złoża w szybie wschodnim L-III tejże kopalni. Równocześnie wykonywał funkcję zastępcy głównego geologa Kombinatu Górniczo-Hutniczego Miedzi w Lubinie.
W 1965 przeszedł do tworzonego przy KGHM Zakładu Badań i Doświadczeń, przekształconego później w Zakład Doświadczalny. Objął w tej placówce stanowisko kierownika Pracowni Geologii Kopalnianej i prowadził w wyrobiskach górniczych kopalni "Lubin" i "Polkowice" badania w zakresie tektoniki, hydrogeologii i geotermiki. Głównym jego zainteresowaniem stały się deformacje tektoniczne w utworach skalnych monokliny przedsudeckiej, a w szczególności w złożu rud miedzi. Zebrane na ten temat materiały stały się podstawą pracy doktorskiej przygotowanej pod kierunkiem prof. Józefa Oberca na Wydziale Nauk Przyrodniczych Uniwersytetu Wrocławskiego. W 1971 obronił pracę "Budowa tektoniczna okolic Lubina i Polkowic" i uzyskał stopień doktora. W związku z ograniczeniem działania komórki geologicznej Zakładu Doświadczalnego, w tym samym roku przeniesiony został do Zakładów Górniczych "Rudna" w budowie w Polkowicach, gdzie objął funkcję geologa górniczego i zastępcy głównego geologa. Zajmował się całokształtem problemów geologicznych związanych z budową kopalni rud miedzi oraz z nadzorem geologicznym, górniczych robót inwestycyjnych.
W 1972 został przeniesiony służbowo do Zakładów Badawczych i Projektowych Miedzi "Cuprum" we Wrocławiu na stanowisko kierownika Zakładu Geologii Stosowanej. Wraz z podległym zespołem zajmował się zagadnieniami rozpoznawania warunków geologicznych i hydrogeologicznych złoża rud miedzi oraz cynku i ołowiu, a także racjonalną gospodarką zasobami. Większość tematów była realizowana w ramach Programu Rządowego PR-2 "Optymalne wykorzystanie zasobów i rozwój produkcji wyrobów z miedzi i jej stopów". W ramach tego programu koordynował również udział innych ośrodków naukowych, jak Instytut Geologiczny w Warszawie i Akademia Górniczo-Hutnicza w Krakowie.
W 1976 otrzymał Nagrodę Naukową Polskiej Akademii Nauk za publikację "Tektonika okolic Lubina". W 1978 powołany został na stanowisko docenta. W okresie pracy w ZBiPM "Cuprum" wyjeżdżał w charakterze konsultanta do:
W trakcie pracy we Wrocławiu pełnił funkcję wiceprzewodniczącego Wrocławskiego Oddziału Polskiego Towarzystwa Geologicznego oraz był współorganizatorem 50 Zjazdu PTG we wrześniu 1978.
Praca w administracji rządowej.
W 1982 przeniósł się do Warszawy, gdzie objął stanowisko głównego geologa w Ministerstwie Hutnictwa i Przemysłu Maszynowego. Przedmiotem jego działania był całokształt polityki surowcowej resortu, w tym zwłaszcza problematyka racjonalnego wykorzystywania zasobów złóż eksploatowanych, zagospodarowanie nowych złóż oraz ustalanie kierunków dalszych prac geologicznych. Wymienione kierunki dotyczyły rud miedzi oraz cynku i ołowiu, rud niklu, rud żelaza i surowców ogniotrwałych.
W 1983 przeszedł do pracy w Centralnym Urzędzie Geologii na stanowisko wicedyrektora Departamentu Gospodarki i Ochrony Kopalin, a po zlikwidowaniu tej instytucji w 1985 – do Ministerstwa Ochrony Środowiska i Zasobów Naturalnych. W 1988 powołany został na dyrektora Departamentu Rozwoju Geologii i Polityki Ochrony Zasobów Naturalnych. W gestii departamentu znajdował się szeroki wachlarz zagadnień związanych z poszukiwaniem i dokumentowaniem złóż kopalin, ich ochroną i racjonalnym wykorzystaniem, a także dokumentowaniem i ochroną zasobów wód podziemnych na obszarze całego kraju. Był członkiem Komisji Zasobów Kopalin, najpierw w Centralnym Urzędzie Geologii, a następnie w MOŚiZN (1984−1992).
W latach 1984−1986 był członkiem Komitetu Gospodarki Surowcami Mineralnymi PAN, a w kadencji 1987−1989 członkiem Rady Naukowej Zakładu Ochrony Przyrody i Zasobów Naturalnych PAN w Krakowie. W latach 1981-1991 był członkiem Rady Naukowej w ZBiPM "Cuprum" we Wrocławiu. Był też członkiem powołanych przez Prezesa Rady Ministrów: Komisji ds. Reformy Prawa Górniczego i Geologicznego oraz Międzyresortowego Zespołu ds. Opracowania i Wykorzystania Bazy Surowców Mineralnych.
W 1986 wyjeżdżał do Algierii w charakterze konsultanta w sprawie poszukiwania złóż rud żelaza w rejonie Ouenzy.
Autor i współautor 59 opracowań archiwalnych dotyczących tektoniki monokliny przedsudeckiej, przestrzennej zmienności cech złoża i metodyki jego opróbowania, gospodarki zasobami rud miedzi oraz oceny potencjału zasobów kopalin w Polsce. Autor 34 koreferatów, recenzji i opinii.
Zajęcia emerytalne.
W 1990 przeszedł na emeryturę górniczą. Przez kilka lat współpracował z Państwowym Instytutem Geologicznym w Warszawie, z Zakładami Badawczymi i Projektowymi Miedzi "Cuprum" we Wrocławiu oraz z firmą Metanel S.A. w Warszawie, zajmującej się odzyskiem metanu z pokładów węgla. Jest współredaktorem i współautorem (wspólnie z Wiesławem Śliżewskim i Zbigniewem Wernerem) książki "Polscy geolodzy na pięciu kontynentach". Posiada w swoim dorobku zawodowym 41 publikacji w czasopismach technicznych i naukowych oraz około 80 opracowań archiwalnych, opinii, ekspertyz itp.

</doc>
<doc id="1510486" url="https://pl.wikipedia.org/wiki?curid=1510486" title="Steve McMahon">
Steve McMahon

Steve McMahon (ur. 20 sierpnia 1961 w Halewood na przedmieściach Liverpoolu) – angielski piłkarz grający na pozycji defensywnego pomocnika.
Kariera klubowa.
McMahon urodził się na przedmieściach Liverpoolu. Karierę piłkarską rozpoczął w tamtejszym klubie Everton F.C. W 1980 roku został włączony do kadry pierwszej drużyny przez menedżera Gordona Lee, a 16 sierpnia tamtego roku zadebiutował w Division One, w przegranym 1:3 wyjazdowym spotkaniu z Sunderlandem. Od tego czasu stał się członkiem wyjściowej jedenastki, a na koniec sezonu 1980/1981 został uznany Piłkarzem Roku w głosowaniu kibiców Evertonu. Z czasem został mianowany kapitanem zespołu, jednak przez trzy sezony nie odniósł z „The Toffies” żadnych znaczących sukcesów i w 1983 roku zdecydował się odejść z zespołu, dla którego rozegrał 100 ligowych spotkań i strzelił 11 bramek.
20 maja 1983 roku McMahon przeszedł za 175 tysięcy funtów do Aston Villi odrzucając tym samym ofertę wielkiego rywala Evertonu, Liverpoolu F.C. W Aston Villi po raz pierwszy wystąpił 27 sierpnia w wygranym 4:3 domowym meczu na Villa Park z West Bromwich Albion. W 1984 roku Aston Villa zajęła jednak 10. pozycję w lidze, aż o 7 niżej niż poprzedni klub Steve’a Everton. Rok później „The Villans” ponownie zakończyli sezon na 10. miejscu, a Everton został wówczas mistrzem Anglii. Po rozpoczęciu sezonu 1985/1986 McMahon zdecydował się opuścić klub z Birmingham. W 75 ligowych meczach zdobył dla niego 7 bramek.
12 sierpnia 1985 roku McMahon podpisał kontrakt z Liverpoolem, a suma transferu wyniosła 350 tysięcy funtów. Stał się tym samym pierwszym nabytkiem nowego menedżera „The Reds”, Kenny’ego Dalglisha. Dwa dni później, 14 sierpnia, Steve zadebiutował w Liverpoolu, który zremisował 2:2 na wyjeździe z Oxford United. 21 września zaliczył swoje pierwsze trafienie dla nowej drużyny, która pokonała w derbach Liverpoolu Everton 3:2. W sezonie 1985/1986 został z Liverpoolem mistrzem Anglii, a także zdobył Puchar Anglii. W następnym sezonie Liverpool wywalczył wicemistrzostwo kraju i dotarł do finału Pucharu Ligi Angielskiej, jednak przegrał w nim 1:2 z Arsenalem. W jednej z wcześniejszych rund „The Reds” pokonali 10:0 Fulham, a McMahon zaliczył hat-tricka. Przed sezonem 1987/1988 Dalglish dokonał zmian w składzie, ale McMahon przedłużył kontrakt z klubem. Na koniec sezonu wywalczył swoje drugie mistrzostwo kraju oraz dotarł do finału Pucharu Anglii. W 1990 po raz trzeci i ostatni został mistrzem kraju. W tym pierwszym przypadku zdobył też swój ostatni angielski puchar. Do grudnia 1991 roku rozegrał dla Liverpoolu 204 ligowe mecze i strzelił w nich 29 goli.
Po rozegraniu 15 meczów w sezonie 1991/1992 24 grudnia 1991 McMahon został zawodnikiem Manchesteru City, który zdecydował się wyłożyć za niego 900 tysięcy funtów. 26 grudnia po raz pierwszy wystąpił w barwach „The Blues”, w wygranym 2:1 meczu z Norwich City. W Manchesterze grał do końca 1994 roku, ale nie osiągnął żadnych sukcesów z tym klubem. Rozegrał dla niego 87 meczów, w których zaliczył jedno trafienie. Następnie został grającym menedżerem Swindon Town z Division One i funkcję tę sprawował do 1998, czyli do czasu zakończenia kariery piłkarskiej.
Kariera reprezentacyjna.
W latach 1981-1984 McMahon zaliczył 6 meczów w reprezentacji Anglii U-21. W pierwszej reprezentacji zadebiutował 17 lutego 1988 roku w zremisowanym bezbramkowo towarzyskim spotkaniu z Izraelem, rozegranym w Tel Awiwie. W tym samym roku został powołany przez selekcjonera kadry Albionu, Bobby’ego Robsona do zespołu na Euro 88 w RFN. Tam Steve wystąpił tylko w jednym grupowym spotkaniu, przegranym 1:3 ze Związkiem Radzieckim. W 1990 roku zaliczył swój drugi międzynarodowy turniej - Mistrzostwa Świata we Włoszech. Tam zagrał we czterech meczach: grupowych z Irlandią (1:1) i Egiptem (1:0), a także 1/8 finału z Belgią (1:0) oraz o 3. miejsce z Włochami (1:2). Swój ostatni mecz w kadrze narodowej McMahon rozegrał 14 listopada 1990 przeciwko Irlandii (1:1) w ramach eliminacji do Euro 92. Łącznie wystąpił w niej 17 razy.
Kariera trenerska.
W 1994 roku McMahon po odejściu z Manchesteru City został grającym menedżerem Swindon Town. Po spadku z Premier League bronił ten zespół przed kolejnym spadkiem o klasę niżej. Po odejściu z klubu Norwega Jana Åge Fjørtofta zespół zaczął przegrywać, aż ostatecznie spadł do Division Two. Jednak w sezonie 1995/1996 Swindon wywalczył mistrzostwo ligi i powrócił do Division One. McMahon trzykrotnie był uznawany Menedżerem Miesiąca, a ostatecznie otrzymał nagrodę dla Menedżera Roku. Przez kolejne dwa sezony zespół nie osiągał większych sukcesów, a po pierwszych pięciu meczach sezonu 1998/1999 McMahon został zwolniony. W 2000 roku został menedżerem Blackpool, jednak trzy miesiące później drużyna spadła do Division Three, ale rok później wygrała fazę pla-off i wrociła do Division Two. W 2004 roku Steve odszedł z Blackpool, a w 2005 został trenerem australijskiego Perth Glory. Pod koniec roku został zwolniony ze stanowiska.

</doc>
<doc id="1510491" url="https://pl.wikipedia.org/wiki?curid=1510491" title="Ulica Groszowicka w Warszawie">
Ulica Groszowicka w Warszawie

Ulica Groszowicka – jedna z ulic osiedla Kamionek w warszawskiej dzielnicy Pradze-Południe, biegnąca od ulicy Terespolskiej do ul. Chodakowskiej. 
Historia.
Ulica powstała około roku 1889 jako fragment ulicy Terespolskiej; wraz z okolicznymi terenami przyłączono ją do Warszawy w roku 1891.
Najstarsza zabudowa powstała u zbiegu kolejnego dawnego fragmentu Terespolskiej – ul. Chodakowskiej z Mińską. Na ich miejscu po roku 1930 wzniesiono wielkie zakłady przemysłowe, zaś istniejący dziś pod nazwą Groszowickiej odcinek zabudowany był wciąż domami drewnianymi, zastąpionymi przez czynszowe kamienice dopiero w latach trzydziestych XX wieku. Bombardowania zabudowań przemysłowych przy ul. Chodakowskiej szczęśliwie oszczędziły zabudowę Groszowickiej; po roku 1945 zlikwidowano skwer przy skrzyżowaniu z ul. Terespolską, na którym do roku 1915 znajdował się „carski pomnik”. Ten wystawiony w roku 1846 obiekt powstał według projektu Antonia Adaminiego; był on jednym z całej serii podobnych monumentów wznoszonych na polach bitew. Upamiętniał Rosjan poległych o Olszynkę Grochowską; armia rosyjska walcząca wtedy pod rozkazami Iwana Dybicza straciła około dziesięciu tysięcy żołnierzy. Pomnik wykorzystano w latach 80. XIX wieku jako jeden z punktów triangulacyjnych przy sporządzania planu Williama Heerleina Lindleya.
W okresie powojennym skasowano skwer na którym pierwotnie stał „carski pomnik”. Pomiędzy ulicami Terespolską i Owsianą wybudowano nowe obiekty przemysłowe zacierając dawny przebieg ulicy; ocalała jej zabudowa pochodząca z lat trzydziestych XX wieku.

</doc>
<doc id="1510492" url="https://pl.wikipedia.org/wiki?curid=1510492" title="Szorabak">
Szorabak

Szorabak – powiat afgański położony w południowo-wschodniej części prowincji Kandahar. 110 km na południe i wschód od stolicy prowincji. Graniczy z powiatami Reg od zachodu, Spin Boldak od północy oraz granica zewnętrzna z Pakistanem od wschodu i południa. Granicę zewnętrzną wyznacza Linia Duranda. Zasiedlenie ok. 10,200 (2006).

</doc>
<doc id="1510498" url="https://pl.wikipedia.org/wiki?curid=1510498" title="Tadeusz Zawadzki">
Tadeusz Zawadzki



</doc>
<doc id="1510502" url="https://pl.wikipedia.org/wiki?curid=1510502" title="Polskie Gimnazjum imienia Juliusza Słowackiego">
Polskie Gimnazjum imienia Juliusza Słowackiego

Polskie Gimnazjum imienia Juliusza Słowackiego, z siedzibami w Orłowej i Karwinie (Czechy), to założona w roku 1909 pierwsza (i do roku 1938 jedyna) na obszarze współczesnego Zaolzia ogólnokształcąca szkoła średnia z polskim językiem nauczania.
Historia.
Tło historyczne.
Orłowa tradycyjnie zamieszkiwana była przez ludność polskojęzyczną. Dodatkowo w dobie szybkiego rozwoju przemysłu, szczególnie po otwarciu w 1869 Kolei Koszycko-Bogumińskiej, była celem znacznej imigracji robotniczej z Galicji, ale też drobnomieszczańskiej z Czech, żydowskiej i niemieckiej. Liczba ludności na tym stosunkowo niewielkim terytorium wzrosła z 2955 w 1880 do 8334 w 1910. Wśród inteligencji polskiej pojawiły się coraz silniejsze żądania założenia polskiej szkoły średniej, bardzo potrzebnej w celu kształcenia polskich inżynierów górniczych i hutniczych. Odbyło się to z narastającą w tle pod koniec XIX wieku polsko-czeską rywalizacją. Działacze czescy domagali się rezygnacji z polskiego projektu szkoły. Jednocześnie w 1892 założyli oni staraniem fundacji SMOL własną szkołę, której prezes skomentował to słowami "Było dla nas jasne, że poprzez stratę Orłowej jest rozstrzygnięty los całego rewiru i tym samym Cieszyńskiego. Dlatego krok polski musiał być sparaliżowany, gdyby nawet miały być poniesione największe ofiary majątkowe".

</doc>
<doc id="1510512" url="https://pl.wikipedia.org/wiki?curid=1510512" title="Supriya Pathak">
Supriya Pathak

Supriya Pathak (ur. 7 stycznia 1961 roku) – aktorka bollywoodzka. Nagrodzona Nagrodą Filmfare dla Najlepszej Aktorki Drugoplanowej za "Kalyug" (1981) i "Bazaar" (1982).
Po 11-letniej przerwie wróciła na ekrany w "Sarkar" u boku Amitabh Bachchana.
Żona aktora Pankaj Kapoora (grali razem w "Dharm", "Raakh"), matka aktora Ishaan Kapoora, macocha aktora Shahid Kapoora. Córka aktorki Diny Pathak, siostra aktorki Ratny Pathak Shah, szwagierka aktora Naseeruddina Shaha.

</doc>
<doc id="1510514" url="https://pl.wikipedia.org/wiki?curid=1510514" title="Aberdeen College">
Aberdeen College

Aberdeen College – największy college w Szkocji. Powstał w wyniku połączenia Aberdeen Technical College, Aberdeen College of Commerce oraz Clinterty Agricultural College. Uczelnia posiada kilka budynków, główny – Gallowgate w centrum Aberdeen oraz pozostałe, m.in. Altens, Gordon.

</doc>
<doc id="1510521" url="https://pl.wikipedia.org/wiki?curid=1510521" title="Hrabstwo Franklin (Iowa)">
Hrabstwo Franklin (Iowa)

Hrabstwo Franklin - hrabstwo położone w USA w stanie Iowa z siedzibą w mieście Hampton. Założone w 1851 roku.

</doc>
<doc id="1510527" url="https://pl.wikipedia.org/wiki?curid=1510527" title="Giuseppe Colucci">
Giuseppe Colucci

Giuseppe Colucci (ur. 24 sierpnia 1980 w Foggii) – włoski piłkarz występujący na pozycji środkowego pomocnika. Obecnie gra w zespole Delfino Pescara 1936.
Kariera klubowa.
Giuseppe Colucci zawodową karierę rozpoczął w 1996 w drużynie US Foggia. Rozegrał dla niej 39 ligowych spotkań, po czym na krótki okres trafił do Girondins Bordeaux. We Francji nie wystąpił jednak w ani jednym meczu i jeszcze w 2000 podpisał kontrakt z Hellas Werona. W debiutanckim sezonie w nowym klubie włoski gracz rozegrał 27 meczów w Serie A, jednak podczas kolejnych rozgrywkach zespół z Werony spadł do drugiej ligi.
We wrześniu Colucci został wypożyczony do Modeny, a następnie na tej samej zasadzie trafiał kolejno do Brescii, Regginy oraz Livorno. Latem 2006 połowę praw do karty Colucciego od Hellasu Werona wykupiła Calcio Catania, a pełnoprawnym zawodnikiem klubu z Sycylii włoski pomocnik stał się rok później. W sezonie 2007/2008 Colucci razem z Catanią zajął siedemnaste miejsce w ligowej tabeli oraz dotarł do półfinału Pucharu Włoch.
30 stycznia 2009 Colucci na zasadzie wypożyczenia przeniósł się do Chievo Werona. Po zakończeniu rozgrywek powrócił do Catanii, jednak jeszcze latem 2009 pozostał wolnym zawodnikiem. 14 grudnia Colucci uzgodnił warunki indywidualnego kontraktu i został graczem Ceseny, z którą awansował do Serie A.
Kariera reprezentacyjna.
Colucci ma za sobą występy w młodzieżowych reprezentacjach Włoch. Grał w drużynach do lat 16, 17, 18 oraz 21, dla których łącznie rozegrał 37 meczów i strzelił 9 bramek. Razem z kadrą do lat 18 Colucci w 1999 wywalczył srebrny medal mistrzostw Europy, a w finale reprezentacja Włoch przegrała 0:1 z Portugalią.

</doc>
<doc id="1510529" url="https://pl.wikipedia.org/wiki?curid=1510529" title="Kościół katolicki obrządku bizantyjsko-albańskiego">
Kościół katolicki obrządku bizantyjsko-albańskiego

Kościół katolicki obrządku bizantyjsko-albańskiego – niewielki kościół greckokatolicki rytu bizantyjskiego, działający na terenie Albanii, uznający władzę i autorytet papieża.
Nazwa.
Oficjalną i urzędową nazwą Kościoła jest Kościół katolicki obrządku bizantyjsko-albańskiego. Zdecydowana większość wyznawców Kościoła to Albańczycy, dlatego nazywany jest on Kościołem albańskim. Jest to także jeden z Kościołów greckokatolickich, przez co bywa nazywany Albańską Cerkwią Greckokatolicką bądź Albańskim Kościołem Katolickim. Ponieważ Kościół ten powstał dzięki unii z Rzymem, dlatego nazywany jest często Kościołem unickim lub albańsko-katolickim.
Historia.
Chrystianizacja Albanii odbywała się pod wpływem Kościoła łacińskiego na północy, natomiast na południu z inicjatywy Kościoła greckiego. Po podboju tureckim w XV wieku około dwie trzecie ludności były zmuszone do zmiany religii na islam. 
Obrządek bizantyjski był używany w większości świątyń, pomimo tego Albania była częścią patriarchatu rzymskiego. Dopiero w 731 roku, gdy bizantyjski cesarz Leon III Izauryjczyk, w odpowiedzi na sprzeciw papieża Grzegorzowi III w stosunku do polityki imperialnego ikonoklazmu, przyłączył wschód Ilyrii do patriarchatu konstantynopolitańskiego. 
Od dawna katolicy rytu rzymskiego zamieszkiwali północ kraju, natomiast na południu kraju prowadzona była misja katolicka. W 1660 arcybiskup prawosławny przystąpił do Kościoła katolickiego. 
Początki wspólnoty greckokatolickiej na terenie Albanii sięgają XVII-XVIII wieku. Kolejne wspólnoty powstały dzięki duszpasterskiej działalności prawosławnego kapłana o. Georga Germanosa. W roku 1912 wspólnota bizantyjsko-albańska liczyła 120 osób, której centrum stanowiła wieś Elbasan. W 1938 roku duszpasterstwo nad grekokatolikami sprawowali mnisi italo-albańscy z monasteru Grottaferrata. Według danych z roku 1940 wspólnota liczyła wówczas 400 osób. Grekokatolicy w Albanii zanikają po roku 1967, gdy państwo opowiada się za ateizmem.
Struktura.
Administratura apostolska południowej Albanii skupia 3726 katolików w 15 parafiach, którymi opiekuje się 2 kapłanów diecezjalnych i 10 zakonnych, 14 braci i 77 sióstr zakonnych, którzy nauczają w 10 szkołach i posługują w 20 instytucjach charytatywnych.

</doc>
<doc id="1510531" url="https://pl.wikipedia.org/wiki?curid=1510531" title="Jack Pierce (lekkoatleta)">
Jack Pierce (lekkoatleta)

Jack Pierce (ur. 23 września 1962 w Cherry Chill) – amerykański lekkoatleta specjalizujący się w biegu na 110 m przez płotki.
Na Igrzyskach Olimpijskich w Barcelonie w 1992 zdobył brązowy medal olimpijski. Do jego osiągnięć należą również dwa medale Mistrzostw Świata: srebrny (1991) i brązowy (1993). Dwukrotnie był mistrzem Stanów Zjednoczonych (1992, 1993). Swój rekord życiowy (12,94) ustanowił w 1996 w Atlancie.

</doc>
<doc id="1510538" url="https://pl.wikipedia.org/wiki?curid=1510538" title="Albański Kościół katolicki">
Albański Kościół katolicki



</doc>
<doc id="1510541" url="https://pl.wikipedia.org/wiki?curid=1510541" title="Hammarbyhöjden (stacja metra)">
Hammarbyhöjden (stacja metra)

Hammarbyhöjden – powierzchniowa stacja sztokholmskiego metra, leży w Sztokholmie, w Söderort, w dzielnicy Skarpnäck, w części Hammarbyhöjden. Na zielonej linii metra T17, leży między Skärmarbrink a Björkhagen. Dziennie korzysta z nich około 4 300 osób.
Stacja znajduje się równolegle do Finn Malmgrens Vägen. Posiada dwa wyjścia, zachodnie leży przy Finn Malmgrens Plan i Tidaholmsplan, drugie położone jest na rogu Ulricehamnsvägen i Malmövägen. 
Stację otworzono 17 kwietnia 1958 razem z odcinkiem Skärmarbrink–Hammarbyhöjden. Do 19 listopada 1958 była to stacja końcowa linii. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1510542" url="https://pl.wikipedia.org/wiki?curid=1510542" title="Björkhagen (stacja metra)">
Björkhagen (stacja metra)

Björkhagen – powierzchniowa stacja sztokholmskiego metra, leży w Sztokholmie, w Söderort, w dzielnicy Skarpnäck, w części Björkhagen. Na zielonej linii metra T17, leży między Hammarbyhöjden a Kärrtorp. Dziennie korzysta z nich około 3 400 osób.
Stacja znajduje się równolegle do Malmövägen, między Falsterbovägen. Posiada jedno wyjście przy Malmövägen na wysokości Helsingborgsvägen. 
Stację otworzono 19 listopada 1958. Ma jeden peron.
Otoczenie.
W najbliższym otoczeniu stacji znajdują się:

</doc>
<doc id="1510544" url="https://pl.wikipedia.org/wiki?curid=1510544" title="Uracentron">
Uracentron

Uracentron – rodzaj jaszczurki z rodziny lawanikowatych (Tropiduridae).
Zasięg występowania.
Rodzaj obejmuje gatunki występujące w Wenezueli, Kolumbii, Ekwadorze, Gujanie, Surinamie, Gujanie Francuskiej, Brazylii, Peru i Boliwii. 
Systematyka.
Etymologia.
"Uracentron": "oura" „ogon”; κεντρον "kentron" „ostry koniec, kolec”.
Podział systematyczny.
Do rodzaju należą następujące gatunki: 

</doc>
<doc id="1510545" url="https://pl.wikipedia.org/wiki?curid=1510545" title="Kärrtorp (stacja metra)">
Kärrtorp (stacja metra)

Kärrtorp – powierzchniowa stacja sztokholmskiego metra, leży w Sztokholmie, w Söderort, w dzielnicy Skarpnäck, w części Kärrtorp. Na zielonej linii metra T17, między Björkhagen a Bagarmossen. Dziennie korzysta z niej około 3 700 osób. 
Stacja znajduje się na wiadukcie nad Kärrtorpsplanem, na wschód od Söderarmsvägen i Holmögaddsvägen. Ma jedno wyjście przy północnym krańcu Kärrtorpsplanu. 
Stację otworzono 19 listopada 1958. Ma jeden peron.
Otoczenie.
W najbliższym otoczeniu stacji znajdują się:

</doc>
<doc id="1510546" url="https://pl.wikipedia.org/wiki?curid=1510546" title="Linia Duranda">
Linia Duranda

Linia Duranda – linia rozciągająca się na długości 2640 kilometrów (1610 mil angielskich) stanowiąca granicę między Afganistanem a Pakistanem.
Granica między brytyjskimi posiadłościami w Indiach a Afganistanem ustalona została w 1893 r. Nazwę dla tej linii na mapie, którą następnie poprowadzono w terenie wzięto od nazwiska Sir Mortimera Duranda, sekretarza spraw zagranicznych w rządzie Indii Brytyjskich.
Pomijając tereny pustyni Registan – aż 84% jej długości poprowadzona jest wyraźnymi granicami fizjograficznymi (biegi rzek lub grzbiety górskie). Pomimo to jest uznawana za granicę sztuczną, gdyż dzieli terytoria zamieszkane przez Pasztunów pomiędzy dwa państwa.

</doc>
<doc id="1510551" url="https://pl.wikipedia.org/wiki?curid=1510551" title="Glinna Wielka">
Glinna Wielka

Glinna Wielka (niem. "Glien See, Gliesee, Grosser Gliensee") – jezioro położone w zachodniej części Pobrzeża Szczecińskiego w obrębie mezoregionu Wzgórz Bukowych.
Powierzchnia lustra wody wynosi 75,6 ha., objętść obliczana jest na 6 238,7 tys. m³.
Do jeziora wpływa strumień Wężówka (w przeszłości także Suchy Potok, obecnie jest to dopływ Słonecznego Potoku), uchodzi z niego jeden z dopływów Krzekny – "Kanał Glinna".
Jezioro Glinna Wielka jest największym z jezior występujących na południowym obrzeżu Puszczy Bukowej. Na skutek procesu wypłycania się południowo-wschodnia zatoka wyodrębniła się od reszty jeziora, w związku z czym należy mówić o dwóch jeziorach: Glinnie Wielkiej i Glinnie Wąskiej.
Wyróżnia się pięć zatok: płn.-zach. Zatoka Wężówki albo Pieprzową, na której północnym krańcu znajduje się ujście Wężówki; na płn.-wsch. Zatoka Leniwa albo Gniła, tu uchodzi krótki ciek z jeziora Leniwego, na płd.-zach. Zatoka Krzekny, do której wpływa jeden z potoków uważany w niektórych starszych opracowaniach za potok źródłowy Krzekny i obok, najsłabiej zarysowana Zatoka Ujście, gdzie znajduje się wypływ "Kanału Glinna"; na płd.-wsch. część dawnej Zatoki Promna, która wąską i płytką cieśniną o długości ok. 300 m łączy się z jeziorem Glinna Wąska.
U nasady półwyspu rozdzielającego zatokę Leniwą i Promna grodzisko wczesnośredniowieczne.
Jezioro było proponowane do ochrony jako rezerwat przyrody dla zachowania roślinności wodnej, nawodnej i przybrzeżnej.
W badaniach z 1997 wody jeziora zakwalifikowano do III klasy czystości oraz do II kategorii podatności na degradację.
Przy północno-zachodnim brzegu na polanie "Łużec" znajduje się krzyżówka szlaków turystycznych ( Szlak im. Stanisława Grońskiego i Szlak PTTK „Wiercipięty”)

</doc>
<doc id="1510554" url="https://pl.wikipedia.org/wiki?curid=1510554" title="Wda Świecie">
Wda Świecie

 Klub Sportowy Wda Świecie – polski wielosekcyjny klub sportowy ze Świecia, założony w 1957 roku. Do najbardziej znanych sekcji należą sekcja piłki nożnej oraz sekcja boksu. Ponadto istnieje sekcja lekkoatletyczna, kick-boxing, rugby i sekcja tenisa. Posiada bazę sportową: stadion lekkoatletyczny, salę sportową, dwa treningowe boiska piłkarskie, korty tenisowe.
Sekcja piłkarska.
Informacje o klubie.
Data założenia klubu: 
8 marca 1957 r.
Historia nazwy klubu:
Barwy: niebiesko-biało-czerwone
Sukcesy
Stadion Wdy Świecie.
Prezes klubu: Krzysztof Kosecki

</doc>
<doc id="1510562" url="https://pl.wikipedia.org/wiki?curid=1510562" title="Stacja Maszynowo-Traktorowa">
Stacja Maszynowo-Traktorowa

Stacje Maszynowo-Traktorowe, Ośrodki Maszynowo-Traktorowe (OMT) – przedsiębiorstwa państwowe, prowadzące obsługę maszynową rolnych gospodarstw spółdzielczych.
Powstały w Związku Radzieckim w latach 20. XX wieku, po 17 września 1939 pojawiły się na terenach Polski zajętych przez ZSRR, a po 1945 w całej Polsce.
Zajmowały się wynajmowaniem maszyn rolniczych oraz ich naprawami. Zlikwidowane w latach 1958-1959, w PRL na ich miejsce utworzono Państwowy Ośrodek Maszynowy.

</doc>
<doc id="1510565" url="https://pl.wikipedia.org/wiki?curid=1510565" title="Wodnogama indochińska">
Wodnogama indochińska



</doc>
<doc id="1510570" url="https://pl.wikipedia.org/wiki?curid=1510570" title="Claus Vissing">
Claus Vissing

Claus Krosbang Vissing (ur. 6 czerwca 1986 w Grindsted) – duński żużlowiec.
Trzykrotny złoty medalista drużynowych mistrzostw Danii (2004, 2006, 2007).

</doc>
<doc id="1510575" url="https://pl.wikipedia.org/wiki?curid=1510575" title="Peter Farkas">
Peter Farkas



</doc>
<doc id="1510576" url="https://pl.wikipedia.org/wiki?curid=1510576" title="Glinna Wąska">
Glinna Wąska

Glinna Wąska (niem. "Langer Gliensee, Der lange Gliensee") – jezioro położone w zachodniej części Pobrzeża Szczecińskiego w obrębie mezoregionu Wzgórz Bukowych.
Powierzchnia 12,5 ha.
Do jeziora wpływa ciek z Jeziora Dereń.
Jezioro Glinna Wąska powstało wskutek procesu wypłycania się południowo-wschodniej zatoki, która oddzieliła się od reszty jeziora Glinna Wielka. Obecnie poprzez wąską i płytką cieśninę, stanowiącą część dawnej Zatoki Promna o dług. ok. 300 m łączy się z jeziorem Glinna Wielka. Woda w jeziorze nie jest przezroczysta, a dno muliste. Brzegi od południa i wschodu wysokie (do 12 m), zarośnięte drzewami i krzewami; brzeg północny jest częściowo podmokły.

</doc>
<doc id="1510584" url="https://pl.wikipedia.org/wiki?curid=1510584" title="Majer Bogdański">
Majer Bogdański

Majer Bogdański (ur. 14 lipca 1912 w Piotrkowie Trybunalskim, zm. 4 września 2005 w Londynie) – polski muzyk i kompozytor, polityk Bundu oraz plutonowy Wojska Polskiego narodowości żydowskiej.
Życiorys.
Urodził się w Piotrkowie Trybunalskim w ubogiej, żydowskiej rodzinie stolarza. Jego matka Frymeta, której grób znajduje się na piotrkowskim cmentarzu żydowskim, osierociła go, kiedy miał 13 lat. Po ukończeniu czterech klas chederu zaczął pracować, aby pomóc ojcu w utrzymaniu czworga rodzeństwa. Zgodnie z życzeniem matki wyuczył się na krawca. W międzyczasie dokształcał się w szkole państwowej oraz studiował Talmud. Wówczas również, za namową kolegi z warsztatu krawieckiego wstąpił do Cukunftu, młodzieżówki Bundu. W Bundzie poznał swoją przyszłą żonę, Esterę Wolsztajn.
W latach 30. odbywał służbę wojskowa w 4 pułku artylerii ciężkiej w Łodzi. Jako jedyny Żyd ze swego rocznika dostał się do szkoły podoficerskiej, gdzie został awansowany na kaprala. 24 sierpnia 1939 został zmobilizowany do wojska. Po wybuchu II wojny światowej w Chełmie, radzieckie czołgi wzięły całą kompanię do niewoli. Deportowano ich do gułagu 1000 km na północny wschód od Archangielska. W 1941 wstąpił do armii Andersa. W kampanii włoskiej 1944, w składzie 4 batalionu strzelców karpackich, walczył m.in. pod Monte Cassino i Ankoną. 
Po zakończeniu wojny osiadł w Londynie, gdzie pracował jako krawiec, a jednocześnie stał się ważną postacią żydowskiej kultury, komponując ponad 400 utworów do wierszy w jidysz. Politycznie wspierał Partię Pracy, był też członkiem powołanej w latach 70. Grupy Żydowskich Socjalistów (ang. "Jewish Socialists' Group"). Był jednym z ostatnich w Wielkiej Brytanii „łączników” współczesnej kultury żydowskiej z przedwojennymi tradycjami bundowskimi. Działał na rzecz pojednania polsko-żydowskiego. Zmarł w Londynie.

</doc>
<doc id="1510588" url="https://pl.wikipedia.org/wiki?curid=1510588" title="Ikarios">
Ikarios

Imię Ikarios nosiły dwie postaci z mitologii greckiej:

</doc>
<doc id="1510594" url="https://pl.wikipedia.org/wiki?curid=1510594" title="Powiat baranowicki">
Powiat baranowicki

Powiat baranowicki – powiat utworzony 1 sierpnia 1919 r. pod Zarządem Cywilnym Ziem Wschodnich z części powiatów słuckiego i nowogródzkiego, następnie w województwie nowogródzkim II Rzeczypospolitej. Jego stolicą były Baranowicze. Powierzchnia wynosiła 3497 km². W skład powiatu wchodziło 10 gmin i 2 miasta.
Powiat utworzono z gmin: Howezna, Łań, Kleck, Siniawka, Lachowicze, Niedźwiedzice powiatu słuckiego oraz gmin: Mir, Żuchowicze, Horodziej, Czernichowo, Snów, Stołowicze, Nowa Mysz, Darewo, Jastrzębl, Ostrów, Krzywoszyn powiatu nowogródzkiego.
1 kwietnia 1920 r. do powiatu baranowickiego przyłączono gminę Kruhowicze z powiatu słuckiego.
7 listopada 1920 r. pod Zarządem Terenów Przyfrontowych i Etapowych z powiatu wyłączono gminy: Łań, Sieniawka, Kleck, Snów, Howiezna, Horodziej, Mir i Zuchowicze do nowo utworzonego powiatu nieświeskiego. Równocześnie gmina Kruhowicze znalazła się w powiecie łuninieckim.
Oświata.
W powiecie baranowickim okręgu brzeskiego ZCZW, w roku szkolnym 1919/1920 działało 49 szkół powszechnych i 2 szkoły średnie. Ogółem uczyło się w nich 4253 dzieci i pracowało 110 nauczycieli.
Demografia.
Według spisu ludności w grudniu 1919 roku powiat baranowicki okręgu brzeskiego ZCZW zamieszkiwały 178 212 osoby. Na jego terytorium znajdowało się 831 miejscowości, z których 4 miały 1–5 tys. mieszkańców, 2 miały 5–10 tys. mieszkańców, i jedna powyżej 10 tys. mieszkańców. Były nią Baranowicze z 10 373 mieszkańcami.
Według Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru białoruskiego, to znaczy Białorusini stanowili na nim narodowość dominującą.
Teza powyższa nie ma odzwierciedlenia w oficjalnych danych statystycznych. Według spisu powszechnego z 1931 roku, powiat zamieszkiwało 161 088 osób, z których zadeklarowało jako język ojczysty: polski – 74 916 (47%), a białoruski – 68 630 (43%).

</doc>
<doc id="1510600" url="https://pl.wikipedia.org/wiki?curid=1510600" title="Kinder Bueno">
Kinder Bueno

Kinder Bueno – czekoladowy baton, będący własnością marki Kinder i produkowany przez firmę Ferrero. W środku batona znajduje się krem z orzechami laskowymi oblany polewą czekoladową. Pierwszy raz wyprodukowany w 1990 we Włoszech. W 1995 roku został rozpowszechniony w Ameryce Łacińskiej, Malezji, Izraelu i Grecji. Pod koniec lat 90. XX wieku dostępny w Kanadzie i Wielkiej Brytanii. W Stanach Zjednoczonych trudno jest go kupić. W 2006 wprowadzono nowy smak – zamiast polewy czekoladowej mlecznej jest polewa z białej czekolady. Innym smakiem jest gorzka czekolada.

</doc>
<doc id="1510604" url="https://pl.wikipedia.org/wiki?curid=1510604" title="Demba Ba">
Demba Ba

Demba Ba (ur. 25 maja 1985 w Sèvres) – senegalski piłkarz, który występował na pozycji napastnika.
Życiorys.
Kariera klubowa.
Od 2005 był zawodnikiem klubów: francuskiego FC Rouen, belgijskiego Excelsior Mouscron i niemieckiego TSG 1899 Hoffenheim. 
24 stycznia 2011 podpisał 3,5-letni kontrakt z londyńskim klubem West Ham United FC, kwota odstępnego 800 tys. euro. 1 lipca 2011 podpisał kontrakt z angielskim klubem Newcastle United, obowiązujący 3 lata; bez odstępnego. 4 stycznia 2013 podpisał kontrakt z londyńską Chelsea FC, kwota odstępnego 8,50 mln euro. Następnego dnia, w debiucie przeciwko Southampton F.C. w Pucharze Anglii, strzelił dwa gole, przyczyniając się do zwycięstwa 5:1 swojego nowego klubu. 8 kwietnia 2014 strzelił zwycięską bramkę w ostatnich minutach gry ćwierćfinału Ligi Mistrzów przeciwko Paris Saint-Germain F.C., dzięki której londyńczycy awansowali do półfinału tych rozgrywek.
18 lipca 2014 Demba Ba został nowym piłkarzem tureckiego klubu Beşiktaşu JK, kwota odstępnego 6,00 mln euro. 1 lipca 2015 związał się trzyletnim kontraktem z chińskim klubem Shanghai Greenland Shenhua, kwota odstępnego 13,00 mln euro; w 2017 wypożyczony został do Beşiktaş JK. 
31 stycznia 2018 podpisał kontrakt z tureckim klubem Göztepe SK, bez odstępnego. Następnie w latach 2018–2019 ponownie był zawodnikiem chińskiego klubu Shanghai Greenland Shenhua, bez odstępnego.
22 stycznia 2019 podpisał kontrakt z tureckim klubem İstanbul Başakşehir, umowa do 30 czerwca 2021; bez odstępnego.
Kariera reprezentacyjna.
W reprezentacji Senegalu zadebiutował 2 czerwca 2007 na stadionie Benjamin Mkapa National Stadium (Dar es Salaam, Tanzania) podczas eliminacji do Pucharu Narodów Afryki w meczu przeciwko reprezentacji Tanzanii. 

</doc>
<doc id="1510606" url="https://pl.wikipedia.org/wiki?curid=1510606" title="Russo-Bałt">
Russo-Bałt

Russo-Bałt lub Russo-Baltique (ros. "Руссо-Балт") – przedsiębiorstwo założone w 1869 roku w Rydze na terenie Imperium Rosyjskiego (obecnie Łotwa), produkujące samochody między 1908 a 1923 r. Od 2003 roku marka Russo-Bałt kontynuowana jest przez „Russo Balt Company” z siedzibą w Moskwie. Russo-Bałt to także łotewska fabryka przyczep mająca swoją siedzibę w Rydze.
Historia i opis przedsiębiorstwa.
Fabryka została założona w 1869 roku w Rydze na terenie ówczesnego Imperium Rosyjskiego. Pierwotnie przedsiębiorstwo produkowało wagony kolejowe i było spółką zależną od firmy Van der Zypen &amp; Charlier z Kolonii, (Niemcy). W 1894 roku większość jej akcji została sprzedana inwestorom z Rygi i Sankt Petersburga. W 1908 oku rozpoczęto produkcję samochodów, których rocznie powstawało od 100 do 140. Przedsiębiorstwo budowało również specjalne wersje aut osobowych, które trafiły m.in. na dwór carski. W 1912 roku model Russo-Bałt C24-50 startował w rajdzie Monte Carlo. Po rewolucji w 1917 roku została otwarta druga fabryka w Sankt Petersburgu, gdzie budowano na podwoziach samochodów produkowanych w Rydze, samochody opancerzone. W 1918 roku gdy Łotwa uzyskała niepodległość, fabrykę całkowicie przeniesiono do Sankt Petersburga, żeby w 1922 roku przenieść ją do zakładów BTAZ w Moskwie, gdzie została zlikwidowana w 1923 roku. 
Tylko dwa oryginalne samochody Russo-Bałt przetrwały do dzisiaj. Jeden z nich można oglądać w muzeum w Rydze, zaś drugi w muzeum w Moskwie. W 2003 roku w Moskwie zostało założone przedsiębiorstwo Russo-Balt Company oraz Gerg GmbH, gdzie stworzono model Impression.
Russo-Bałt to także przedsiębiorstwo, które produkuje przyczepy różnego rodzaju na Łotwie w Rydze, jednak niemające poza nazwą nic wspólnego z przedwojenną i obecnie kontynuowaną marką Russo-Bałt.
Russo-Bałt Impression.
Prace nad samochodem trwały od roku 2003. Pojazd został stworzony przez rosyjskie przedsiębiorstwo Russo-Balt Company oraz niemiecką spółkę Gerg GmbH. Karoseria samochodu wykonana została z włókna szklanego, pojazd otrzymał podwójnie doładowany silnik V12 o mocy 555 KM. 

</doc>
<doc id="1510609" url="https://pl.wikipedia.org/wiki?curid=1510609" title="Wężówka (dopływ Glinny Wielkiej)">
Wężówka (dopływ Glinny Wielkiej)

Wężówka (niem. "Pfeffer Bach") – strumień płynący w Puszczy Bukowej położonej w województwie zachodniopomorskim.
Długości ok. 2,1 km.
Wężówka wypływa z jeziora Jezioro Wężówka i płynie na południe wąską doliną początkowo podmokłą i zabagnioną, następnie tworzy charakterystyczny „kanion” o wysokich stromych zboczach. Na dnie strumienia zalegają głazy, kamienie i zwalone pnie drzew, przejście wzdłuż niego jest dużą atrakcją krajoznawczą. Uchodzi do jeziora Glinna Wielka (Zatoka Wężówki).
Zobacz też.
 Szlak PTTK „Wiercipięty”

</doc>
<doc id="1510613" url="https://pl.wikipedia.org/wiki?curid=1510613" title="Kaura">
Kaura



</doc>
<doc id="1510615" url="https://pl.wikipedia.org/wiki?curid=1510615" title="Kozi róg (film)">
Kozi róg (film)

Kozi róg (bułg. "Козият рог") – bułgarski film fabularny z 1971 roku w reżyserii Metodiego Andonowa.
Opis fabuły.
Akcja filmu rozgrywa się w czasach osmańskich. Młody człowiek, mieszkający w Rodopach żyje skromnie, ale szczęśliwie. Jego los ulega dramatycznej zmianie, kiedy Turcy napadają na jego dom i gwałcą jego żonę. Żona wkrótce potem umiera, a on zabiera córkę i wyrusza w góry. Tam wychowuje córkę "po męsku", starając się, aby nienawidziła Turków, tak jak on. Córka popełnia samobójstwo, kiedy się dowiaduje, że ojciec zabił jej ukochanego – młodego górala. 

</doc>
<doc id="1510622" url="https://pl.wikipedia.org/wiki?curid=1510622" title="Wężówka (jezioro)">
Wężówka (jezioro)

Wężówka (niem. "Schlangensee") – jezioro położone w zachodniej części Pobrzeża Szczecińskiego w obrębie Wzgórz Bukowych, na południe od Kołowa w województwie zachodniopomorskim, w powiecie gryfińskim, w gminie Stare Czarnowo.
Powierzchnia 2,29 ha.
Jezioro położone w Puszczy Bukowej, w wąskim głębokim obniżeniu terenu (zbocza powyżej 20 m wys. względnej). Linia brzegowa jest nierozwinięta. Z południowego krańca jeziora wypływa strumień o tej samej nazwie tj. Wężówka. Przy północno-zachodnim krańcu jeziora przechodzi Szlak PTTK „Wiercipięty”.

</doc>
<doc id="1510623" url="https://pl.wikipedia.org/wiki?curid=1510623" title="Murawlenko">
Murawlenko

Murawlenko, ros. Муравленко – miasto w Rosji, w Jamalsko-Nienieckim Okręgu Autonomicznym. Około 37 tys. mieszkańców. Prawa miejskie od 1990. Nazwa na cześć Wiktora Murawlenki, inżyniera górnictwa naftowego.

</doc>
<doc id="1510627" url="https://pl.wikipedia.org/wiki?curid=1510627" title="Kęstutis Daukšys">
Kęstutis Daukšys

Kęstutis Daukšys (ur. 31 stycznia 1960 w Olicie) – litewski polityk, ekonomista, przedsiębiorca, minister gospodarki w latach 2005–2006, były poseł na Sejm Republiki Litewskiej.
Życiorys.
W 1983 ukończył studia ekonomiczne na Uniwersytecie Wileńskim. Przez dwa lata na tej uczelni pracował jako asystent w Katedrze Ekonomii Politycznej. Następnie był zatrudniony na stanowisko zastępcy kierownika działu planowania w biurze konstrukcyjno-projektowym. Pod koniec lat 80. służył w Armii Radzieckiej, po czym wrócił do swojego poprzedniego miejsca pracy na stanowisko starszego specjalisty w dziale handlu zagranicznego. Odbył następnie roczny kurs w zakresie promocji międzynarodowej w moskiewskim Instytucie Gospodarki Narodowej im. Plechanowa.
Od 1990 związany z działalnością biznesową, krótko był menedżerem ds. eksportu w spółce "Agro Lietuva". Następnie do 1995 pełnił funkcję dyrektora spółki "Balticum", a później do 1998 i ponownie krótko w 2004 grupy spółek "Balticum". W okresie 1998–2004 był dyrektorem generalnym i przewodniczącym rady nadzorczej spółki akcyjnej "Kilimai".
W 2004 z ramienia Partii Pracy uzyskał mandat posła na Sejm. Był zastępcą przewodniczącego frakcji parlamentarnej tego ugrupowania. Po rezygnacji w 2005 Viktora Uspaskicha z urzędu ministra gospodarki, na skutek uzgodnień koalicyjnych objął to stanowisko. Zajmował je do czasu wyjścia DP z koalicji w 2006. Od tego też roku pełnił funkcję przewodniczącego Partii Pracy w związku z dymisją Viktora Uspaskicha, który jednak w 2007 stanął ponownie na czele swojego ugrupowania. Jednocześnie kierował frakcją sejmową DP.
W wyborach parlamentarnych w 2008 Kęstutis Daukšys po raz drugi wszedł do Sejmu z listy krajowej DP. W 2012 uzyskał reelekcję na kolejną kadencję. W wyborach w 2016 nie wywalczył reelekcji. W marcu 2018 przystąpił do Litewskiej Socjaldemokratycznej Partii Pracy.

</doc>
<doc id="1510628" url="https://pl.wikipedia.org/wiki?curid=1510628" title="Kestutis Dauksys">
Kestutis Dauksys



</doc>
<doc id="1510630" url="https://pl.wikipedia.org/wiki?curid=1510630" title="Barania Przełęcz">
Barania Przełęcz

Barania Przełęcz (słow. "Baranie sedlo", niem. "Grünseejoch", "Téryjoch", węg. "Zöld-tavi-hágó", "Téry-horhos") – położona na wysokości 2389 lub 2393 m n.p.m., ostro wcięta przełęcz, znajdująca się pomiędzy masywami Spiskiej Grzędy i Baranich Rogów w słowackich Tatrach Wysokich.
Przełęcz stanowi najniższy punkt długiej bocznej grani na odcinku od Baranich Rogów do Łomnicy. Pomiędzy przełęczą a wierzchołkiem Spiskiej Grzędy położone jest jeszcze drugie, mniej wybitne wcięcie – Spiski Przechód.
Bezpośrednio powyżej Baraniej Przełęczy (na północny zachód) wznosi się skalisty garb zwany Baranim Mnichem, który stanowi jeden z wielu drugorzędnych obiektów znajdujących się w masywie Baranich Rogów.
Polska i słowacka nazwa pochodzą od sąsiedniego masywu Baranich Rogów. Nazewnictwo węgierskie i niemieckie odnosi się do Zielonego Stawu Kieżmarskiego i do pierwszego zdobywcy pobliskiego Durnego Szczytu, Ödöna Téryego.
Widok z przełęczy jest stosunkowo ograniczony, jednak interesujący. Przełęcz ta była wykorzystywana przez koziarzy do poruszania się pomiędzy Doliną Kieżmarską a Doliną Małej Zimnej Wody. Przez jej siodło prowadzi najpopularniejsza droga na Baranie Rogi. Droga ta nie jest znakowana, jednak znajdują się przy niej 130-metrowe łańcuchy po stronie Doliny Dzikiej.
Historia.
Pierwsze wejścia turystyczne:

</doc>
<doc id="1510632" url="https://pl.wikipedia.org/wiki?curid=1510632" title="Złota Madonna">
Złota Madonna

Złota Madonna z Essen (niem. "Goldene Madonna") – rzeźbiony wizerunek Marii z Dzieciątkiem Jezus pochodzący z dawnego żeńskiego opactwa kanoniczek w Essen (Północna Nadrenia-Westfalia, Niemcy). Obecnie jest eksponowana w kaplicy przy północnym ramieniu transeptu katedry w tymże mieście, która wchodzi w skład historycznego opactwa. 
Rzeźba datowana jest na ok. 980 i jest jednym z najstarszych w dziejach sztuki pełnoplastycznych przedstawień Madonny, na północ od Alp. Dzieło zachowało pierwotną złotą okładzinę, stąd też wywodzi się nazwa posągu. 
Nazwa ta rozpowszechniła się w XIX stuleciu, w dobie romantyzmu. Rzeźba została opisana w liturgicznym manuskrypcie jako: "dat gulden build onser vrouwen" (dosłownie: "złote wyobrażenie Naszej Pani"). Inwentarz skarbca z 1626 wspomina "ein gross Marienbelt, sitzend uff einen sthuell mit lauteren golt uberzogen" ("wielki wizerunek Marii siedzącej na tronie pokryty szczerym złotem"). 
Dzieło jest cennym przykładem sztuki ottońskiej, do dnia dzisiejszego jest obiektem czci i symbolem tożsamości ludności zamieszkującej Zagłębie Ruhry, zachowując swój pierwotny kultowy charakter.
Wygląd.
Jest to pełnoplastyczna rzeźba wykonana z drewna lipowego (według wcześniejszych badaczy ze śliwy lub gruszy), o powierzchni niemal całkowicie pokrytej złotem. Jej wysokość wynosi 74 cm, szerokość podstawy – 27 cm. Grubość złotej warstwy wynosi 0,25 mm. 
Maryja została ukazana w pozycji siedzącej, na tronie. W prawej ręce trzyma jabłko, a lewą podtrzymuje Dzieciątko, które wykonuje gest błogosławieństwa. Matka Jezusa odziana jest w długą sięgającą stóp tunikę o długich rękawach, ponadto ma zawieszoną na ramionach tzw. palię – wstęgę charakterystyczną dla mody rzymskiej, archetyp paliusza, na której jest zawieszona plakietka (gotycka z XIV w.) w formie czteroliścia z widocznym płaskorzeźbionym orłem. Fałdy szat są gęste, w większości o diagonalnych układach, szaty w niektórych miejscach ściśle przylegają do ciała (m.in. dobrze widoczny jest zarys kolan i nóg Marii oraz Dzieciątka). Stopy Marii spoczywają na skale. Głowa Matki Bożej jest okryta welonem, który nie przysłania uszu, zza welonu widać opadające na plecy włosy. Jezus odziany jest w długie szaty, podobnie jak w przypadku Marii ma odsłonięte stopy. Jego głowę otacza ozdobna aureola. Jezus trzyma w lewej ręce księgę, którą lekko przytula do piersi. Księga zdobiona jest kamieniami szlachetnymi. Podkreślona została relacja wzrokowa pomiędzy Matką Bożą i Zbawicielem za pomocą pozy (Jezus siedzi w poprzek). Duże, błękitne oczy Marii i Jezusa wykonane są techniką cloisonné – jedną z odmian emalii komórkowej. Oprócz czterolistnej plakietki późniejszym dodatkiem jest lewa ręka Dzieciątka wykonana z pozłacanego srebra w XIV wieku, powstała na miejscu dawnej, zaginionej.
Symbolika.
Złota Madonna należy do wczesnych przedstawień o charakterze kultowym. Okres powstawania rzeźb tego typu przypada na przełom IX i X wieku, miejsce to zachodnia część Europy łacińskiej. We Francji co prawda zachowało się jedno dzieło tego typu – figura św. Fides (Conques, skarbiec przy kościele Santa Foy), lecz źródła wspominają o wielu innych tego typu dziełach. Posągi kultowe Madonny powstawały po X w., posąg z Essen stanowił dla nich prototyp. Przykładami są Madonna z katedry w Clermont-Ferrand oraz liczne XII-wieczne Madonny na terenie Owernii. W przypadku Rzeszy w dobie panowania Ottonów w rzeźbie o charakterze kultowym wykształciły się od strony tematycznej dwie odmiany – Madonny z Dzieciątkiem oraz krucyfiksy. Do tych pierwszych należy oprócz Złotej Madonny późniejsza rzeźba Marii z Dzieciątkiem znajdująca się w skarbcu katedry w Hildesheim, do drugich najlepszym przykładem jest koloński krucyfiks Gerona. Ponadto w rzeźbie dostrzegalne są recepcje sztuki antycznej, przede wszystkim hellenistyczne i rzymskie figurki Izydy z Horusem oraz przedstawienia opiekuńczych bóstw-matron. Późniejsze przedstawienia figuralne powstałe jeszcze za Ottonów zrywają z recepcją form antycznych, która była obecna od sztuki karolińskiej. 
Dla podkreślenia kultowego charakteru wewnątrz rzeźb umieszczano relikwie. Złota Madonna jest swego rodzaju figuralnie ukształtowanym relikwiarzem. 
Od strony treściowej Madonna została ukazana jako "Nova Eva", o czym świadczy jabłko, które trzyma w prawej dłoni, ponadto kieruje ten owoc w stronę Dzieciątka. Ukazany został zbawczy aspekt Chrystusa i Marii i zapowiedź zwycięstwa człowieka nad grzechem. Jabłko, które jest starotestamentowym owocem grzechu, w przypadku dzieła z Essen symbolizuje zbawienie.
Przypuszcza się, iż Złota Madonna jest fundacją ksieni Matyldy – opatki z Essen, wnuczki cesarza Ottona I Wielkiego.

</doc>
<doc id="1510637" url="https://pl.wikipedia.org/wiki?curid=1510637" title="Obiekt Hoaga">
Obiekt Hoaga

Obiekt Hoaga – galaktyka pierścieniowa znajdująca się w głowie konstelacji Węża na granicy z Wolarzem. Została odkryta w 1950 roku przez Arthura Hoaga. Galaktyka ta jest odległa o około 600 milionów lat świetlnych od Ziemi, a jej średnica wynosi około 121 tys. lat świetlnych. 
Obiekt Hoaga jest jedną z najbardziej wyjątkowych galaktyk. Na zewnątrz galaktyki znajduje się wyraźnie oddzielony pierścień, którego wewnętrzna i zewnętrzna średnica wynoszą odpowiednio 75 i 121 tysięcy lat świetlnych, zdominowany przez jasne, niebieskie gwiazdy. W centrum obiektu znajduje się okrągłe, świecące na żółto (dzięki starym gwiazdom) jądro o średnicy 17 tysięcy lat świetlnych. Pomiędzy tymi elementami znajduje się przerwa, która wydaje się być całkowicie przezroczysta. W przerwie tej widoczna jest inna galaktyka pierścieniowa znajdująca się w górę od centrum, daleko za obiektem. Nie oznacza to jednak, że przerwa ta jest pusta, może ona zawierać dużą liczbę słabych gwiazd.
Pierścieniowa struktura Obiektu Hoaga sugeruje jego podobieństwo do Galaktyki Koło Wozu, jednak w pobliżu nie znajdują się żadne galaktyki, które mogłyby być odpowiedzialne za kolizję. Przyczyna powstania Obiektu Hoaga i innych odkrytych już podobnych obiektów nie jest znana. Według jednej z dwóch teorii galaktyki tego typu mogą należeć do nietypowej klasy galaktyk spiralnych, w których dwa ramiona spiralne przekształciły się w okrąg. Według drugiej teorii galaktyka tego typu byłaby dawną galaktyką eliptyczną, która wchłonęła inną galaktykę i wytworzyła pierścień materii gwiazdotwórczej.

</doc>
<doc id="1510638" url="https://pl.wikipedia.org/wiki?curid=1510638" title="Kost Łewyckyj">
Kost Łewyckyj



</doc>
<doc id="1510641" url="https://pl.wikipedia.org/wiki?curid=1510641" title="Herb gminy Wieprz">
Herb gminy Wieprz

Herb gminy Wieprz stanowi tarcza typu hiszpańskiego. W polu czerwonym miecz o głowni srebrnej i rękojeści złotej między dwoma trójliśćmi koniczyny z łodygami do środka srebrnymi, nad nimi (w głowie tarczy) otwarta korona złota. Liście wywodzą się ze znaku napieczętnego wsi Wieprz (trzy trójliścia koniczyny i dwa kwiaty) używanego w XIX wieku i I ćwierci XX wieku.

</doc>
<doc id="1510645" url="https://pl.wikipedia.org/wiki?curid=1510645" title="Józef Longin Ostaszewski">
Józef Longin Ostaszewski

Józef Longin Ostaszewski (ur. 15 marca 1875 w Staninie, zm. 25 czerwca 1942 w Warszawie) – polski lekarz, działacz społeczny, historyk, popularyzator dziejów i kultury ziem północnego Mazowsza, wydawca, publicysta i malarz.
Życiorys.
Był synem administratora majątku ziemskiego w Staninie, Piotra Ostaszewskiego i Bronisławy z Kickich. Po ukończeniu gimnazjum w Radomiu, studiował od 1896 na Wydziale Lekarskim Uniwersytetu Warszawskiego, który ukończył w 1902. Powołany do wojska rosyjskiego wziął udział jako lekarz wojskowy w wojnie rosyjsko-japońskiej i w I wojnie światowej.
Od 1910 mieszkał w Mławie, gdzie kierował szpitalem miejskim. Zyskał popularność jako lekarz-społecznik, wrażliwy na biedę ludzką. Ubogim chorym bezpłatnie udzielał porad lekarskich i nierzadko dawał pieniądze na lekarstwa.
Zajmował się dziejami północnego Mazowsza i Prus Wschodnich. Opublikował szereg artykułów i szkiców oraz prace naukowe i popularnonaukowe, m.in. "Z dziejów mławskiego Mazowsza. Szkic historyczny" (1934), "Dzieje pierwotne szczepu mazurskiego. Studium historyczno-językoznawcze" (1935), "Genealogia Mazurów pruskich" (1936) i "Osobliwości historyczne Mławy" (1937).
Był działaczem Polskiej Macierzy Szkolnej, Polskiego Związku Zachodniego, Towarzystwa Dobroczynności, Stowarzyszenia Młodzieży Akademickiej, Towarzystwa Gimnastycznym „Sokół” i Towarzystwa Śpiewaczego „Lutnia”.
Przyczynił się do powstania w Mławie muzeum regionalnego (1926) i Towarzystwa Miłośników Miasta Mławy (1937).
Zajmował się malarstwem (głównie olejnym). Ocalał jego autoportret z czasów wojny rosyjsko-japońskiej i portrety kobiet ("Portret matki", 1908, "Żebraczka", 1924, "Portret kobiety", 1915, "Portret dziewczyny", 1926). Malował też pejzaże, sceny rodzajowe (np. "Dziady żebrzące", "Pochód Sokolic"), kwiaty oraz lokalne zabytki (np. ratusz mławski).
Po ataku hitlerowskich Niemiec na Polskę we wrześniu 1939 r., w obawie przed aresztowaniem opuścił Mławę i zamieszkał w Warszawie u swego syna Stefana, porucznika rezerwy, który wkrótce potem, wywieziony (w transporcie z rotmistrzem Pileckim) do obozu koncentracyjnego Auschwitz zmarł w obozie 3 lutego 1941.
Zmarł w Warszawie rok po śmierci syna, dnia 25 czerwca 1942. Pochowany został na cmentarzu Wojskowym na Powązkach. Odznaczony był Złotym Krzyżem Zasługi.
Jego imię nosi ulica i szkoła w Mławie. Jego prace malarskie znajdują się w Muzeum Ziemi Zawkrzeńskiej w Mławie i w zbiorach prywatnych.

</doc>
<doc id="1510655" url="https://pl.wikipedia.org/wiki?curid=1510655" title="Biczogony">
Biczogony



</doc>
<doc id="1510656" url="https://pl.wikipedia.org/wiki?curid=1510656" title="Dobropolski Potok">
Dobropolski Potok

Dobropolski Potok (niem. "Dobberphuler Bach") – strumień płynący w Puszczy Bukowej położonej w województwie zachodniopomorskim; długość ok. 5 km.
Strumień wypływa ze wschodniej części Wielkiego Moczaru, płynie na południe skrajem Puszczy Bukowej, tuż przy Polanie Dobropolskiej i malowniczą dolinką przez uroczysko Kamieńce a potem wśród pól, przecina mokradła pozostałe po zarastającym jeziorze Krzekno Małe i wpada do Krzekny z jej lewego brzegu powyżej mokradeł po dawnym jeziorze Krzekno Wielkie.

</doc>
<doc id="1510657" url="https://pl.wikipedia.org/wiki?curid=1510657" title="Powiat stołpecki">
Powiat stołpecki

Powiat stołpecki – powiat utworzony 12 grudnia 1920 r. pod Zarządem Terenów Przyfrontowych i Etapowych z części powiatu mińskiego (gminy: Zasław, Raków, Iwieniec, Pierszaje, Rubieżewicze, Zasule, Stołpce i Świeżeń). 19 lutego 1921 r. wszedł w skład nowo utworzonego województwa nowogródzkiego II Rzeczypospolitej. Jego stolicą były Stołpce. W skład powiatu wchodziło 7 gmin i 2 miasta.

</doc>
<doc id="1510669" url="https://pl.wikipedia.org/wiki?curid=1510669" title="Przywileje dla Gdańska">
Przywileje dla Gdańska

Przywileje dla Gdańska, przywileje kazimierzowskie () – grupa przywilejów nadanych miastu Gdańsk w latach 1454–1457 przez króla Kazimierza Jagiellończyka (1427–1492), w zamian za udział gdańszczan po stronie Polski w wojnie trzynastoletniej z zakonem krzyżackim oraz liczne pożyczki na prowadzenie wojny udzielane polskiemu królowi. 
Historia.
Z chwilą inkorporacji Gdańska, 6 marca 1454, miasto przyjęło zwierzchność króla polskiego i zrównane zostało w prawach z innymi polskimi miastami królewskimi. Jednocześnie król powierzał Gdańskowi troskę o bezpieczeństwo tej części państwa i czynił go pośrednikiem w morskiej wymianie handlowej. Mennica gdańska otrzymała prawo bicia własnej monety z imieniem królewskim. 
16 czerwca połączono organizmy miejskie Głównego Miasta, Osieku, Starego Miasta i Nowego Miasta, a przywilej elbląski zapewniał, że w promieniu 30-40 km nie powstanie żaden zamek, natomiast Gdańsk na tym terenie będzie miał wyłączność praw miejskich.
9 lipca 1455 przywilejem piotrkowskim król zakazywał wprowadzania w Gdańsku ceł i opłat portowych, ponad już istniejące. Odtąd cła miały być w gestii króla, który dążył do ich zniesienia i ożywienia handlu polskiego kupiectwa z gdańskim. W maju 1457 Gdańsk otrzymał królewski przywilej subsydiarny (tzw. wielki przywilej). Dotyczył on ceł na towary przewożone pomiędzy Polską a miastem. Zniesiony został obowiązek wyładunku w komorach celnych towarów transportowanych drogą wodną z Polski, Litwy i Rusi. Król zniósł cło wiślane i lądowe na terenie całych Prus. W Gdańsku zniósł ostatecznie cło funtowe (nałożone przez Krzyżaków i będące powodem niezadowolenia gdańszczan).
Kolejnym przywilejem miasta było prawo obsadzania urzędników miejskich. Rada miasta mogła udzielać obcym kupcom pozwoleń na prowadzenie handlu w Gdańsku, ale otwierać i zamykać żeglugę portową mógł tylko król. Kazimierz Jagiellończyk pozostawił sobie także prawo patronatu nad Kościołem Mariackim i prawo obsadzania proboszcza tej parafii. W związku z przyłączeniem Gdańska do Polski miasto zyskało w swoim herbie i na fladze złotą koronę.
Liczne przywileje dla Gdańska wynikały z niedoceniania przez króla roli dostępu do morza i panowania nad Bałtykiem. W rezultacie niewłaściwej interpretacji stały się one przyczyną nieporozumień między gdańszczanami a późniejszymi władcami Polski.

</doc>
<doc id="1510672" url="https://pl.wikipedia.org/wiki?curid=1510672" title="Albański Kościół Greckokatolicki">
Albański Kościół Greckokatolicki



</doc>
<doc id="1510673" url="https://pl.wikipedia.org/wiki?curid=1510673" title="Henrikas Žukauskas">
Henrikas Žukauskas

Henrikas Žukauskas (ur. 19 lipca 1951 w Kownie) – litewski polityk, inżynier, minister środowiska w latach 2000–2001, poseł na Sejm Republiki Litewskiej.
Życiorys.
W 1975 ukończył studia w Wileńskim Instytucie Inżynierii Budownictwa (przekształconym później w Wileński Uniwersytet Techniczny im. Giedymina) ze specjalnością w zakresie architektury. Następnie do 1990 pracował w instytucjach publicznych (w tym administracji komunalnej Kowna) jako projektant.
Od 1990 do 1991 zasiadał w radzie miejskiej Kowna, pełniąc funkcje zastępcy mera. Następnie do 1997 prowadził firmę reklamową „Style”, był też założycielem telewizji Kaunas plius TV. W okresie 1998–2000 pełnił funkcję zastępcy dyrektora departamentu rozwoju miejskiego w Wilnie. W 2002 został wybrany do wileńskiej rady miasta.
W 2000 uzyskał mandat posła na Sejm z ramienia Litewskiego Związku Liberałów. W nowo utworzonym rządzie Rolandasa Paksasa w tym samym roku objął stanowisko ministra środowiska, które utracił w 2001 po rozpadzie koalicji. W 2002 odszedł z LLS i wraz z byłym premierem współtworzył Partię Liberalno-Demokratyczną.
W wyborach parlamentarnych w 2004 został ponownie wybrany, z ramienia koalicji Rolandasa Paksasa, Porządek i Sprawiedliwość. W kadencji tej wielokrotnie zmieniał kluby parlamentarne – zasiadał we frakcjach Partii Pracy, łączonej, Partii Demokracji Obywatelskiej, a od 2007 do końca kadencji w Związku Liberałów i Centrum. W 2008 nie ubiegał się o reelekcję.

</doc>
<doc id="1510674" url="https://pl.wikipedia.org/wiki?curid=1510674" title="Henrikas Zukauskas">
Henrikas Zukauskas



</doc>
<doc id="1510676" url="https://pl.wikipedia.org/wiki?curid=1510676" title="Perka rdzawa">
Perka rdzawa

Perka rdzawa ("Mycteroperca rubra") – gatunek morskiej ryby głębinowej z rodziny strzępielowatych (Serranidae).
Występowanie.
Występuje w Albanii, Algierii, Angoli, Beninie, Bośni i Hercegowinie, Kamerunie, Republice Zielonego Przylądka, Kongu, Demokratycznej Republice Konga, Chorwacji, Cyprze, Wybrzeżu Kości Słoniowej, Egipcie, Gwinei Równikowej, Gabonie, Gambii, Ghanie, Grecji, Gwinei, Gwinei Bissau, Izraelu, Włoszech, Libanie, Liberii, Libii, Malcie, Mauretanii, Maroku, Nikaragui, Nigerii, Portugalii, Senegalu, Serbii, Czarnogórze, Sierra Leone, Słowenii, Hiszpanii, Syrii, Togo, Tunezji, Turcji, Saharze Zachodniej i na Wyspach Świętego Tomasza i Książęca.
Odżywia się mięczakami i małymi rybami.

</doc>
<doc id="1510678" url="https://pl.wikipedia.org/wiki?curid=1510678" title="Louis Beaulieu">
Louis Beaulieu



</doc>
<doc id="1510679" url="https://pl.wikipedia.org/wiki?curid=1510679" title="John Godina">
John Godina

John Godina (ur. 31 maja 1972 w Fort Sill) – amerykański lekkoatleta, medalista olimpijski, 3-krotny mistrz świata w pchnięciu kulą.
Przebieg kariery.
Największe międzynarodowe sukcesy odnosi w pchnięciu kulą, są to m.in. :
Uprawia on również rzut dyskiem jednak bez tak ogromnych sukcesów jak w kuli, jego najważniejsze osiągnięcia w dysku to 4. miejsce podczas Pucharu Świata (Johannesburg 1998, Godina wygrał konkurs pchnięcia kulą podczas tej imprezy), 5. miejsce na Mistrzostwach Świata (Ateny 1997) oraz 3. miejsce na Finale Grand Prix IAAF (Fukuoka 1997). Zdobył również brąz na Igrzyskach Dobrej Woli (Nowy Jork 1998, na tej samej imprezie zdobył też złoto w kuli).

</doc>
<doc id="1510681" url="https://pl.wikipedia.org/wiki?curid=1510681" title="Koreański">
Koreański



</doc>
<doc id="1510682" url="https://pl.wikipedia.org/wiki?curid=1510682" title="Colette Boylet">
Colette Boylet



</doc>
<doc id="1510686" url="https://pl.wikipedia.org/wiki?curid=1510686" title="Chiński">
Chiński



</doc>
<doc id="1510687" url="https://pl.wikipedia.org/wiki?curid=1510687" title="Rita da Cascia">
Rita da Cascia



</doc>
<doc id="1510688" url="https://pl.wikipedia.org/wiki?curid=1510688" title="Trojanie">
Trojanie



</doc>
<doc id="1510690" url="https://pl.wikipedia.org/wiki?curid=1510690" title="Mojżesz Steinberg">
Mojżesz Steinberg

Mojżesz Steinberg (ur. 1901, zm. 1987 w Nowym Jorku) – polski rabin, pierwszy powojenny naczelny rabin Krakowa.
Pochodził z rodziny o tradycjach rabinackich. W 1934 objął urząd rabina w Brodach. Przeżył Holokaust, później został mianowany pierwszym powojennym naczelnym rabinem Krakowa. W 1947 opuścił Polskę i udał się do Nowego Jorku. W Stanach Zjednoczonych pracował naukowo, był talmudystą i przewodniczącym bejt dinu z ramienia "Rabbinical Council of America".

</doc>
<doc id="1510691" url="https://pl.wikipedia.org/wiki?curid=1510691" title="Dominik Staszewski">
Dominik Staszewski

Dominik Staszewski (ur. 1861 w Mławie, zm. 26 czerwca 1926 w Płocku) – polski prawnik i historyk regionalny.
Rodzina.
Był synem Florentyna Euzebiusza Delfina i Józefy z Wojciechowskich. W 1889 w Szydłowie wziął ślub z pochodząca stamtąd Anną Honoratą Majewską, córką Modesta i Anny z Gruzlewskich. Mieli troje dzieci: Jerzego (1890–1968), Stefana (ur. 1896) i Martę Jadwigę (1900–1966, po mężu Szypułkowska).
Życiorys.
Ukończył Gimnazjum Gubernialne w Płocku, a w 1887 studia prawnicze na Uniwersytecie Warszawskim. W latach 1896–1907 był sędzią pokoju w Jednorożcu w Puszczy Zielonej. Miał przydzieloną działkę ziemi we wsi Stegna, na której wypróbowywał nowe sposoby gospodarowania. Wyniki swej pracy przekazywał okolicznym Kurpiom, w celu podniesienia poziomu kultury rolnej na tych terenach. 
W 1903 współzakładał Szkołę Handlową w Mławie (dziś II Liceum Ogólnokształcące im. Stanisława Wyspiańskiego w Mławie). 
Od 1907 aż do śmierci był notariuszem przy kancelarii hipotecznej sędziego pokoju miasta Płocka. Był członkiem Zarządu Towarzystwa Naukowego Płockiego, a także inicjatorem wznowienia działalności tej organizacji. Angażował się również w działalność innych płockich stowarzyszeń, m.in. Płockiego Towarzystwa Wioślarskiego. Działał społecznie w Mławskim Towarzystwie Śpiewaczym "Lutnia". Swoje artykuły zamieszczał m.in. na łamach następujących czasopism: "Echa Płockie i Łomżyńskie", "Głos Płocki" (był członkiem komitetu redakcyjnego), "Kurier Płocki", "Gazeta Ludowa", "Gazeta Codzienna", "Gazeta Polska". Teksty przedrukowywano albo streszczano w "Kurierze Warszawskim", "Kurierze Rolniczym" czy "Gazecie Świątecznej".
W 1912 założył spółdzielnię tytoniową "Spójnia". Miała ona charakter wytwórczy. Staszewski zatrudniał w niej 31 pracowników.
Zmarł w Płocku i został pochowany na starym cmentarzu parafialnym. W Mławie jest ulica jego imienia.
Publikacje.
Pobyt w Jednorożcu udokumentował wydaną w 1903 pracą pt. "Moralność i umoralnienie Kurpiów" "(odbitka z "Ech Płockich i Łomżyńskich")". Przedstawił w niej poglądy na temat tego, jak specyficzne warunki życia miały wpływ na rozwój społeczny, gospodarczy i kulturalny Kurpiów. Krytykował m.in. zjawisko masowej emigracji zarobkowej z Kurpiowszczyzny do Prus i Ameryki.
Ponadto był autorem książek: 

</doc>
<doc id="1510692" url="https://pl.wikipedia.org/wiki?curid=1510692" title="Mycteroperca rubra">
Mycteroperca rubra



</doc>
<doc id="1510693" url="https://pl.wikipedia.org/wiki?curid=1510693" title="Wyspa Ratmanowa">
Wyspa Ratmanowa

Wyspa Ratmanowa (Duża Diomeda; ros. "остров Ратманова") – należąca do Rosji jedna z dwóch Wysp Diomedesa położona w Cieśninie Beringa. Nazwana na cześć oficera marynarki Makara Ratmanowa.
Historia.
Wyspa Ratmanowa leży około 4 km od Little Diomede Island, drugiej z Wysp Diomedesa. Podobnie jak i ona, po raz pierwszy została odkryta dla Europy przez Vitusa Beringa 16 sierpnia 1728. Do okresu zimnej wojny wyspę zamieszkiwały dwie społeczności Inuitów posługujących się językiem inupiak. Na północnym końcu wyspy znajdowała się osada Kunga, opuszczona wraz z końcem XIX wieku, prawdopodobnie w wyniku głodu. W południowo-zachodniej części wyspy leżała osada Imaqthliq. Jej mieszkańców w 1948 przeniesiono na kontynent do Naukan, a w 1958 do większych miast Czukockiego Okręgu Autonomicznego. W 1948 na Dużej Diomedzie żyło nie więcej niż 20 Inuitów; według wspomnień najstarszych mieszkańców Little Diomede, Kunga pozostawała niezamieszkana. Do 2001 na wyspie funkcjonowała placówka wojskowa z dwudziestoosobową załogą. Obecnie na wyspie znajduje się rosyjska stacja pogodowa, brak stałych mieszkańców.
Ostoja ptaków.
Od 2004 BirdLife International uznaje wyspę za ostoję ptaków IBA. Wymienia trzy gatunki, które zaważyły na tej decyzji; są to nurniczek krasnodzioby ("Aethia psittacula"), nurniczek czubaty ("A. cristatella") oraz nurniczek malutki ("A. pusilla").

</doc>
<doc id="1510694" url="https://pl.wikipedia.org/wiki?curid=1510694" title="Ceolfrith">
Ceolfrith



</doc>
<doc id="1510695" url="https://pl.wikipedia.org/wiki?curid=1510695" title="Alexandre Ledru-Rollin">
Alexandre Ledru-Rollin

Alexandre-Auguste Ledru-Rollin (ur. 2 lutego 1807 w Paryżu – zm. 31 grudnia 1874 w Fontenay-aux-Roses) – adwokat, dziennikarz i polityk francuski, jeden z liderów opozycji republikańskiej w czasie monarchii lipcowej, kandydat w wyborach prezydenckich 1848, ponownie w opozycji w czasach II Cesarstwa, wolnomularz
Republikanin.
Pochodził z rodziny drobnomieszczańskiej o tradycjach republikańskich. W wieku 22 lat rozpoczął pracę jako adwokat w Paryżu, gdzie wsławił się prowadzeniem spraw dziennikarzy-republikanów. W 1841 został wybrany deputowanym departamentu Mans, w Izbie Deputowanych sytuował się na skrajnej lewicy.
W 1843 rozpoczął publikację gazety "Reforma", wokół której skupiły się środowiska radykalnych republikanów, wśród nich Louis Blanc, Godefroy Cavaignac, Ferdinand Flocon i François Arago. Gazeta ta szybko stała się jednym z dwóch, obok umiarkowanego "Nationala", najchętniej czytanych dzienników we Francji. Ledru-Rollin słynął z konsekwentnego opowiadania się za republiką, był znakomitym mówcą, co – pomimo faktycznego braku skonkretyzowanego programu ekonomicznego – zapewniło mu ogromną popularność wśród robotników i mieszczan. W 1846 opublikował słynny manifest, w którym domagał się wprowadzenia głosowania powszechnego. Publikacja tego dokumentu, wydrukowanego w ogromnym jak na tamte czasy 150 tysięcznym nakładzie, kosztowała go długi proces sądowy, który jednak przyniósł wyrok uniewinniający i jeszcze większy szacunek na francuskiej lewicy.
W latach 1847-1848 Ledru-Rollin należał do liderów tzw. kampanii bankietowej, przemawiając w czasie republikańskich bankietów i aktywnie agitując za wprowadzeniem republiki. Mimo tego wybuch rewolucji w lutym 1848 poważnie go zaskoczył (chociaż we wcześniejszych mowach parlamentarnych odwoływał się do możliwości wybuchu społecznego), co nie przeszkodziło mu wziąć w niej udziału. Ledru-Rollin wygłosił w Izbie Deputowanych słynną mowę, w której stanowczo sprzeciwiał się powołaniu regencji we Francji.
II Republika.
Po zwycięskiej rewolucji lutowej Ledru-Rollin wszedł w skład siedmioosobowego Rządu Tymczasowego, a od 25 lutego przejął obowiązki ministra spraw wewnętrznych. Reprezentował radykalne skrzydło republikańskie. Dokonał poważnych roszad osobowych w administracji państwowej, zmieniając urzędników czasów monarchii lipcowej na republikanów oraz zmieniając nazwę stanowiska prefekta na komisarza, odwołując się do instytucji komisarza Konwentu z czasów rewolucji francuskiej. Zajmował się również kulturą i sztuką. W kwietniu i maju 1848 występował jednak przeciwko manifestacjom organizowanym przez radykalną lewicą (głównie blankistów), natomiast w czasie dni czerwcowych wykazał ostentacyjny brak zainteresowania zachodzącymi wydarzeniami. Mimo tego nadal uważany był za skrajnego radykała i odsunięty od władzy po stłumieniu powstania czerwcowego.
W wyborach na prezydenta II Republiki otrzymał 381 026 głosów, co dało mu trzecią pozycję. Była to dla niego ogromna porażka, w świetle wcześniejszej popularności klęską było przejście wielu robotników na stronę zwycięskiego Ludwika Napoleona Bonapartego. Ledru-Rollin zachował jednak wpływy w reorganizującym się stronnictwie zjednoczonych radykałów i socjalistów i poważnie wpływał na kształt programu tej partii. Organizował propagandę republikańską przed wyborami parlamentarnymi w maju 1849, a po zdobyciu mandatu do Zgromadzenia Narodowego stanął na czele najbardziej radykalnej frakcji. W czerwcu 1849 usiłował drogą zbrojnego powstania obalić rząd Odilona Barrota, za co został pozbawiony mandatu. Nie czekając na proces, uciekł wówczas do Londynu.
Działalność emigracyjna.
Ledru-Rollin w ograniczonym stopniu wspierał działalność opozycji republikańskiej we Francji. W 1871 opublikował broszurę, w której rozważał możliwość całkowitej rezygnacji z obieralnego rządu, której jednak nie rozwinął. Wrócił do ojczyzny w 1871, został formalnie wybrany deputowanym, lecz nie odgrywał już żadnej roli politycznej.
Jest pochowany na cmentarzu Père-Lachaise. Jego imię nosi również stacja metra oraz bulwar w Paryżu oraz w Mans.

</doc>
<doc id="1510697" url="https://pl.wikipedia.org/wiki?curid=1510697" title="Mychajło Wołoszyn">
Mychajło Wołoszyn

Mychajło Wołoszyn (ur. 5 maja 1878 - zm. 29 lipca 1943) – ukraiński działacz polityczny i społeczny, adwokat, oficer Legionu Ukraińskich Strzelców Siczowych.
Działał w zarządzie głównym organizacji "Sokił" (Sokił-Batko), był członkiem Ukrajinśkiej Bojowej Uprawy. Jako oficer rezerwy w sierpniu 1914 został powołany w szeregi Legionu USS, początkowo jako dowódca kurenia, w latach 1915-1918 zajmował się naborem ochotników do USS w stanicy we Lwowie.
W okresie międzywojennym był działaczem Ukraińskiego Zjednoczenia Narodowo-Demokratycznego, oraz obrońcą w wielu procesach politycznych.

</doc>
<doc id="1510698" url="https://pl.wikipedia.org/wiki?curid=1510698" title="Carol Lewis">
Carol Lewis

Carol LeGrant Lewis (ur. 8 sierpnia 1963 w Birmingham, w stanie Alabama) – amerykańska lekkoatletka, medalistka mistrzostw świata w skoku w dal, dwukrotna uczestniczka letnich igrzysk olimpijskich (Los Angeles 1984, Seul 1988).
Największym sukcesem na międzynarodowych zawodach było z pewnością zdobycie brązowe medalu podczas Mistrzostw Świata (Helsinki 1983). Jej rekord życiowy wynosi 7.04 m i został ustanowiony 21 sierpnia 1985 w Zurychu. Jest młodszą siostrą Carla Lewisa, jednego z najwybitniejszych lekkoatletów w historii - 9-krotnego mistrza olimpijskiego i 8-krotnego mistrza świata.

</doc>
<doc id="1510701" url="https://pl.wikipedia.org/wiki?curid=1510701" title="Powiat wileńsko-trocki">
Powiat wileńsko-trocki

Powiat wileńsko-trocki – jeden z 8 powiatów województwa wileńskiego II Rzeczypospolitej powstały pomiędzy 1923 a 1924 r. z połączenia dawnych powiatów guberni wileńskiej: wileńskiego i trockiego. Urząd starostwa mieścił się w Wilnie przy ulicy Sołacz 3. W skład powiatu wchodziło 17 gmin, 2 miasta i 12 miasteczek.

</doc>
<doc id="1510710" url="https://pl.wikipedia.org/wiki?curid=1510710" title="Łapadło">
Łapadło

Łapadło (spadochron) – urządzenie do zatrzymywania klatki szybowej w razie zerwania się liny nośnej. Łapadło powoduje automatyczne zaciśnięcie szczęk hamulcowych na szynach, po których prowadzona jest klatka. Stosowanie łapadeł jest wymagane przez prawo.

</doc>
<doc id="1510717" url="https://pl.wikipedia.org/wiki?curid=1510717" title="Free Tibet">
Free Tibet

Free Tibet – drugi album polskiego zespołu jazowego Tymański Yass Ensemble.
Twórcy.
Gościnnie:

</doc>
<doc id="1510723" url="https://pl.wikipedia.org/wiki?curid=1510723" title="9 Pułk Piechoty (austro-węgierski)">
9 Pułk Piechoty (austro-węgierski)

Galicyjski Pułk Piechoty Nr 9 (IR. 9) – pułk piechoty cesarskiej i królewskiej Armii.
Historia pułku.
Pułk został utworzony w 1725 roku.
W czasie wojny francusko-austriackiej 1859 w szeregach pułku walczył porucznik Adolf Amort.
Okręg uzupełnień nr 9 Stryj na terytorium 10 Korpusu.
W 1888 roku pułk otrzymał „na wieczne czasy” imię marszałka polnego Franza Sebastiana Karla Josepha Clerfayt de Croix.
Pułk obchodził swoje święto 4 czerwca w rocznicę bitwy pod Magenta stoczonej w 1859 roku.
Kolory pułku: jasnozielony (apfelgrün), guziki złote.
Skład narodowościowy: Ukraińcy – 73%, inni 27%.
W 1868 roku sztab pułku stacjonował w Sybinie (węg. "Nagyszeben", , natomiast Główna stacja okręgu uzupełnień i kancelaria rachunkowa () pozostawała w Stryju.
W następnym roku sztab pułku został przeniesiony do Ołomuńca ("Olmütz") i włączony w skład 2 Brygady V Dywizji. Komenda rezerwowa i stacja okręgu uzupełnień pozostawała w Stryju. Pułk otrzymał nazwę wyróżniającą „Galicyjski”.
W 1880 roku pułk został przeniesiony do Maglaj na okupowane terytorium Bośni i Hercegowiny, a w 1882 roku do Lwowa.
W latach 1883–1897 służbę w pułku pełnił porucznik Alfred Redl.
W 1888 roku pułk został przeniesiony ze Lwowa do Jarosławia, a Komenda Okręgu Uzupełnień pozostała w Stryju. W 1889 roku sztabu pułku razem z 3. i 4. batalionem stacjonował w Jarosławiu, 2. batalion w Radymnie, a 1. batalion i Komenda Okręgu Uzupełnien w Stryju.
W 1902 roku pułk stacjonował w Przemyślu z wyjątkiem 2. batalionu, który pozostawał w okręgu uzupełnień w Stryju. Cały pułk wchodził w skład 47 Brygady Piechoty należącej do 24 Dywizji Piechoty. W 1906 roku 3. batalion został przeniesiony do Radymna. Dyslokacja i podporządkowanie pułku nie uległo zmianie do 1914 roku.
W czasie I wojny światowej w szeregach pułku walczyli między innymi kapitanowie Władysław Kozubowski (†23 XI 1914) i Artur Manowarda oraz porucznicy: Stefan Halewski-Hrycyszyn, Józef Hoszowski, Stanisław Krzyż, Michał Lauer i Wilhelm Lobkowitz. Lekarzem pułkowym był starszy lekarz sztabowy 2. klasy Fanciszek Lewicki.
Szefowie pułku.
Kolejnymi szefami pułku byli:

</doc>
<doc id="1510725" url="https://pl.wikipedia.org/wiki?curid=1510725" title="Reed Smoot">
Reed Smoot

Reed Smoot (ur. 10 stycznia 1862 w Salt Lake City w Utah, zm. 9 lutego 1941 w Saint Petersburgu na Florydzie) – amerykański polityk związany z Partią Republikańską.
W latach 1903–1933 był przedstawicielem stanu Utah w Senacie Stanów Zjednoczonych.
Był jednym z wnioskodawców ustawy Smoota-Hawleya – aktu prawnego, który podniósł cła na ponad 20 tysięcy towarów importowych i w opinii wielu współczesnych ekonomistów przyczynił się do pogłębienia i przedłużenia wielkiego kryzysu.

</doc>
<doc id="1510733" url="https://pl.wikipedia.org/wiki?curid=1510733" title="Gods &amp; Monsters">
Gods &amp; Monsters



</doc>
<doc id="1510735" url="https://pl.wikipedia.org/wiki?curid=1510735" title="Dalia Teišerskytė">
Dalia Teišerskytė

Dalia Teišerskytė (ur. 27 listopada 1944 w miejscowości Leonava w rejonie rosieńskim) – litewska polityk, dziennikarka, posłanka na Sejm Republiki Litewskiej (2000–2016).
Życiorys.
W 1946 jej ojciec został aresztowany i osadzony w łagrze. Dwa lata później na Syberię zesłano jej matkę i starsze rodzeństwo. Dalia Teišerskytė wraz z dwójką braci pozostała na Litwie pod opieką babki. Rozpoczęła naukę w szkole podstawowej w Kretyndze. W 1953 deportowano ją do obwodu irkuckiego, gdzie zmarli wkrótce jej dwaj bracia. Od 1959 pracowała w gospodarstwie leśnym, powróciła na Litwę w 1962.
Przez rok była zatrudniona w ogrodnictwie na terenie rejonie szkudzkim, następnie uczyła się w technikum technologicznym w Kownie. W 1974 ukończyła studia dziennikarskie na Uniwersytecie Wileńskim.
W latach 1967–1989 pracowała w różnych pismach i organizacjach, była m.in. redaktorem naczelnym czasopism kulturalnych. Później do 2000 związana z prywatną spółką akcyjną.
W 1995 znalazła się wśród założycieli Litewskiej Partii Kobiet, w 1999 przystąpiła do Litewskiego Związku Liberałów. Z ramienia tego stronnictwa w latach 2000–2004 sprawowała mandat posła na Sejm, pełniąc przez rok funkcję przewodniczącej Komisji Etyki i Regulaminowej. W wyborach w 2004 została po raz drugi wybrana do parlamentu, tym razem z listy Związku Liberałów i Centrum. Od 2005 była przewodniczącą podkomitetu ds. kultury. W klubie parlamentarnym LiCS zasiadała do października tego roku, przechodząc do frakcji liberalnej. W 2006 została jednym z założycieli nowego ugrupowania, Ruchu Liberalnego Republiki Litewskiej.
W wyborach parlamentarnych w 2008 po raz trzeci uzyskała mandat deputowanej z listy krajowej swojego ugrupowania. W 2012 została wybrana na kolejną kadencję. W wyborach w 2016 nie uzyskała poselskiej reelekcji. W 2020 powołana przez Sejm w skład Litewskiej Komisji Radia i Telewizji.

</doc>
<doc id="1510737" url="https://pl.wikipedia.org/wiki?curid=1510737" title="Dalia Teiserskyte">
Dalia Teiserskyte



</doc>
<doc id="1510739" url="https://pl.wikipedia.org/wiki?curid=1510739" title="10 Pułk Piechoty (austro-węgierski)">
10 Pułk Piechoty (austro-węgierski)

Galicyjski Pułk Piechoty Nr 10 (IR. 10) – pułk piechoty cesarskiej i królewskiej Armii.
Historia pułku.
Pułk został utworzony w 1715 roku. W latach 1804-1869 patrz 10 Pułk Piechoty Cesarstwa Austriackiego.
Okręg uzupełnień nr 10 Przemyśl na terytorium 10 Korpusu.
Do około 1878 pułk miał siedzibę w Jarosławiu, od około 1879 w Przemyślu.
W 1898 roku sztab pułku razem z 1. i 2. batalionem stacjonował w garnizonie Jarosław, 3. batalion w Przemyślu, a 4. batalion w Radymnie.
Do około 1907 sztab ponownie działał w Jarosławiu, a od około 1908 w Przemyślu.
W 1914 roku pułk stacjonował w Przemyślu z wyjątkiem 1. batalionu, który był detaszowany w miejscowości Bijeljina, w Bośni i Hercegowinie.
Pułk (bez 1. batalionu) wchodził w skład 48 Brygady Piechoty w Przemyślu należącej do 24 Dywizji Piechoty, natomiast 1. batalion był podporządkowany komendantowi 10 Brygady Górskiej w Tuzli należącej do 48 Dywizji Piechoty.
Swoje święto pułk obchodził 22 lipca w rocznicę (Lamač) stoczonej w 1866 roku.
Skład narodowościowy: Ukraińcy – 47%, Polacy – 43%, inni 10%.
Barwy pułkowe: jasnozielony (papageiengrün), guziki srebrne.
Szefowie pułku.
Kolejnymi szefami pułku byli:

</doc>
<doc id="1510741" url="https://pl.wikipedia.org/wiki?curid=1510741" title="45 Galicyjski Pułk Piechoty">
45 Galicyjski Pułk Piechoty



</doc>
<doc id="1510753" url="https://pl.wikipedia.org/wiki?curid=1510753" title="Przejmy">
Przejmy

Przejmy – osada leśna w Polsce położona w województwie mazowieckim, w powiecie przasnyskim, w gminie Jednorożec. Leży przy drodze ze Starej Krępy do Lipy. 
Historia.
Miejscowość wchodzi w skład sołectwa Obórki. Należy do rzymskokatolickiej parafii św. Stanisława Biskupa w Świętym Miejscu.
W XIX wieku Przejmy Rządowe lub Leśne były osadą w gminie Jednorożec powiatu przesnyskiego guberni płockiej, posiadała urząd leśny, dwa domy i liczyła 14 mieszkańców.
W latach 1975–1998 miejscowość administracyjnie należała do województwa ostrołęckiego.
Siedziba leśnictwa Przejmy w Nadleśnictwie Przasnysz. Istniejący do dziś budynek leśniczówki wzniesiony został w latach 20. XX wieku. W pobliżu znajduje się kapliczka upamiętniająca śmierć córki carskiego nadleśniczego w 1867 w wyniku epidemii cholery.
W leśnictwie Przejmy powstaje ośrodek rekreacyjno–edukacyjny dla dzieci, młodzieży i dorosłych. W bezpośrednim sąsiedztwie leśniczówki zlokalizowano ścieżkę edukacyjną o długości 2 km z 12 tablicami tematycznymi poświęconymi problematyce leśnej. Z końcem 2007 w leśniczówce została oddana do użytku Izba Edukacyjna, wyposażona w ekspozycje imitujące zwierzęta w ich naturalnym środowisku oraz gabloty edukacyjne: entomologiczne i zbiory nasion. 
W 1878 urodził się tu Alfons Kühn, minister komunikacji w rządach II RP.

</doc>
<doc id="1510755" url="https://pl.wikipedia.org/wiki?curid=1510755" title="Ewa Rybak">
Ewa Rybak

Ewa Rybak (ur. 22 grudnia 1974) - polska lekkoatletka, oszczepniczka.
Kariera.
Największym sukcesem zawodniczki Skry Warszawa jest złoty medal wywalczony podczas Uniwersjady rozgrywanej w 1999 w Palma de Mallorca. Reprezentowała Polskę na Mistrzostwach Świata (Ateny 1997 - odpadła w kwalifikacjach) oraz na Mistrzostwach Europy (Budapeszt 1998 - 12. miejsce). W 1993 zdobyła brąz mistrzostw Europy juniorów. Była 4-krotną Mistrzynią Polski: w 1996, 1997, 1998 oraz 2002.
Obecnie zamieszkała w Brodnicy.

</doc>
<doc id="1510757" url="https://pl.wikipedia.org/wiki?curid=1510757" title="77 Pułk Piechoty (austro-węgierski)">
77 Pułk Piechoty (austro-węgierski)

Galicyjski Pułk Piechoty Nr 77 – pułk piechoty cesarskiej i królewskiej Armii.
Historia Pułku.
Pułk został sformowany 1 lutego 1860 roku w Budzie () z połączenia 2. i 3. batalionu Galicyjskiego Pułku Piechoty Nr 9 oraz 3. batalionu Galicyjskiego Pułku Piechoty Nr 10.
Na początku lat 60. pułk stacjonował w Sanoku
Okręg uzupełnień nr 77 Sambor na terytorium 10 Korpusu.
W latach 1876–1879 komenda pułk znajdowała się w Königgrätz, od 1880 w Gorazda.
W 1885 dowództwo pułku stacjonowało w Samborze, natomiast w 1914 roku dowództwo pułku oraz bataliony II i III stacjonowały w Przemyślu, IV batalion w Tuzli, natomiast I batalion i Kadra Batalionu Zapasowego (niem. "Ersatzbataillonskader") w Samborze.
Pułk wchodził w skład 48 Brygady Piechoty należącej do 24 Dywizji Piechoty.
Skład narodowościowy oddziału: Ukraińcy – 69%, inni 31%.
Szefowie pułku.
W latach 1860–1869 obowiązki drugiego szefa pułku wykonywał FZM Emil Kussevich von Szamobor, który następnie został szefem Pułku Piechoty Nr 33.

</doc>
<doc id="1510758" url="https://pl.wikipedia.org/wiki?curid=1510758" title="ESO 510-G13">
ESO 510-G13

ESO 510-G13 – zdeformowana galaktyka spiralna znajdująca się w konstelacji Hydry. Galaktyka ta jest odległa około 150 milionów lat świetlnych od Ziemi, a jej średnica wynosi około 105 000 lat świetlnych.
Galaktyka ESO 510-G13 należy do najbardziej intrygujących galaktyk. Z naszego punktu widzenia jest to galaktyka spiralna widziana z boku, posiadająca wyraźne pasmo pyłu wyznaczającego płaszczyznę jej dysku. Pasmo pyłu jest wyraźnie skręcone, co sugeruje, że galaktyka ta w niedawnej przeszłości zderzyła się lub blisko zbliżyła się do innej galaktyki. Istnieje też opinia, że kolizja ta wciąż trwa, a pasmo pyłu jest pozostałością galaktyki wchłanianej przez ESO 510-G13. Podobny proces zachodzi w galaktyce aktywnej Centaurus A. Według innych teorii, dysk został wykrzywiony przez oddziaływanie grawitacyjne pobliskiej galaktyki. Nie jest znany obiekt, który mógłby być za to odpowiedzialny. Mogłaby to być albo mała, sąsiednia galaktyka, albo bardziej odległa i zarazem większa galaktyka należąca do tej samej grupy galaktyk.
Taki typ deformacji często występuje w galaktykach spiralnych. Jest on lepiej widoczny w rozkładzie gazu niż w rozkładzie gwiazd w galaktyce i dlatego jest łatwiej dostrzegalny na falach radiowych. Taką deformację ma Galaktyka Andromedy. Prawdopodobnie również podobna deformacja występuje w Drodze Mlecznej, została wywołana oddziaływaniem grawitacyjnym jej własnej rodziny mniejszych sąsiednich galaktyk.

</doc>
<doc id="1510760" url="https://pl.wikipedia.org/wiki?curid=1510760" title="Gęstość częstości">
Gęstość częstości

Gęstość częstości – wskaźnik wyrażający się stosunkiem częstości danej klasy do rozpiętości przedziału klasowego. Jego zapis matematyczny wygląda następująco:
gdzie:
Gęstością częstości można posłużyć się w celu oceny struktury badanej populacji statystycznej, przy różnych rozpiętościach przedziałów.
Przykładowo – jeżeli badana jest ankietowo wysokość zarobków jakiejś grupy społecznej (populacja statystyczna) i ankietowani mogli wybrać jeden z przedziałów:
wówczas różna szerokość przedziałów może zamazać wyniki badania (zwłaszcza gdy w badaniu zostanie przewidzianych znacznie więcej przedziałów, niż tylko trzy – jak w tym uproszczonym modelu). Dzięki temu wskaźnikowi można uzyskać „regularne rozłożenie wyników”, co ma znaczenie przy konstruowaniu czytelnego diagramu i histogramu przedstawiających wyniki badania.

</doc>
<doc id="1510761" url="https://pl.wikipedia.org/wiki?curid=1510761" title="Muza z zaścianka">
Muza z zaścianka

Muza z zaścianka (oryg. fr. "La Muse du département") – powieść Honoriusza Balzaka z cyklu "Komedia ludzka", opublikowana w 1837 roku. Stanowi część "Scen z życia prywatnego". Inspiracją dla jej napisania była postać George Sand.
Treść.
W prowincjonalnym Sancerre Jean de la Baudraye, dawny spekulant, poślubia w celu zdobycia prestiżu i wpływów ambitną i utalentowaną Dinę Piédefer. Piękna i uzdolniona literacko kobieta źle czuje się jednak na konserwatywnej prowincji, choć jest tam niekwestionowaną królową salonów, zwaną Safo. Nawiązuje zatem romans z przebywającym przejazdem w Sancerre dziennikarzem paryskim Stefanem Lousteau, który zaleca się do niej dla własnej satysfakcji. Porzucona, podejmuje ryzykowną decyzję o samotnej ucieczce do stolicy, gdzie chce spotkać się ze Stefanem, kontynuować ich romans i zarazem zyskać literacką sławę.
Wyjazd do Paryża okazuje się jednak zupełną klęską: romantyzm związku z Lousteau (nigdy zresztą nie opartego na głębokim uczuciu) znika w atmosferze materialistycznej stolicy, zdolności literackie nie zyskują oczekiwanego poklasku, zaś brak paryskich manier dyskwalifikuje panią de la Baudraye na salonach. Załamana duchowo i finansowo kobieta powraca do męża.
Cechy utworu.
"Muza z zaścianka", obok "Honoryny", stanowi studium psychologii kobiety obdarzonej szczególnymi talentami, której społeczeństwo monarchii lipcowej i jego konwenanse nie pozwalają na rozwinięcie skrzydeł. W odróżnieniu jednak od panny des Touches, Dina de la Baudraye nie jest w stanie połączyć zdolności artystycznych ze szlachetnością obyczajową, nie stara się przeciwstawić się regułom wielkiego świata, lecz zaadaptować się do nich i równocześnie realizować się. Choć Dina ma pewne cechy "wielkiego człowieka z prowincji w Paryżu", robiącego za wszelką cenę karierę (Dina nie odrzuca małżeństwa dla pieniędzy i pragnie sławy), w drugiej części utworu okazuje się być jednym z tych niewielu bohaterów "Komedii ludzkiej", których aktywność jest całkowicie spontaniczna, zaś pragnenie sławy i wpływów wynika raczej z wielkiej osobistej energii niż z czysto materialistycznej motywacji.
Konkluzje Balzaka zawarte w dziele były wybitnie pesymistyczne - historia niewątpliwie utalentowanej Diny, piszącej książki dla Lousteau, zwłaszcza w zestawieniu z dziejami Felicyty des Touches, staje się kolejnym dowodem na beznadziejną sytuację kobiet w społeczeństwie współczesnym autorowi, ich zamknięcie w wyznaczonych konwenansem granicach i faktyczne wytyczenie drogi życiowej wbrew ich woli. Klęska Diny ma jednak szerszy wymiar - jest nie tylko klęską kobiety, ale i - podobnie jak w wypadku Lucjana, bohatera "Straconych złudzeń" - porażką człowieka szlachetnego, pragnącego kierować się innymi wartościami niż ślepa pogoń za pieniądzem. Autor podkreśla również uderzający kontrast między Paryżem a prowincją, podobnie jak w "Piotrusi" i "Gabinecie starożytności" przedstawiając charakter życia społecznego poza stolicą.

</doc>
<doc id="1510762" url="https://pl.wikipedia.org/wiki?curid=1510762" title="89 Pułk Piechoty (austro-węgierski)">
89 Pułk Piechoty (austro-węgierski)

Galicyjski Pułk Piechoty Nr 89 (IR. 89) – pułk piechoty cesarskiej i królewskiej Armii.
Historia pułku.
Galicyjski Pułk Piechoty Nr 89 został sformowany 1 stycznia 1883 roku we Lwowie z połączenia czterech batalionów, wyłączonych ze składu galicyjskich pułków piechoty nr 9, 30, 55 i 80. W 1884 roku komenda pułku została przeniesiona do Wiednia, a w 1887 roku do Jarosławia.
W latach 1885-1892 szefem pułku był FZM Emmerich Freiherr von Kaiffel, a od 1895 roku generał piechoty Eugen Maria Vincenz Anton Freiherr von Albori.
Okręg uzupełnień – Gródek. Skład narodowościowy: Ukraińcy – 60%, Polacy – 29%, inni 11%.
W 1889 roku II batalion został dyslokowany do Gródka. W następnym roku batalion w Gródku otrzymał numer II, a w 1893 roku numer I.
W 1894 roku IV batalion został przeniesiony z Jarosławia do Przemyśla, a w następnym roku powrócił do Jarosławia.
W 1897 roku komenda pułku oraz I i IV batalion dyslokowane były w garnizonie Jarosław, II batalion w Gródku, a III batalion w Lubaczowie.
W 1899 roku dotychczasowy III batalion w Lubaczowie otrzymał numer „I”, dotychczasowy II batalion w Gródku otrzymał numer „IV”, natomiast dotychczasowe I i IV bataliony w Jarosławiu otrzymały numery „II” i „III”.
Od 1906 roku komenda pułku oraz I i III bataliony stacjonowały w Jarosławiu, II batalion w Lubaczowie, a IV batalion w Gródku. W następnym roku utworzono kadrę batalionu zapasowego.
W 1912 roku II batalion został przeniesiony z Lubaczowa do Rawy Ruskiej.
W 1914 oddział wchodził w skład IV Brygady Piechoty 2 Dywizji Piechoty X Korpusu, a cztery lata później w skład XXI Brygady Piechoty 11 Dywizji Piechoty XVII Korpusu.
Pułk wziął udział w walkach na froncie włoskim.

</doc>
<doc id="1510763" url="https://pl.wikipedia.org/wiki?curid=1510763" title="Projekt 667BDR">
Projekt 667BDR



</doc>
<doc id="1510765" url="https://pl.wikipedia.org/wiki?curid=1510765" title="Daily Mail">
Daily Mail

Daily Mail – brytyjska gazeta, wydawana w formacie tabloidu. Pierwsze wydanie ukazało się w 1896 roku. Od 1984 wydawana jest niedzielna edycja – „The Mail on Sunday”. W 2006 wydrukowano pierwszy egzemplarz irlandzkiej wersji gazety pt. „Irish Daily Mail”. Jedna z większych gazet w Wielkiej Brytanii.
W 2017 roku redaktorzy angielskojęzycznej Wikipedii uznali, że z powodu niskiej jakości prezentowanych artykułów, ani sama gazeta, ani jej wydanie internetowe, nie spełniają przez encyklopedię internetową i nie można ich uznać za wiarygodne.

</doc>
<doc id="1510767" url="https://pl.wikipedia.org/wiki?curid=1510767" title="18 Pułk Piechoty Obrony Krajowej">
18 Pułk Piechoty Obrony Krajowej

18 Pułk Piechoty Obrony Krajowej Przemyśl – pułk piechoty cesarsko-królewskiej Obrony Krajowej.
Historia pułku.
1 maja 1889 roku w Przemyślu został utworzony Galicyjski Pułk Piechoty Obrony Krajowej Nr 18 z połączenia czterech batalionów, a mianowicie:
Okręgi uzupełnień Obrony Krajowej Przemyśl i Sanok.
Kolory pułkowe: trawiasty (grasgrün), guziki srebrne z numerem „18”. W lipcu 1914 roku skład narodowościowy pułku: 47% – Rusini, 43% – Polacy.
W 1914 roku komenda pułku oraz I i II batalion stacjonował w Przemyślu, natomiast III batalion w Sanoku.
W sierpniu 1914 roku pułk wchodził w skład 89 Brygady Piechoty Obrony Krajowej należącej do 45 Dywizji Piechoty Obrony Krajowej, a ta z kolei do IX Korpusu. W 1918 roku pułk wchodził w skład 90 Brygady Piechoty Obrony Krajowej należącej do tej samej 45 Dywizji Piechoty Obrony Krajowej, która wówczas była podporządkowana komendantowi X Korpusu.
11 kwietnia 1917 roku 18 Pułk Piechoty Obrony Krajowej został przemianowany na 18 Pułk Strzelców.
W czasie I wojny światowej pułk walczył z Rosjanami w 1914 i 1915 roku w Galicji między innymi w okolicach Biecza i Gorlic. Największe straty jednostka poniosła w bitwie pod Gorlicami. Żołnierze pułku są pochowani m.in. na cmentarzach: Cmentarz wojenny nr 65 – Małastów-Kornuta, Cmentarz wojenny nr 196 - Rzuchowa, Cmentarz wojenny nr 33 – Swoszowa. W czasie ofensywy w 1915 roku jednostka walczyła na Lubelszczyźnie, miejscami pochówków poległych są m.in. Strzeszkowice Duże.

</doc>
<doc id="1510770" url="https://pl.wikipedia.org/wiki?curid=1510770" title="Asdic">
Asdic



</doc>
<doc id="1510771" url="https://pl.wikipedia.org/wiki?curid=1510771" title="77 Galicyjski Pułk Piechoty">
77 Galicyjski Pułk Piechoty



</doc>
<doc id="1510772" url="https://pl.wikipedia.org/wiki?curid=1510772" title="Gaussotron">
Gaussotron



</doc>
<doc id="1510773" url="https://pl.wikipedia.org/wiki?curid=1510773" title="Gęstość liczebności">
Gęstość liczebności

Gęstość liczebności – wskaźnik wyrażający się stosunkiem liczebności danej klasy do rozpiętości przedziału klasowego. Jego zapis matematyczny wygląda następująco:
gdzie:
Gęstością liczebności posługujemy się w celu oceny struktury badanej populacji statystycznej, przy różnych rozpiętościach przedziałów.
Przykładowo – jeżeli badana jest ankietowo wysokość zarobków jakiejś grupy społecznej (populacja statystyczna) i ankietowani mogli wybrać jeden z przedziałów:
wówczas różna szerokość przedziałów może zamazać wyniki badania (zwłaszcza gdy w badaniu zostanie przewidzianych znacznie więcej przedziałów, niż tylko trzy – jak w tym uproszczonym modelu). Dzięki temu wskaźnikowi można uzyskać „regularne rozłożenie wyników”, co ma znaczenie przy konstruowaniu czytelnego diagramu i histogramu przedstawiających wyniki badania.

</doc>
<doc id="1510774" url="https://pl.wikipedia.org/wiki?curid=1510774" title="10 Galicyjski Pułk Piechoty">
10 Galicyjski Pułk Piechoty



</doc>
<doc id="1510775" url="https://pl.wikipedia.org/wiki?curid=1510775" title="9 Galicyjski Pułk Piechoty">
9 Galicyjski Pułk Piechoty



</doc>
<doc id="1510777" url="https://pl.wikipedia.org/wiki?curid=1510777" title="Efekt Ortona">
Efekt Ortona

Efekt Ortona (także kanapka Ortona) – technika fotograficzna opracowana przez Michaela Ortona, fotografa z Vancouver. Początkowo polegała na zrobieniu dwóch lekko prześwietlonych zdjęć, z czego jedno było ostre, a drugie rozmyte. Po połączeniu slajdów otrzymuje się rezultat, który jest zwany efektem Ortona.
Obecnie technika ta może być symulowana w programach takich jak Adobe Photoshop czy GIMP przez użycie rozmycia gaussowskiego oraz na odpowiednim manipulowaniu warstwami.

</doc>
<doc id="1510778" url="https://pl.wikipedia.org/wiki?curid=1510778" title="20 Galicyjski Pułk Piechoty">
20 Galicyjski Pułk Piechoty



</doc>
<doc id="1510779" url="https://pl.wikipedia.org/wiki?curid=1510779" title="Dzień, w którym zatrzymała się Ziemia">
Dzień, w którym zatrzymała się Ziemia



</doc>
<doc id="1510780" url="https://pl.wikipedia.org/wiki?curid=1510780" title="Kanapka Ortona">
Kanapka Ortona



</doc>
<doc id="1510784" url="https://pl.wikipedia.org/wiki?curid=1510784" title="Orton">
Orton

W Wielkiej Brytanii:

</doc>
<doc id="1510786" url="https://pl.wikipedia.org/wiki?curid=1510786" title="Tennis Masters Cup 2008">
Tennis Masters Cup 2008

Tennis Masters Cup 2008 – tenisowy turniej ATP rangi Tennis Masters Cup zamykający sezon rozgrywek męskich rozgrywany w dniach 10–17 listopada 2008 roku w Szanghaju na kortach twardych w hali o puli nagród 4 450 000 dolarów amerykańskich.
Gra pojedyncza.
Faza grupowa.
Grupa Czerwona.
Wyniki
Tabela
Grupa Złota.
Wyniki
Tabela
Faza pucharowa.
 
ZWYCIĘZCA
Novak Đoković
Gra podwójna.
Faza grupowa.
Grupa Czerwona.
Wyniki
Tabela
Grupa Złota.
Wyniki
Tabela
Faza pucharowa.
 
ZWYCIĘZCY
 Daniel Nestor
 Nenad Zimonjić

</doc>
<doc id="1510788" url="https://pl.wikipedia.org/wiki?curid=1510788" title="Dzmitryj Bonachau">
Dzmitryj Bonachau

Dzmitryj Bonachau (biał. Дзмітрый Бонахаў; ur. 26 sierpnia 1972 w Pieczkowiczach w rejonie mścisławskim) – białoruski samorządowiec i działacz gospodarczy, od 2006 roku przewodniczący Bobrujskiego Miejskiego Komitetu Wykonawczego.
W 1989 roku rozpoczął pracę jako ślusarz w mścisławskiej fabryce samochodów. Po odbyciu służby wojskowej podjął naukę w Instytucie Kooperatywy w Homlu w obszarze księgowości, kontroli i analizy działalności gospodarczej. Pracował jako prezes miejskiego przedsiębiorstwa drobnego handlu w Mścisławiu, był również pierwszym zastępcą zarządcy handlowego w Osipowiczach oraz wiceprzewodniczącym Osipowickiego Rejonowego Komitetu Wykonawczego tamże. Kierował spółką „Klimowicka Fabryka Likierów i Wódek”. W 2005 roku ukończył Akademię Zarządzania przy Prezydencie Republiki Białorusi ze specjalnością ekonomia i zarządzanie przedsiębiorstwem przemysłowym. 27 grudnia 2006 roku został przewodniczących Bobrujskiego Miejskiego Komitetu Wykonawczego. Za jego kadencji wzniesiono w mieście tzw. pałac lodowy oraz rozpoczęto restaurację twierdzy bobrujskiej.

</doc>
<doc id="1510789" url="https://pl.wikipedia.org/wiki?curid=1510789" title="Skiz">
Skiz



</doc>
<doc id="1510791" url="https://pl.wikipedia.org/wiki?curid=1510791" title="Egidijus Vareikis">
Egidijus Vareikis

Egidijus Vareikis (ur. 26 marca 1958 w Kownie) – litewski polityk, biochemik i politolog, poseł na Sejm Republiki Litewskiej.
Życiorys.
W 1981 został absolwentem chemii na Uniwersytecie Wileńskim, w 1989 uzyskał stopień doktora w zakresie nauk przyrodniczych. W 1990 przebywał na stażach naukowych w Kanadzie i USA, później w latach 90. także na uczelniach w Genewie i Budapeszcie.
Od 1981 pracował w Akademii Nauk ZSRR, od 1990 przez rok pełnił funkcję redaktora jednego z pism naukowych. Na początku lat 90. był doradcą komisji parlamentarnej w litewskim Sejmie. W latach 1992–1993 doradzał ministrowi spraw zagranicznych, po czym do 1994 był niezależnym komentatorem politycznym. Powrócił później do pracy naukowej, od 1995 związany z Uniwersytetem Witolda Wielkiego, gdzie prowadził wykłady m.in. z zakresu integracji europejskiej. Od 1997 do 2000 kierował katedrą politologii, w tym samym okresie ponownie doradzał w MSZ.
Był członkiem Litewskiej Partii Chrześcijańskich Demokratów, następnie jednym z założycieli Nowoczesnych Chadeków. W 2000 uzyskał mandat posła na Sejm z ramienia Nowego Związku (Socjalliberałów), jednak nie wstąpił do klubu parlamentarnego tego ugrupowania. W 2003 przystąpił do Związku Liberałów i Centrum, a rok później przeszedł do Związku Ojczyzny.
W wyborach w 2004 ponownie został deputowanym z ramienia konserwatystów. We wrześniu 2008 w trakcie kolejnej kampanii wyborczej zatrzymano go w trakcie prowadzenia samochodu w stanie nietrzeźwości, co stanowiło wykroczenie zagrożone karą grzywny. Po ujawnieniu tego zdarzenia zapowiedział rezygnację z ubiegania się o reelekcję z zarejestrowanej już listy partyjnej, jednak Główna Komisja Wyborcza stwierdziła niemożność wykreślenia jego nazwiska.
Ostatecznie w wyborach parlamentarnych w tym samym roku Egidijus Vareikis przegrał w swoim okręgu wyborczym, natomiast utrzymał mandat poselski dzięki dobremu wynikowi w ramach listy krajowej. W 2012 uzyskał reelekcję na kolejną kadencję. W 2016 dołączył do Litewskiego Związku Zielonych i Rolników. W wyborach w tym samym roku utrzymał mandat poselski na kolejną kadencję. W 2020 przystąpił do nowego ugrupowania pod nazwą Związek Chrześcijański.

</doc>
<doc id="1510795" url="https://pl.wikipedia.org/wiki?curid=1510795" title="Patologicznie Eklektyczny Roztrząsacz Śmieci">
Patologicznie Eklektyczny Roztrząsacz Śmieci



</doc>
<doc id="1510797" url="https://pl.wikipedia.org/wiki?curid=1510797" title="I Am Kloot">
I Am Kloot

I Am Kloot – angielska grupa muzyczna założona w 1999 w Manchesterze. Twórczość zespołu oscyluje w granicach indie rocka, folk rocka, rocka alternatywnego oraz piosenki poetyckiej.
I Am Kloot tworzyli:
Warstwę muzyczną I Am Kloot cechuje nastrój melancholijny, romantyczny, na starszych albumach czasem również agresywny i mroczny. W podobnej atmosferze utrzymane są teksty piosenek, nierzadko okraszone ironią (oraz autoironią) jak i czarnym humorem. Magazyn "New Musical Express" określił je – w 2001 roku, odnosząc się do debiutanckiego albumu grupy – jako poetyckie, szczere i prowokujące, a ich autora, Johna Bramwella, nazwał mistrzem metafor i postawił obok takich twórców jak Morrissey i Stuart Murdoch. Wokalista I Am Kloot posiada niepospolity, wyrazisty głos. Grupa została nominowana w 2010 roku do nagrody Mercury Prize.
Nazwa zespołu jest nawiązaniem do dwóch filmów: "Klute" (1971, reż. Alan J. Pakula) oraz "Spartakus" (1960, reż. Stanley Kubrick), z którego do historii kina przeszła scena, w której tytułowy bohater wydaje okrzyk „Ja jestem Spartakusem!” (ang. "I am Spartacus!"), wybierając w tym samym śmierć zamiast zdrady.
Historia.
The Mouth.
We wczesnych latach 90. John Bramwell występował wraz z Bryanem Glancym w grupie The Mouth. Glancy (ur. 1966, zm. 2006) był manchesterskim muzykiem (gitarzystą, wokalistą i autorem piosenek), dobrze znanym w tamtejszym środowisku muzycznym. Po jego śmierci grupa I Am Kloot zadedykowała mu album "I Am Kloot Play Moolah Rouge", a grupa Elbow – "The Seldom Seen Kid" (więcej szczegółów w artykułach o poszczególnych albumach).
W latach 1997-1999 Bramwell pracował jako organizator koncertów w manchesterskim klubie Night &amp; Day Café. Peter Jobson poznał się z nim, gdy szukał tam pracy.
Przez rok trio – John Bramwell, Andy Hargreaves i Peter Jobson – grało u boku Glancy'ego. Rola Johna ograniczała się przeważnie do gry na gitarze i śpiewania chórków.
1999–2001.
Pierwsze próby grupy I Am Kloot odbywały się w piwnicy Petera. Muzycy musieli zachować ciszę, by nie przeszkadzać sąsiadom. Fakt ten sprawił, że grupa zaczęła grać lżejszą muzykę.
Swój pierwszy koncert zagrali 19 sierpnia 1999 roku we wspomnianym klubie Night &amp; Day Café.
Produkcji debiutanckiego nagrania zespołu oraz poprzedzających i promujących go singli podjął się wieloletni znajomy Bramwella i Jobsona, Guy Garvey. Bryan Glancy zapoznał Garveya z Bramwellem jeszcze we wczesnych latach 90., gdy grali razem w The Mouth.
Pożyczki w wysokości 1000 funtów na wydanie pierwszego singla udzielił im Guy Lovelady – właściciel niezależnej manchesterskiej wytwórni Ugly Man Records. Płyty zostały wytłoczone na terenie byłej Czechosłowacji. Następnie, Peter Jobson z pomocą Johna Bramwella ręcznie nanieśli nadruki na okładki.
Na pierwszy singiel, wydany nakładem wytwórni Ugly Man Records, wybrano dwa utwory (tzw. podwójna strona A): „Titanic” oraz „To You”. Wydany został 1 listopada 1999 roku w Manchesterze, a na terenie całego kraju 15 grudnia 1999. Grupa I Am Kloot zaczęła zdobywać rozgłos m.in. za sprawą niecodziennych koncertów, podczas których muzykom zdarzało się obrzucić publiczność owocami czy też zaprosić na scenę grupę tancerek.
Kolejnym singlem, również wydanym przez Ugly Man Records, był „Twist”/„86 TV's”, który został wydany w Manchesterze 14 lutego (walentynki) 2000. Zespołem I Am Kloot zainteresowała się wytwórnia We Love You, będąca oddziałem londyńskiej niezależnej wytwórni Wall of Sound. 1 maja 2000, nakładem We Love You, singel „Twist”/„86 TV's” ukazał się na terenie całego kraju. Utwór „Twist” szybko został uznany za manchesterską klasykę. Z piosenką tą wiąże się także historia porozwieszanych przez zespół na terenie Manchesteru, pomazanych czerwoną farbą plakatów zawierających dwuznaczny cytat z piosenki „Twist” ("There's blood on your legs, I love you" – „Na twoich nogach jest krew, kocham cię”), które wywołały protesty niektórych mieszkańców.
19 marca 2000, na kompilacji "We Love You... So Love Us Too" (różni wykonawcy, wyd. We Love You), zamieszczono premierowy utwór pt. „Over My Shoulder”.
Swój pierwszy koncert poza granicami Wielkiej Brytanii zagrali 12 sierpnia 2000 na szwedzkim festiwalu muzycznym Emmaboda. Kolejny zagraniczny występ odbył się pół roku później, w walentynki 2001 roku, w paryskim La Boule Noire (jednakże zespół na swoich oficjalnych stronach podaje, że to on odbył się jako pierwszy).
26 lutego 2001 wytwórnia We Love You wydała singiel „Dark Star”, a miesiąc później – 26 marca, pierwszą płytę długogrającą, zatytułowaną "Natural History". Album wywołał zachwyt krytyków. Johna Bramwella uznano za jednego z ciekawszych autorów swojego pokolenia, a cały zespół prasa zaklasyfikowała do nurtu New Acoustic Movement.
Zaledwie kilka tygodni po premierze "Natural History", wytwórnia We Love You popadła w kłopoty finansowe, przez co na pewien czas sprzedaż albumu na terenie Wielkiej Brytanii została wstrzymana. 25 czerwca 2001 roku został wydany singel „Morning Rain”.
2002–2005.
Później grupa związała się z wytwórnią The Echo Label, nakładem której, 15 września 2003 roku ukazał się ich drugi album studyjny, zatytułowany "I Am Kloot".
Zespół chciał, by jednym z singli promujących płytę był utwór „Proof” (którego wersja demo wydana została wcześniej jako strona B singla „Morning Rain”), jednak decyzją wytwórni singel udostępniono jedynie jako digital download (wyd. 21 czerwca 2004 roku). W teledysku do tego utworu, wyreżyserowanym przez Krishnę Stotta, wystąpił Christopher Eccleston. Wideoklip osiągnął popularność m.in. na kanale MTV2, ze względu na nietypowy charakter ujęć – widać w nim tylko ramiona oraz twarz Ecclestona, której wyraz przechodzi stopniowo od smutku do szerokiego uśmiechu. Singel, a także teledysk, były dostępne na stronie internetowej zespołu oraz wytwórni Echo. W teledysku do singla „3 Feet Tall” (2003), również promującego album "I Am Kloot", wystąpiła żeńska grupa taneczna El Troupe.
Recenzje płyty "I Am Kloot" były entuzjastyczne, a grupę określono mianem „alternatywnych geniuszy”. Zespół został nazwany przez dziennik "The Sun" „najlepiej skrywanym sekretem brytyjskiej muzyki niezależnej”. Było to spowodowane tym, że grupa zdobyła niewspółmiernie małą popularność w stosunku do entuzjazmu, jaki wzbudziła wśród krytyków muzycznych, o czym świadczy chociażby opinia "Time Out": „jeśli aplauzy krytyki zmienić by w sprzedane egzemplarze albumów, I Am Kloot byliby wożeni w karocach zrobionych ze złotych płyt”.
Pomimo tego niedocenienia, grupa I Am Kloot stała się rozpoznawana jako zespół grający emocjonujące, poruszające koncerty. Publiczność bywała zaskoczona siłą brzmienia tego tria, a regularne koncertowanie pozwoliło im na zbudowanie silnej grupy oddanych fanów.
25 stycznia 2005 płyta "I Am Kloot" została pierwszym albumem tego zespołu wydanym w Stanach Zjednoczonych. W marcu 2005 I Am Kloot odbyli swoją pierwszą trasę koncertową po tym kraju.
Data wydania trzeciego albumu studyjnego, "Gods and Monsters", to 11 kwietnia 2005. Nagrania miały miejsce w Moolah Rouge Studios w Stockport. Na płycie znalazł się, wspomniany wyżej, utwór „Over My Shoulder” i został wydany 21 marca 2005 roku jako singiel promujący album. Planowano by kolejnym singlem stał się utwór zamykający album („I Believe”), lecz wytwórnia Echo, podobnie jak w przypadku „Proof”, ograniczyła jego wydanie do formy internetowej. Zespół postanowił opuścić wytwórnię uzasadniając to posunięcie brakiem finansowego wsparcia ze strony Echo. Firma Echo wciąż posiada prawa autorskie do płyty grupy I Am Kloot wydanych do tamtego czasu, co utrudnia próby wznowienia ich wydań.
Po zerwaniu współpracy z wydawnictwem Echo, zespół związał się ze Skinny Dog Records – wytwórnią, do której założycieli należą m.in. Peter Jobson i Guy Garvey. 21 listopada 2005 roku, nakładem tejże wytwórni, został wydany singiel „Maybe I Should”, na którego stronie B znalazł się utwór „Strange Little Girl”. Za produkcję odpowiadali dwaj członkowie grupy Elbow – Guy Garvey i Craig Potter.
2006–2008.
30 października 2006 roku do sprzedaży trafił album pt. "BBC Radio 1 John Peel Sessions", zawierający nagrania zarejestrowane w dwóch sesjach na potrzeby audycji Johna Peela. Pierwszą sesję nagrano 18 lipca 2001, drugą zaś 5 lutego 2004 roku (wyemitowano ją 11 marca 2004).
W późniejszych latach John Bramwell będzie wspominał rok 2006 jako wyjątkowo trudny dla zespołu, zmagającego się w tamtym czasie z problemami finansowymi (po w/w rozstaniu z Echo). Członkowie I Am Kloot dysponowali mocno ograniczonymi funduszami na nagranie kolejnego albumu studyjnego. Płyta, zatytułowana "I Am Kloot Play Moolah Rouge", miała swoją prapremierę jesienią 2007 roku. Była wówczas dostępna jedynie jako edycja limitowana do 2 tys. sztuk, a jej sprzedaż odbywała się wyłącznie na koncertach zespołu od 24 listopada 2007 roku. Oficjalnego wydania album doczekał się po kilku miesiącach, 14 kwietnia 2008 roku. Sesja nagraniowa odbyła się, jak w przypadku albumu "Gods and Monsters", w Moolah Rouge Studios i trwała zaledwie dwa dni. Prowadzący studio bracia: Norman (który wcześniej zagrał w dwóch utworach na albumie "Gods and Monsters") i Colin McLeod, wzięli udział w tworzeniu albumu jako współproducenci muzyczni, a także jako muzycy. Zagrali oni również jako muzycy gościnni na trasie koncertowej promującej ten album. Z kolei John Bramwell i Peter Jobson wystąpili gościnnie na albumie "Rise up &amp; be thankful!" (2008) grupy Bigfinn, do której należą m.in. bracia McLeod.
2009–2011.
Jesienią 2009 roku wydania doczekała się 2-płytowa kompilacja pod tytułem "B", zawierająca strony B singli, rzadkie oraz wcześniej niepublikowane utwory. Od 16 września 2009 album dostępny jest podczas koncertów zespołu, a od 5 października 2009 także za pośrednictwem Townsend Records. „Oficjalnie” album ukazał się 2 listopada 2009
W 2009 roku zespół rozpoczął również rozmowy z Ianem McAndrew – dyrektorem generalnym i założycielem Wildlife Entertainment Ltd (wiodąca na rynku brytyjskim firma zajmująca się managementem artystów), menedżerem grupy Arctic Monkeys oraz Milesa Kane'a. Ian McAndrew pomógł grupie I Am Kloot założyć własną wytwórnię o nazwie Shepherd Moon, co z kolei zaowocowało współpracą z niedawno powstałym EMI Label Services.
8 maja 2010 grupa I Am Kloot wzięła udział w nagrywaniu albumu koncertowego "The Day of the Idiot", na który złożyły się covery utworów z płyty "The Idiot" Iggy'ego Popa. Wydarzenie to miało miejsce w The Heritage Centre w Macclesfield, w ramach Un-convention Factory. I Am Kloot wykonali utwór „Nightclubbing”. Pozostałe grupy biorące udział w wydarzeniu to: Reverend Soundsystem, Young Fathers, Gallops, The Virginmarys, Louis Barabbas &amp; The Bedlam Six, New Education oraz The Whip. Album udostępniono do odsłuchu na portalu SoundCloud.
1 czerwca 2010 miała miejsce internetowa premiera singla „Northern Skies”/„Lately”. Promował on kolejny album grupy, zatytułowany "Sky at Night", wydany 5 lipca 2010 nakładem wspomnianej wytwórni Shepherd Moon. Tak jak w przypadku singla „Maybe I Should”, produkcją zajęli się Guy Garvey i Craig Potter. W teledysku do utworu „Northern Skies”, obok zespołu I Am Kloot, wystąpił ponownie Christopher Eccleston.
11 lipca 2010 płyta "Sky at Night" zadebiutowała na 24 miejscu notowania tygodniowego UK Albums Chart. 20 lipca 2010 znalazła się na liście albumów nominowanych do Mercury Prize 2010. Nominacja ta przyczyniła się do zwiększenia popularności grupy w Europie, a zwłaszcza w Wielkiej Brytanii.
W porównaniu do poprzednich dokonań I Am Kloot, płyta "Sky at Night" okazała się zdecydowanie mniej rockowa, najbardziej spójna, z położonym większym naciskiem na dopracowanie produkcyjne. Jest przy tym bogata brzmieniowo, z teatralnymi aranżacjami oraz gościnnym udziałem różnych muzyków. Na albumie "Sky at Night" zamieszczono m.in. nową wersję utworu „Proof”, która to 6 września 2010 została drugim singlem promującym wydawnictwo. Do jego promocji wykorzystano teledysk z 2003 roku, podkładając pod niego nowe nagranie. Na kolejny singel wybrano utwór „Fingerprints”, którego premiera odbyła się 5 listopada 2010 w serwisie internetowym iTunes.
19 stycznia 2011, w Buxton Opera House (znajdującym się w Buxton w hrabstwie Derbyshire), I Am Kloot zagrali swój pierwszy koncert dla siedzącej publiczności. W lutym 2011 zagrali po raz pierwszy w Australii.
2012–2016.
W 2012 roku grupa I Am Kloot ofiarowała specjalną wersję piosenki „Bigger Wheels” na kompilację "Thirty One". Album ukazał się 12 marca 2012 nakładem The Factory Foundation na potrzeby akcji charytatywnej CALM: Campaign Against Living Miserably. Campaign Against Living Miserably, czyli „kampania przeciwko życiu w rozpaczy”, poświęcona jest zwalczaniu wysokiego współczynnika samobójstw wśród młodych mężczyzn w Wielkiej Brytanii. Na kompilację złożyły się nagrania manchesterskich artystów, w tym m.in. grupy Elbow, Noel Gallagher's High Flying Birds, Everything Everything czy The Whip.
Jesienią 2012 rozpoczęła się promocja szóstego studyjnego albumu grupy I Am Kloot, zatytułowanego "Let It All In". 1 października 2012 odbyła się radiowa premiera piosenki „Hold Back the Night” oraz premiera teledysku do niej. Singel „Hold Back the Night” został wydany w listopadzie 2012 w formie downloadu oraz na limitowanej ilości 7-calowych płyt gramofonowych. 26 listopada 2012 odbyła się premiera teledysku do utworu „These Days Are Mine”. W styczniu 2013 singel „These Days Are Mine” ukazał się jako download oraz w limitowanym nakładzie na 7-calowym winylu. Oficjalna data wydania albumu "Let It All In" to 21 stycznia 2013. 27 stycznia album zadebiutował na 10 miejscu notowania tygodniowego UK Albums Chart
8 lutego 2013 miał swoją premierę teledysk do piosenki „Some Better Day”, w którym w głównej roli wystąpił brytyjski aktor John Simm ("Human Traffic", "Życie na Marsie").
11 lutego 2013 grupa I Am Kloot wzięła udział w sesji "12 Hours to Please Me" zorganizowanej w Abbey Road Studios przez BBC Radio 2 i upamiętniającej 50-lecie nagrania "Please Please Me" – debiutanckiego albumu grupy The Beatles. Tak jak The Beatles nagrali swój album 11 lutego 1963 w ciągu 12 godzin, tak zaproszeni 50 lat później do Abbey Road Studios artyści mieli tylko 12 godzin na nagranie swoich coverów. W wydarzeniu wzięli udział m.in. Joss Stone, Graham Coxon, Mick Hucknall, Gabrielle Aplin oraz grupa Stereophonics. I Am Kloot wykonali utwór „Chains”. 15 lutego 2013 telewizja BBC Four wyemitowała film "" dokumentujący przebieg tej sesji.
22 maja 2014, na kanale BBC One swoją premierę miał miniserial telewizyjny "From There to Here" produkcji BBC, do którego grupa I Am Kloot skomponowała ścieżkę dźwiękową. Album z tą muzyką ukazał się 24 listopada 2014.
6 kwietnia 2015 swoją premierę miała płyta "Fast Food" brytyjskiej piosenkarki Nadine Shah. W nagrywaniu albumu wziął udział Peter Jobson (jako gitarzysta basowy). Nagrania odbywały się w londyńskim studiu The Pool pod okiem Bena Hilliera. Wcześniej, późną jesienią 2013, Jobson towarzyszył Shah jako basista podczas jej europejskiej trasy koncertowej.
13 kwietnia 2015, nakładem wytwórni Walk Tall Recordings/PIAS ukazał się pierwszy w dyskografii I Am Kloot album koncertowy, zatytułowany "Hold Back the Night".
Ostatnie koncerty I Am Kloot miały miejsce w 2016 roku. W listopadzie 2017 w brytyjskim "The Press" ukazały się fragmenty wywiadu, w którym John Bramwell przyznał, że zespół zawiesił działalność.
Fani.
Miłośnikiem twórczości Johna Bramwella określa się m.in. Pete Doherty.
Guy Garvey wymienia wokalistę I Am Kloot jako jednego z artystów, którzy wywarli na niego największy wpływ.
Fanem grupy I Am Kloot jest również Danny Boyle. Umieścił on jeden z utworów zespołu na ścieżce dźwiękowej do filmu "W stronę słońca" (patrz: szczegóły). Reżyser poznał muzykę I Am Kloot dzięki swojej córce, która podczas studiów często chodziła na manchesterskie koncerty zespołu. Danny Boyle z kolei zapoznał z twórczością I Am Kloot Franka Cottrella Boyce'a – brytyjskiego scenarzystę i pisarza, który także stał się ich fanem. W 2010 roku, przed premierą płyty "Sky at Night", Cottrell Boyce wystosował list otwarty, w którym zarekomendował album.
Z kolei Christopher Eccleston ("Więzy miłości", "Doktor Who"), „zakochał się” w grupie I Am Kloot po obejrzeniu jednego z ich koncertów w manchesterskim klubie Night &amp; Day Café we wrześniu 2003 roku. Aktor wystąpił w teledyskach do utworów „Proof” (2003) oraz „Northern Skies” (2010).
Inny brytyjski aktor będący fanem I Am Kloot to John Simm ("Human Traffic", "Życie na Marsie"). W styczniu 2013 wziął on udział w nagrywaniu teledysku do singla „Some Better Day”.
Koncerty w Polsce.
Grupa wystąpiła w Polsce 9 listopada 2008 roku w katowickim Jazz Clubie Hipnoza, na "Wieczorze Muzyki Alternatywnej", w ramach "XVII Górnośląskiego Festiwalu Sztuki Kameralnej Ars Cameralis". Z zespołem zagrali bracia Colin i Norman McLeod. Przed I Am Kloot wystąpili kolejno Muariolanza oraz Whip (Jason Merritt, USA).
15 maja 2010 zespół wystąpił ponownie w Katowicach, w klubie muzycznym Cogitatur w ramach "Katowice: Projekt Europa" (inauguracja katowickich starań o tytuł Europejskiej Stolicy Kultury 2016). Bracia McLeod ponownie wspierali zespół – tym razem jako część 5-osobowego składu grupy Bigfinn, supportującej I Am Kloot.
Wideografia.
Utwory wykorzystane na ścieżkach dźwiękowych.
Utwory I Am Kloot wykorzystano w m.in. następujących produkcjach:

</doc>
<doc id="1510801" url="https://pl.wikipedia.org/wiki?curid=1510801" title="Hrabstwo Redwood">
Hrabstwo Redwood

Hrabstwo Redwood – jedno z hrabstw na terenie amerykańskiego stanu Minnesota. Populacja hrabstwa wynosi 16 815 mieszkańców, dane te pochodzą ze spisu powszechnego z 2000 roku. Stolicą hrabstwa Redwood jest miejscowość Redwood Falls.
Geografia.
Według United States Census Bureau powierzchnia hrabstwa wynosi 2282 km² z czego 2878 km² stanowi ląd a 4 km² stanowią wody śródlądowe (większość wód w hrabstwie stanowi rzeka Redwood).
W hrabstwie znajduje się sześć jezior, którymi są:
Główne szlaki drogowe.
Hrabstwo graniczy z sześcioma hrabstwami w tym m.in
Demografia.
Według spisu z 2000 roku hrabstwo zamieszkuje 16 815 osób które tworzą 6674 gospodarstw domowych oraz 4524 rodzin. Gęstość zaludnienia wynosi 19 osób/km². Hrabstwo zamieszkuje 94,97% ludności białej, 0,13% czarnej, 3,24% Indian, 0,32% Azjatów, 0,07% mieszkańców Pacyfiku, 0,85% dwóch lub więcej ras oraz 0,43% ludność innych ras. 1,14% ludności hrabstwa stanowią Hiszpanie oraz Latynosi. Pochodzenia niemieckiego jest 56% mieszkańców a norweskiego, 14% populacji.
W hrabstwie znajduje się 6674 gospodarstw domowych w których 31,5% stanowią dzieci poniżej 18 roku życia mieszkający z rodzicami, 57,3% małżeństwa mieszkający wspólnie, 7,1% stanowią samotne matki oraz 32,2% to osoby nie posiadające rodziny. 28,8% wszystkich gospodarstw składa się z jednej osoby a 14,7% w wieku powyżej 65. roku życia żyje samotnie. Średnia wielkość gospodarstwa domowego wynosi 2,44 osoby a rodziny 3,02 osoby.
Przedział wiekowy populacji hrabstwa kształtuje się następująco: 26,5% osób poniżej 18. roku życia, 6,6% pomiędzy 18. a 24. rokiem życia, 24,8% pomiędzy 25. a 44. rokiem życia, 22,7% pomiędzy 45. a 64. rokiem życia oraz 19,3% osób powyżej 65. roku życia. Średni wiek populacji wynosi 40 lat. Na każde 100 kobiet przypada 99,7 mężczyzn. Na każde 100 kobiet powyżej 18. roku życia przypada 96,5 mężczyzn.
Średni dochód na gospodarstwo domowe wynosił 37 352 dolarów a na rodzinę dochód wynosił 46 250 dolarów. Mężczyźni osiągają średni dochód w wysokości 30 251 dolarów a kobiety 21 481 dolarów. Średni dochód na osobę w hrabstwie wynosi 18 903 dolarów. Około 5,5% rodzin oraz 7,7% populacji żyje poniżej granicy minimum socjalnego z tego 8,3% poniżej 18 roku życia oraz 8,8% powyżej 65. roku życia.

</doc>
<doc id="1510804" url="https://pl.wikipedia.org/wiki?curid=1510804" title="Leszek Zblewski">
Leszek Zblewski

Leszek Piotr Zblewski (ur. 25 grudnia 1973 w Kościerzynie) – polski lekkoatleta, średniodystansowiec.
Osiągnięcia.
4-krotny Mistrz Polski w biegu na 1500 m: w 1998 (hala), 1999, 2000 oraz 2001. Wielokrotnie reprezentował Polskę na międzynarodowych zawodach, zdobył m.in. srebrny medal na Uniwersjadzie (1500 m 1999 Palma de Mallorca), 5. miejsce na Halowych Mistrzostwach Europy (1500 m Walencja 1998) oraz 3. na Pucharze Europy w Lekkoatletyce (1500 m Brema 2001).
Był zawodnikiem klubów sportowych: Remus Kościerzyna i Warszawianka, od 2013 roku reprezentuje Uczniowski Klub Sportowy "Olimpijczyk" w Skorzewie, gdzie pełni także funkcję prezesa.

</doc>
<doc id="1510810" url="https://pl.wikipedia.org/wiki?curid=1510810" title="Historia Turowa Zgorzelec">
Historia Turowa Zgorzelec

Historia klubu.
Początki zgorzeleckiej koszykówki są nierozerwalnie związane z osobą Mieczysława Krajewskiego. Absolwent Akademii Wychowania Fizycznego we Wrocławiu w 1961 roku założył sekcję koszykówki męskiej w MKS Osa Zgorzelec. Trenował w niej m.in. Takis Kanculis – legenda zgorzeleckiej koszykówki. Zajęcia odbywały się w sali gimnastycznej Szkoły Podstawowej nr 1. Uczniowie Liceum Ogólnokształcącego pod okiem Mieczysława Krajewskiego rozgrywali swoje mecze w B klasie (liga okręgowa). W 1964 roku sekcja została rozwiązana a koszykarze przeszli do nowo powstałego klubu Olimpia Zgorzelec. Mieczysław Krajewski od roku 1964 zajmował się wyłącznie lekkoatletyką. Kiedy w 1977 roku Turów Zgorzelec wywalczył awans do II ligi (druga w hierarchii klasa ligowych rozgrywek), a Takis Kanculis z drużyną wywalczył Mistrzostwo Polski Szkół Podstawowych w koszykówce chłopców, trener widząc ogromna popularność tej dyscypliny w środowisku lokalnym, podjął decyzję stworzenia żeńskiego basketu w mieście.
Początki klubu Turów Zgorzelec sięgają 1948, gdy kierownictwo Kopalni w Bogatyni założyło KS „Górnik” Turoszów z jedną wówczas sekcją piłki nożnej. Po trzech latach powstała sekcja tenisa. W 1961 zmienił on nazwę na Klub Sportowy „Turów”. 10 czerwca 1964 roku założona została sekcja „Żeglarska, Motorowodna i Płetwonurków”. W 1965 w klubie powstała sekcja koszykówki mężczyzn. Rok później klub przeniósł swoją siedzibę do Zgorzelca. Największe talenty zgorzeleckiej koszykówki – Mieczysława Młynarskiego i Jerzego Binkowskiego, odkrył legendarny trener Turowa Jan Gruca. W 1978 klub awansował do ekstraklasy, gdzie występował jedynie przez jeden sezon. W przeszłości w „Klubie Sportowym Turów Zgorzelec” obok sekcji koszykówki męskiej istniały jeszcze dwie inne: bokserska i żeglarska. Klub odnosił sukcesy szczególnie w ramach sekcji koszykarskiej i bokserskiej. Jednak ta ostatnia została zlikwidowana w latach 90.
Przed sezonem 2003/2004 pojawiła się możliwość wykupienia tzw. „dzikiej karty” uprawniającej do występów w ekstraklasie. Jednak klub, mimo że posiadał odpowiednie fundusze, nie przyjął takiej propozycji argumentując to, że chce wywalczyć awans na drodze sportowej. Dokonał tego właśnie w 2004 – wywalczył mistrzostwo I ligi i uzyskał awans do ekstraklasy.
14 lipca 2006 klub zmienił osobowość prawną – Nadzwyczajne Walne Zebrania Członków KS Turów Zgorzelec dokonało wyłączenia ze struktur stowarzyszenia sekcji koszykówki i utworzenia na jej bazie spółki akcyjnej. Sekcję koszykówki przejął „KKS Turów Zgorzelec S.A.”, natomiast sekcja żeglarska pozostała przy macierzystym klubie – stowarzyszeniu „Klub Sportowy Turów w Zgorzelcu”. Zarząd klubu jest jednoosobowy – prezesem KKS Turów Zgorzelec S.A. został Arkadiusz Krygier, który zastąpił na tym stanowisku wieloletniego prezesa Zbigniewa Kamińskiego. Przewodniczącym rady nadzorczej klubu został właśnie Zbigniew Kamiński, który jednak w marcu 2007 zrezygnował z tej funkcji, po 21 latach pracy w klubie.
W sezonie 2006/2007 klub zdobył wicemistrzostwo Polski. Przez cały sezon grał na równym wysokim poziomie: po I rundzie był na 1. miejscu, natomiast po rundzie rewanżowej uplasował się na 2 pozycji. W I rundzie play-off zgorzelecki zespół pokonał Gipsar Stal Ostrów Wlkp. w stosunku 3:0, a w II rundzie wyższość nadgranicznego klubu uznać musiał ASCO Śląsk Wrocław (4:1). W finale zespół trenera Sašo Filipovskiego, pomimo zaciętych spotkań, nie sprostał jednak obrońcom tytułu – drużynie Prokomu Trefl Sopot.
W dniu 19 września 2007 została podpisana umowa pomiędzy „KKS Turów Zgorzelec S.A.”, a Polskimi Sieciami Elektroenergetycznymi S.A. Na jej mocy PSE stały się sponsorem strategicznym klubu, a zespół w rozgrywkach będzie występował jako „PGE Turów Zgorzelec”. Klub w sezonie 2007/2008 zadebiutował w europejskich rozgrywkach grając w Pucharze ULEB, który stanowi bezpośrednie zaplecze Euroligi. Ze względu na wymogi, zespół swoje mecze w tym pucharze rozgrywa w nowoczesnej i pojemnej hali „Tipsport Arena”, w odległym o 50 kilometrów od Zgorzelca Libercu.
Klub i cały Zgorzelec poniósł wielką stratę w dniu 18 stycznia 2008 – wówczas na zawał serca zmarł Zbigniew Kamiński, wieloletni prezes KS Turowa Zgorzelec.
PGE Turów Zgorzelec zajął 1. miejsce w swojej grupie „I” na zakończenie fazy grupowej Pucharu ULEB w sezonie 2007/2008 (bilans: 8 zwycięstw – 2 porażki). Pod koniec stycznia 2008 w Radzie Nadzorczej pojawiły się 2 nowe osoby: Piotr Waśniewski oraz Aleksander Delijewski. W 1/16 Pucharu ULEB Turów wyeliminował czeski ČEZ Basketball Nymburk. 28 lutego 2008 doszło do zmiany na stanowisku prezesa klubu – miejsce Arkadiusza Krygiera zajął Piotr Waśniewski. W 1/8 Pucharu ULEB nadgraniczny zespół okazał się lepszy od ukraińskiego BC Kijów. Dzięki temu zwycięstwu awansował do turnieju finałowego „Final Eight” Pucharu ULEB w Turynie. Na zakończenie sezonu zasadniczego 2007/2008 Turów
Zgorzelec zajął 1. miejsce. W finale PLK 2007/2008 zgorzelecki zespół stoczył siedmiomeczową (pierwszy taki przypadek w finale play-off od 1999) batalię z Prokomem Trefl Sopot. Rywalizacja była niezwykle zacięta i emocjonująca, jednak Turów przegrał ją w stosunku 3:4.
W połowie października 2008 do zarządu klubu powołany został Jan Michalski, który 5 listopada jednogłośnie został wybrany przez radę nadzorczą na nowego prezesa klubu. Dotychczasowy prezes Piotr Waśniewski został odwołany z dotychczas zajmowanego stanowiska i objął funkcję prezesa piłkarskiego Śląska Wrocław. W dniu 8 stycznia 2009 roku Sašo Filipovski przestał pełnić funkcję trenera zespołu, a Boban Mitev asystenta trenera. Tymczasowym I trenerem został Paweł Turkiewicz, któremu po niecałych 2 tygodniach powierzono funkcję głównego trenera zespołu do końca sezonu. Na przełomie stycznia i lutego 2009 w drużynie doszło do kilku roszad personalnych (w grudniu 2008 rozwiązano kontrakt z Darianem Townes). Do drużyny dołączyli: Tyus Edney, Marcin Stefański, Andrzej Adamek, natomiast opuścili zespół: Iwo Kitzinger i Donald Copeland. Od tych zmian zespół wygrał wszystkie 6 kolejnych meczów w lidze, zapewniając sobie 2. miejsce po sezonie zasadniczym. W ćwierćfinale fazy play-off Turów wygrał z AZS Koszalin 3:0, w półfinale pokonał Energę Czarnych Słupsk 4:2, a w finale uległ Asseco Prokom Sopot 1:4 zostając po raz 3 z rzędu Wicemistrzem Polski. Na początku września 2009 roku dyrektorem ds. sportowych został Waldemar Łuczak.
W sezonie 2009/10 zespół objął Saša Obradović, jednak ze względu na niezadowalające wyniki został zwolniony po 10 kolejkach. Drużynę następnie objął Andrej Urlep, który dokonał wielu ruchów transferowych. Drużyna jednak nadal sobie radziła słabo, szczególnie podczas meczów wyjazdowych. Turów zakończył sezon zasadniczy na 5 pozycji z bilansem 15-11 i po raz pierwszy w historii musiał grać w rundzie pre-playoff, która dawała prawo gry w play-off. Tam w serii do 2 zwycięstw pokonał Kotwicę Kołobrzeg 83:80 oraz 80:78 (na wyjeździe). W ćwierćfinale play-off zespół przegrał z Treflem Sopot 1:3 (79:63 ; 89:82 ; 87:71 ; 68:75). Ostatecznie drużyna Turowa została sklasyfikowana w sezonie 2009/2010 na 5 pozycji.
W sezonie 2010/11 zawodnik Turowa Torey Thomas został wybrany MVP sezonu zasadniczego, MVP całego sezonu oraz znalazł się w najlepszej „piątce” sezonu, natomiast Jacek Winnicki został uznany za najlepszego trenera sezonu zasadniczego oraz najlepszego trenera całego sezonu. Po rundzie zasadniczej zespół zajął drugie miejsce w tabeli za Asseco Prokom Gdynia. W ćwierćfinale drużyna pokonała 3:2 PBG Basket Poznań, a w półfinale 4:3 Trefl Sopot. W finale zgorzelecki klub przegrał z Asseco Prokom Gdynia 3:4 (79:88, 81:66, 81:56, 48:54, 84:79, 72:64, 71:76). W rundzie play-off Turów rozegrał maksymalną ilość spotkań – 19, co jest największą liczbą w historii ekstraklasy.
Pod koniec czerwca 2011 roku zgorzelecki klub otrzymał zaproszenie na zasadzie dzikiej karty do rozegrania eliminacji do Euroligi. W meczu 1/4 turnieju kwalifikacyjnego, który odbył się w Charleroi 30 września 2011, zgorzelecki zespół przegrał z wicemistrzem Rosji Chimki Moskwa 67:74 i nie zakwalifikował się do rozgrywek Euroligi w sezonie 2011/12. Dnia 3 listopada 2011 Rada Nadzorcza klubu przyjęła rezygnację Jana Michalskiego ze stanowiska prezesa, złożoną w związku z wyborem na senatora RP. Na stanowisko prezesa został wybrany Waldemar Łuczak. Rozgrywki Eurocup w sezonie 2011/12 zespół zakończył zajmując 4. miejsce w grupie H. W ćwierćfinale play-off Tauron Basket Ligi zgorzelecki klub pokonał 3:1 Anwil Włocławek, natomiast w półfinale uległ Treflowi Sopot 1:3. Walkę o brąz przegrał z Zastalem Zielona Góra 1:2
Kadra.
Sezon 2010/2011 (Polska Liga Koszykówki).
Zawodnicy wypożyczeni oraz którzy odeszli w trakcie sezonu
Sezon 2009/2010 (Polska Liga Koszykówki i Eurocup).
Zawodnicy wypożyczeni oraz którzy odeszli w trakcie sezonu

</doc>
<doc id="1510819" url="https://pl.wikipedia.org/wiki?curid=1510819" title="Gahura">
Gahura

Gahura (też: "Krzywy") – niewielki potok w Paśmie Czantorii w Beskidzie Śląskim, lewobrzeżny dopływ Wisły. Długość ok. 2,9 km.
Źródła Gahury znajdują się na wysokości ok. 850 m n.p.m., na wschodnich stokach kopuły szczytowej Wielkiej Czantorii. Potok (w górnym biegu nazywany też "Bucznikiem") spływa w kierunku wschodnim. Na wysokości ok. 485 m n.p.m. przyjmuje swój prawobrzeżny dopływ - potok Krzywy, po czym na wysokości ok. 405 m n.p.m. uchodzi do Wisły w Wiśle Obłaźcu, pomiędzy mostami drogowym i kolejowym na tej rzece. Jego dolina oddziela północno-wschodnie ramię Wielkiej Czantorii z polaną Stokłosicą (na północy) od grzbietu Krzywego (na południu).
Nazwa potoku pochodzi prawdopodobnie od słowa "gaúr", oznaczającego w języku dawnych przybyszów wołoskich niedźwiedzią gawrę, lub od albańskiego słowa "gaura", oznaczającego wąwóz.

</doc>
<doc id="1510821" url="https://pl.wikipedia.org/wiki?curid=1510821" title="Dorota Fiut">
Dorota Fiut

Dorota Fiut (ur. 10 grudnia 1976) – polska lekkoatletka specjalizująca się w biegach średniodystansowych, medalistka mistrzostw Polski, reprezentantka Polski.
Kariera sportowa.
W swojej karierze reprezentowała m.in. Skrę Warszawa i Zawiszę Bydgoszcz. 
Jej największym sukcesem był srebrny medal zdobyty podczas Młodzieżowych Mistrzostw Europy (Turku 1997) w biegu na 800 metrów, z czasem 2:02,44. Reprezentowała także Polskę w tej samej konkurencji na mistrzostwach Europy juniorów w 1995 (odpadła w półfinale, z czasem 2:07,63), halowych mistrzostwach Europy w 1998 (odpadła w eliminacjach, z wynikiem 2:05,52 oraz dwukrotnie w zawodach I ligi Pucharu Europy - w 1998 (5. miejsce, z czasem 2:06,96) i 2000 (7. miejsce, z czasem 2:11,16).
Na mistrzostwach Polski seniorek na otwartym stadionie zdobyła pięć medali: srebrny na 800 metrów w 1997, brązowe na 800 metrów w 1999 i 2000 i brązowe na 1500 metrów w 1997 i 2001. Na halowych mistrzostwach Polski seniorek wywalczyła również pięć medali: srebrne w biegu na 800 metrów w 1996, 1998 i 1999, srebrny w biegu na 1500 metrów w 1999 i brązowy w biegu na 1500 metrów w 1997. 
Rekordy życiowe:

</doc>
<doc id="1510826" url="https://pl.wikipedia.org/wiki?curid=1510826" title="Minesota">
Minesota



</doc>
<doc id="1510829" url="https://pl.wikipedia.org/wiki?curid=1510829" title="Gorajowice (województwo podkarpackie)">
Gorajowice (województwo podkarpackie)

Gorajowice – wieś w Polsce położona w województwie podkarpackim, w powiecie jasielskim, w gminie Jasło.
Znaczna część przedwojennych Gorajowic jest włączona do miasta Jasła.
W latach 1975–1998 miejscowość administracyjnie należała do województwa krośnieńskiego.
Nazwa.
Nazwa miejscowości pochodzi od osoby "Goraj" – właścicieli, którzy mieli tu w XIII i XIV w. posiadłości, np. ; Iwonia z Goraja, Piotr z Goraja, czy Dymitr z Goraja. Pierwsze wzmianki o osadzie pojawiają się w 1185 roku, w "„funadacji komesa Mikołaja Bogorii”" dla klasztoru w Koprzywnicy. Nazwę osady potwierdza ją także dokument Bolesława Wstydliwego z 1277 roku, zatwierdzający posiadłości cystersów koprzywnickich.
Historia.
W 1474 roku – zniszczenie Gorajowic przez najazd węgierski, i zwolnienie na 5 lat z podatków. Pałac był siedzibą rodów ziemskich: Piegłowscy, Piotrowscy, Trzeciewscy, Łętowscy, Riegerowie – właścicieli folwarku położonego na terenie Gorajowic. W 1901 roku majątek kupił Tadeusz Sroczyński działacz i przemysłowiec naftowy. W latach 1901-1945 właścicielami wsi byli Marian i Izabela Sroczyńscy – bezdzietni, nie pozostawili po sobie spadkobierców. Dziedzic gorajowicki był ojcem chrzestnym bohatera narodowego mjra Henryka Dobrzańskiego „Hubala”, który przyszedł na świat w Jaśle w 1897 roku (mylnie podawano, że urodził się w pałacu, w 1897 roku, pałac znajdował się w remoncie i jak podkreślają ówcześni właściciele, nikt tam nie mieszkał).
Ten neogotycki Pałac Sroczyńskich zbudowany został w 1858 przez przedwojennych właścicieli wsi Gorajec.
Czasy współczesne.
Po wojnie na terenie majątku dworskiego utworzono państwowe gospodarstwo rolne (PGR). Pałac przekształcono w latach czterdziestych na siedzibę NKWD, później UB, a następnie na szpital. Po wybudowaniu nowego budynku szpitala w pałacu znajduje się Zespół Szkół Medycznych. Powstała też dzielnica domków jednorodzinnych.
W Gorajcu zaś została ufundowana kapliczka przez rodzinę Sroczyńskich (obecnie znajduje się w tamtejszych lasach).
W latach 1990-2000 powstało też osiedle bloków Jasielskiej Spółdzielni Mieszkaniowej.
Na wzgórzu w Gorajowicach znajduje się też nadajnik Radia FAN.
31 grudnia 1961 część Gorajowic (190 ha) włączono do Jasła. Kolejną część Gorajowic (5 ha) do Jasła włączono 1 lutego 1977.

</doc>
<doc id="1510834" url="https://pl.wikipedia.org/wiki?curid=1510834" title="AM 0644-741">
AM 0644-741

AM 0644-741 – galaktyka pierścieniowa znajdująca się w głowie konstelacji Ryby Latającej. Galaktyka ta jest odległa około 300 milionów lat świetlnych od Ziemi, a jej średnica ma około 150 000 lat świetlnych. 
W galaktyce AM 0644-741 obręcz złożona z nowo powstałych, nadzwyczaj jasnych, masywnych gwiazd otacza żółty środek, który był kiedyś normalną galaktyką spiralną. Jej kształt powstał prawdopodobnie w wyniku zderzenia z mniejszą galaktyką.

</doc>
<doc id="1510837" url="https://pl.wikipedia.org/wiki?curid=1510837" title="Krzywy (wzgórze)">
Krzywy (wzgórze)

Krzywy (646 m n.p.m. i 636 m n.p.m.) – niewybitne, dwuwierzchołkowe wzniesienie w Paśmie Czantorii w Beskidzie Śląskim.
Wzniesienie stanowi kulminację grzbietu odchodzącego od Wielkiej Czantorii w kierunku południowo-wschodnim i opadającego następnie w kierunku wschodnim ku dolinie Wisły nad Obłaźcem. Grzbiet Krzywego rozdziela doliny potoków: Jawornika na południu i Gahury na północy. W jego wschodnim zboczu, nad wylotem doliny Jawornika, znajduje się duży kamieniołom piaskowca.

</doc>
<doc id="1510841" url="https://pl.wikipedia.org/wiki?curid=1510841" title="Młoda Góra">
Młoda Góra

Młoda Góra (838 m n.p.m.) – dość rozłożysta góra w Paśmie Czantorii w Beskidzie Śląskim.
Młoda Góra stanowi zakończenie grzbietu, odchodzącego od szczytu Kiczor w kierunku południowo-wschodnim. Opada dość stromymi stokami ku dolinie Olzy na północny zachód od centrum Istebnej. U wschodnich i południowych podnóży Młodej Góry znajduje się przełomowy odcinek doliny Olzy z kilkoma efektownymi meandrami.
Na stokach Młodej Góry rozłożone są luźno osiedla Istebnej o tej samej nazwie. Jej wschodnimi zboczami biegnie żółto znakowany szlak turystyczny z Jaworzynki Trzycatka na Stożek.

</doc>
<doc id="1510842" url="https://pl.wikipedia.org/wiki?curid=1510842" title="Karate pełnokontaktowe">
Karate pełnokontaktowe

Karate pełnokontaktowe (ang. full contact karate) – termin określający style karate, w których ciosy podczas kumite (sparingu) zadawane są z pełną siłą.
W odróżnieniu od tradycyjnych stylów karate, w których ciosy zadawane są w sposób kontrolowany (a niekiedy w ogóle brak jest sparingu), w karate pełnokontaktowym kładzie się nacisk na rywalizację z użyciem technik wykonywanych z pełną siłą. 
Termin "karate pełnokontaktowe" nie jest jednolicie rozumiany, choć można wyróżnić dwa główne nurty. Pierwszy zakłada uderzanie w ściśle określone części ciała, a celnie i poprawnie wykonane uderzenie nagradzane jest jednym lub połową punktu. Cios jest zadawany z pełną siłą, lecz rywale walczą w licznych ochraniaczach, nieraz pokrywających większość ciała. Walka kończy się, gdy któryś z zawodników zdobędzie określoną liczbę punktów. 
Drugi to tzw. "knockdown karate" lub "bare knuckle karate". Zapoczątkowany został przez Masutatsu Ōyamę, twórcę karate kyokushin. Zawodnicy walczą na gołe pięści, zazwyczaj bez żadnych zabezpieczeń (z wyjątkiem suspensorium). Zabronione są jedynie ciosy rękami w głowę oraz uderzanie w krocze i kolana. Wszelkie inne uderzenia (ciosy pięścią i łokciem w tułów czy kopnięcia w uda, korpus i głowę), jak i podcięcia są dozwolone. Najwyżej punktowaną akcją i celem walczących jest doprowadzenie do nokdaunu rywala (zob. ippon). W wyniku podziałów wewnątrz kyokushin powstały liczne style pokrewne (np. Ashihara, Enshin, Oyama Karate czy Seidokaikan), które różnią się nieznacznie regułami walki i formą turniejów. W niektórych odmianach knockdown karate dopuszczalne są również dźwignie w stójce, rzuty, a nawet ograniczona walka w parterze (np. Shidokan).

</doc>
<doc id="1510851" url="https://pl.wikipedia.org/wiki?curid=1510851" title="Zbór ewangelicko-augsburski w Tczewie">
Zbór ewangelicko-augsburski w Tczewie

Zbór ewangelicko-augsburski w Tczewie – zbór Kościoła Ewangelicko-Augsburskiego, w latach 1931-1939 istniejący jako Polski Zbór Ewangelicko-Augsburski, obecnie filiał Tczew Parafii Ewangelicko-Augsburskiej Gdańsk-Gdynia-Sopot w Sopocie.
Parafia luterańska w Tczewie formalnie powstała na mocy przywileju króla Zygmunta Augusta z 2 października 1570, choć już wcześniej ewangelicy bez przeszkód działali w farze i kościele szpitalnym św. Jerzego na przedmieściu. Po utracie fary i zniszczeniu kościoła szpitalnego, nabożeństwa odprawiano w ratuszu, aż w 1635 Władysław IV zezwolił na przebudowę spichrza na drugi ewangelicki kościół św. Jerzego. W 1853 ewangelicy uzyskali bardziej reprezentacyjne miejsce nabożeństw - świątynię podominikańską, która do 1945 stała się trzecim z kolei kościołem św. Jerzego. Parafia od początku miała niemiecki charakter narodowościowy.
Po powrocie Tczewa do Polski w 1920, w mieście zaczęli się osiedlać ewangelicy-Polacy z różnych regionów kraju. Zbór powstał 13 stycznia 1930 z inicjatywy osób skupionych wokół inż. Henryka Kliema, który został wybrany prezesem kolegium kościelnego. Pierwsze nabożeństwo odprawił 9 lutego 1930 ks. Jerzy Kahané z polskiej parafii w Bydgoszczy. Do 1939 nabożeństwa odbywały się w kościele podominikańskim, należącym do Ewangelickiego Kościoła Unijnego, dzięki życzliwości ks. superintendenta Bertholda Harhausena. Kolejnymi administratorami polskiego zboru byli ks. Leopold Michelis z Gdyni i ks. Ryszard Danielczyk z Grudziądza, a od 1937 ponownie ks. Jerzy Kahané, jako proboszcz w Gdyni. Pod koniec 1937 powstał drugi zbór filialny, w Starogardzie (stamtąd pochodził ks. Jan Gross). Po śmierci inż. Kliema w 1938, główną rolę w radzie kościelnej odgrywał Wilhelm Abt.
Po II wojnie światowej ks. Edward Dietz z Sopotu odprawiał w Tczewie nabożeństwa domowe. Dopiero 30 października 1960 odprawiono pierwsze nabożeństwo w odzyskanej neogotyckiej kaplicy cmentarnej z 1883 przy ul. 30 Stycznia 61, której nadano imię Marcina Lutra. W latach 1986-1988 dokonano generalnego remontu i adaptacji budynku, w którym mieści się również mieszkanie wikariusza parafialnego. W Tczewie 2 razy w miesiącu odbywają się nabożeństwa niedzielne i raz w miesiącu studium biblijne. 

</doc>
<doc id="1510853" url="https://pl.wikipedia.org/wiki?curid=1510853" title="Desiderii Marginis">
Desiderii Marginis

Desiderii Marginis (pol. "krawędź snów")- to szwedzki projekt muzyczny powstały w 1993 roku w miejscowości Mjölby z inicjatywy multiinstrumentalisty Johana Levina. Wkrótce potem Levin zrealizował trzy wydawnictwa "Consecrare", "Via Peregrinus" oraz "Triptych" wydane we własnym zakresie o ograniczonym nakładzie. Część nagrań ukazała się na debiutanckim albumie projektu pt. "Songs Over Ruins", który został wydany w 1997 roku nakładem wytwórni muzycznej Cold Meat Industry.

</doc>
<doc id="1510854" url="https://pl.wikipedia.org/wiki?curid=1510854" title="Motor Sicz">
Motor Sicz

Motor Sicz (ukr. Мотор Сич) – ukraińskie przedsiębiorstwo produkujące silniki samolotowe, śmigłowcowe oraz bloki energetyczne oparte o turbiny gazowe.
Historia.
Zakład został założony w 1907 roku. Do grudnia 1915 r. produkował mechanizmy i narzędzia rolnicze, zajmował się różnego rodzaju obróbką mechaniczną oraz żeliwa i miedzi.
W grudniu 1915 r. zakład kupiła spółka akcyjna „Duflon, Konstantynowicz i K°” („Deka”), zmieniając profil działalności produkcyjnej. W listopadzie 1916 roku zbudowano w nim pierwszy sześciocylindrowy silnik chłodzony cieczą.
W 1953 roku fabryka rozpoczęła produkcję silników odrzutowych.
Obecnie jest jedną z wiodących światowych korporacji w zakresie rozwoju, produkcji, naprawy i serwisu lotniczych turbinowych silników spalinowych do samolotów i śmigłowców, a także przemysłowych instalacji turbin gazowych. W 2017 roku firma zatrudniała 27 320 pracowników.
Struktura PJSC „Motor Sicz”.
PJSC „Motor Sicz” obejmuje następujące jednostki strukturalne zlokalizowane na terytorium Ukrainy:

</doc>
<doc id="1510856" url="https://pl.wikipedia.org/wiki?curid=1510856" title="U-85 (1941)">
U-85 (1941)

U-85 – niemiecki okręt podwodny typu "VII B" z okresu II wojny światowej. Okręt wszedł do służby w 1941 roku.
Historia.
Podczas pierwszego patrolu bojowego (sierpień – wrzesień 1941) U-85 w ramach wilczego stada " Markgraf" atakował konwój SC-42. Zatopił wówczas brytyjski frachtowiec „Thistleglen” (4.748 BRT), ale kontratak kanadyjskich jednostek eskorty spowodował tak poważne uszkodzenia, że U-Boot musiał przerwać patrol i powrócić do bazy.
W czasie czwartego patrolu, który miał miejsce u wybrzeży Ameryki Północnej (operacja Paukenschlag), 14 kwietnia 1942 roku w pobliżu przylądka Hatteras wynurzony U-85 został wykryty przez niszczyciel . Próba ucieczki pod osłoną ciemności na głębsze wody zakończyła się niepowodzeniem, ponieważ amerykańska jednostka wyposażona była w radar. W tej sytuacji dowódca U-Boota wydał decyzję o samozatopieniu okrętu. Niszczyciel rozpoczął ostrzał artyleryjski i z broni maszynowej. Mimo że nieprzyjacielski okręt tonął, zrzucono jeszcze 11 bomb głębinowych, które zabiły wszystkich znajdujących się w wodzie rozbitków. Podejmowane później próby dotarcia do wnętrza wraku a nawet jego wydobycia celem uzyskania informacji wywiadowczych okazały się nieskuteczne z powodu znacznych zniszczeń kadłuba spowodowanych przez bomby głębinowe.
U-85 odbył 4 patrole bojowe, spędzając na morzu 137 dni. Zatopił 3 statki o łącznej pojemności 15.060 BRT. Był to pierwszym niemieckim okrętem podwodnym zatopionym podczas operacji Paukenschlag.
Od końca lat 60. wrak stał się celem nurkowań. W 2003 roku wydobyto z niego maszynę szyfrującą Enigma, która obecnie eksponowana jest w muzeum w Hatteras.

</doc>
<doc id="1510857" url="https://pl.wikipedia.org/wiki?curid=1510857" title="Maciej Jędrzejko">
Maciej Jędrzejko

Maciej Jędrzejko (ur. 28 czerwca 1977 w Sosnowcu) – dr n. med. ginekolog, twórca i wokalista zespołu "Banana Boat", animator polskiego Ruchu Szantowego, założyciel i redaktor naczelny portalu Szantymaniak.pl oraz Magazynu Szantymaniak. Jest synem Ewy Jędrzejko i Krzysztofa Jędrzejko, bratem Pawła Jędrzejko.
Życiorys.
Absolwent IV Liceum Ogólnokształcące im. Stanisława Staszica w Sosnowcu. Ukończył studia na Wydziale Lekarskim Śląskiego Uniwersytetu Medycznego w Katowicach. 2010 obronił rozprawę doktorską pt.: "Ocena wydatku energetycznego w porodzie fizjologicznym" uzyskując tytuł doktora nauk medycznych. Pracownik Katedry i Oddziału Klinicznego Ginekologii i Położnictwa w Tychach Śląskiego Uniwersytetu Medycznego w Katowicach w latach 2004-2010. Pracownik Oddziału Ginekologii i Położnictwa MEGREZ sp. z o.o WSS Tychy w Latach od 2012 do nadal. Pracownik Szpitala ŁUBINOWA 3 w Katowicach w latach 2010 - nadal. 
Działalność artystyczna.
Założyciel sekstetu "Banana Boat", frontman zespołu, konferansjer, zdobywca nagrody jako "Najbardziej Medialna Postać Festiwalu Shanties 2006". Współtwórca płyt "A morze tak, a może nie..." oraz ""Banana Boat Świątecznie", "Little look - Banana Boat &amp; Eleanor McEvoy"". Animator kultury marynistycznej i propagator muzyki morza. W latach 2002-2007 Organizator Międzynarodowego Festiwalu Piosenki Żeglarskiej "Zęza" w Łaziskach Górnych, współorganizator akcji charytatywnej "Zobaczyć Morze" i dyrektor artystyczny projektu nagraniowego pod tym samym tytułem; dyrektor artystyczny World Fusion Music Festival Euroszanty&amp;Folk w Sosnowcu (2008); współpracownik organizatorów Cobh Maritime Song Festival w Sirius Arts Centre w Cobh w Irlandii. Twórca i właściciel Wolnego Portalu Szantowego szantymaniak.pl oraz magazynu "Szantymaniak". Juror festiwali szantowych.
Żeglarstwo.
Jachtowy sternik morski. Żeglarstwo morskie uprawia od roku 1990.

</doc>
<doc id="1510858" url="https://pl.wikipedia.org/wiki?curid=1510858" title="Wolnica (województwo lubuskie)">
Wolnica (województwo lubuskie)

Wolnica (niem. "Freiheit (1815 r.)", "Freiheitsvolwerk (1844 r.)"), "Kolonia Wolność (1945 r.)" – nieistniejąca osada w Polsce położona w województwie lubuskim, w powiecie nowosolskim, w gminie Kożuchów.
Historia.
Niewielki folwark założono prawdopodobnie w I połowie XIX w. Należał do majątku ziemskiego w Jarogniewicach. W 1844 r. dzierżawił go Eckardt z Radwanowa. Na początku XX wieku zamieszkany był przez 20 osób. Opuszczony i rozebrany w latach 60 XX w.
Położenie.
Osada znajdowała się na lewym brzegu rzeczki Czarna Struga, pomiędzy wsiami Książ Śląski i Radwanów.

</doc>
<doc id="1510859" url="https://pl.wikipedia.org/wiki?curid=1510859" title="Maciej &quot;YenJCo.&quot; Jędrzejko">
Maciej &quot;YenJCo.&quot; Jędrzejko



</doc>
<doc id="1510866" url="https://pl.wikipedia.org/wiki?curid=1510866" title="Doskonała informacja">
Doskonała informacja

Doskonała informacja (ang. "perfect information") – koncept w teorii ekonomii i teorii gier opisujący klasę gier, w których gracze wykonują ruchy na zmianę i w których każdy z graczy ma pełną informację o historii ruchów wykonanych do tej pory.
Typowymi przykładami gier charakteryzujących się doskonałą informacją są szachy, warcaby i go. Przykładem gry, dla której założenie doskonałej informacji nie jest spełnione jest dylemat więźnia oraz poker.
Gra z doskonałą informacją zapisana w postaci ekstensywnej charakteryzuje się tym, że wszystkie zbiory informacyjne na jej drzewie są zbiorami jednoelementowymi.
Na mocy twierdzenia udowodnionego przez Harolda Kuhna w 1953 roku każda skończona gra z doskonałą informacją posiada co najmniej jeden punkt równowagi Nasha w strategiach czystych.

</doc>
<doc id="1510874" url="https://pl.wikipedia.org/wiki?curid=1510874" title="Orzechowo (obwód brzeski)">
Orzechowo (obwód brzeski)

Orzechowo (biał. Арэхава, ros. Орехово) – agromiasteczko na Białorusi w rejonie małoryckim obwodu brzeskiego, centrum administracyjne sielsowietu.
Znajduje się tu parafialna cerkiew prawosławna pw. św. Paraskiewy.
Geografia.
Miejscowość położona na Polesiu Brzeskim nad Jeziorem Orzechowskim, na międzyrzeczu Bugu i Prypeci (jezioro zaliczane jest do zlewni Bugu). Przez wieś przepływa rzeka Małoryta (dopływ Ryty). Niedaleko od Orzechowa przebiega też granica białorusko-ukraińska. Miejscowość jest oddalona o ok. 29 kilometrów na wschód od Włodawy.
Historia.
Miejscowość wzmiankowana po raz pierwszy w 1546.
W trakcie konfederacji barskiej, 13 września 1769 roku, stoczona została bitwa pod Orzechowem, w której uczestniczyli m.in. bracia Pułascy: Antoni, Franciszek Ksawery oraz Kazimierz.
Wieś królewska położona była w końcu XVIII wieku w ekonomii brzeskiej w powiecie brzeskolitewskim województwa brzeskolitewskiego.
Po III rozbiorze w 1795 r. znalazła się w granicach zaboru rosyjskiego. W XIX w. Orzechowo leżało w gminie Ołtusz, w powiecie brzeskim guberni grodzieńskiej. W okresie międzywojennym wieś i folwark Orzechowo należały do gminy Ołtusz w powiecie brzeskim województwa poleskiego II Rzeczypospolitej. Według spisu powszechnego z 1921 r. wieś liczyła 99 domów. Mieszkało tu 548 osób: 265 mężczyzn, 283 kobiety. Wszyscy byli prawosławni i wszyscy deklarowali narodowość białoruską. Pod względem narodowościowym i wyznaniowym tak samo prezentowało się czworo mieszkańców folwarku Orzechowo (3 mężczyźni, 1 kobieta).
Po II wojnie światowej Orzechowo znalazło się w granicach Białoruskiej SRR, a od 1991 r. – w niepodległej Białorusi.

</doc>
<doc id="1510875" url="https://pl.wikipedia.org/wiki?curid=1510875" title="Vampyroteuthis">
Vampyroteuthis



</doc>
<doc id="1510879" url="https://pl.wikipedia.org/wiki?curid=1510879" title="Vlaho Bukovac">
Vlaho Bukovac

Vlaho Bukovac (ur. 4 lipca 1855 w Cavtacie jako Vlaho Faggioni, zm. 23 kwietnia 1922 w Pradze) – chorwacki malarz.
Życiorys.
Jego ojciec był z pochodzenia Włochem, a matka Chorwatką z Dubrownika. Od dzieciństwa wykazywał zainteresowanie rysunkiem, lecz nie mógł podjąć nauki ze względu na sytuację materialną rodziny. W wieku jedenastu lat wyjechał z wujem do Stanów Zjednoczonych, gdzie spędził cztery trudne lata. Po śmierci wuja wrócił do Dubrownika w 1871 i zaokrętował się jako uczeń na statku, który żeglował na regularnej linii Stambuł-Liverpool-Odessa. W latach 1873–1876 przebywał w Ameryce Łacińskiej, gdzie pracował m.in. w Peru. Po powrocie do Cavtatu, znalazł sponsorów w osobach pisarza Medo Pucicia i polityka Josipa Juraja Strossmayera, którzy umożliwili mu wyjazd na studia artystyczne do Paryża.
Vlaho Bukovac studiował w prestiżowej École des Beaux-Arts u Alexandre Cabanela. W Paryżu przebywał 15 lat i z powodzeniem wystawiał w paryskim Salonie. W latach 1888 i 1891 spędzał dłuższe okresy w Anglii pracując jako malarz portrecista. Tworzył w tym okresie w duchu realizmu akademickiego, stopniowo przyswajając nowości impresjonizmu, a nawet puentylizmu.
W 1893 wyjechał do Zagrzebia, gdzie stał się centralną postacią życia artystycznego i kulturalnego. Jako jedyny malarz chorwacki posiadał wówczas nowoczesne francuskie wykształcenie, dzięki czemu mógł promować najnowocześniejsze trendy w sztuce. Był współzałożycielem szkoły artystycznej, pomógł rozpocząć budowę pawilonu sztuki. Jednakże konflikty z rodzimymi artystami, reprezentującymi szkoły wiedeńską i monachijską, spowodowały, że wycofał się do rodzinnego Cavtatu i następnie wyjechał do Pragi.
W Czechach pracował na stanowisku profesora sztuk wizualnych w praskiej Akademii Sztuk Pięknych. Malował głównie portrety i zajmował się pracą pedagogiczną. Jego najwybitniejszym uczniem był chorwacki malarz Mirko Racki. W 1918 był członkiem delegacji Czechosłowacji, na konferencji w Wersalu. W 1905 został członkiem Serbskiej Akademii Nauk i Sztuk, a w 1919 – honorowym członkiem Jugosłowiańskiej Akademii Nauki i Sztuki. Zmarł w Pradze 23 kwietnia 1922, pozostawił po sobie 400 portretów i ponad 150 innych obrazów.
Bukovac był wszechstronnym artystą, główną część jego prac stanowią portrety i pejzaże, poruszał również tematy religijne, historyczne i patriotyczne. Jego najbardziej znanym dziełem jest projekt kurtyny w Chorwackim Teatrze Narodowym w Zagrzebiu ("Hrvatski narodni preporod").

</doc>
<doc id="1510889" url="https://pl.wikipedia.org/wiki?curid=1510889" title="K-140">
K-140

K-140 – radziecki okręt podwodny o napędzie jądrowym - jedyna jednostka projektu "667AM". K-140 w systemie rakietowym D-11 przenosił dwanaście pocisków balistycznych klasy SLBM R-31, w roku 1982 uległ zaś konwersji na przenoszący pociski manewrujące Meteorit-M okręt projektu "667M". Ostatecznie wycofany ze służby w roku 1990.

</doc>
<doc id="1510890" url="https://pl.wikipedia.org/wiki?curid=1510890" title="Okręty podwodne projektu 667AM">
Okręty podwodne projektu 667AM



</doc>
<doc id="1510891" url="https://pl.wikipedia.org/wiki?curid=1510891" title="Akaki Cereteli">
Akaki Cereteli

Akaki Rostomowicz Cereteli (; ur. 9 czerwca 1840 we wsi Schwitori w Imeretii, zm. 26 stycznia 1915 w Saczchere) – gruziński poeta, prozaik i publicysta, uchodzący za twórcę współczesnego gruzińskiego języka literackiego; działacz gruzińskiego ruchu narodowowyzwoleńczego.
Pochodził z arystokratycznego rodu książęcego. Ukończył gimnazjum w Kutaisi (1852) oraz Wydział Języków Wschodnich na uniwersytecie w Petersburgu (1863).
Bliski przyjaciel księcia Ilii Czawczawadze, postępowego gruzińskiego intelektualisty i przywódcy ruchu niepodległościowego walczącego z caratem o suwerenność Gruzji.
Cereteli jest autorem poematów historycznych, patriotycznych, lirycznych i satyrycznych; humorystycznych opowiadań oraz biograficznych powieści. Najbardziej znanym utworem pisarza jest jednak pieśń "Suliko".
Pochowany na Panteonie Mtacminda w Tbilisi.

</doc>
<doc id="1510897" url="https://pl.wikipedia.org/wiki?curid=1510897" title="Rezerwat przyrody Zdroje">
Rezerwat przyrody Zdroje

Rezerwat przyrody „Zdroje” – rezerwat florystyczny o powierzchni 2,12 ha, w województwie zachodniopomorskim, w Szczecinie, na terenie Parku Leśnego Zdroje, 0,6 km na południowy zachód od Jeziora Szmaragdowego, w miejscu dawnego "Parku Toepfera" (właściciela pobliskiej kopalni kredy) przy ulicy Radosnej. Leży w północno-zachodniej części Szczecińskiego Parku Krajobrazowego „Puszcza Bukowa” oraz w granicach obszaru siedliskowego sieci Natura 2000 „Wzgórza Bukowe” PLH320020. Został utworzony na mocy zarządzenia Ministra Leśnictwa i Przemysłu Drzewnego z dnia 5 listopada 1959.
Celem ochrony jest „zachowanie stanowiska odnawiającego się cisa pospolitego "Taxus baccata" w granicach jego zasięgu geograficznego”.
Na mocy planu ochrony ustanowionego w 2016 roku, obszar rezerwatu objęty jest ochroną czynną.
Obok rezerwatu prowadzi znakowany żółty turystyczny Szlak do Szwedzkiego Kamienia (długość 8,0 km; Szczecin Podjuchy (ul. Granitowa i Gwiaździsta) → rez. przyr. „Bukowe Zdroje” → Szwedzki Kamień).

</doc>
<doc id="1510903" url="https://pl.wikipedia.org/wiki?curid=1510903" title="IV liga polska w piłce nożnej (grupa mazowiecka północna)">
IV liga polska w piłce nożnej (grupa mazowiecka północna)

IV liga, grupa mazowiecka (północ) – jedna z dwóch (w sezonie 2020/2021 jedna z trzech) grup na terenie województwa mazowieckiego IV lig, która stanowiła pośredni szczebel rozgrywkowy między III ligą, a klasą okręgową. Stanowiła tzw. piąty poziom w rozgrywkach krajowych.
Zmagania w jej ramach toczyły się cyklicznie systemem kołowym. Zwycięzcy grupy w latach 2008-2015 uzyskiwali bezpośredni awans do III ligi, natomiast w latach 2000-2002 i 2015-2022 uzyskiwali możliwość gry w barażach o awans. Najsłabsze zespoły relegowane były do poszczególnych grup klas okręgowych. Zarządzana była przez Mazowiecki Związek Piłki Nożnej.
Sezon 2020/2021.
Baraże o III ligę.
W barażach o III ligę uczestniczyli mistrzowie 3 grup mazowieckich IV ligi. Zwycięzca grupy barażowej uzyskiwał awans.
Zwycięzca: Pilica Białobrzegi
Sezon 2019/2020.
Baraże o III ligę.
Po zakończeniu sezonu rozegrano mecz barażowy o awans do III ligi w sezonie 2020/2021 pomiędzy 1. drużyną IV ligi (grupa mazowiecka południowa), a 1. zespołem IV ligi (grupa mazowiecka północna). Mecz odbył się odpowiednio 27 czerwca 2020 roku w Ząbkach.
"Awans do III ligi w sezonie 2020/2021 uzyskał Błonianka Błonie".
Sezon 2018/2019.
Baraże o III ligę.
Po zakończeniu sezonu rozegrano mecze barażowe o miejsce w III lidze w sezonie 2019/2020 pomiędzy 1. drużyną IV ligi (grupa mazowiecka południe), a 1. zespołem IV ligi (grupa mazowiecka północ). Mecze odbyły się odpowiednio 22 i 25 czerwca 2019.
"Awans do III ligi w sezonie 2019/2020 uzyskał Pogoń Grodzisk Mazowiecki".
Baraże o utrzymanie w IV lidze.
Po zakończeniu sezonu rozegrano również mecze barażowe o utrzymanie w IV lidze mazowieckiej w sezonie 2018/2019 pomiędzy 12. drużyną IV ligi (grupa mazowiecka południe), a 12. zespołem IV ligi (grupa mazowiecka północ). Mecze odbyły się odpowiednio 23 i 26 czerwca 2019.
"Awans do III ligi w sezonie 2019/2020 uzyskał Pogoń Grodzisk Mazowiecki".
Sezon 2017/2018.
Baraże o III ligę.
Po zakończeniu sezonu rozegrano mecze barażowe o miejsce w III lidze w sezonie 2018/2019 pomiędzy 1. drużyną IV ligi (grupa mazowiecka południe), a 1. zespołem IV ligi (grupa mazowiecka północ). Mecze odbyły się odpowiednio 23 i 27 czerwca 2018.
"Awans do III ligi w sezonie 2018/2019 uzyskał Broń Radom".
Sezon 2016/2017.
Baraże o III ligę.
Po zakończeniu sezonu rozegrano dwumecz barażowy o udział w III lidze w sezonie 2017/2018 pomiędzy 1. drużyną IV ligi, grupa mazowiecka południowa a 1. zespołem IV ligi, grupa mazowiecka północna. Mecze odbyły się 24 i 28 czerwca 2017.
Awans na czwarty poziom rozgrywkowy wywalczyła Victoria Sulejówek.
"Wynik dwumeczu – 3:2 dla Victorii Sulejówek."
Sezon 2012/2013.
Baraże uzupełniające o awans do III ligi, grupy łódzko-mazowieckiej.
Do III ligi, grupy łódzko-mazowieckiej awansowała Żyrardowianka Żyrardów.
Baraże o udział w grze w IV lidze w sezonie 2013/2014.
Awans do IV ligi, grupy mazowieckiej (północ) uzyskał MKS Ciechanów.
Sezon 2011/2012.
Baraże o udział w grze w IV lidze w sezonie 2012/2013.
Awans do IV ligi, grupy mazowieckiej (północ) uzyskała Bzura Chodaków.
Sezon 2010/2011.
Baraże o udział w grze w IV lidze w sezonie 2011/2012.
W IV lidze utrzymało się Okęcie Warszawa.
W związku z powiększeniem obu grup IV ligi do 17 zespołów dodatkowo utrzymał się również MKS Ciechanów.
Baraże o utrzymanie w IV lidze w sezonie 2011/2012.
Awans do IV ligi, grupy mazowieckiej (północ) uzyskały: Ostrovia Ostrów Mazowiecka oraz Amator Maszewo.
Sezon 2009/2010.
Baraże o utrzymanie w IV lidze w sezonie 2011/2012.
Udział biorą zespoły z 12. miejsca z grupy południowej i północnej IV ligi mazowieckiej.
Baraże o udział w grze w IV lidze w sezonie 2011/2012.
O awansie zadecydował dwumecz pomiędzy wicemistrzami lig okręgowych.
Sezon 2008/2009.
Baraże o udział w III lidze, grupa łódzko-mazowiecka.
Udział biorą wicemistrzowie obu grup IV ligi mazowieckiej i trzeci zespół IV ligi łódzkiej.
Linki zewnętrzne.
Tabela
IV liga polska, grupa mazowiecka północ na PolskaPilka.net

</doc>
<doc id="1510904" url="https://pl.wikipedia.org/wiki?curid=1510904" title="Lista senatorów Stanów Zjednoczonych ze stanu Utah">
Lista senatorów Stanów Zjednoczonych ze stanu Utah

Lista senatorów Stanów Zjednoczonych ze stanu Utah - senatorzy wybrani ze stanu Utah.
Stan Utah został włączony do Unii 4 stycznia 1896 roku. Posiada prawo do mandatów senatorskich 1. i 3. klasy. Do 8 kwietnia 1913 roku (ratyfikowania 17. poprawki do Konstytucji) senatorowie byli wybierani przez stanowy parlament. Od tego czasu wybierani są w wyborach powszechnych.

</doc>
<doc id="1510905" url="https://pl.wikipedia.org/wiki?curid=1510905" title="Zwyrodnienie szkliste">
Zwyrodnienie szkliste

Zwyrodnienie szkliste (łac. "degeneratio hyalinea"; ang. "hyaline degeneration, hyalinizing changes, glassy degeneration"), szkliwienie, hialinizacja (łac. "hyalinosis", "hyalinisatio"; ang. "hyalinosis, hyalinization") – termin używany w patomorfologii, rodzaj zwyrodnienia, zaburzenie przemiany białek pozakomórkowych. Jest to określenie morfologiczne zmian będących skutkiem różnych patologii. Występuje miejscowo, choć często wieloogniskowo. Należy do najczęstszych zwyrodnień białkowych i jest zaliczane do zmian wstecznych. 
Patomorfologia.
Uważa się, że istota szkliwienia to starzenie się wielkocząsteczkowych białek związane z bardzo znaczną utratą wody. Białka wysięków, macierzy międzykomórkowej tkanki łącznej, białka umiejscowione pod nabłonkami lub śródbłonkiem tworzą w konsekwencji jednorodne, amorficzne, kwasochłonne (barwiące się na różowo eozyną) masy o szklistym wyglądzie.
Inne.
Niektórzy zaliczają do zwyrodnienia szklistego również zaburzenia przemiany białek wewnątrzkomórkowych, np. zwyrodnienie kropelkowo-szkliste (łac. "degeneratio hyalineo-guttata").

</doc>
<doc id="1510906" url="https://pl.wikipedia.org/wiki?curid=1510906" title="Semolina">
Semolina

Semolina – gruboziarnista mąka lub drobna kasza otrzymywana z pszenicy twardej (durum), używana do przemysłowej produkcji makaronu lub kuskusu. Semolina ma barwę żółtą i kremowo- żółtą.

</doc>
<doc id="1510908" url="https://pl.wikipedia.org/wiki?curid=1510908" title="Edwin Jacob Garn">
Edwin Jacob Garn

Edwin Jacob Garn (ur. 12 października 1932 w Richfield w Utah) – astronauta i polityk amerykański związany z Partią Republikańską.
W latach 1974–1993 był przedstawicielem stanu Utah w Senacie Stanów Zjednoczonych.
W 1985 roku został pierwszym w historii urzędującym członkiem Kongresu Stanów Zjednoczonych, który odbył lot w kosmos. Miało to miejsce od 12 do 19 kwietnia, gdy Garn wziął udział w misji STS-51-D na pokładzie wahadłowca kosmicznego Discovery jako specjalista ładunku. Garn spędził w przestrzeni kosmicznej ponad 167 godzin orbitując wokół Ziemi 110 razy. Przebieg lotu spowodował u niego najcięższą z obserwowanych do tego czasu reakcję ludzkiego organizmu na stan nieważkości i dlatego skala stopniująca te reakcje została żartobliwie nazwana skalą Garna.

</doc>
<doc id="1510909" url="https://pl.wikipedia.org/wiki?curid=1510909" title="Jake Garn">
Jake Garn



</doc>
<doc id="1510911" url="https://pl.wikipedia.org/wiki?curid=1510911" title="U-954">
U-954

U-954 – niemiecki okręt podwodny (U-Boot) typu "VII C" z okresu II wojny światowej. Okręt wszedł do służby w 1942 roku.
Historia.
Podczas II wojny światowej okręt odbył jeden, 42-dniowy patrol bojowy, nie odnosząc sukcesów.
U-954 został zatopiony 19 maja 1943 roku na południowy wschód od przylądka Farvel (Grenlandia) przez brytyjską fregatę HMS "Jed" i slup HMS "Sennen". Zginęła cała załoga – 47 oficerów i marynarzy, w tym Peter Dönitz, młodszy syn admirała Karla Dönitza, pełniący funkcję oficera wachtowego.

</doc>
<doc id="1510914" url="https://pl.wikipedia.org/wiki?curid=1510914" title="Jacob Garn">
Jacob Garn



</doc>
<doc id="1510919" url="https://pl.wikipedia.org/wiki?curid=1510919" title="Szkliwienie">
Szkliwienie



</doc>
<doc id="1510920" url="https://pl.wikipedia.org/wiki?curid=1510920" title="Hialinizacja">
Hialinizacja



</doc>
<doc id="1510924" url="https://pl.wikipedia.org/wiki?curid=1510924" title="Stellan Bengtsson">
Stellan Bengtsson

Stellan Bengtsson (ur. 26 lipca 1952 w Slöinge w gminie Falkenberg) – szwedzki tenisista stołowy oraz trener, trzykrotny mistrz świata i siedmiokrotny mistrz Europy, członek Galerii Sław ETTU.
Życiorys.
Gdy miał 15 lat, 15 września 1967 roku zadebiutował w szwedzkiej ekstraklasie w barach Falkenbergs BTK. W 1971 zdobył swój pierwszy medal mistrzostw świata – medal złoty, będąc tym samym pierwszym Szwedem, któremu się to udało. W kolejnych latach zdobył jeszcze siedem medali mistrzostw świata, w tym dwa złote w 1973 (w grze podwójnej i drużynowo). W trakcie całej kariery zdobył także trzynaście medali mistrzostw Europy (siedem złotych). Był również dwudziestopięciokrotnie mistrzem, piętnaście razy wicemistrzem i siedem razy brązowym medalistą mistrzostw Szwecji. W latach 1973 i 1980 wygrał turniej Europa Top 12.
Po zakończeniu kariery podjął się pracy trenera, będąc w latach 1990-1993 szkoleniowcem reprezentacji Szwecji, a w latach 1993-1998 reprezentacji Danii. Przez trzy lata był także trenerem ATSV Saarbrucken w niemieckiej Bundeslidze.
W 2015 został mianowany członkiem Galerii Sław ETTU.
Sukcesy.
Sukcesy turniejowe.
"Na podstawie."
Sukcesy klubowe.
"Na podstawie."

</doc>
<doc id="1510927" url="https://pl.wikipedia.org/wiki?curid=1510927" title="Zhuang Zedong">
Zhuang Zedong

Zhuang Zedong (; ur. 25 sierpnia 1940 w Pekinie, zm. 10 lutego 2013) – chiński tenisista stołowy, ośmiokrotny mistrz świata.
Trzynastokrotnie zdobywał medale mistrzostw świata. Czterokrotnie był drużynowym mistrzem świata, trzykrotnie (w 1961 w Pekinie, dwa lata później w Pradze i w 1965 w Lublanie) triumfował w grze pojedynczej, jeden raz wygrał w grze podwójnej (1965).
W latach 1974–1976 Zhuang Zedong był ministrem sportu, a od 1984 roku pracował jako trener w Pekinie.

</doc>
<doc id="1510930" url="https://pl.wikipedia.org/wiki?curid=1510930" title="Zedong Zhuang">
Zedong Zhuang



</doc>
<doc id="1510931" url="https://pl.wikipedia.org/wiki?curid=1510931" title="ATP World Tour 2009">
ATP World Tour 2009

ATP World Tour 2009 – sezon profesjonalnych męskich turniejów tenisowych organizowanych przez Association of Tennis Professionals w 2009 roku. ATP World Tour 2009 obejmuje "turnieje wielkoszlemowe" (organizowane przez International Tennis Federation), turnieje rangi "ATP World Tour Masters 1000", "ATP World Tour 500", "ATP World Tour 250", zawody "Pucharu Davisa" (organizowane przez ITF) oraz "ATP World Tour Finals".

</doc>
<doc id="1510932" url="https://pl.wikipedia.org/wiki?curid=1510932" title="Josef Vávra-Stařík">
Josef Vávra-Stařík

Josef Vávra-Stařík (ur. 19 października 1902 w miejscowości Lhota u Malenovic, zm. 26 sierpnia 1953 w Pradze) – czeski kolaboracyjny publicysta i działacz kulturalno-polityczny, dowódca partyzancki pod koniec II wojny światowej, emigracyjny działacz antykomunistyczny
Życiorys.
Ukończył liceum leśne w Hranicach, a następnie instytut pedagogiczny w Koszycach. Podjął pracę jako nauczyciel. Podczas pracy na Słowacji zaznajomił się z gen. Josefem Šnejdárkiem, dowódcą wojsk czechosłowackich w tym regionie. Za jego pośrednictwem zaangażował się w działalność polityczną. Obaj założyli organizację Moravsko-slovenská společnost, głoszącą hasła czesko-słowackiej przyjaźni. Prowadziła ona działalność kulturalną. Josef Vávra-Stařík został redaktorem jej organu prasowego. W marcu 1939 r., po utworzeniu Protektoratu Czech i Moraw, współtworzył kolaboracyjną organizację Národopisná Morava (NM). 16 marca tego roku wraz z 2 pozostałymi przywódcami NM wystosował pismo do Adolfa Hitlera, w którym złożyli oni hołd Führerowi i prosili o uznanie istnienia państwa morawskiego w składzie Rzeszy Niemieckiej. W 1941 r. objął funkcję inspektora oświatowego w obwodzie Uherské Hradiště. Wkrótce został pozbawiony tego stanowiska, a także zawiesił swoją działalność w NM. 
Przedostał się nielegalnie na terytorium Państwa Słowackiego, gdzie związał się z partyzantką. Organizował struktury partyzanckie w centralnej i zachodniej Słowacji. Jesienią i zimą 1944 r. uczestniczył w słowackim powstaniu narodowym. W pierwszych dniach walk na czele oddziału partyzanckiego przeszedł do ruin Zamku Sklabinia, gdzie jego podkomendni weszli w skład zgrupowania wojskowego, stanowiącego zarodek przyszłej 1 Czechosłowackiej Brygady Jana Žižky. Walczył na zachodniej Słowacji w rejonie miejscowości Strečno, Vrútky, Priekopa, Štiavnik, a następnie przedostał się w Góry Jaworniki na granicy Moraw i Słowacji. Został w stopniu kapitana szefem sztabu brygady. Po upadku powstania na przełomie 1944 i 1945 r., organizował na Morawach oddziały partyzanckie, działające do końca okupacji. Doszedł do stopnia majora. 
Po oswobodzeniu miejscowości Zlin został wybrany do miejscowego narodowego komitetu rewolucyjnego. 15 czerwca 1945 r. zrezygnował jednak z tej funkcji. W tym czasie pojawiły się pierwsze oskarżenia go o działalność w kolaboracyjnej organizacji Národopisná Morava. Następnie stanął na czele Morawskiego Stowarzyszenia Czeskich Partyzantów. Działał też w Czesko-Słowackim Koordynacyjnym Komitecie Partyzanckim. Organizacje te działały na rzecz integracji b. partyzantów w życiu społecznym i politycznym oraz zapewniały im pracę. Josef Vávra-Stařík został prezesem utworzonej przez nie spółdzielni PARTKOL w Zlinie, mającej swoje oddziały na północnych Morawach. Jego kolaboracyjnym etapem życia zainteresowały się komunistyczne środowiska ze Zlinu i Pragi. Pojawiły się też zarzuty o nadużywanie swojej pozycji w partyzanckich organizacjach. Z kolei J. Vávra-Stařík skrytykował kierownictwo Komunistycznej Partii Czechosłowacji za nieprawidłowe podejście do sprawy b. partyzantów, co doprowadziło do konfliktu z sekretarzem generalnym KPCz Rudolfem Slánským i odpowiadającym za sprawy partyzanckie w KC KPCz (jednocześnie agentem sowieckim) mjr. Augustinem Schrammem. Rosnące wpływy środowiska morawskich b. partyzantów, na czele z J. Vávrą-Staříkiem, zaczęły otwarcie zagrażać innym frakcjom w KPCz. Po groźbie usamodzielnienia się ruchu partyzanckiego J. Vávra-Stařík został pozbawiony wszystkich funkcji w organizacjach partyzanckich.
Po lutowym zamachu stanu komunistów w 1948 r., musiał też zrezygnować z posady prezesa spółdzielni PARTKOL. Wkrótce dowiedział się, że bezpieka ŠtB jest gotowa aresztować go. W tej sytuacji wraz z kilkoma najbliższymi współpracownikami ze spółdzielni PARTKOL przedostał się nielegalnie do Triestu, a stamtąd wyjechał do zachodnich Niemiec. Wszedł tam w skład tzw. Komitetu Czeskiego. Według części źródeł działał tam na rzecz ŠtB, o co oskarżała go część czeskiej emigracji. Następnie zamieszkał we Francji, nawiązując kontakty z Deuxieme Bureau. Stworzył tam organizację Světlana (nazwanej imieniem jego córki), która wysyłała nielegalnie do Czechosłowacji swoich kurierów. 
Po pewnym czasie przeniósł się do Austrii, aby być bliżej ojczyzny. Udzielał pomocy uchodźcom czechosłowackim. Próbował nawiązać kontakty z władzami jugosłowiańskimi Josipa Broz Tity. Jego emigracyjną działalność przerwało jednak porwanie przez ŠtB i wywiezienie go do Pragi. Przeszedł brutalne przesłuchania, podczas których próbowano zmusić go do przyznania się m.in. do współpracy w czasie wojny z Gestapo, ale bezskutecznie. Zarzucano mu też, że był związany z niewyjaśnioną śmiercią 10 marca 1948 r. ministra spraw zagranicznych Jana Masaryka. W kwietniu 1953 r. został skazany na karę śmierci, wykonaną 26 sierpnia tego roku.

</doc>
<doc id="1510933" url="https://pl.wikipedia.org/wiki?curid=1510933" title="Scrabblista">
Scrabblista



</doc>
<doc id="1510937" url="https://pl.wikipedia.org/wiki?curid=1510937" title="WTA Tour 2009">
WTA Tour 2009

WTA Tour 2009 – sezon profesjonalnych kobiecych turniejów tenisowych organizowanych przez Women’s Tennis Association w 2009 roku. WTA Tour 2009 obejmuje "turnieje wielkoszlemowe" (organizowane przez International Tennis Federation), turnieje rangi "Premier Series", turnieje rangi "International Series", "Puchar Federacji" (organizowane przez ITF), zawody "Commonwealth Bank Tournament of Champions" oraz mistrzostwa "WTA Tour Championships".

</doc>
<doc id="1510938" url="https://pl.wikipedia.org/wiki?curid=1510938" title="Teodor Rożankowśkyj">
Teodor Rożankowśkyj

Teodor Rożankowśkyj ukr. Теодор Рожанковський (ur. 14 lutego 1875 w Sokalu, zm. 12 kwietnia 1970 w Weehawken) – ukraiński prawnik (doktor praw), działacz polityczny i wojskowy, adwokat, pierwszy dowódca Legionu Ukraińskich Strzelców Siczowych.
Absolwent Wydziału Prawa Uniwersytetu Lwowskiego. Od 1913 był posłem na Sejm Krajowy Galicji z Ukraińskiej Partii Narodowo-Demokratycznej. Do 1914 pracował jako sędzia w Turce.
Był członkiem Ukraińskiego Zarządu Wojskowego (BU USS) i jednym z twórców Legionu Ukraińskich Strzelców Siczowych. Sprzeciwił się wysłaniu niewyszkolonych żołnierzy USS przeciw atakującym wojskom rosyjskim, za co został usunięty ze stanowiska dowódcy Legionu.
Od października 1914 do listopada 1918 był komendantem i zastępcą komendanta Kosza USS.
W latach 1918-1919 był majorem Ukraińskiej Armii Halickiej (UHA) i komendantem okręgu wojskowego Stanisławów. 18 października 1918 wybrany do składu Ukraińskiej Rady Narodowej Zachodnioukraińskiej Republiki Ludowej (ZURL). W latach 1919-1920 był attaché wojskowym misji Ukraińskiej Republiki Ludowej w Pradze.
W II Rzeczypospolitej był adwokatem we Lwowie.

</doc>
<doc id="1510940" url="https://pl.wikipedia.org/wiki?curid=1510940" title="Ekonomistka">
Ekonomistka



</doc>
<doc id="1510947" url="https://pl.wikipedia.org/wiki?curid=1510947" title="Bohumil Váňa">
Bohumil Váňa

Bohumil Váňa (ur. 17 stycznia 1920 w Pradze, zm. 4 listopada 1989) – czeski tenisista stołowy, reprezentant Czechosłowacji, trzynastokrotny mistrz świata. 
Trzydziestokrotnie zdobywał medale mistrzostw świata. Pięciokrotnie był drużynowym mistrzem świata, po trzy razy triumfował w grze podwójnej i mieszanej, dwukrotnie (1938 w Londynie i 1947 w Paryżu) zwyciężał w grze pojedynczej.

</doc>
<doc id="1510948" url="https://pl.wikipedia.org/wiki?curid=1510948" title="Bohumil Vana">
Bohumil Vana



</doc>
<doc id="1510949" url="https://pl.wikipedia.org/wiki?curid=1510949" title="Wasyl Diduszok">
Wasyl Diduszok

Wasyl Diduszok, ukr. Василь Дідушок, ros. Василь Дидушек (ur. 27 sierpnia 1889 w Kniażem, zm. 3 listopada 1937 na uroczysku Sandarmoch w Karelii) – ukraiński prawnik, wojskowy Legionu Strzelców Siczowych podczas I wojny światowej, pułkownik armii Ukraińskiej Republiki Ludowej, żołnierz wywiadu wojskowego Armii Czerwonej (Razdwiedupra).
Ukończył wyższe studia prawnicze. Pracował jako prawnik. Po wybuchu I wojny światowej został zmobilizowany w armii austro-węgierskiej jako oficer rezerwy. Objął dowództwo sotni, a potem kurenia Legionu Strzelców Siczowych. W czasie bitwy pod Łysonią (1916) trafił do niewoli rosyjskiej. Po przewrocie bolszewickim 1917 przeszedł do służby wojskowej w nowo formowanej armii ukraińskiej. Był współorganizatorem kurenia Strzelców Siczowych w Kijowie. W marcu 1918 objął funkcję szefa sztabu Głównej Gubernialnej Komendantury Wojskowej Kijowszczyzny. W grudniu tego roku został awansowany do stopnia pułkownika. Był szefem sztabu komendantury Kijowa. Następnie został szefem sztabu Korpusu Strzelców Siczowych. Napisał publikację wojskową pt. „Наші цілі”. W 1920 został zwerbowany przez Razwiedupr. Wstąpił do Rosyjskiej Partii Komunistycznej (bolszewików). Skierowano go do prowadzenia nielegalnej działalności wywiadowczej do Polski, a następnie Rumunii, gdzie został aresztowany. Po procesie za szpiegostwo skazano go na karę 3 lat więzienia. Po wyjściu na wolność powrócił do Moskwy, skąd wysłano go do Mandżurii. Następnie działał w Finlandii. Od 1931 do maja 1932 był agentem w Niemczech i Austrii. Po wpadce wiedeńskiej siatki szpiegowskiej Razwiedupra odwołano go do ZSRR. 
W 1933 został aresztowany przez OGPU. 3 września 1933 skazany przez Kolegium OGPU na karę śmierci, zmienioną na 10 lat łagrów. Karę odbywał w na Wyspach Sołowieckich (Sołowkach). W okresie "wielkiego terroru" 9 października 1937 „trójka specjalna” NKWD obwodu leningradzkiego RFSRR skazała jednym wyrokiem listę 1116 więźniów Sołowek na śmierć. Na liście znajdowało się nazwisko Diduszoka i jego dwóch braci - Petra i Wołodymyra. Zginął w masowej egzekucji wraz z innymi ukraińskimi twórcami i działaczami społecznymi (Mykołą Kuliszem, Ołeksą Slisarenką, Mykołą Zerowem, Myrosławem Irczanem, Pawło Fyłypowyczem, Wałerjanem Pidmohylnym, Wołodymyrem Czechiwskim, Łesiem Kurbasem i in.) 3 listopada 1937 na uroczysku Sandarmoch w Karelii.

</doc>
<doc id="1510954" url="https://pl.wikipedia.org/wiki?curid=1510954" title="Jaworzynka Trzycatek">
Jaworzynka Trzycatek



</doc>
<doc id="1510956" url="https://pl.wikipedia.org/wiki?curid=1510956" title="Lekarka">
Lekarka



</doc>
<doc id="1510957" url="https://pl.wikipedia.org/wiki?curid=1510957" title="Stanislav Kolář">
Stanislav Kolář

Stanislav Kolář (ur. 31 marca 1912 w Pradze, zm. 6 maja 2003) – czeski tenisista stołowy, reprezentant Czechosłowacji, dwukrotny mistrz świata.
Szesnastokrotnie zdobywał medale mistrzostw świata. Dwukrotnie był mistrzem globu: indywidualnie triumfował w 1936 roku w Pradze, cztery lata wcześniej również w Pradze wygrał w turnieju drużynowym.

</doc>
<doc id="1510958" url="https://pl.wikipedia.org/wiki?curid=1510958" title="Parafia Narodzenia Najświętszej Maryi Panny w Konstantynowie Łódzkim">
Parafia Narodzenia Najświętszej Maryi Panny w Konstantynowie Łódzkim

Parafia pod wezwaniem Narodzenia Najświętszej Maryi Panny w Konstantynowie Łódzkim – parafia rzymskokatolicka znajdująca się w archidiecezji łódzkiej w dekanacie konstantynowskim.
Historia.
Na gruntach istniejącej już w XIV wieku wsi Żabice Wielkie jej właściciel, Mikołaj Krzywiec-Okołowicz założył w 1821 roku tkacką osadę, dla której postarał się o nazwę Konstantynów na cześć wielkiego księcia Konstantego, brata carów Aleksandra I i Mikołaja I. Szybko rozwijająca się osada otrzymała w 1830 r. prawa miejskie, które jednak utraciła w 1870 r.; odzyskał je Konstantynów w 1924 r. Wydział Powiatowy w lutym 1929 r. zwrócił się do Rady Miejskiej z sugestią zmiany nazwy miasta „dla zatarcia śladów okresu niewoli", ale radni działań nie podjęli. Właściciel osady i jego żona ufundowali w Konstantynowie w latach 1826-1832 jednonawowy kościół w stylu neogotyckim zaprojektowany przez włoskiego architekta Boloniniego. Początkowo kościół pełnił rolę kaplicy filialnej należącej do parafii w Kazimierzu. Wszelkie sprawy związane z duszpasterstwem konstantynowian załatwiał proboszcz z Kazimierza. Od 1841 r. opiekę nad kościołem przejęli ojcowie reformaci z klasztoru w Lutomiersku i zaprowadzili odrębne księgi metrykalne dla Konstantynowa. Każdy ksiądz opiekujący się wówczas katolikami w tym mieście musiał dobrze władać także językiem niemieckim, aby głosić nauki i spowiadać licznych wtedy osadników niemieckich. 
Arcybiskup warszawski Antoni Melchior Fijałkowski 1 czerwca 1858 r. utworzył w Konstantynowie parafię pod wezwaniem Narodzenia Najświętszej Maryi Panny. Kościół konsekrowano w 1887 r., w listopadzie 1914 r. podczas działań wojennych uległ on poważnym zniszczeniom. Świątynia odbudowana w latach 1917-1922 według planów architekta W. Kijewskiego z Łodzi zmieniła swój pierwotny wygląd zewnętrzny. Gruntownie przebudowana w latach 1973–1976 wedle projektu architekta A. Mielniczaka z Łodzi ma teraz układ bazylikowy. W 1980 r. dokonano przebudowy prezbiterium i zakrystii. 
Wnętrze nawy głównej zdobi polichromia z 1984 r. namalowana przez Mieczysława Saara i odnowiona w 1997 przez Józefa Kałużę. Organy dziesięciogłosowe z 1928 roku, staraniem ks. Jerzego Spychały i Społecznej Rady Rozbudowy Organów, zostały rozbudowane w 2004 roku do dwudziestoczterogłosowych. 
Na mieszkanie dla pierwszego proboszcza wynajęto część domu szkolnego przy ul. Zgierskiej; w 1875 r. wybudowano parterową plebanię, którą powiększono od strony kościoła. Pierwszym proboszczem tej parafii był ks. Józef Specht (1858-1871); w latach 1933-1941 był nim ks. Zygmunt Łabentowicz, który 6 X 1941 wraz z innymi księżmi diecezji łódzkiej został przez Niemców aresztowany i osadzony w obozie przesiedleńczym w Konstantynowie, skąd został wywieziony do KL Dachau, gdzie zmarł w 1942 r. z wycieńczenia. Kościół w Konstantynowie po aresztowaniu ks. Łabentowicza pozostawał zamknięty bez obsady duszpasterskiej, aż do wypędzenia okupantów niemieckich w styczniu 1945 r. 
W miarę rozbudowy Konstantynowa Łódzkiego i powiększenia jego obszaru, jak również po zmianach w składzie etnicznym ludności po roku 1945 powstały, w następujących latach, kolejne parafie: 1974 - w dzielnicy Srebrna przy murowanym kościele z 1887 r. pod wezwaniem Nawiedzenia NMP; 1992 - przy kościele pod wezwaniem Św. Józefa Robotnika (poewangelickim, wzniesionym 1826- 1834); 1994 - pod wezwaniem Miłosierdzia Bożego przy kościele wybudowanym w latach 1987-1992. Od 13 XI 1964 r. w Konstantynowie (Żabiczki) istnieje też dom zakonny z kaplicą półpubliczną sióstr Świętej Rodziny z Bordeaux. Dekanat konstantynowski powstał w 1930 r. Najstarszym stowarzyszeniem konstantynowskim było Towarzystwo Strzeleckie założone już w 1823 r. jako Bractwo Kurkowe. W 1906 r. zorganizowano w Konstantynowie Towarzystwo Śpiewacze Lutnia, od 1908 r. istnieje Konstantynowskie Stowarzyszenie Śpiewaczo-Muzyczne im. F. Chopina. W roku 2002 zorganizował się młodzieżowy zespół Cantores Misericordiae Dei.
Kler parafialny.
Proboszczowie:
Wikariusze:
Linki zewnętrzne.
Informacje o parafii na stronie Archidiecezji Łódzkiej
Informacje dotyczące organów kościelnych wybudowanych w 2004 roku

</doc>
<doc id="1510966" url="https://pl.wikipedia.org/wiki?curid=1510966" title="Bagarmossen (stacja metra)">
Bagarmossen (stacja metra)

Bagarmossen – podziemna stacja sztokholmskiego metra, leży w Sztokholmie, w Söderort, w dzielnicy Skarpnäck, w części Bagarmossen. Na zielonej linii metra T17, między Kärrtorp a Skarpnäck. Dziennie korzysta z niej około 6 200 osób.
Stacja znajduje się około 19 metrów pod ziemią, na południe od Lagavägen i Lagaplanu. Posiada jedno wyjście zlokalizowane przy Rusthållarvägen. 
Stację otworzono 19 listopada 1958. Do 15 sierpnia 1994 była to stacja końcowa linii T17, oddano wówczas do użytku nowy peron i odcinek do Skarpnäck. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1510967" url="https://pl.wikipedia.org/wiki?curid=1510967" title="Skarpnäck (stacja metra)">
Skarpnäck (stacja metra)

Skarpnäck – podziemna stacja sztokholmskiego metra, leży w Sztokholmie, w Söderort, w dzielnicy Skarpnäck, w części Skarpnäcks gård. Ostatnia stacja zielonej linii metra T17, za Bagarmossen. Dziennie korzysta z niej około 5 400 osób.
Stacja znajduje się około 25 metrów pod ziemią, na wschód od Segelflygsgatan, pod Skarpabyskolan. Posiada jedno wyjście zlokalizowane przy Ballonggatan. 
Stację otworzono 15 sierpnia 1994 jako 100. i na razie ostatnią w systemie metra. Posiada jeden peron utrzymany w kolorze czerwonym.
Otoczenie.
W najbliższym otoczeniu stacji znajdują się:

</doc>
<doc id="1510968" url="https://pl.wikipedia.org/wiki?curid=1510968" title="Clarenville">
Clarenville

Clarenville – miasto w Kanadzie, w prowincji Nowa Fundlandia i Labrador. W 2006 r. miasto to na powierzchni 140,79 km² zamieszkiwało 5274 osób.

</doc>
<doc id="1510969" url="https://pl.wikipedia.org/wiki?curid=1510969" title="Parafia Trójcy Świętej w Radzyniu Podlaskim">
Parafia Trójcy Świętej w Radzyniu Podlaskim

Parafia Trójcy Świętej w Radzyniu Podlaskim – parafia rzymskokatolicka w Radzyniu Podlaskim.
Parafia erygowana w 1415. Obecny kościół parafialny murowany, wybudowany w 1641 przez Stanisława Bonifacego Mniszcha, starostę lwowskiego, konsekrowany w 1644 przez biskupa Tomasza Oborskiego, sufragana krakowskiego.
Styl – renesans lubelski, wystrój wnętrza – częściowo barokowy.
Parafia ma księgi metrykalne od 1906 oraz kronikę parafialną od 1972.
Wierni parafii zamieszkują: część Radzynia Podlaskiego i Bedlna Radzyńskiego oraz Białkę, Brzostówiec, Płudy i Siedlanów.

</doc>
<doc id="1510970" url="https://pl.wikipedia.org/wiki?curid=1510970" title="Tuz (karta)">
Tuz (karta)

Tuz (, dwójka) – najstarsza karta w tzw. kartach polskich, kartach niemieckich i kartach szwajcarskich. Na ogół przedstawia: dzikie zwierzęta, tarczę herbową lub pogańskiego boga, barwa oznaczona jest dwoma okami. W kartach francuskich jego odpowiednikiem jest as (który żargonowo jest też nazywany tuzem) i blotka dwójka (bardzo dobrze to widać w najstarszych taliach, gdzie jest piątka, czwórka i trójka oraz w talii "The Fairy Tarot", gdzie as i tuz to oddzielne figury). 
Tuza oznacza się na różne sposoby, w zależności od talii. Zwykle oznacza się go dwoma symbolami kolorów (stąd niemiecka nazwa "Daus") położonymi równolegle (zarówno wersja symetryczna jak i jednolita), czasem obróconymi pod skosem dla rozróżnienia od innych kart. Innymi, nieco rzadziej stosowanymi oznaczeniami są litera D (przeważnie w niemieckojęzycznych taliach, stosowana bardzo rzadko ze względu na zarezerwowanie litery D dla oznaczania dam) albo litera A (nawiązująca do innej nazwy tuza As). 
Wygląd kart.
Talia "48 Kart Niemieckich"
Jednohlave
Wzór Saksoński
Wzór wirtemberski - stary rysunek
Wzór szwajcarski

</doc>
<doc id="1510972" url="https://pl.wikipedia.org/wiki?curid=1510972" title="Tygodnik Sportowy">
Tygodnik Sportowy

Tygodnik Sportowy – informacyjno-sprawozdawcze pismo wydawane w Krakowie od 21 maja 1921 do 2 lipca 1925 przez J. Billiga.
Redaktorem naczelnym syjonistycznego periodyku został Henryk Leser, czasopismo ukazywało się w nakładzie 3-7 tysięcy egzemplarzy. Reprezentowało sport żydowski.

</doc>
<doc id="1510973" url="https://pl.wikipedia.org/wiki?curid=1510973" title="Happy Valley-Goose Bay">
Happy Valley-Goose Bay

Happy Valley-Goose Bay - miasto w Kanadzie, w prowincji Nowa Fundlandia i Labrador. Leży na półwyspie Labrador, u ujścia rzeki Churchill do Jeziora Melville’a, które stanowi estuarium tej rzeki. Jest to największe miasto w nowofundlandzkim regionie Labrador.
Liczba mieszkańców Happy Valley-Goose Bay wynosi 7 572. Język angielski jest językiem ojczystym dla 96,3%, francuski dla 1,4% mieszkańców (2006).

</doc>
<doc id="1510977" url="https://pl.wikipedia.org/wiki?curid=1510977" title="Kino Polonia w Łodzi">
Kino Polonia w Łodzi

Kino Polonia – kino w Łodzi znajdujące się na dziedzińcu posesji przy ulicy Piotrkowskiej 67.
Kino Polonia stało się ulubionym miejscem aktorów i twórców do organizacji premier polskich filmów. Od wielu lat kino prezentuje festiwale związane z filmem fabularnym i dokumentalnym.
Kino Polonia należało do sieci kin Centrum Filmowego Helios. Od 1 lipca 2009 było zarządzane i prowadzone przez Stowarzyszenie Filmowców Polskich. Stowarzyszenie jednak zrezygnowało z prowadzenia kina. 30 sierpnia 2012 roku kino zostało zamknięte.
Kinem zajęły się Wytwórnia Filmów Oświatowych i Stowarzyszenie „Łódź Filmowa”. 31 października 2014 roku kino zostało ponownie otwarte. Pierwszy seans po przerwie odbył się w niedzielę 2 listopada 2014 roku. W czasie zawieszonej działalności zakończono digitalizację zbiorów kina. W 2014 roku kino Polonia było miejscem obchodów 65-lecia istnienia Wytwórni Filmów Oświatowych oraz centrum festiwalowym Forum Kina Europejskiego „Cinergia”.
Siedziba kina.
W miejscu dzisiejszego kina Polonia, w 1877 roku, właściciel posesji Wilhelm Kern, wybudował jednopiętrowy „Teatr Kerna”, przemianowany w roku 1882 na teatr „Victoria”. Stanął on na dziedzińcu posesji, na której mieścił się wybudowany w 1876 roku hotel „Victoria”. Teatrem „Victoria” kierowali m.in. Łucjan Kościelecki, Michał Wołowski i Aleksander Zelwerowicz. Budynek teatru spłonął w nocy z 6 na 7 maja 1909. Odbudowano go w 1910 roku i umieszczono w nim tor do jazdy na wrotkach, „Victoria Skating Palast”. W 1911 roku gmach został przebudowany według projektu Edwarda Banasza – w miejsce toru powstał teatr kinematograficzny o nazwie „Casino” na 1100 miejsc, które było uznawane za najekskluzywniejsze kino w Królestwie Polskim. Po 1945 roku zmieniło nazwę na „Polonia”. W latach 90. XX wieku kino zostało przebudowane i unowocześnione. Właścicielem budynku jest Urząd Marszałkowski.
Kino Polonia posiada trzy klimatyzowane sale kinowe, 425 miejsc, system Dolby Surround i ekrany perełkowe.

</doc>
<doc id="1510980" url="https://pl.wikipedia.org/wiki?curid=1510980" title="Karty polskie">
Karty polskie

Karty polskie – tradycyjna nazwa na talię 36 kart w tzw. typie niemieckim. Składa się z czterech barw: Wina (jego odpowiednikiem w typie francuskim jest pik), Czerwieni (kier), Żołędzia (trefl) i Dzwonka (karo) oraz pięciu figur: Tuz (as), Kralka (dziesiątka), Król (król), Wyżnik (dama), Niżnik (walet) i czterech blotek: dziewiątka, ósemka, siódemka, szóstka. Niekiedy można było spotkać: piątkę, czwórkę i trójkę
Historia.
Pierwsze karty tego typu przywożone z Niemiec pojawiły się w polskich miastach już w XV stuleciu, niebawem też ruszyła produkcja krajowa. Według Łukasza Gołębiowskiego polskimi kartami grano m.in. w gry: kupiec, kasztelan, wózek, skrzetułka, drużbart, pamfil, chapanka, tryszak, mariasz, pikieta i ćwik.
Od XVIII w. zaczęły stopniowo dominować karty francuskie i przejęta stamtąd nomenklatura, zaś „tradycyjne” karty polskie przez cały wiek XIX traciły stopniowo popularność. Obecnie kartami tego wzoru (talia 32 sztuki) grywa się na Śląsku w skata.

</doc>
<doc id="1510982" url="https://pl.wikipedia.org/wiki?curid=1510982" title="18 Pułk Piechoty Landwehry">
18 Pułk Piechoty Landwehry



</doc>
<doc id="1510983" url="https://pl.wikipedia.org/wiki?curid=1510983" title="Labrador City">
Labrador City

Labrador City – miasto w Kanadzie, w prowincji Nowa Fundlandia i Labrador. Leży na półwyspie Labrador niedaleko granicy z Quebekiem. Zostało założone w latach sześćdziesiątych XX-tego wieku jako miejsce zakwaterowania pracowników Iron Ore Company of Canada, która zajmuje się wydobyciem rudy żelaza. Labrador City i sąsiednie Wabush znane są razem pod nazwą „Labrador West”.
Liczba mieszkańców Labrador City wynosi 7240. Język angielski jest językiem ojczystym dla 95,7%, francuski dla 2,7% mieszkańców (2006).

</doc>
<doc id="1510984" url="https://pl.wikipedia.org/wiki?curid=1510984" title="Parafia św. Mikołaja w Mosinie">
Parafia św. Mikołaja w Mosinie

Parafia Świętego Mikołaja w Mosinie – rzymskokatolicka parafia w Mosinie, należy do dekanatu lubońskiego. Mieści się przy ulicy Kościuszki.

</doc>
<doc id="1510986" url="https://pl.wikipedia.org/wiki?curid=1510986" title="Srokówki">
Srokówki

Srokówki, Srokówka – polana w Gorcach znajdująca się na południowych zboczach Wyżniej, na wysokości 920–1000 m n.p.m., przy czarnym szlaku turystycznym z Łopusznej. Jest to polana o urozmaiconej rzeźbie terenu, znajdują się na niej zagłębienia terenowe, wyrównania i wały wzniesień. Na jednym z tych wałów znajdują się zabudowania gospodarcze, polana była bowiem dawniej użytkowana rolniczo. W górnej części polany, przy granicy z lasem, znajduje się zarastający już Pucołowski Stawek.
Z polany rozległe widoki na Tatry, Jezioro Czorsztyńskie i Kotlinę Nowotarską. Często zachodzi w niej zjawisko inwersji termicznej, wówczas można obserwować zalegające w niej morze mgieł, a ponad nim szczyty Tatr.
Jest jedną z licznych polan w Gorcach. W okresie największego przeludnienia Podhala w Gorcach powstało ich wiele. Były koszone, częściowo wypasane, a nawet miejscami zaorywane. Pasły się na nich liczne stada owiec i bydła, znajdowały się na nich liczne zabudowania szałaśnicze. Po II wojnie światowej pasterstwo w Karpatach stopniowo ograniczane utrzymywało się jeszcze do około lat 80., później załamało się, głównie z powodów ekonomicznych. Pozostały niszczejące szałasy, niektóre poza obszarem parku narodowego są przerabiane na domki letniskowe. Polany stopniowo zarastają lasem.
Srokówki znajdują się poza obszarem Gorczańskiego Parku Narodowego, w miejscowości Łopuszna w województwie małopolskim, w powiecie nowotarskim, w gminie Nowy Targ.

</doc>
<doc id="1510987" url="https://pl.wikipedia.org/wiki?curid=1510987" title="Stephenville">
Stephenville



</doc>
<doc id="1510990" url="https://pl.wikipedia.org/wiki?curid=1510990" title="Parafia Matki Boskiej Wniebowziętej w Puszczykowie">
Parafia Matki Boskiej Wniebowziętej w Puszczykowie

Parafia Matki Boskiej Wniebowziętej w Puszczykowie – rzymskokatolicka parafia w Puszczykowie, należy do dekanatu lubońskiego.
Do parafii należy cmentarz rzymskokatolicki, gdzie pochowany jest m.in. Arkady Fiedler.

</doc>
<doc id="1510991" url="https://pl.wikipedia.org/wiki?curid=1510991" title="Stephenville (Kanada)">
Stephenville (Kanada)

Stephenville - miasto w Kanadzie, w prowincji Nowa Fundlandia i Labrador. W 2006 r. miasto to na powierzchni 35,69 km² zamieszkiwało 6 588 osób.

</doc>
<doc id="1510996" url="https://pl.wikipedia.org/wiki?curid=1510996" title="Antoni Małłek">
Antoni Małłek

 
Antoni Małłek - także (błędnie): Antoni Małek, ang. Anthony Mallek (ur. 5 maja 1851 w Ogorzelinach - zm. 4 lutego 1917 w Chicago) - profesor, kompozytor, dyrygent chórów polonijnych, wydawca muzyczny, nauczyciel muzyki, organista, działacz polonijny m.in. pełnił funkcję Sekretarza Generalnego Związku Narodowego Polskiego, założył Związek Śpiewaków Polskich w Ameryce (1889). 
Muzyczne wykształcenie odebrał od swojego ojca. Unikając poboru do pruskiego wojska na wojnę francusko-pruską wyemigrował do Ameryki w 1871 r. Początkowo pracował na dworcu kolei Illinois Central w Chicago, 1872-1873 jako nauczyciel muzyki i organista w Chicago, 1873-1874 w Milwakuee, 1875-1880 w Northeim w Wisconsin w kościele św. Kazimierza (ang. st. Casimir) jako organista. W Northeim w towarzystwie narodowym "Gwardia Pułaskiego - Ułani Polscy" pełnił funkcję kapitana. W 1879 r. wybrany sędzią pokoju. Od 1880 r. przez 26 lat pracował w kościele św. Trójcy (ang. The Holy Trinity) w Chicago, jako organista, dyrygent chóru. W 1884 r. kupił czcionki muzyczne i zaczął wydawać polskie pieśni. Założył w 1889 r. a następnie trzykrotnie wybrany prezesem "Związku Śpiewaków Polskich w Ameryce" (ang. The Polish Singers Alliance of America). W latach 1886-1903 systematycznie wydawał i redagował czasopismo "Ziarno" - pismo „poświęcone miłośnikom muzyki i śpiewu narodowego”. Sekretarz Generalny Związku Narodowego Polskiego - od 1889 r. wybierany 3 kolejne kadencje. Z jego inicjatywy Antoni Kątski ułożył "Marsz Związku Narodowego Polskiego" w 1892 r. Założył szereg chórów, m.in.: przy parafii św. Stanisława Kostki w Chicago (1872), przy parafii św. Stanisława w Milwakuee (1873), męski przy parafii św. Kazimierza w Northeim włączony do "Gwardii Pułaskiego" (1875), chór żeński "Wanda" i męski "Chopina" przy parafii św. Trójcy w Chicago (1888), "Chojnia", którymi dyrygował wraz z bratem, organistą Konstantym Małłkiem. Publikował prace w ""Ziarno" - Polish Music Magazine", wydał kilkadziesiąt (17) własnych zeszytów z polskimi pieśniami.

</doc>
<doc id="1510997" url="https://pl.wikipedia.org/wiki?curid=1510997" title="Anthony Mallek">
Anthony Mallek



</doc>
<doc id="1510998" url="https://pl.wikipedia.org/wiki?curid=1510998" title="Antoni Małek">
Antoni Małek



</doc>
<doc id="1510999" url="https://pl.wikipedia.org/wiki?curid=1510999" title="Scalony bipolarny układ monolityczny">
Scalony bipolarny układ monolityczny

Układ ten składa się z podłoża półprzewodnikowego oraz wytworzonych w jego objętości lub na jego powierzchni obszarów funkcjonalnych elementów, obszarów izolujących elementy, połączeń wewnętrznych między elementami oraz obudowy i doprowadzeń zewnętrznych. W przekroju poprzecznym tego układu wyróżniamy 4 warstwy, dolną Si-P, drugą jest cienka warstwa Si-N,trzecia to SiO2,a ostatnią warstwę stanowi Al. Poszczególne elementy układów monolitycznych są wykonane na tzw. wyspach, odizolowanych od siebie i od podłoża. Budowa tranzystora stosowanego w układach monolitycznych jest podobny do budowy indywidualnego tranzystora epitaksjalno-planarnego. Rezystory w układach monolitycznych bipolarnych tworzy warstwa typu P lub N+,często w postaci meandra. Są to tzw. rezystory warstwowe. Jako diody stosuje się najczęściej struktury tranzystorowe, przy czym używa się tylko jednego ze złączy tranzystora. W układach monolitycznych wytwarza się dwa rodzaje kondensatorów, pierwszy rodzaj wykorzystuje pojemność spolaryzowanego wstecznie złącza PN, natomiast drugim rodzajem są kondensatory tlenkowe. Pojemność tych drugich jest mniejsza, a wymiary większe, a niżeli złączowych. W układach monolitycznych cewki indukcyjne wytwarza się bardzo rzadko przez naparowanie na warstwę SiO2 spiralnej warstwy metalu. Wszystkie elementy układu monolitycznego są wytwarzane w identycznych warunkach i w ciągu jednego procesu technologicznego.
Bibliografia.
A.Chwaleba,B.Moeschke,G.Płoszajski, "Elektronika" wyd. WSIP 1996 Warszawa

</doc>
<doc id="1511001" url="https://pl.wikipedia.org/wiki?curid=1511001" title="Aleksandra Fila">
Aleksandra Fila

Aleksandra Fila-Bobrzyk (ur. 17 sierpnia 1983) – polska lekkoatletka, specjalizująca się w trójskoku.
Kariera.
Zawodniczka Startu Lublin jest Mistrzynią Polski w różnych kategoriach wiekowych, w tym Mistrzynią Polski seniorów w 2005. 6. zawodniczka Młodzieżowych Mistrzostw Europy (Erfurt 2005), 6. - Superligi Pucharu Europy w lekkoatletyce (Málaga 2006), 8. - Pucharu Świata w lekkoatletyce (Ateny 2006).

</doc>
<doc id="1511003" url="https://pl.wikipedia.org/wiki?curid=1511003" title="Ołeksandr Jakowienko">
Ołeksandr Jakowienko



</doc>
<doc id="1511009" url="https://pl.wikipedia.org/wiki?curid=1511009" title="Karkówka (wieprzowina)">
Karkówka (wieprzowina)



</doc>
<doc id="1511012" url="https://pl.wikipedia.org/wiki?curid=1511012" title="1 Pułk Szwoleżerów Cesarstwa Austriackiego">
1 Pułk Szwoleżerów Cesarstwa Austriackiego

1 Pułk Szwoleżerów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: 1781-1817 Morawy.

</doc>
<doc id="1511016" url="https://pl.wikipedia.org/wiki?curid=1511016" title="Federalna Agencja ds. Wspólnoty Niepodległych Państw, Rodaków Mieszkających za Granicą i Międzynarodowej Współpracy Humanitarnej">
Federalna Agencja ds. Wspólnoty Niepodległych Państw, Rodaków Mieszkających za Granicą i Międzynarodowej Współpracy Humanitarnej

Federalna Agencja ds. Wspólnoty Niepodległych Państw, Rodaków Mieszkających za Granicą i Międzynarodowej Współpracy Humanitarnej ("Федеральное агентство по делам Содружества Независимых Государств, соотечественников, проживающих за рубежом, и по международному гуманитарному сотрудничеству", Россотрудничество, Rossotrudniczestwo) – wyspecjalizowana agencja podległa rosyjskiemu MSZ.
Pierwotnie została utworzona jako Federalna Agencja ds. Wspólnoty Niepodległych Państw w maju 2008. 6 września 2008 Prezydent Rosji, Dmitrij Miedwiediew, podpisał dekret o reorganizacji agencji, zmieniający m.in. jej nazwę. Jej szef jest powoływany przez Prezydenta Rosji na wniosek premiera. Agencja działa także poza granicami Federacji Rosyjskiej w formie przedstawicielstw przy ambasadach rosyjskich. Rossotrudniczestwo przejęło kompetencje kilku istniejących organizacji, m.in. Rosyjskiego Centrum Międzynarodowej Współpracy Naukowej i Kulturalnej, którego ośrodki znajdowały się w 75 państwach, w Polsce pod nazwą Rosyjskiego Ośrodka Nauki i Kultury w Warszawie (Российский центр науки и культуры в Варшаве) i Rosyjskiego Ośrodka Nauki i Kultury w Gdańsku (Российский центр науки и культуры в Гданьске), od 2021 – Domu Rosyjskiego (Русский дом) w Warszawie i Domu Rosyjskiego w Gdańsku.
Głównym zadaniem Rossotrudniczestwa jest stwarzanie przyjaznej atmosfery dla realizacji politycznych i gospodarczych interesów Rosji za granicą, w szczególności w krajach WNP, poprzez koordynację działań diaspory rosyjskiej, rosyjskich organizacji pozarządowaych, prowadzenie programów pomocowych dla państw WNP i kontrolę realizacji umów zawartych w ramach WNP.
Jest główną agencją państwową, której rolą jest projekcja miękkiej siły i hybrydowych wpływów Kremla, w tym promowanie koncepcji tzw. „ruskiego miru”. Działa jako organizacja koordynująca sieć rosyjskich obywateli i agentów wpływu, finansuje różne projekty z zakresu dyplomacji publicznej i propagandy, konsolidując działalność prorosyjskich podmiotów i upowszechniając narracje Kremla, w tym rewizjonizm historyczny.
Decyzją z dnia 21 lipca 2022 r. Rada Unii Europejskiej nałożyła na Rossotrudniczestwo sankcje za aktywne wspieranie lub realizację działań lub polityki podważającej integralność terytorialną, suwerenność i niezależność Ukrainy.

</doc>
<doc id="1511019" url="https://pl.wikipedia.org/wiki?curid=1511019" title="2 Pułk Szwoleżerów Cesarstwa Austriackiego">
2 Pułk Szwoleżerów Cesarstwa Austriackiego

2 Pułk Szwoleżerów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręgi poboru: 1781: Morawy i Śląsk, 1809-1857: Bohemia.

</doc>
<doc id="1511026" url="https://pl.wikipedia.org/wiki?curid=1511026" title="Robak internetowy">
Robak internetowy



</doc>
<doc id="1511027" url="https://pl.wikipedia.org/wiki?curid=1511027" title="Olga Fiodorowa">
Olga Fiodorowa

Olga Fiodorowa (ur. 14 lipca 1983 w Ałapajewsku) – rosyjska lekkoatletka, sprinterka, medalistka Mistrzostw Świata i igrzysk olimpijskich.
Największe sukcesy odniosła w sztafecie 4 x 100 metrów m.in. srebro podczas Igrzysk Olimpijskich (Ateny 2004) oraz brąz na Mistrzostwach Świata (Paryż 2003). Indywidualnie jej największym osiągnięciem jest 2. miejsce podczas Pucharu Europy w Lekkoatletyce w biegu na 100 metrów (Florencja 2005). Od 2006 zmieniła dyscyplinę i trenuje bobsleje. Wywalczyła miejsce w kadrze na Igrzyska w Vancouver – zajęła tam 18. miejsce w rywalizacji dwójek.

</doc>
<doc id="1511028" url="https://pl.wikipedia.org/wiki?curid=1511028" title="3 Pułk Szwoleżerów Cesarstwa Austriackiego">
3 Pułk Szwoleżerów Cesarstwa Austriackiego

3 Pułk Szwoleżerów – pułk szwoleżerów Armii Cesarstwa Austriackiego.
Okręgi poboru: 1781: Dolna i Górna Austria, 1807: Bohemia, 1813: Galicja.

</doc>
<doc id="1511029" url="https://pl.wikipedia.org/wiki?curid=1511029" title="Lauffen">
Lauffen

Polska.
Dawna nazwa miejscowości:

</doc>
<doc id="1511030" url="https://pl.wikipedia.org/wiki?curid=1511030" title="3 Pułk Szwoleżerów">
3 Pułk Szwoleżerów

Pułki szwoleżerów noszące numer 3:

</doc>
<doc id="1511035" url="https://pl.wikipedia.org/wiki?curid=1511035" title="Ciliata">
Ciliata



</doc>
<doc id="1511036" url="https://pl.wikipedia.org/wiki?curid=1511036" title="4 Pułk Szwoleżerów Cesarstwa Austriackiego">
4 Pułk Szwoleżerów Cesarstwa Austriackiego

4 Pułk Szwoleżerów Cesarstwa Austriackiego – jeden z austriackich pułków kawalerii okresu Cesarstwa Austriackiego. Ostatecznie 14 Pułk Dragonów.
Okręgi poboru: Niderlandy, 1801: Dolna Austria.

</doc>
<doc id="1511038" url="https://pl.wikipedia.org/wiki?curid=1511038" title="Żołądź (kolor w kartach)">
Żołądź (kolor w kartach)

 Żołądź () – jeden z czterech kolorów w kartach wzoru niemieckiego i szwajcarskiego. 
Jego odpowiednikiem w kartach francuskich jest trefl. 
Żołądź jest najstarszym kolorem w skacie i drużbarcie oraz w kilku grach niemieckich.

</doc>
<doc id="1511040" url="https://pl.wikipedia.org/wiki?curid=1511040" title="Rąbaniska">
Rąbaniska

Rąbaniska – polana w Gorcach. Położona jest przy czerwonym szlaku turystycznym z Przełęczy Knurowskiej na Turbacz na wysokości około ok. 1105–1125 m n.p.m. Ze szlaku turystycznego często jest niewidoczna, znajduje się bowiem w odległości ok. 20 m od niego, za pasmem drzew. Na polanie, tuż przy drzewach, znajduje się niszczejąca bacówka zbudowana w typowy dla miejscowego tradycyjnego budownictwa sposób; z belek drewnianych i dachem krytym deskami. Ma część roboczą z paleniskiem i część mieszkalną, a nad nią powałę z desek.
Nazwa polany wskazuje na sposób jej powstania – przez wyrąb lasu. Z polany rozciągają się widoki na Pasmo Lubania, dolinę Ochotnicy, Pieniny, Magurę Spiską i Beskid Sądecki. Dawniej była koszona i wypasana. Przestała być użytkowana w latach 70. XX wieku i od tego czasu zaczęła porastać borówczyskami i lasem.
Polana znajduje się na obszarze Gorczańskiego Parku Narodowego w granicach wsi Ochotnica Górna w województwie małopolskim, w powiecie nowotarskim, w gminie Ochotnica Dolna.

</doc>
<doc id="1511041" url="https://pl.wikipedia.org/wiki?curid=1511041" title="5 Pułk Szwoleżerów Cesarstwa Austriackiego">
5 Pułk Szwoleżerów Cesarstwa Austriackiego

5 Pułk Szwoleżerów Cesarstwa Austrii – jeden z austriackich pułków kawalerii okresu Cesarstwa Austrii.
Okręgi poboru: Czechy.

</doc>
<doc id="1511042" url="https://pl.wikipedia.org/wiki?curid=1511042" title="Mährisch-Ostrau">
Mährisch-Ostrau



</doc>
<doc id="1511044" url="https://pl.wikipedia.org/wiki?curid=1511044" title="Brüx">
Brüx



</doc>
<doc id="1511045" url="https://pl.wikipedia.org/wiki?curid=1511045" title="Pardubitz">
Pardubitz



</doc>
<doc id="1511047" url="https://pl.wikipedia.org/wiki?curid=1511047" title="Anna Katharina Schönkopf">
Anna Katharina Schönkopf

Anna Katharina Schönkopf (zwana "Käthchen" lub "Annette") (ur. 22 sierpnia 1746 w Lipsku, zm. 20 maja 1810 tamże) była córką Christiana Gottlieba Schönkopfa, odlewnika wyrobów cynowych, w którego domu stołował się młody Johann Wolfgang Goethe w czasie swych studiów w Lipsku.
Goethe i Anna Katharina poznali się w roku 1766, a on zakochał się szaleńczo w niej od pierwszego wejrzenia. Ona była starsza od niego o trzy lata i zapewne bardziej doświadczona w igraszkach miłosnych, toteż początkowo unikała zbliżenia, zwłaszcza że ze względu na różnice statusu społecznego ich związek nie uchodziłby za poprawny. Córka rzemieślnika i syn radcy cesarskiego – w towarzystwie nie byliby tolerowani.
W tych perypetiach miłosnych zaufanym Goethego był starszy od niego o 10 lat , ochmistrz na dworze hrabiego Lindenau, człowiek światowy oraz ekspert w dziedzinie poezji. Zakochany Goethe pisał niewyszukane wiersze miłosne w stylu rokoko. Te anakreontyki zebrane przez Behrischa w roku 1767 są znane jako "Annette-Lieder" ("Annettenlieder") lub "Buch Annette", wydane dopiero w 1896 r. Na wiosnę 1768 r. się rozstali, zwłaszcza że Goethe od początku wykazywał chorobliwą zazdrość, uzasadnioną albo i bez powodu. Tego rodzaju emocje przezwyciężał pisząc w 1768 r. utwór sceniczny w stylu sielanki "Kaprysy zakochanego" ("Die Laune des Verliebten"), w którym zazdrosny kochanek sam zdradza swą ukochaną i w ten sposób staje się bardziej wyrozumiały.
Dopiero w roku 1779 w książęcej letniej rezydencji Ettersburg odbyła się amatorska prapremiera "Kaprysów", gdzie Goethe grał zazdrosnego pasterza, a uwiodła go (na scenie) znana aktorka Corona Schröter. Ilustrację muzyczną skomponował (1744–1785). W roku 1806 sztuka ukazała się drukiem.
Anna Katharina w roku 1770 poślubiła prawnika Christiana Karla Kannego, który później został wiceburmistrzem targowego miasta Lipska. Goethe określił ją jako swą pierwszą "dziewczynę" w liście do ukochanej, damy dworu Charlotty von Stein.

</doc>
<doc id="1511049" url="https://pl.wikipedia.org/wiki?curid=1511049" title="Bassano">
Bassano

Miejscowości we Włoszech
Miejscowość w Kanadzie
Weneccy malarze
Planetoida

</doc>
<doc id="1511050" url="https://pl.wikipedia.org/wiki?curid=1511050" title="Filoksenos z Eretrii">
Filoksenos z Eretrii

Filoksenos z Eretrii – malarz grecki ze szkoły attyckiej, uczeń Nikomachosa, aktywny w końcu IV wieku p.n.e.
W starożytności miał opinię twórcy malującego niezwykle szybko, był mistrzem szybkiej i szkicowej techniki malarskiej ("pictura compendiaria"). Na zamówienie władcy Macedonii Kassandra namalował bitwę Aleksandra Wielkiego z Dariuszem pod Issos. Obraz ten powstał zapewne w latach 305-297 p.n.e. Kompozycję zaginionego oryginału przypuszczalnie powtarza znane rzymskie mozaikowe wyobrażenie z Pompejów.

</doc>
<doc id="1511052" url="https://pl.wikipedia.org/wiki?curid=1511052" title="Klattau">
Klattau



</doc>
<doc id="1511053" url="https://pl.wikipedia.org/wiki?curid=1511053" title="6 Pułk Szwoleżerów Cesarstwa Austriackiego">
6 Pułk Szwoleżerów Cesarstwa Austriackiego

6 Pułk Szwoleżerów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręgi poboru: Bohemia.

</doc>
<doc id="1511054" url="https://pl.wikipedia.org/wiki?curid=1511054" title="2 Ukraińska Dywizja Radziecka">
2 Ukraińska Dywizja Radziecka

2 Ukraińska Dywizja Radziecka () – dywizja radziecka utworzona rozkazem nr 6 Wszechukraińskiego Centralnego Komitetu Wojskowo-Rewolucyjnego z 22 września 1918. Dowódcą został mianowany Wolodymyr Aussem.
W jej skład wchodziły 4 pułki piechoty, o numerach 1-4.
Od 15 kwietnia 1919 dywizję włączono do nowo utworzonej 1 Ukraińskiej Armii Radzieckiej. 

</doc>
<doc id="1511055" url="https://pl.wikipedia.org/wiki?curid=1511055" title="Wino (kolor w kartach)">
Wino (kolor w kartach)

 Wino (niem. Laub, Grün) – jeden z czterech kolorów w kartach wzoru niemieckiego.
Jego odpowiednikiem w kartach francuskich jest pik.
Wino jest najmłodszym kolorem w tysiącu. W drużbarcie natomiast szóstka winna zwana dolą jest najstarszą kartą.

</doc>
<doc id="1511059" url="https://pl.wikipedia.org/wiki?curid=1511059" title="AMZ Tur II">
AMZ Tur II

AMZ Tur II – pojazd opancerzony klasy LMV zaprojektowany w firmie AMZ-Kutno z Kutna. Pozostał na etapie prototypu.
Historia i charakterystyka.
AMZ Tur II posiadający stały napęd na 4 koła pojawił się w 2008 roku jako następca pojazdu AMZ Tur, o większej dopuszczalnej masie całkowitej – do 9,4 ton. W odróżnieniu od poprzednika, wykorzystano francuskie podwozie Renault Sherpa 3. Tur 2 jest napędzany 4,5-litrowym silnikiem wysokoprężnym Cumminsa o mocy 220 KM, z automatyczną skrzynią biegów Allison 2500 (6 biegów w przód, 1 w tył). Podwozie wyposażone jest w koła z oponami 335/80 R20, z systemem centralnego pompowania (CTIS). 200-litrowy zbiornik paliwa pozwala na przejechanie do 800 km z prędkością podróżną 70 km/h, przy czym maksymalna prędkość Tura II jest określana jako 120 km/h, zaś minimalna to 4 km/h.
Tur 2 zapewniać ma ochronę balistyczną załogi na poziomie 3 STANAG 4569 (7,62x51AP z 30 m z prędkością 930 m/s) i osłonę przeciwminową w pełnym zakresie 2 poziomu (czyli 6 kg TNT pod kołem i centralnie pod kadłubem) z opcją rozszerzenia do poziomu 3. Odłamkoodporność ma być utrzymana na poziomie 5 (pocisk 155-mm eksplodujący 25 m od pojazdu w zakresie 0-90°), co dobrze rokuje także wysokiemu poziomowi odporności na atak ładunkami improwizowanymi.
Załogę stanowić może 5 osób w układzie 2+3. Przy zachowaniu powyższego poziomu ochrony pojazd wciąż dysponuje ładownością na poziomie 1200 kg, co może być wykorzystane do instalacji uzbrojenia czy wyposażenia specjalnego bądź transportu zaopatrzenia.
Pojazd ten był prezentowany ze zdalnie sterowanymi stanowiskami uzbrojenia produkcji ZM Tarnów ZSMU-1276C1 lub produkcji szwedzkiej Saab Trackfire, wyposażonymi (w zależności od wersji) w wielkokalibrowy karabin maszynowy 12,7 mm, uniwersalny karabin maszynowy bądź wyrzutnie czterech rakiet niekierowanych kalibru 70 mm.
Prototyp został zaprezentowany po raz pierwszy na salonie Eurosatory w czerwcu 2008 roku w Paryżu. Samochód nie został zamówiony przez Wojsko Polskie ani odbiorców zagranicznych i pozostał prototypem. Kolejne dwa pojazdy rodziny Tur były lżejsze, opracowane z myślą o odbiorcach zagranicznych (Tur III, Tur IV), a kolejnym modelem proponowanym przez firmę dla Wojska Polskiego był Tur V.

</doc>
<doc id="1511060" url="https://pl.wikipedia.org/wiki?curid=1511060" title="Cathaymyrus">
Cathaymyrus

Cathaymyrus – żyjący w kambrze strunowiec morski, którego szczątki znane są z dolnokambryjskiej formacji Qiongzhusi w powiecie Chengjiang (prowincja Junnan, Chiny).
Żył ok. 530 mln lat temu. Jest najstarszym znanym przedstawicielem strunowców, o ok. 10 mln lat starszym od "Pikaia gracilens", którego szczątki znane są z łupków z Burgess w zachodniej Kanadzie. Z tego powodu niektórzy paleontolodzy sugerowali, że kręgowce, które obejmują ludzi, ewoluowały od bezczaszkowców takich jak "Cathaymyrus".
Długość ciała "Cathaymyrus" ok. 5 cm. Posiadał strunę grzbietową oraz szczeliny skrzelowe. Wzdłuż brzucha, "Cathaymyrus" miał segmenty w kształcie litery V, podobne do mięśni ułożonych w bloki, występujących u żyjących obecnie prymitywnych strunowców, takich jak lancetnik.

</doc>
<doc id="1511061" url="https://pl.wikipedia.org/wiki?curid=1511061" title="Jaromir Radke">
Jaromir Radke

Jaromir Radke (ur. 28 maja 1969 w Tomaszowie Mazowieckim) – polski panczenista, dwukrotny olimpijczyk.
Wykształcenie.
Jest absolwentem najstarszej tomaszowskiej szkoły technicznej wchodzącej obecnie w skład 
ZSP1 im. Tadeusza Kościuszki w Tomaszowie Mazowieckim.
Kariera sportowa.
Wieloletni zawodnik a obecnie członek zarządu KS Pilica Tomaszów Mazowiecki.
Na igrzyskach w Albertville (1992) zajął 16. miejsce w wyścigu na 5000 metrów oraz 14. na 10 000 metrów. Przed następnymi igrzyskami w Lillehammer (1994) był uważany za faworyta do medalu. Zawody zakończył na 7. miejscu na 5000 metrów oraz 5. na 10 000 metrów, były to najlepsze miejsca wywalczone przez reprezentanta Polski na tych igrzyskach. W kraju 26-krotnie zdobywał tytuły mistrzowskie na różnych dystansach. Karierę zakończył w 2005 roku w wieku 36 lat.

</doc>
<doc id="1511064" url="https://pl.wikipedia.org/wiki?curid=1511064" title="Żeberka">
Żeberka

Żeberka – element handlowy pozyskany z półtuszy wieprzowej z kością z części brzusznej odcięta od schabu po linii prostopadłej w odległości 3 cm od przyczepu żeber, a następnie po linii biegnącej poniżej dolnej krawędzi mostka i żeber chrząstkowych z przodu po przedniej krawędzi kości żeber, od tyłu po tylnej krawędzi kości ostatniego żebra. 
Wycinając przy żebrach powinna zostać cienka warstwa mięsa od boczku. W skład żeberka wchodzą wszystkie kości żeber i mięśnie międzyżebrowe.
Powierzchnia powinna być czysta, nie zakrwawiona, bez pomiażdżonych kości. Nie dopuszcza się obecności śluzu i nalotu pleśni. Części rozmrożone mogą być wilgotne. Dopuszcza się lekkie przekrwienia od podgardla. Barwa mięśni jasnoróżowa do czerwonej. Dopuszcza się zmatowienia. Barwa tłuszczu biała z odcieniem kremowym lub lekko różowym, w przypadku mięsa i tłuszczu mrożonego dopuszcza się nieznaczne zszarzanie barwy na powierzchni. Zapach swoisty charakterystyczny dla mięsa świeżego bez oznak zaparzenia i rozpoczynającego się psucia, niedopuszczalny zapach płciowy.

</doc>
<doc id="1511066" url="https://pl.wikipedia.org/wiki?curid=1511066" title="Mariusz Szaban">
Mariusz Szaban



</doc>
<doc id="1511067" url="https://pl.wikipedia.org/wiki?curid=1511067" title="Podgardle (mięso)">
Podgardle (mięso)

Podgardle wieprzowe – tłuszczowo-mięśniowa część tuszy wieprzowej z szyi. Odcięte od dołu po linii podziału tuszy, od przodu po linii odcięcia głowy, od tyłu i od góry po linii odcięcia karkówki.
Element handlowy bez kości pozyskiwany z tuszy wieprzowej, schłodzony lub zamrożony. Powierzchnia powinna być czysta nie zakrwawiona, bez przekrwień, rozmiażdżonych kości. Nie dopuszcza się oślizgłości, nalotu pleśni, natomiast części rozmrożone mogą być wilgotne.
Barwa mięśni powinna być jasnoróżowa do czerwonej – dopuszcza się zmatowienia. Barwa tłuszczu powinna być biała z odcieniem kremowym lub lekko różowym, w przypadku mięsa i tłuszczu mrożonego dopuszcza się nieznaczne zszarzanie barwy na powierzchni. 
Mięso powinno mieć zapach swoisty charakterystyczny dla mięsa świeżego, bez oznak zaparzenia i rozpoczynającego się psucia, niedopuszczalny jest zapach płciowy (zapach charakterystyczny dla niewykastrowanych knurów).

</doc>
<doc id="1511073" url="https://pl.wikipedia.org/wiki?curid=1511073" title="Willa Edwarda Herbsta w Łodzi">
Willa Edwarda Herbsta w Łodzi

Willa Edwarda Herbsta („Muzeum Pałac Herbsta”) – neorenesansowa willa w Łodzi wybudowana prawdopodobnie według projektu Hilarego Majewskiego w latach 1875–1877, w której zamieszkała najstarsza córka Karola Scheiblera – Matylda Zofia (1856–1939) – z mężem Edwardem Herbstem.
Historia.
1875–1945.
Willę wzniesiono u zbiegu obecnych ulic bp. Wincentego Tymienieckiego i Przędzalnianej, w bezpośredniej bliskości fabryki scheiblerowskiej oraz przyfabrycznego osiedla dla jej robotników – Księży Młyn. Budynek jest dwukondygnacyjny, neorenesansowy, na planie prostokąta zbliżonego do kwadratu, nakryty czterospadowym dachem z belwederem. Od frontu miała czterokolumnowy portyk. Od strony ogrodu parterowy ryzalit, z balkonem ponad nim. Elewacje skomponowano z uwzględnieniem zasad symetrii, z przewagą rytmów horyzontalnych. W 1877 do willi, od strony wschodniej, dobudowano salę balową, a z kolei do niej, od strony północnej, oficynę gospodarczą na rzucie prostokąta, z bocznymi skrzydłami. Drugi budynek gospodarczy z czerwonej cegły, z dekoracją wykonaną w tynku, mieszczący stajnię o ośmiu boksach i powozownię, a w wieży na piętrze pomieszczenia mieszkalne, zaprojektowany przez innego łódzkiego architekta – Adolfa Zeligsona (Seligsona) – powstał w 1893.
Układ wnętrz był klarowny i funkcjonalny. Na parterze znajdowały się wnętrza o większej skali, bogatszym wystroju, urządzone z przepychem, służące celom reprezentacyjnym. Piętro było przeznaczone wyłącznie dla domowników - sypialnie, łazienka, pokoje pani i pana, oraz innych domowników. Wystrój tych pomieszczeń ograniczał się w zasadzie do dekoracji faset.
Willa pozostawała w rękach rodziny do końca 1941. Po pierwszych mieszkańcach wilii, którzy w 1919 przeprowadzili się do Sopotu, zamieszkał tu ich syn – Leon (1880–1942) z żoną Aleksandrą (1889–1970), którzy opuścili ją pod koniec 1941 wyjeżdżając do Wiednia. Zabrali ze sobą całe wyposażenie domu. Leon był już w tym czasie ciężko chory i nie dożył zakończenia wojny. Zmarł bezpotomnie 16 stycznia 1942 w Wiedniu. Po jego śmierci żona powróciła do Łodzi, a następnie wyjechała do Berlina, gdzie urywa się po niej ślad. W październiku 2013 Aleksandra Herbst symbolicznie powróciła do willi poprzez odnaleziony w prywatnej kolekcji w Łodzi jej portret autorstwa niemieckiego impresjonisty Fritza von Kamptza. Willa przetrwała wojnę w dobrym stanie, a za jej dewastację odpowiedzialni są jej powojenni użytkownicy.
1946–1989.
Po II wojnie światowej willa miała kilku użytkowników: najpierw (w latach 40. i 50.) mieściło się tu Centrum Szkolenia Personelu do Żłobków Dziecięcych, a następnie przedszkole oraz spółdzielnia pracy produkująca bombki choinkowe. Skutkiem niewłaściwego użytkowania willi była daleko posunięta dewastacja, a nawet całkowite zniszczenie kilku budynków (ogród zimowy wraz z łącznikiem).
W okresie od maja 1950 do maja 1953, w oranżerii znajdował się magazyn sprzętu pływającego Ligi Morskiej w Łodzi, współużytkowany z Sekcją Żeglarską łódzkiego Klubu Sportowego „Unia” (przystań (pomost) najpierw na brzegu przy pałacu, potem zbudowany większy po przeciwnej stronie rozlewiska rz. Jasień); wyprowadzony stąd do pomieszczenia przy ul. Patriotycznej 1 nad stawami Stefańskiego w Rudzie Pabianickiej.
Po przejęciu przez Muzeum Sztuki w Łodzi w 1976 i gruntownej rekonstrukcji w latach 80. XX w. w willi powstał oddział muzeum, w którym prezentowane są wnętrza mieszkalne typowe dla łódzkiej elity przemysłowej przełomu XIX i XX wieku.
Od 1990.
W 1990 za przywrócenie świetności rezydencji Herbstów Muzeum Sztuki w Łodzi otrzymało medal Europa Nostra. W kwietniu 2012 w nowej przestrzeni ekspozycyjnej w dawnej powozowni, otwarto Galerię Sztuki Dawnej, gdzie można podziwiać dzieła malarstwa polskiego i europejskiego.
20 września 2013 otwarto ponownie podwoje willi Herbstów, po trwającym prawie dwa lata gruntownym remoncie renowacyjno-odświeżającym. W jego trakcie starano się maksymalnie przywrócić jej pierwotny kształt na bazie szerokiej kwerendy archiwalno-ikonograficznej. Między innymi zrekonstruowano „ogród zimowy”, czyli willową palmiarnię. Także gruntownej rekonstrukcji poddano ogród znajdujący się przy willi. Jednostka muzealna po remoncie w 2013 przybrała oficjalną nazwę „Muzeum Pałac Herbsta”.

</doc>
<doc id="1511075" url="https://pl.wikipedia.org/wiki?curid=1511075" title="Łopatka wieprzowa">
Łopatka wieprzowa

Łopatka wieprzowa – element handlowy pozyskiwany z tuszy wieprzowej, schłodzony lub zamrożony, z kością lub bez, odcięty od półtuszy bez fałdy skóry i bez tłuszczu pachowego, od dołu golonka odcięta w stawie promieniowo – nadgarstkowym, mięśnie i otaczające je powięzi nieuszkodzone. W skład łopatki wchodzą: kość łopatkowa wraz z chrząstką, kość ramienna i podramienia; główne mięśnie: nadgrzebieniowy, podgrzebieniowy, podłopatkowy, trójgłowy ramienia, zespół mięśni ramiennych oraz prostowniki i zginacze palców.
Powierzchnia czysta nie zakrwawiona, bez przekrwień, pomiażdżonych kości. Nie dopuszcza się oślizłość nalot pleśni, części rozmrożone mogą być wilgotne.
Barwa mięśni jasnoróżowa do czerwonej dopuszcza się zmatowienia. Barwa tłuszczu biała z odcieniem kremowym lub lekko różowym, w przypadku mięsa i tłuszczu mrożonego dopuszcza się nieznaczne zszarzanie barwy na powierzchni. 
Zapach swoisty charakterystyczny dla mięsa świeżego bez oznak zaparzenia i rozpoczynającego się psucia, niedopuszczalny zapach płciowy.

</doc>
<doc id="1511077" url="https://pl.wikipedia.org/wiki?curid=1511077" title="Güns">
Güns



</doc>
<doc id="1511078" url="https://pl.wikipedia.org/wiki?curid=1511078" title="7 Pułk Szwoleżerów Cesarstwa Austriackiego">
7 Pułk Szwoleżerów Cesarstwa Austriackiego

7 Pułk Szwoleżerów Cesarstwa Austriackiego – jeden z austriackich pułków kawalerii okresu Cesarstwa Austriackiego. Powstał w 1814.
Okręgi poboru: Lombardia.
Jego szefem honorowym w latach 1815-1840 był generał-porucznik (FML) Johann Graf Nostitz-Rieneck, zaś dowódcą faktycznym od 1814 do 1826 - Bartholomäus Graf Alberti de Poja.

</doc>
<doc id="1511079" url="https://pl.wikipedia.org/wiki?curid=1511079" title="Kiseg">
Kiseg



</doc>
<doc id="1511082" url="https://pl.wikipedia.org/wiki?curid=1511082" title="Incydent z USS Panay">
Incydent z USS Panay

Incydent z USS „Panay” (ang. The USS "Panay" Incident) – incydent zbrojny związany ze zbombardowaniem amerykańskiej kanonierki USS „Panay” na rzece Jangcy koło Nankinu przez japońskie samoloty 12 grudnia 1937 roku podczas II wojny chińsko-japońskiej.
Po zaatakowaniu Chin latem 1937 roku wojska japońskie zbliżyły się w grudniu tego roku do Nankinu. Od 11 grudnia kanonierka rzeczna USS „Panay” pod dowództwem kpt. Jamesa Hughesa, patrolująca strategiczną rzekę Jangcy jako część tzw. Patrolu Jangcy Floty Azjatyckiej US Navy, ewakuowała w górę rzeki Amerykanów mieszkających w Nankinie. Następnego dnia USS „Panay” wraz z 3 tankowcami Standard Oil został niespodziewanie zaatakowany przez japońskie samoloty lotnictwa morskiego (3 bombowce Yokosuka B4Y i 9 myśliwców Nakajima A4N). 
Okręt zatonął, zaś straty załogi wyniosły 3 zabitych i 43 rannych. Rany odniosło też 4 lub 5 cywili. Rozbitkowie zostali wyłowieni przez amerykańską siostrzaną kanonierkę rzeczną USS „Oahu” oraz 2 brytyjskie kanonierki rzeczne HMS „Bee” i HMS „Ladybird”. Atak został sfilmowany przez dwóch amerykańskich kamerzystów, którzy przebywali na pokładzie, a potem z brzegu rzeki filmowali tonięcie okrętu. Jeszcze tego samego dnia japońska artyleria ostrzelała na rzece HMS „Ladybird”, powodując pewne straty. Japońskie władze wzięły pełną odpowiedzialność za atak, tłumacząc, że piloci nie zauważyli amerykańskich flag na USS „Panay”. Miało to oznaczać, że atak był całkowicie przypadkowy. Japończycy wypłacili ponadto odszkodowanie rodzinom ofiar. Do amerykańskiej ambasady w Tokio i departamentu marynarki wojennej w Waszyngtonie nadeszło nawet bardzo wiele listów od obywateli japońskich z wyrazami sympatii dla USA (w niektórych były różne sumy pieniężne). 
W rzeczywistości Amerykanie nie uwierzyli w japońskie tłumaczenia, ale nie nagłośnili tego, aby nie psuć stosunków pomiędzy obydwoma państwami. Japoński atak faktycznie był skutkiem zaostrzania się i militaryzacji japońskiej polityki, co doprowadziło 4 lata później do ataku na Pearl Harbor na Hawajach.

</doc>
<doc id="1511083" url="https://pl.wikipedia.org/wiki?curid=1511083" title="Rejon bałaklijski">
Rejon bałaklijski

Rejon bałaklijski – rejon położony w południowo-zachodniej części obwodu charkowskiego Ukrainy.
Utworzony w 1923, ma powierzchnię 1986 km2 i liczy 78,8 tys. mieszkańców. Siedzibą władz rejonowych jest Bałaklija.
Na terenie rejonu znajduje się 1 miejska rada, 3 osiedlowe rady i 20 silskich rad, liczących w sumie 56 wsi i 9 osad.

</doc>
<doc id="1511087" url="https://pl.wikipedia.org/wiki?curid=1511087" title="Dzwonek (kolor w kartach)">
Dzwonek (kolor w kartach)

 Dzwonek (niem. Schelle) – jeden z czterech kolorów w kartach wzoru niemieckiego i szwajcarskiego. 
Jego odpowiednikiem w kartach francuskich jest karo.

</doc>
<doc id="1511088" url="https://pl.wikipedia.org/wiki?curid=1511088" title="Konflikt w prowincji Kiwu">
Konflikt w prowincji Kiwu

Konflikt w prowincji Kiwu – kolejna odsłona wojen w Demokratycznej Republice Konga trwająca od 2004 do 23 marca 2009 pomiędzy dowodzonymi przez Laurenta Nkundę siłami Tutsi pod sztandarem Narodowego Kongresu na rzecz Obrony Ludu a armią rządową Demokratycznej Republiki Konga, zakończona pokonaniem partyzantów, a także rebelią Ruchu 23 Marca w latach 2012–2013.
Zarys sytuacji.
Od czasu uzyskania niepodległości w 1960 przez DR Kongo sytuacja w tym kraju jest niestabilna. Obszarami najbardziej dotykanymi przez wojny domowe, konflikty etniczne, grabieże i pospolitą przestępczość są wschodnie terytoria państwa, ze szczególnym uwzględnieniem prowincji Kiwu oraz Ituri. Na terenach tych znajdują się m.in. złoża diamentów i złota.
W wyniku Kryzysu Wielkich Jezior dwa miliony uchodźców z plemienia Hutu zamieszkujących Rwandę uciekło przed możliwym odwetem po przejęciu przez Rwandyjski Front Patriotyczny władzy w Rwandzie w lipcu 1994 roku. Wśród uciekinierów byli członkowie Interahamwe, którzy w 1994 roku dokonali ludobójstwa na członkach plemienia Tutsi.
W latach 1996–1997 w Kongu miała miejsce I wojna domowa, w wyniku której obalony został pierwszy, wieloletni prezydent Zairu Mobutu Sese Seko. Nazwę państwa Zair przemianowano na Demokratyczną Republikę Konga.
Laurent-Désiré Kabila w maju 1997 ogłosił się prezydentem Demokratycznej Republiki Konga. Po objęciu władzy nowy prezydent był podejrzewany o korupcje, a jego rządy zostały porównane do władzy prezydenta Mobutu. Wiele prodemokratycznych grup odstąpiło od popierania prezydenta Kabila. Prezydent rozpoczął proces centralizacji władzy, który doprowadził do konfliktu z mniejszościami etnicznymi na wschodzie kraju.
W wyniku tego wybuchła II wojna domowa, trwająca w latach 1998–2003. W wojnie wzięło udział osiem afrykańskich krajów, którzy wycofując się pozostawili na terenie demokratycznej Republiki Konga wyszkolone bojówki niosące cierpienie ludności i śmierć. Do roku 2008 wojna i jej następstwa spowodowały śmierć 5,4 mln ludzi, głównie z powodów chorób i głodu; tym samym II wojna domowa w Kongu jest najkrwawszym konfliktem od zakończenia II wojny światowej. Miliony osób zostało wysiedlonych ze swoich domów lub starało się o azyl w sąsiednich krajach.
Rebelia CNDP (2006–2009).
Preludium.
W 2004 roku Nkunda awansował na pułkownika. W tym samym roku wycofał się z armii i zaczął formować bojówki, którymi potem dowodził. W maju 2004 Laurent Nkunda przeprowadził selekcję swoich bojówek wśród członków plemiona Tutsi. Po zgłoszeniu się dużej liczby chętnych chłopów do wstąpienia w szeregi rebeliantów, Tutsi wymaszerowali na miasto Bukavu, które w następnie zajęli. Tam dowódca bojówkarzy Laurent Nkunda został oskarżony o ludobójstwo.
W 2005 Nkunda wezwał do obalenia rządu ze względu na kwitnącą korupcję i rosnącą liczbę żołnierzy, którzy opuszczali szeregi armii rządowej.
2006.
W styczniu 2006 miały miało miejsce szereg starć między rebeliantami a siłami rządowymi DRK.
Po wyborach prezydenckich i parlamentarnych 30 lipca 2006 wywołał bunt części oddziałów, jednak ostatecznie zgodził się na zawarcie porozumienia i włączenie swoich wojsk w struktury armii rządowej. Orzekł również, że będzie respektować wyniki wyborów. Dalsze walki miały miejsce w sierpniu 2006 wokół miasta Sake. Do 25 listopada z miasta uciekło ponad 12 tys. cywilów. Statystyki pokazują, że w 2004 roku w mieście mieszkało 17 151 ludzi. Większość cywilów uciekło do Ugandy.
30 grudnia 2006 powołał organizację Narodowy Kongres na rzecz Obrony Ludu (CNDP), która zrzeszała zbuntowanych żołnierzy i ochotników do walki z rządem. W 2007 pod dowództwem Nkundy było 8–8,5 tys. milicjantów. Oficjalnym celem organizacji była obrona kongijskich Tutsich przed atakami bojówek Hutu.
2007.
Na początku 2007 rząd próbował zintegrować swoje wojska z rebeliantami Tutsi. Nkunda jednak po raz kolejny zbuntował się wobec rządu. Rebelianci w 2007 roku prowadzili walki partyzanckie. 5 września 2007 śmigłowiec Mi-24 w wyniku ostrzału zabił 80 rebeliantów
Po tym incydencie rebelia znacznie ucichła, a rząd postawił ultimatum, mówiące o rozbrojeniu bojówek do 15 października. Kiedy Nkunda nie wykonał przedstawionego mu ultimatum, bo oskarżał Kinszasę o kontynuowanie ataków na jego wojska oraz o korzystanie z pomocy ukrywających się w dżunglach wschodniego Konga rebeliantów z plemienia Hutu z sąsiedniej Rwandy, 17 października prezydent Kabila wysłał tysiące żołnierzy do prowincji Kiwu. Najcięższe walki toczyły się wokół miast Rutshuru, Bukima, Bunagana, Nyanzale szacuje się, że w wyniku starć z regionów uciekło 370 tys. cywilów do Ugandy.
14 grudnia Nkunda ogłosił, że jest skory do rozmów pokojowych. Rozmowy pokojowe toczyły się w dniach 27 grudnia – 5 stycznia 2008, a także 6–14 stycznia 2008.
2008.
W pierwszej turze rozmów Nkunda nie brał udziału, lecz po aresztowaniu kilku członków swoich jednostek na początku 2008 do owych rozmów przystąpił. Wynikiem rozmów był podpisany przez obie strony pokój w Demokratycznej Republice Konga 23 stycznia 2008.
Działania rwandyjskich bojówek Demokratycznych Sił Wyzwolenia Rwandy (FDLR), których członkowie to byli żołnierze rwandyjskiej armii oraz członkowie paramilitarnych bojówek Interahamwe, odpowiedzialni za ludobójstwo dokonane w Rwandzie, są oficjalną przyczyną dla której zbuntowany generał Laurent Nkunda rozpoczął swą rebelię w prowincji Północne Kiwu. Zdaniem Nkundy bojownicy Hutu prześladowali jego rodaków Banyamulenge (kongijski odłam plemienia Tutsi), a rząd nic nie robił by się temu przeciwstawić.
Nowe walki wybuchły 25 października 2008 roku, gdy gen. Laurent Nkunda podjął decyzję o przejęciu kongijskiego miasta Goma. Dzień później bojówki Nkundy zajęły całkowicie Park Narodowy Wirunga, który stał się bazą rebeliantów. Park, który został zajęty, leży na głównej drodze do Gomy, tak więc droga z północy kraju do tego miasta była odcięta. Komunikaty docierające z obszaru objętego działaniami militarnymi zawierały nieweryfikowalne informacje. Wiadomo jednak, że główne starcia toczyły się pomiędzy siłami Nkundy, lokalnymi rebeliantami i oddziałami z Rwandy. Walk unikał siły pokojowe ONZ stacjonujące na miejscu w ramach MONUC. Gdy armia Laurenta Nkundy 27 października stanęła u bram miasta Goma, ludność, która jeszcze pozostała w mieście (bowiem od czasu pierwszych walk z miasta uciekło 30 tys. ludzi) wszczęła ataki na konwoje ONZ, skandując „ci nic nie robią, by zatrzymać rebeliantów”.
29 października Nkunda ogłosił jednak jednostronne zawieszenie broni. Od tego momentu walki w prowincji częściowo ucichły. Rozejm, który wysunął Nkunda oficjalnie był ochroną mieszkańców Gomy przed dalszymi cierpieniami.
31 października gen. Laurent Nkunda oświadczył, iż chciał zorganizować „korytarz pomocy humanitarnej” dla cywilów, a nie wysiedlić ich z miasta. Ponadto w Gomie działy się wręcz dantejskie sceny. Uciekający przed rebeliancką ofensywą żołnierze kongijskiej armii grabili, gwałcili i mordowali mieszkańców Gomy. Czerwony Krzyż ogłosił już humanitarną katastrofę.
4 listopada rząd w Kinszasie ogłosił, iż nie ma zamiaru rozmawiać z Nkundą, którego zresztą uznają za terrorystę. Z kolei podczas konferencji prasowej z 3 listopada Nkunda ponownie oskarżył rząd w Kinszasie o wspieranie rebeliantów z plemienia Hutu z sąsiedniej Rwandy.
Akcje militarne zostały wstrzymane jedynie częściowo wskutek rozejmu. Nie ustały one np. w rejonie miasta Kiwanja. Podczas trwania zasadniczego rozejmu, 4 listopada wybuchły nowe walki wokół Rutshuru z milicją Mai Mai (ochotnicza milicja składająca się głównie z plemion wrogich wobec Tutsich). Jednak podczas udziału walk milicji Mai Mai, armia rządowa nie brała udziału w starciach. Podczas walk o Rutshuru ogłoszono, iż zabito kongijskiego dziennikarza Alfreda Nzonzo Bitwahiki Munyamariza, lecz później się okazało, że uciekł wraz z rodziną przed wojną.
5 listopada rozpoczęła się bitwa o kontrolę nad miastem Kiwanja. Także tu, jak i w mieście Rutshuru, przeciwko rebeliantom Tutsi walczyli milicjanci Mai Mai i Demokratyczne Siły Wyzwolenia Rwandy złożone z Hutu. Podczas trwających walk rebelianci ostrzelali przeciwników głównie z broni moździerzowej. W trakcie trwania bitwy o Kiwanję 6 lipca nieopodal wioski Mabenga doszło też do uprowadzenia belgijskiego dziennikarza Thomasa Scheena pracujący dla niemieckiego „Frankfurter Allgemeine Zeitung” wraz z jego dwoma współpracownikami. Walki o miasto zakończyły się 7 listopada. Tego dnia w mieście doszło do samosądów. Dowódcy Mai Mai, stracili dwóch członków tej organizacji, którzy podobno zostali oskarżeni o zdradę i wspieranie bojowników Nkundy. Niektórzy mieszkańcy zaczęli powracać do swych domów po wycofaniu się rebeliantów z Kiwanji. W wyniku walk o miasto Kiwanji według Human Rights Watch zginęło 20 osób, a 33 zostało rannych.
Rankiem 6 listopada rozpoczęła się walka o kontrolę nad miejscowością Nyanzale. Bojówki Laurenta Nkundy zaatakowały armię kongijską, wspieraną wówczas przez milicję Mai Mai. Już w godzinach popołudniowych armia rządowa zaczęła się wycofywać po klęsce którą zadali bojownicy. Wraz z żołnierzami z miasta w popłochu ucieka tysiące cywilów.
7 listopada wojska rebeliantów podjęły atak na Kibati. W obu wymienionych miastach najprawdopodobniej doszło do masowych mordów na mieszkańcach. Ponadto gen. Nkunda zagroził, że w razie niepodjęcia bezpośrednich rokowań z rządem, rozpocznie ofensywę w kierunku stołecznej Kinszasy.
Rebelianci Nkundy, którzy w swoich szeregach jak się okazało posiadają najemników z Rwandy podążyli po atakach na Kibati i Nyanzale, na miasto Kanyabayonga, gdzie mieści się skrzyżowanie najważniejszych dróg prowincji. Armia rządowa w ogóle nie stawia oporu rebeliantom, a wręcz kilka dni przed wymarszem bojowników na miasto, żołnierze Kinszasy dokonali w Kanyabayonga grabieży i gwałtów, a także zabijali cywilów.
16 listopada doszło do rozmów specjalnego wysłannika ONZ z samym Nkundą. Generał Laurent Nkunda utrzymywał nadal, iż poprze zawieszenie broni z 29 października. W tym samym czasie odbyła się misja mediacyjna byłego prezydenta Nigerii, Oluseguna Obasanjo. Nkunda obiecał Obasanjowi, wszelkie starania ku zakończeniu wojny, a także przepuszczać przez swoje linie konwoje z pomocą humanitarną dla cywilów.
Mimo kolejnych rozmów pokojowych dzień później, 17 listopada padła szturmowana przez rebeliantów miejscowość Rwindi. W nocy z 16 na 17 listopada rozpoczęły się ciężkie działania artyleryjskie. Rebelianci nie potrzebowali wiele czasu aby pokonać armię rządową. Tak więc bojownicy zajęli kolejne miasto tym razem Riwindi leżące w Parku Narodowym Wirunga – 125 kilometrów na północ od stolicy prowincji Północne Kiwu, Gomy. Rwindi stanęło na drodze rebeliantów w drodze na miasto Kanyabayonga.
18 listopada Laurent Nkunda nakazał swym bojówkom wycofać się na dwóch odcinkach frontu walk na odległość 40 kilometrów. Powstałą w ten sposób strefę buforową w pobliżu miast Kanyabayonga i Kiwanja, mają zająć żołnierze ONZ.
18 listopada doszło do potyczki między armią rządową a milicją Mai Mai, która rzekomo starała się chronić bezbronnych cywilów. Gdy armia Nkundy znalazła się u bram miejscowości Kanyabayonga i ogłosiła powstanie strefy buforowej wokół miasta, armia rządowa rozpoczęła plądrowanie miast Kirumba i Kayna. Te zjawisko to nie nowość w tej wojnie kongijskiej. Słabi i nie wyszkoleni żołnierze, nie mogąc stawić czoła rebeliantom, odgrywali się na cywilach, których mordowali i gwałcili. Taką sytuację nie akceptowali milicjanci Mai Mai, którzy pochodzili z tego samego plemiona jak większość cywilów – Hutu.
20 listopada Rada Bezpieczeństwa ONZ jednogłośnie zgodziła się na zwiększenie kontyngentu ONZ w DR Konga. Do rejonu wojny zostanie wysłanych dodatkowo 3085 żołnierzy ONZ. To reakcja na krytyczną sytuację humanitarną, rozboje armii rządowej i rekrutację dzieci do wojska.
23 listopada w rejonie strefy buforowej otwarto humanitarny korytarz dla cywilów. Bojówki Nkundy zgodziły się na utworzenie owego korytarza, którego z kolei patrolują żołnierze z mandatem MONUC. Dany korytarz pomocy humanitarnej odnosi się głównie do miejscowości Kanyabayonga i Kirumba w których od 10 dni nie było jakichkolwiek dostaw humanitarnych, ze względu na zajęcie przez rebeliantów.
24 listopada Laurent Nkunda wyraził chęć scalenia jego wojska z siłami rządu. Negocjator Olusegun Obasanjo uznał to jak pozytywny skutek rozmów pokojowych.
5 grudnia kongijski rząd zgodził się na pokojowe rozmowy z Laurentem Nkundą, przywódcą rebeliantów. Dotychczas rząd podczas trwania walk, nie chciał rozmawiać ze zbuntowanym generałem, określając go mianem „terrorysty” i „rwandyjskiej marionetki”. Owe rozmowy zaczęły się 8 grudnia w Kinszasie. Rząd zgodził się na rozmowy tak późno, ponieważ teraz widać, iż armia krajowa nie jest w stanie sobie poradzić z rebelią Nkundy. Tymczasem na froncie walk panuje względny pokój, gdzieniegdzie wybuchały sporadyczne walki między milicją Mai Mai a armią DR Konga.
Tymczasem 8 grudnia Ministrowie spraw zagranicznych UE nie uzgodnili możliwości rozpoczęcia unijnej misji w rejonie kongijskiej wojny. 5 grudnia o wysłanie unijnej misji wojskowej do DR Kongo zaapelował sekretarz generalny ONZ, Ban Ki-moon. W połowie grudnia ONZ wystosował raport do Komitetu ds. Sankcji Rady Bezpieczeństwa NZ. Raport oskarża władze Rwandy oraz Demokratycznej Republiki Konga o wspieranie rebeliantów w walce. rwanda dostarcza uzbrojenie i rekrutuje dzieci-żołnierzy na potrzeby rebeliantów Tutsi. 18 grudnia ponownie przedstawiciele rządu i rebeliantów spotkali się w Nairobi, by omówić kwestię pokojową.
22 grudnia ONZ zdecydowała jednogłośnie, przedłużyć o jeden rok mandat misji pokojowej w Demokratycznej Republice Kongo (MONUC). Nowy mandat misji, przyjęła Rada Bezpieczeństwa ONZ. Siły MONUC będą liczyć ok. 22 tysięcy żołnierzy, policjantów i obserwatorów.
14 grudnia 2008, połączone siły wojskowe rozpoczęły operacje pod kryptonimem '"Lightning Thunder”. Do 21 grudnia siły koalicji wyparły rebeliantów ze znacznej części terenów północnego Konga, a także zniszczyły ponad 70% obozów Armii Bożego Oporu na terenie tego kraju.
15 marca 2009 armia ugandyjska rozpoczęła nagłe wycofywanie z terenów Demokratycznej Republiki Konga. Było to wynikiem osiągnięcia porozumienia z wojskami DRK, które przejęły odpowiedzialność za sytuację w Garambie i zobowiązały się do zabezpieczenia tam bezpieczeństwa. Podczas ceremonii przekazania odpowiedzialności sekretarz generalny wojsk DRK gen. Didier Etumba Longila powiedział, że będą wspierać Ugandę w neutralizacji Armii Bożego Oporu. W wyniku wycofania się wojsk ugandyjskich, nie zostały osiągnięte cele operacji, czyli zniszczenie baz i struktur LRA w DRK. W wyniku ofensywy zginęło 146 rebeliantów oraz co najmniej 400 cywili. Straty wojsk koalicji nie są znane.
2009.
Zmierzch rebelii Nkundy.
4 stycznia 2009 Laurent Nkunda został obalony ze stanowiska dowódcy Narodowego Kongresu Obrony Ludu (CNDP). Generał Bosco Ntaganda podał, że zdecydowano się pozbyć Nkundy stanowiska z powodu „złego zarządzania” i „błędów w dowodzeniu”. Jednakże rzecznik Nkundy 6 stycznia podał iż Nkunda nadal stoi na czele bojówek, bo tego samego dnia po spotkaniu w szeregach bojowników CNDP, oficerowie przyznali lojalność Nkundzie. 8 stycznia dowódca rwandyjskich wojsk James Kabarebe spotkał się w Kinszasie z prezydentem DRK Kabilą, by omówić plan przeciw rwandyjskim rebeliantom z plemienia Hutu.
Z kolei 16 stycznia załamały się rozmowy pokojowe w trwające w Nairobi między rządem DRK a rebeliantami. W takim razie odbyło się bez podpisania oczekiwanego rozejmu. 20 stycznia do DRK wkroczyło ok. 2 tys. żołnierzy rwandyjskich. Wprowadzenie żołnierzy wcześniej uzgodniono w Kinszasie. Wojska pomagały zwalczać bojówki FLDR z plemienia Hutu na pograniczu Konga, z Rwandą. FLDR to Demokratyczne Siły Wyzwolenia Rwandy z którymi walczy rząd Rwandy.
22 stycznia generał Laurent Nkunda został zatrzymany i aresztowany w Rwandzie. W Rwandzie ukrywał się przed armią rządową Konga. Na początku lutego, kongijscy rebelianci domagali się aby rząd w Kinszasie udzielił im amnestii. Rebelianci z CNDP, deklarowali chęć zakończenia wojny.
Ofensywa przeciwko rwandyjskim rebeliantom z Hutu.
Po wkroczeniu wojsk Rwandy 20 stycznia rozpoczęła się ofensywa przeciwko bojówkom FLDR. Wszystko działo się za zgodą rządu w Kinszasie, który podkreślał, że te kolejne operacje to rozbrajanie ugrupowań rebelianckich w Kiwu. W walkach, które rozpoczęły się na dużą skalę 23 stycznia 2009 zginęło 153 bojowników, 5 kongijskich żołnierzy i 3 rwandyjskich. W walkach zginęło też 250 cywilów.
Bojówki Mai Mai, które walczył wspólnie z FLDR przeciwko Nkundzie 26 stycznia poinformowały, że zakończyły oficjalnie działania wojenne.
25 lutego wojska rwandyjskie wyszły z terytorium DKR. Główny cel ich misji – zniszczenie baz rebeliantów z plemienia Hutu – nie został jednak zrealizowany.
Wkroczenie wojsk Rwandy za zgodą Kinszasy komplikowało sytuację w Kiwu, bowiem rząd Rwandy oskarżany był przez DR Konga o wspieranie finansowe Narodowego Kongresu Obrony Ludu (CNDP) Nkundy. Formacje Mai Mai walczyły w jednym szeregu z bojownikami Demokratycznych Sił Wyzwolenia Rwandy (FLDR), zwalczane zresztą przez rząd Rwandy. FLDR zmagały się też z bojówkami Nkundy, uważanego za terrorystę przez rząd Demokratycznej Republiki Konga. Laurent Nkunda oskarżał rwandyjskich rebeliantów z FLDR o mordowanie członków plemienia Tutsi. Jakby tego było mało, rząd DR Konga razem z siłami ugandyjskimi walczył w prowincji przeciwko ugandyjskiego ugrupowania wojskowego Armia Bożego Oporu.
Porozumienie pokojowe.
Rząd Demokratycznej Republiki Kongo podpisał 23 marca 2009 oficjalne porozumienie pokojowe z Narodowym Kongresem Obrony Ludu, kończąc tym samym konflikt w Kiwu. Porozumienie podpisano w Gomie, stolicy prowincji Północne Kivu. Postanowienia porozumienia przewidują m.in. przekształcenie CNDP w normalną partię polityczną, uwolnienie więzionych bojowników i amnestię dla wszystkich eks-rebeliantów.
Rebelia M23 (2012-2013).
23 marca 2012 w trzy lata od porozumień pokojowych, szef sztabu CNDP, generał w wojsku narodowym Bosco Ntaganda zbuntował się i uformował Ruch 23 Marca (M23). 4 kwietnia 2012 generał wraz z 300 żołnierzami zdezerterował w prowincji Kiwu. Doszło wówczas do walk z armią pod Rutshuru. W wyniku tego 11 kwietnia 2012 prezydent Kabila wydał nakaz aresztowania Ntagandy. Walki partyzanckie wybuchły w maju 2012. Z powodu nich 30 tys. cywilów uciekło do Ugandy. Ataki na miasta rozpoczęły się w lipcu 2012 po tym, jak wycofali się w Parku Narodowego Virunga, po zbombardowaniu ich stanowisk. 6 lipca 2012 po intensywnych walkach, ok. 600 żołnierzy kongijskich uciekło do sąsiedniej Ugandy. 8 lipca 2012 rebelianci zdobyli miasto Kiwanija oraz wioskę Rubare, z kolei dzień później odbili ważne strategiczne miasto Rusthuru.
Ponowna kampania rebeliantów wybuchła w listopadzie 2012. W czasie starć 17 listopada 2012 do akcji po stronie wojsk DRK włączyły się śmigłowce ONZ. Jednak nie powstrzymało to rebeliantów, którzy 20 listopada 2012 zajęli Gomę. Zajęcie Gomy przez rebeliantów poważnie zdestabilizowało sytuację w Kiwu, jak i całym kraju. Następnego dnia zajęli miasto Sake, ruszając następnie na stolicę prowincji Kiwu Południowe – Bukavu. Jednakże po międzynarodowej mediacji, rebelianci wycofali się pod koniec listopada 2012 z Gomy, dając czas władzom na spełnienie ich żądań.
24 lutego 2013 w etiopskiej stolicy Addis Abebie miały udział rozmowy, które zakończyły się podpisaniem przez liderów krajów Wielkich Jezior porozumienia pokojowego dla wschodniej części Demokratycznej Republiki Konga. Sygnatariuszami porozumienia byli prezydenci DRK (Joseph Kabila), Angoli (José Eduardo dos Santos), Burundi (Pierre Nkurunziza), Republiki Środkowoafrykańskiej (François Bozizé), Republiki Konga (Denis Sassou-Nguesso), Rwandy (Paul Kagame), Republiki Południowej Afryki (Jacob Zuma), Sudanu Południowego (Salva Kiir Mayardit), Tanzanii (Jakaya Kikwete), Ugandy (Yoweri Museveni) i Zambii (Michael Sata). Świadkiem podpisania umowy był Sekretarz Generalny ONZ Ban Ki-moon. Dokument pozwalał 2500-osobowej brygadzie interwencyjnej wojsk MONUSCO brać udział w walkach z zorganizowanymi ugrupowaniami rebelianckimi. Wówczas siły oenzetowskie w Kiwu liczył 17 tys. żołnierzy z możliwością rozszerzenia kontyngentu do 19,8 tys. żołnierzy.
W czasie rokowań w Kampali i Addis Abebie doszło do wewnętrznego rozłamu wśród ugrupowania M23. Przeciwko Bosco Ntagandzie i biskupowi Jean-Marie Runiga Lugerero, będącemu przywódcą politycznym M23, wystąpił Sultani Makenga wraz ze swoimi poplecznikami. Przyczyną napięcia wśród buntowników były odmienne stanowiska co do wycofania się z Gomy i toczących się wówczas rozmów pokojowych. Bosco Ntaganda ponownie chciał przejąć kontrolę nad Gomą, z kolei Makenga był ostrożniejszym dowódcą, który był skory przyjąć porozumienie z Addis Abeby. Runiga Lugerero oskarżył Makengę o układ z Kabilą i misję pojmania dowódców M23, w wyniku czego na przełomie lutego i marca 2013 doszło do bratobójczych walk między rebeliantami pod Gomą. W wyniku bratobójczego konfliktu Ntaganda oddał się do dyspozycji ambasady USA w Kigali 18 marca 2013.
Po przejęciu władzy w M23 przez Makengę, organizacja militarna była skora do rokowań pokojowych. I tak w 2013 działania wojenne przeplatały się rozmowami w Kampali. W międzyczasie ONZ powołało Brygadę Interwencyjną licząca 3 tys. żołnierzy z Malawi, Tanzanii i Republiki Południowej Afryki, która na przełomie października i listopada 2013 rozbiła partyzantów, którzy ogłosili zakończenie działań wojennych.
Skutki konfliktu.
Z powodu ciągłych niepokojów w regionie oraz nasilających się walk doszło do masowych ucieczek ludności cywilnej. Szacuje się, że swoje domostwa opuściło ok. 800 tysięcy osób. Uciekinierom brakuje wody, żywności i leków, co powoduje wzrost ryzyka wybuchu epidemii.
Reakcje międzynarodowe.
O wypracowanie trwałego porozumienia zabiegają głównie politycy z państw Unii Europejskiej, m.in. Bernard Kouchner, David Miliband, Louis Michel oraz Gordon Brown. Swojego specjalnego wysłannika do DR Konga mianował sekretarz generalny ONZ Ban Ki-moon – został nim były prezydent Nigerii Olusẹgun Ọbasanjọ. O wysłaniu 1200-osobowego batalionu Gurkhów w rejon konfliktu postanowiły władze Indii. Na początku listopada doszło do spotkania przywódców państw afrykańskich w Nairobi.
W związku z katastrofą humanitarną o pomoc do społeczności międzynarodowej zaapelowali też przedstawiciele UNICEFu. 3 listopada do miasta Rutsuhuru dotarł pierwszy konwój ONZ z pomocą humanitarną.

</doc>
<doc id="1511089" url="https://pl.wikipedia.org/wiki?curid=1511089" title="Czerwień (kolor w kartach)">
Czerwień (kolor w kartach)



</doc>
<doc id="1511090" url="https://pl.wikipedia.org/wiki?curid=1511090" title="1 Pułk Huzarów Cesarstwa Austriackiego">
1 Pułk Huzarów Cesarstwa Austriackiego

1 Pułk Huzarów Cesarstwa Austriackiego – jeden z austriackich pułków kawalerii okresu Cesarstwa Austriackiego.

</doc>
<doc id="1511091" url="https://pl.wikipedia.org/wiki?curid=1511091" title="Diamenty">
Diamenty



</doc>
<doc id="1511092" url="https://pl.wikipedia.org/wiki?curid=1511092" title="Biała droga">
Biała droga

Biała droga – szósty album Urszuli, wydany w 1996 roku nakładem wydawnictwa Zic Zac.
Nagrań dokonano III-V 1995 r. w Studio Buffo, Warszawa, „Woodstock ’94” nagrano w Studio Izabelin przy pomocy Jarka Pruszkowskiego.
W 1994 roku wydano utwór i teledysk „Bez ciebie nie ma mnie” (reżyseria teledysku Kuba Wojewódzki). Teledysk brał udział w rywalizacji plebiscytu „Muzyczna jedynka” w czerwcu 1994 roku. Utwór został ponownie nagrany na płytę, w nieco zmienionej aranżacji, i zatytułowany „Euforia”. Wokalistka postanowiła przypomnieć się także coverem szlagieru „Konik na biegunach”. Dopiero ten cover okazał się „strzałem w dziesiątkę” i przywrócił Urszulę na szczyt. Rok później umiarkowaną popularność zdobyła ballada „Woodstock ’94”. Przełom nastąpił w 1996 roku, kiedy na listy przebojów trafił jeden z największych hitów w karierze Urszuli, „Na sen”. Utwór ten, razem z nową wersją „Konika na biegunach” ukazał się na singlu promującym płytę. Na szczyty list przebojów trafiły również: „Niebo dla ciebie”, „Ja płaczę” i już w 1997 tytułowa „Biała droga”.
Album "Biała droga" uzyskał status platynowej płyty.
20 listopada 2015 odbyła się premiera płyty DVD + CD "Biała droga Live – Woodstock Festival Poland 2015". Album stanowi zapis koncertu, który Urszula z zespołem zagrała z okazji 20-lecia nagrania "Białej drogi". Koncert miał miejsce w nocy 29/30 lipca 2015 na scenie Akademii Sztuk Przepięknych podczas 21. Przystanku Woodstock. W jego trakcie zostały zaprezentowane wszystkie piosenki z "Białej drogi". Partie nagrane w oryginale przez Kostka Joriadisa wykonał gościnnie Damian Ukeje.
25 marca 2016, z okazji 20-lecia wydania płyty "Biała droga", ukazała się jej reedycja zawierająca materiał zremasterowany z oryginalnych taśm. Wydawnictwo zostało wzbogacone o singiel „Król w malinach”, będący jednym z dwóch utworów, które nie weszły pierwotnie na album. Drugiej z piosenek, „Zły (Człowiek)” nie udało się odnaleźć na taśmach-matkach i z powodu złej jakości nagrania nie dostała się ona na reedycję płyty, została jedynie udostępniona na fanpage'u Urszuli. Oba niepublikowane wcześniej utwory pochodzą z sesji do "Białej drogi", z 1995 roku. Album, po 20 latach, został również po raz pierwszy wydany na płycie winylowej. Z okazji jubileuszu "Białej drogi" stworzono też stronę internetową zawierającą archiwalne materiały.
Wiosną 2016 Urszula odbyła swoją pierwszą w Polsce klubową trasę koncertową „Największe przeboje”, z której powstał materiał CD + DVD "Biała droga Live 2016". Premiera albumu miała miejsce 16 września 2016. Jako bonus na płycie DVD umieszczono dwa archiwalne nagrania z Festiwalu Opole 1996 r.

</doc>
<doc id="1511094" url="https://pl.wikipedia.org/wiki?curid=1511094" title="1984 (film 1984)">
1984 (film 1984)

1984 ("Nineteen Eighty Four") – ekranizacja powieści George’a Orwella, jednej z najbardziej znanych antyutopii w literaturze.
Właścicielka praw autorskich, wdowa po Orwellu, Sonia Brownell, krótko przed swą śmiercią w 1980 zgodziła się na nakręcenie filmu, stawiając warunek, by nie używano w nim żadnych efektów specjalnych.
Film był kręcony w okresie od kwietnia do czerwca 1984 r. Część scen została nakręcona dokładnie w miejscach i o czasie zanotowanym w dzienniku Winstona Smitha (np. 4 kwietnia 1984 r.). Film kręcono np. w Alexandra Palace, Elektrowni Battersea czy na Cheshire Street w dzielnicy East End (opisywanej w książce "Na dnie w Paryżu i w Londynie"). Sceny wiejskie kręcono w okolicach Devizes.
Swoją ostatnią rolę zagrał tu Richard Burton.
Wizerunek Wielkiego Brata ma twarz nieprofesjonalnego aktora Boba Flaga, wyłonionego w drodze castingu.
Film zdobył nagrodę Evening Standard British Film Award dla najlepszego brytyjskiego filmu roku.
Ścieżkę dźwiękową do filmu nagrał brytyjski zespół Eurythmics. Została ona zatytułowana "1984 (For the Love of Big Brother)".

</doc>
<doc id="1511095" url="https://pl.wikipedia.org/wiki?curid=1511095" title="4 Pułk Huzarów Cesarstwa Austriackiego">
4 Pułk Huzarów Cesarstwa Austriackiego

4 Pułk Huzarów Cesarstwa Austriackiego – jeden z austriackich pułków kawalerii okresu Cesarstwa Austriackiego.

</doc>
<doc id="1511096" url="https://pl.wikipedia.org/wiki?curid=1511096" title="HMS Victorious (1939)">
HMS Victorious (1939)

HMS Victorious – brytyjski lotniskowiec z okresu II wojny światowej, typu "Illustrious". Służył w latach 1941-1969. Był intensywnie wykorzystywany podczas wojny, a także, po daleko idącej modernizacji, po wojnie. Nosił znak taktyczny 38, później R38.
Za przebieg służby otrzymał 9 wyróżnień bojowych ("battle honours"): operacja przeciw pancernikowi Bismarck 1941, Norwegia 1941-42, Arktyka 1941-42, konwoje maltańskie 1942, Zatoka Biskajska 1942, Sabang 1944, Palembang 1945, Okinawa 1945, Japonia 1945
Historia.
"Victorious" był trzecim ukończonym okrętem z "pancernych" lotniskowców typu "Illustrious", zarazem ostatnim z pierwszej serii tego typu, wyposażonej w tylko jeden hangar (jego budowę zaczęto jako drugiego okrętu typu). Okręt zamówiono 13 stycznia 1937, w ramach programu budżetowego z 1936. Stępkę pod jego budowę położono 4 maja 1937 w stoczni Vickers-Armstrong w Newcastle, kadłub wodowano 14 września 1939. Był to piąty okręt brytyjski o tej nazwie. Wyposażanie trwało dość długo z powodu trudności wojennych i okręt wszedł do służby w Royal Navy 29 marca 1941, ostateczny odbiór (ukończenie budowy) nastąpił 15 maja 1941. Budowa kosztowała 4 050 000 funtów.
Służba.
1941 – operacja przeciw Bismarckowi.
Pierwszym dowódcą został komandor Henry C. Bovell. Pierwszym rejsem bojowym okrętu miała być dostawa myśliwców bazowania lądowego Hawker Hurricane na Maltę, lotem z zachodniego Morza Śródziemnego, lecz z powodu rajdu niemieckiego pancernika "Bismarck" na Atlantyk, świeżo ukończony lotniskowiec wyładował Hurricane'y i został włączony do sił skierowanych przeciw "Bismarckowi". 22 maja 1941 wyszedł w morze z Wielkiej Brytanii w zespole adm. Johna Toveya z pancernikiem HMS "King George V". Na pokładzie lotniskowca znajdowało się jednak tylko 6 myśliwców i 9 samolotów torpedowych Swordfish, w tym 3 wyposażone w radar. Po zatopieniu HMS "Hood" przez "Bismarcka" 24 maja, w toku pościgu, zostało przeciw "Bismarckowi" rzuconych wieczorem tego dnia do nocnego ataku 9 samolotów torpedowych Fairey Swordfish z 825. Dywizjonu z "Victorious", z odległości ok. 100 Mm. Mimo niewielkiego doświadczenia pilotów, jedna torpeda trafiła "Bismarcka" w burtę, lecz trafienie nie było zbyt groźne dla okrętu. Żaden z samolotów torpedowych nie został zestrzelony; utracono jednak 2 spośród śledzących pancernik myśliwców Fairey Fulmar eskadry 800Z, które nie odnalazły lotniskowca w drodze powrotnej (zginęły dwie osoby, dwie uratował frachtowiec). W kolejnych wypadkach 25 i 26 maja podczas misji poszukiwawczych utracono 2 Swordfishe. Lotniskowiec nie brał dalszego aktywnego udziału w operacji i zawrócił do bazy. 4 czerwca jeden ze Swordfishów, patrolując, odnalazł niemiecki zbiornikowiec zaopatrzeniowy "Gonzenheim", który został następnie przechwycony przez krążownik HMS "Neptune" i samozatopiony. 
"Victorious" następnie przeszedł do Gibraltaru i 13 czerwca wziął udział (wraz z lotniskowcem "Ark Royal") w dostawie 47 myśliwców Hawker Hurricane lotem na Maltę (operacja "Tracer").
1941–1942 – działania na dalekiej Północy.
W związku z atakiem Niemiec na ZSRR, lotniskowce "Victorious" i HMS "Furious" zostały wysłane na daleką Północ jako Zespół P (z krążownikami HMS "Devonshire" i "Suffolk" i 6 niszczycielami). 30 lipca 1941 "Victorious" dokonał ataku lotniczego na port w Kirkenes, bez większych rezultatów (zatopiono jeden mały statek i zniszczono 5 samolotów), za to ze stratami 11 samolotów Fairey Albacore i 2 Fairey Fulmar. 4 sierpnia dokonano nalotu na Tromsø, tracąc jeden samolot. Od 21 sierpnia "Victorious" eskortował pierwszy konwój arktyczny statków do ZSRR - operacja "Dervish". 3 i 7 września samoloty z lotniskowca atakowały żeglugę w rejonie Tromsø, lecz bez rezultatów, a 12 września atakowały w rejonie Bodo i cele nabrzeżne w Vestfjordzie. 
W październiku i listopadzie "Victorious" stacjonował na Islandii na wypadek przerwania się niemieckich ciężkich okrętów na Atlantyk, a 5-13 listopada patrolował Cieśninę Duńską w związku z niemieckimi planami rajdu pancernika "Tirpitz" i krążownika "Admiral Scheer". 
22-23 lutego 1942 samoloty lotniskowca atakowały nieskutecznie nowo przybyłe niemieckie krążowniki ciężkie "Admiral Scheer" i "Prinz Eugen" u wybrzeży Norwegii (utracono 3 Albacore). 
W marcu skierowano lotniskowiec do osłony konwojów arktycznych, w składzie głównych sił Home Fleet. 9 marca 12 Albacorów z "Victoriousa" dokonało nieskutecznego ataku na pancernik "Tirpitz" atakujący konwój PQ-12 (2 samoloty zestrzelono). Miał on jednak efekt w postaci ograniczenia aktywności "Tirpitza" na przyszłość, gdyż Hitler zabronił wykorzystywania pancernika, gdy w rejonie działań znajdował się lotniskowiec. Między marcem a lipcem 1942 "Victorious" stanowił daleką osłonę dalszych konwojów serii PQ: PQ-13, 14, 15, 16 i 17 oraz powrotnych konwojów QP, ale bez starć z nieprzyjacielem.
1942 – Morze Śródziemne.
4 sierpnia 1942 "Victorious" został skierowany na Morze Śródziemne, w celu osłony dużej operacji dowozu zaopatrzenia dla Malty "Pedestal". Na jego pokładzie znajdował się kadm. A.L. Lyster, dowodzący działaniami lotniczymi podczas operacji. Przed operacją, 8 sierpnia "Victorious" brał udział w dużych wspólnych manewrach na Atlantyku 5 brytyjskich lotniskowców (ćwiczenia "Berserk"). Od 10 sierpnia, wraz z lotniskowcami "Indomitable" i "Eagle" oraz innymi okrętami brał udział w intensywnych walkach z lotnictwem niemieckim i włoskim na Morzu Śródziemnym 11 i 12 sierpnia, w składzie zespołu Z. Podczas ataków 12 sierpnia został trafiony z małej wysokości bombą zrzuconą przez samolot myśliwsko-bombowy Re.2001, ta jednak rozbiła się o jego opancerzony pokład (druga wypadła za burtę). Po zatopieniu HMS "Eagle" i uszkodzeniu HMS "Indomitable", pozostał jedynym lotniskowcem osłaniającym operację, lecz wieczorem 12 sierpnia zgodnie z planem odłączył się z siłami osłony od konwoju. 
Między 16 sierpnia a końcem października "Victorious" wypełniał funkcje szkolenia pilotów w bazie Scapa Flow. Od września do października przeszedł tam niewielki remont i modernizację wyposażenia, połączone ze szkoleniem pilotów.
Od początku listopada 1942 powrócił na Morze Śródziemne, wchodząc w skład zespołu H z Gibraltaru, osłaniającego lądowanie w Afryce Północnej (operacja Torch). 8 listopada jego Albacory atakowały cele naziemne w Algierii, m.in. niszcząc 47 francuskich samolotów na lotnisku La Senia koło Algieru. Jeden z pilotów myśliwców Martlet natomiast, zauważywszy białą flagę, wylądował i przyjął kapitulację francuskiego lotniska Blida. W drodze powrotnej do Wielkiej Brytanii, 21 listopada samolot Albacore z 817 Dywizjonu zatopił niemiecki okręt podwodny U-517 na południowy zachód od Irlandii. 
1943 – pobyt w USA i Pacyfik.
Pod koniec grudnia 1942 "Victorious" został skierowany do USA w celu zebrania doświadczeń w zakresie współdziałania z flotą amerykańską i w styczniu 1943 przeszedł tam niewielki remont i doposażenie w stoczni Norfolk Navy Yard. Od kwietnia do września 1943 operował na Pacyfiku, bazując w Pearl Harbor na Hawajach. Zwiększono przy tym jego lekkie uzbrojenie przeciwlotnicze do 45 działek 20 mm. Służył do ćwiczeń z lotniskowcem USS "Saratoga", mających zgrać technikę operacyjną lotniskowców brytyjskich i amerykańskich, w składzie zespołu Task Group 36.3 amerykańskiej Trzeciej Floty (w lipcu wykonywano pierwsze próby operowania samolotów pomiędzy oboma lotniskowcami). W sierpniu został skierowany w celu wsparcia amerykańskich operacji na Nowej Georgii.
We wrześniu "Victorious" skierowano z powrotem do Wielkiej Brytanii, przez Kanał Panamski i w październiku powrócił w skład "Home Fleet". Od grudnia 1943 do lutego 1944 był remontowany w Liverpoolu, zainstalowano przy tym nowe radary. 
1944 – Morze Północne i operacje w Norwegii.
3 kwietnia 1944 21 bombowców Fairey Barracuda "Victoriousa" brało udział w ataku na pancernik "Tirpitz" w fiordzie norweskim (operacja "Tungsten"), powodując poważne uszkodzenia (utracono 3 samoloty). 24 kwietnia w miejsce odwołanej kolejnej operacji przeciw "Tirpitzowi", samoloty lotniskowca atakowały żeglugę pod Bodo (zatopiono 3 statki przy stracie 6 samolotów). Ponownie atakowano żeglugę u brzegów Norwegii 28 maja (operacja "Tiger claw"). 30 maja lotniskowiec był atakowany przez okręt podwodny U-957 torpedą akustyczną, lecz bezskutecznie. Ponownie zwalczał żeglugę u brzegu Norwegii na początku czerwca operacja "Lombard").
1944–1945 – Ocean Indyjski – Brytyjska Flota Wschodnia.
W lipcu 1944 "Victorious" przebazowano w skład Brytyjskiej Floty Wschodniej, do Trincomalee na Cejlonie (wraz z HMS "Indomitable"). Atakował następnie cele naziemne wraz z innymi lotniskowcami brytyjskimi, głównie na zajętych przez Japonię wyspach Archipelagu Sundajskiego, w tym: 25 lipca 1944 na lotniska Lhonga i Kotraja na Sabangu (operacja "Crimson"), 25 sierpnia 1944 na Padang i Emmahaven na Sumatrze (operacja "Banquet"), 18 września 1944 na zakłady kolejowe w Sigli na Sumatrze, 17-19 października 1944 na Nikobary (operacja "Millet"), 4 stycznia 1945 na rafinerie w Pangkalan Brandan (operacja "Lentil"), 24 stycznia 1945 na Pladjoe (operacja "Meridian I") i 29 stycznia 1945 na rafinerię ropy naftowej Soengi Gerong (operacja "Meridian II", ze stratami kilkunastu samolotów).
1945 – Ocean Spokojny – Brytyjska Flota Pacyfiku.
W lutym 1945 okręt wszedł w skład nowo utworzonej Brytyjskiej Floty Pacyfiku, działającej jako zespół Task Force 57 w składzie amerykańskiej 5. Floty. Z innymi lotniskowcami brytyjskimi atakował od 26 marca cele japońskie na wyspach Sakishima Gunto (operacja "Iceberg"). 1 kwietnia był atakowany przez samolot kamikaze, który jednak nie trafił. Od 12 kwietnia atakował cele na Tajwanie. 16 kwietnia powrócił do operacji przeciw Sakishima Gunto. 4 maja 1945 został trzy razy trafiony przez kamikaze, które wywołały niewielkie zniszczenia, operacje lotnicze wznowiono po 8 godzinach. 9 maja dwa razy trafiony przez kamikaze, które również wywołały niewielkie uszkodzenia i zniszczenie 4 samolotów Corsair (3 zabitych). 5 czerwca został odesłany do Sydney na remont.
W lipcu wszedł w skład zespołu TF37 w wysuniętej bazie Manus, przygotowanego do ataków na macierzyste wyspy japońskie, w składzie amerykańskiej 3. Floty. Od 17 lipca jego samoloty atakowały lotniska i inne cele w rejonie m.in. Tokio i Osaki. Z powodu braków paliwa w brytyjskich zbiornikowcach zaopatrzeniowych, 12 sierpnia lotniskowiec powrócił na Manus, a następnie do Sydney.
Pod koniec wojny uzbrojenie "Victorious", oprócz 8 dział 114 mm i 40 działek 40 mm Vickers "pom-pom" sprzężonych po 8, składało się z 12 armat Bofors 40 mm (dwóch poczwórnych i dwóch podwójnych) i 61 działek Oerlikon 20 mm, z tego 23 podwójne podstawy i 15 pojedynczych.
Służba powojenna.
Po wojnie "Victorius" pływał między Wielką Brytanią a Dalekim Wschodem w charakterze transportowca wojska. W październiku 1947 wycofano go do rezerwy.
Pomiędzy 1950 a 1957 okręt przeszedł gruntowną modernizację i przebudowę w celu umożliwienia operowania z niego nowych samolotów, jako jedyny z brytyjskich lotniskowców wojennej budowy. Przede wszystkim powiększono pokład lotniczy, wydłużając go, poszerzając i dodając skośny pokład do lądowania po lewej stronie, o skosie 8,75° (był to pierwszy lotniskowiec brytyjski z w pełni skośnym pokładem). Długość okrętu wzrosła o ok. 9 m, a szerokość o 16,8 m. Okręt otrzymał całkiem nową, większą nadbudówkę po prawej stronie, wyróżniająca się dużą anteną radaru typu 984 na dachu. Pokład lotniczy, katapulty i aerofiniszery zostały wzmocnione, w celu obsługi cięższych samolotów odrzutowych. Okręt miał obecnie dwie katapulty parowe długości 44 m na dziobowej części pokładu. Uzbrojenie stanowiło 12 amerykańskich armat uniwersalnych 76 mm Mk 33 w sześciu podwójnych wieżach i sześciolufowe działko plot 40 mm Mk 6.
14 stycznia 1958 ponownie wcielono okręt do służby, ze znakiem taktycznym R38. Był on wówczas najnowocześniejszym brytyjskim lotniskowcem. Koszt przebudowy wyniósł 20 milionów funtów szterlingów.
Zmodernizowany "Victorious" użyty został m.in. podczas brytyjskiej demonstracji siły na wodach Zatoki Perskiej w lipcu 1961 roku, która pozwoliła wówczas odstraszyć Irak od inwazji na Kuwejt. W 1964 z kolei działał na wodach Malezji, zagrożonej inwazją indonezyjską.
Po niewielkim pożarze w pomieszczeniach załogi 11 listopada 1967, wywołanym przez dzbanek do wody, rząd zdecydował okrętu nie remontować, lecz w związku z cięciami budżetowymi i niechęcią do utrzymywania dużych jednostek, wycofać go. 13 marca 1968 lotniskowiec wycofano ze służby. W 1969 skreślono go z listy floty i sprzedano na złom, po czym 13 lipca 1969 przybył do stoczni złomowej British Shipbreakers w Faslane.
Dane taktyczno-techniczne.
Skład grupy lotniczej.
Numery dywizjonów Fleet Air Arm (FAA)

</doc>
<doc id="1511097" url="https://pl.wikipedia.org/wiki?curid=1511097" title="Korpus kadetów">
Korpus kadetów

Korpus kadetów – szkoła dla dzieci i młodzieży, współcześnie zwykle na poziomie szkoły średniej, mająca w programie nauczania różnego typu szkolenie wojskowe, prócz kształcenia ogólnego. Pierwsze oddziały kadetów gaskońskich utworzono we Francji za czasów Ludwika XIII, służyli w nich młodsi synowie (franc. "cadet") szlachty. 
Niemcy.
Korpus kadetów utworzył Fryderyk Wilhelm I w Berlinie, Kołobrzegu i Magdeburgu, następnie połączone w Królewski Pruski Korpus Kadetów w Berlinie. Pewne cechy korpusu kadetów miała Akademia Rycerska w Legnicy.
Po III rozbiorze został utworzony przez króla Prus Fryderyka Wilhelma III Korpus Kadetów w Kaliszu – elitarna szkoła wojskowa dla dzieci szlacheckich w zaborze pruskim. Szkoła została umieszczona w budynkach byłego kolegium jezuickiego w Kaliszu. Władze Księstwa Warszawskiego przejęły ten korpus.
Wszystkie niemieckie korpusy kadetów zostały rozwiązane na mocy traktatu wersalskiego. W III Rzeszy zorganizowano szkoły SS ("SS-Junkerschule"), także szkoły Adolfa Hitlera ("Adolf-Hitler-Schule") i Napola były zbliżone do korpusu kadetów, przygotowywały kadry m.in. dla Wehrmachtu i Waffen-SS. NPEA Oranienstein w Diez kontynuowała tradycje Królewskiego Pruskiego Korpusu Kadetów.
W NRD w latach 1956–1960 istniała szkoła kadetów w Naumburgu.
Rosja.
W carskiej Rosji działało kilkadziesiąt korpusów kadetów, pierwszy powstał w 1701. Po rewolucji utworzono kilka korpusów białogwardyjskich, z których jeden dotrwał do 1944.
Niektóre rosyjskie źródła wymieniają Korpus Kadetów w Kaliszu. Obecnie w Rosji działa kilkadziesiąt wojenno-technicznych korpusów kadetów.

</doc>
<doc id="1511098" url="https://pl.wikipedia.org/wiki?curid=1511098" title="Ruch Obrony Społecznej">
Ruch Obrony Społecznej

Ruch obrony społecznej powstał po II wojnie światowej, nawiązywał do szkół pozytywistycznych a zwłaszcza do socjologicznej, jego powstanie wiąże się z powstaniem Międzynarodowego Instytutu dla Studiów Obrony Społecznej. 
Ruch dążył do obrony podstawowych gwarancji jednostki, humanizacji prawa karnego, głosił postulaty zniesienia kary śmierci, zapewnienia sądowi wszechstronnych danych o sprawcy czynu i jego środowisku. Wnosił o rozdzielenie postępowania na dwie fazy: pierwszej czy sprawca popełnił zarzucany mu czyn i czy ponosi winę oraz drugiej jaki środek należy zastosować w tej sytuacji. Chciał zespolenia ochrony społeczeństwa i resocjalizacji przestępcy, operowanie karą i środkami zabezpieczającymi.
Gdyż Ruch Ochrony Społecznej nie był koncepcją jednolitą, wymieniamy jego dwa kierunki :
1. Włoski - skrajnie-radykalny jego przedstawicielem jest Filip Grammatic, ruch ten nawiązywał do niektórych wcześniejszych skrajnych poglądów dążących do zmiany podejścia do prawa karnego. Głosił, że człowiek jako jednostka antyspołeczna, zmierza do zerwania z tradycyjnymi zasadami odpowiedzialności karnej.Chciał oparcia programów resocjalizacyjnych oraz ochrony społecznej na antyspołeczności sprawcy. Jej wyrazem może być nie tylko czyn zabroniony, lecz także tryb życia manifestujący antysocjalne nastawienie.
2. Francuski - umiarkowany zwany nową obroną społeczną, jego przedstawicielem jest Mark Ancel – ruch ten głosił potrzebę badań poznawczych sprawcy, program reformy prawa karnego i polityki karnej oparty na przestrzeganiu zasad legalizmu (w tym nullum crimen sine lege, nulla poena sine lege).Cechą charakterystyczną nurtu jest humanizm, a zwłaszcza dążenie do ograniczenia zakresu penalizacji, czyli uznanie przez ustawodawcę określonego czynu za czyn zabroniony (przestępstwo), wykroczenie lub delikt dyscyplinarny oraz w niektórych koncepcjach utrzymywania zagrożenia karą danego czynu. Nurt francuski postulował również oparcie oddziaływania na sprawców przestępstw na programach resocjalizacyjnych. Warunkiem tych programów jest gruntowne badanie osobowości sprawców przestępstw, a więc zerwanie z abstrakcją proporcjonalności winy i kary na rzecz realnego oddziaływania resocjalizacyjnego.
Pod wpływem Ruchy Nowej Obrony Społecznej do pewnego stopnia powstały niektóre kodeksy karne jak np. duńska ustawa kryminalna dla Grenlandii. A elementy resocjalizacyjny tego ruchu można odnaleźć w polskim kodeksie karnym z 1969 roku a także w kodeksie greckim z 1952 roku czy szwedzkim z 1962 roku.

</doc>
<doc id="1511101" url="https://pl.wikipedia.org/wiki?curid=1511101" title="6 Pułk Huzarów Cesarstwa Austriackiego">
6 Pułk Huzarów Cesarstwa Austriackiego

6 Pułk Huzarów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: Oradea (Nagyvárad).

</doc>
<doc id="1511103" url="https://pl.wikipedia.org/wiki?curid=1511103" title="1 Pułk Huzarów">
1 Pułk Huzarów

Pułki huzarów noszące numer „1”:
Austriacki
Austro-węgierski
Niemieckie
Rosyjskie

</doc>
<doc id="1511108" url="https://pl.wikipedia.org/wiki?curid=1511108" title="Aerobraking">
Aerobraking



</doc>
<doc id="1511109" url="https://pl.wikipedia.org/wiki?curid=1511109" title="John Boyne">
John Boyne

John Boyne (ur. 30 kwietnia 1971 w Dublinie) – irlandzki powieściopisarz. Jego najważniejszym dziełem jest zekranizowana, bestsellerowa, sprzedana w 11 milionach egzemplarzy powieść "Chłopiec w pasiastej piżamie" (Wydawnictwo Replika).

</doc>
<doc id="1511110" url="https://pl.wikipedia.org/wiki?curid=1511110" title="7 Pułk Huzarów Cesarstwa Austriackiego">
7 Pułk Huzarów Cesarstwa Austriackiego

7 Pułk Huzarów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: Pecz (Fünfkirchen).

</doc>
<doc id="1511111" url="https://pl.wikipedia.org/wiki?curid=1511111" title="7 Pułk Huzarów">
7 Pułk Huzarów

Pułki huzarów noszące numer „7”:
Austriacki
Austro-węgierski
Niemiecki
Rosyjski

</doc>
<doc id="1511112" url="https://pl.wikipedia.org/wiki?curid=1511112" title="Geomorfologia Poznania">
Geomorfologia Poznania

Miasto leży w makroregionie Pojezierza Wielkopolskiego. Najstarsza część miasta znajduje się na dnie zorientowanego wzdłuż osi północ-południe Poznańskiego Przełomu Warty. Dolina ma szerokość w tym miejscu od 1,5 km do 4 km. Od wschodu zamyka ją Wysoczyzna Gnieźnieńska, a od zachodu Wysoczyzna Poznańska. Obie wznoszą się do wysokości 80 m n.p.m. Dolina na terenie miasta przecina pagórki wału moreny czołowej stadiału poznańskiego. 
Najwyżej położonym punktem miasta jest Góra Moraska - 154 m n.p.m. Różnica poziomów między jej szczytem a leżącym w odległości 5 km brzegiem Warty wynosi ok. 100 m jest bardzo znacząca jak na tereny nizinne.
Terasy Warty.
W dolinie wyróżnia się siedem teras:
Dopływy Warty.
Na terenie miasta zaznaczają się również głębokie doliny dopływów Warty. Ogółem przez Poznań przepływa około 100 cieków wodnych o łącznej długości około 200 km z czego 22 km przypada na Wartę. Wszystkie są pozaklasowe.
Na lewym brzegu biegną one wzdłuż osi NW–SE i są to, idąc od południa: Wirynka, Strumień Junikowski (8,4 km w mieście), Bogdanka (9 km w mieście, jest to największy lewobrzeżny dopływ na terenie Poznania, w jej przedłużeniu znajduje się rynnowe Jezioro Kierskie, a w samej dolinie zaporowe Jezioro Rusałka) i Różany Potok. Na stokach doliny Bogdanki rozlokowały się dzielnice Sołacz i leżące poniżej Jeżyce, samo zaś dno doliny zajmują parki Adama Wodziczki, Sołacki i kompleks leśny Woli.
Na brzegu prawym przebieg dolin wytycza oś NE–SW, są one stosunkowo szerokie i silnie zabagnione lub zajęte przez jeziora (np. Cybina przepływa przez jez. Swarzędzkie), lecz w pobliżu ujścia silnie się zwężają i pogłębiają (Cybina wrzyna się w IV terasę na 12 m, a spadek wynosi do 10‰. Dopływami (od południa) są: Kopel, Cybina (9 km w mieście, największa z nich, w jej dolnym odcinku powstało zaporowe jezioro Maltańskie, powyżej którego dolinę zajmuje klin zieleni o charakterze parkowym i leśnym obejmujący między innymi Nowe ZOO), Główna (6 km w mieście), Głuszynka (7 km w mieście) oraz Struga Koźlanka.
Liczne dopływy i podział głównego nurtu Warty na wiele odnóg (do dziś zachowały się dwie obejmujące wyspę Ostrów Tumski, lecz kiedyś takie dzielnice jak: Piaski, Czartoria, Chwaliszewo czy Rybaki stanowiły osobne wyspy. Te zmiany zachodziły zarówno ze względu na naturalne procesy meandrowania rzeki, ale również, a nawet przede wszystkim wskutek prowadzonych prac hydrologicznych) tworzyły izolowane fragmenty wyższych teras tworząc tzw. "góry". Do dziś zachowała się Góra Przemysła i wzgórze św. Wojciecha, a zniwelowano Muszą Górę (teren obecnego pl. Wolności) i górę św. Marcina (pozostałością po niej jest silne opadanie ul. św. Marcin na wschód za kościołem i dużo słabsze na zachód).

</doc>
<doc id="1511113" url="https://pl.wikipedia.org/wiki?curid=1511113" title="Sławomir Sikora">
Sławomir Sikora



</doc>
<doc id="1511115" url="https://pl.wikipedia.org/wiki?curid=1511115" title="Klasa I">
Klasa I



</doc>
<doc id="1511116" url="https://pl.wikipedia.org/wiki?curid=1511116" title="8 Pułk Huzarów Cesarstwa Austriackiego">
8 Pułk Huzarów Cesarstwa Austriackiego

8 Pułk Huzarów – pułk huzarów Armii Cesarstwa Austriackiego.
Okręg poboru: Bratysława (Pressburg).

</doc>
<doc id="1511117" url="https://pl.wikipedia.org/wiki?curid=1511117" title="Pressburg">
Pressburg



</doc>
<doc id="1511121" url="https://pl.wikipedia.org/wiki?curid=1511121" title="Klasa II B">
Klasa II B



</doc>
<doc id="1511122" url="https://pl.wikipedia.org/wiki?curid=1511122" title="Kowariancja i kontrawariancja">
Kowariancja i kontrawariancja



</doc>
<doc id="1511124" url="https://pl.wikipedia.org/wiki?curid=1511124" title="Lady Morgan">
Lady Morgan

Lady Morgan (Sydney Owenson) (ur. 25 grudnia 1776 w Dublinie, zm. 14 kwietnia 1859) – irlandzka powieściopisarka.

</doc>
<doc id="1511126" url="https://pl.wikipedia.org/wiki?curid=1511126" title="Klasa IV">
Klasa IV



</doc>
<doc id="1511127" url="https://pl.wikipedia.org/wiki?curid=1511127" title="Klasa III">
Klasa III



</doc>
<doc id="1511128" url="https://pl.wikipedia.org/wiki?curid=1511128" title="Szynka wędzona gotowana">
Szynka wędzona gotowana

Szynka wędzona gotowana – wyrób garmażeryjny produkowany z szynki poddanej procesom wędzenia i gotowania.
Szynka kształtu nieforemnego stożka, walca lub kuli w zależności od użytych mięśni. Wielkości się nie określa, ale powinna się mieścić w przedziale wagowym od 1 kg do 2,5 kg. Powierzchnia gładka, czysta lekko wilgotna naciągnięta siatką kurczliwą zakończona z jednej strony pętelką ze szpagatu, przędzy wędliniarskiej i drugiej klipsem lub przędzą wędliniarską oraz szpagatem. Barwa szynki jasnobrązowa, brązowa, ciemnobrązowa z odcieniem wiśniowym tłuszczu jasnobrązowa, brązowa. Konsystencja dość ścisła dopuszczone są otwory o średnicy 7 mm, które wynikły z formowania szynki, ale nie powodujące jej rozpadnięcia. Barwa szynki na przekroju różowoczerwona, tłuszczu biała z odcieniem różowym. Niedopuszczalna jest szara barwa mięsa i żółta tłuszczu. Smak i zapach charakterystyczny dla szynki peklowanej, wędzonej. Wędzenie wyraźnie wyczuwalne. Niedopuszczalny smak i zapach zjełczałego tłuszczu, pleśni, kwaśny lub inny obcy.

</doc>
<doc id="1511130" url="https://pl.wikipedia.org/wiki?curid=1511130" title="Golonka">
Golonka

Golonka – mięso z kością, fragment nogi przedniej lub tylnej, pozyskiwane z tuszy wieprzowej.
Golonka tylna wieprzowa.
Odcięta od szynki na wysokości 1/3 kości goleni, licząc w dół od stawu kolanowego. Noga odcięta powyżej stawu skokowo – goleniowego; guz piętowy pozostawiony przy nodze. Golonka zawiera: 2/3 kości goleniowych (strzałkowej i piszczelowej) bez nasady dolnej; główne mięśnie: prostowniki i zginacze palców.
Golonka przednia wieprzowa.
Odcięta od łopatki na wysokości stawu łokciowego tak, aby podramię bez części wyrostka kości łokciowej i bez nasady dolnej kości podramienia pozostało w golonce. Noga przednia odcięta tak, aby kości nadgarstka pozostały przy niej. Golonka zawiera nasadę dolną kości ramiennej i kości podramienia (łokciowa i promieniowa) bez części wyrostka łokciowego, kości łokciowej pozostałego przy łopatce. Główne mięśnie: prostowniki i zginacze palców.
Charakterystyka organoleptyczna.
Powierzchnia czysta, nie zakrwawiona, bez przekrwień, zmiażdżonych kości. Nie dopuszcza się oślizłości, nalotu pleśni, części rozmrożone mogą być wilgotne. Barwa mięśni jasnoróżowa do czerwonej, dopuszcza się zmatowienia. Barwa tłuszczu biała z odcieniem kremowym lub lekko różowym, w przypadku mięsa i tłuszczu mrożonego dopuszcza się nieznaczne zszarzenie barwy na powierzchni. Zapach swoisty, charakterystyczny dla mięsa świeżego, bez oznak zaparzenia i rozpoczynającego się psucia, niedopuszczalny zapach płciowy. Przeciętna waga: 0,25-0,4 kg.

</doc>
<doc id="1511131" url="https://pl.wikipedia.org/wiki?curid=1511131" title="Sławomir Sikora (ekonomista)">
Sławomir Sikora (ekonomista)

Sławomir Stefan Sikora (ur. 30 marca 1962 w Garwolinie) – polski bankowiec i ekonomista, w latach 2003–2021 prezes zarządu Banku Handlowego w Warszawie.
Życiorys.
Ukończył studia na Wydziale Handlu Wewnętrznego Szkoły Głównej Planowania i Statystyki w Warszawie. Był dyrektorem Departamentu Systemu Bankowego i Instytucji Finansowych w Ministerstwie Finansów w latach 1990–1994.
Od 1994 do 2001 pełnił funkcję wiceprezesa zarządu Powszechnego Banku Kredytowego. W latach 2001–2003 był prezesem zarządu AmerBanku.
W 2003 objął stanowisko prezesa zarządu Banku Handlowego w Warszawie, które zajmował do 2021. W 2005 powierzono mu funkcję dyrektora wykonawczego odpowiedzialnego za operacje Citigroup w Polsce. W tym samym roku został powołany w skład Citigroup Management Committee. Po zakończeniu pełnienia tych funkcji został przewodniczącym rady nadzorczej Banku Handlowego w Warszawie.
Został członkiem Komisji Trójstronnej. W 2004 wraz z Andrzejem Olechowskim uczestniczył w spotkaniu Grupy Bilderberg. W 2010 prezydent RP Lech Kaczyński powołał go na członka Narodowej Rady Rozwoju.
Był członkiem zarządu Związku Banków Polskich, następnie wszedł w skład rady tej organizacji. Wszedł w skład rady nadzorczej Agory. Był też członkiem zarządu Polskiej Konfederacji Pracodawców Prywatnych Lewiatan, zasiadł potem w jej radzie głównej z ramienia Związku Pracodawców Instytucji Finansowych. W 2016 dołączył do zarządu Amerykańskiej Izby Handlowej w Polsce.

</doc>
<doc id="1511133" url="https://pl.wikipedia.org/wiki?curid=1511133" title="Symetria złamana">
Symetria złamana



</doc>
<doc id="1511137" url="https://pl.wikipedia.org/wiki?curid=1511137" title="9 Pułk Huzarów Cesarstwa Austriackiego">
9 Pułk Huzarów Cesarstwa Austriackiego

9 Pułk Huzarów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: Veszprém, potem Osijek (Esseg).

</doc>
<doc id="1511138" url="https://pl.wikipedia.org/wiki?curid=1511138" title="Nikołaj Aleksiejew (dziennikarz)">
Nikołaj Aleksiejew (dziennikarz)

Nikołaj Aleksiejew, ros. Николай Александрович Алексеев (ur. 23 grudnia 1977 w Moskwie) – rosyjski dziennikarz, publicysta, działacz organizacji ochrony praw człowieka i aktywista rosyjskich środowisk LGBT. Jest absolwentem MGU. Występuje w obronie ludzi, dyskryminowanych przez wzgląd na swą seksualność.
Jest głównym pomysłodawcą i organizatorem parad mniejszości seksualnych w Moskwie w 2006, 2007 i 2008 roku. Marsze te były de facto nielegalne, jako że władze miasta, na czele z merem Moskwy, Jurijem Łużkowem nie wyrażały zgody na ich organizację. Aleksiejew w udzielanych wywiadach nazywa decyzje władz miejskich niezgodnymi zarówno z prawem Rosji (zabrania ono dyskryminacji ze względu na orientację seksualną), jak i z przyjętymi konwencjami Europejskiego Trybunału Praw Człowieka.

</doc>
<doc id="1511139" url="https://pl.wikipedia.org/wiki?curid=1511139" title="9 Pułk Huzarów">
9 Pułk Huzarów

Pułki huzarów noszące numer „9”:
Austriacki
Austro-węgierski
Niemiecki

</doc>
<doc id="1511140" url="https://pl.wikipedia.org/wiki?curid=1511140" title="Pettau">
Pettau



</doc>
<doc id="1511146" url="https://pl.wikipedia.org/wiki?curid=1511146" title="10 Pułk Huzarów Cesarstwa Austriackiego">
10 Pułk Huzarów Cesarstwa Austriackiego

10 Pułk Huzarów – pułk huzarów Armii Cesarstwa Austriackiego.
Okręg poboru: Koszyce (Kaschau).

</doc>
<doc id="1511154" url="https://pl.wikipedia.org/wiki?curid=1511154" title="Wyciągacz próżniowy">
Wyciągacz próżniowy



</doc>
<doc id="1511155" url="https://pl.wikipedia.org/wiki?curid=1511155" title="11 Pułk Huzarów Szeklerów">
11 Pułk Huzarów Szeklerów



</doc>
<doc id="1511156" url="https://pl.wikipedia.org/wiki?curid=1511156" title="National Premier Leagues Queensland">
National Premier Leagues Queensland

National Premier Leagues Queensland (w skrócie NPL Queensland) – piłkarskie rozgrywki na najwyższym szczeblu w stanie Queensland. Organizowane i zarządzane przez federacje stanową Football Queensland. Założone w 1979 roku pod nazwą Queensland State League. W latach 1983 – 2007 rozgrywki nie były organizowane. Od 2008 roku ponownie rozgrywane. W 2013 roku Queensland State League weszła w skład National Premier Leagues, zmieniając tym sam nazwę na National Premier Leagues Queensland.
Mistrzowie rozgrywek.
Najbardziej utytułowanym klubem w historii rozgrywek jest Sunshine Coast Fire, który 4-krotnie zdobywał tytuł mistrzowski.

</doc>
<doc id="1511158" url="https://pl.wikipedia.org/wiki?curid=1511158" title="Hippolyte Lecomte">
Hippolyte Lecomte

Hippolyte Lecomte (ur. 28 grudnia 1781, zm. 25 lipca 1857) – francuski malarz, znany głównie z obrazów historycznych i pejzaży. Był uczniem Jeana-Baptiste Regnaulta i Pierre`a Mongina (1761-1827). Regularnie wystawiał w paryskim Salonie w latach 1804-1847, otrzymał m.in. medal pierwszej klasy w 1808.
Jego syn – Émile Vernet-Lecomte (1821-1900) – był malarzem orientalistą.

</doc>
<doc id="1511159" url="https://pl.wikipedia.org/wiki?curid=1511159" title="Willa Szai Światłowskiego z Rudy Pabianickiej">
Willa Szai Światłowskiego z Rudy Pabianickiej

Willa Szai Światłowskiego z Rudy Pabianickiej – drewniana willa z początku XX wieku, pierwotnie położona w Rudzie Pabianickiej przy ul.Scaleniowej 18. Należała do żydowskiego przemysłowca Szai Światłowskiego.
Historia.
Willa powstała na początku XX w. Nie są znani jej pierwsi właściciele. W 1939 r. jej właścicielem był Szaja Światłowski – łódzki fabrykant żydowskiego pochodzenia, który zakupił willę dla żony Klary, chorej na suchoty. Po II wojnie światowej w domu znajdowały się mieszkania komunalne dla kilkunastu rodzin. W 2006 r. w willi amerykańska ekipa filmowa kręciła zdjęcia do filmu "House". Tytułowy dom wybrali sami autorzy książki "Dom", Ted Dekker i Frank Peretti, podczas pobytu w Łodzi. Zdjęcia do filmu trwały trzydzieści dni. W 2015 r. została wykorzystana na potrzeby realizacji polskiego filmu kostiumowego "Hiszpanka". W 2008 r. willa została przeniesiona do Skansenu Łódzkiej Architektury Drewnianej.
Architektura.
Willa jest drewniana, ma obszerne tarasy i przeszklone werandy, wieżyczki ze spiczastymi hełmami, a także secesyjne detale. Obiekt ma 2 kondygnacje nadziemne oraz poddasze i podpiwniczenie.

</doc>
<doc id="1511161" url="https://pl.wikipedia.org/wiki?curid=1511161" title="Jabłoń jagodowa">
Jabłoń jagodowa

Jabłoń jagodowa, jabłoń syberyjska ("Malus baccata") – gatunek drzewa owocowego z rodziny różowatych. Pochodzi z północnych Chin (Mandżuria) i azjatyckiej części Rosji (Syberia).

</doc>
<doc id="1511162" url="https://pl.wikipedia.org/wiki?curid=1511162" title="Jabłoń syberyjska">
Jabłoń syberyjska



</doc>
<doc id="1511163" url="https://pl.wikipedia.org/wiki?curid=1511163" title="12 Pułk Huzarów Palatyńskich">
12 Pułk Huzarów Palatyńskich



</doc>
<doc id="1511164" url="https://pl.wikipedia.org/wiki?curid=1511164" title="Malus baccata">
Malus baccata



</doc>
<doc id="1511167" url="https://pl.wikipedia.org/wiki?curid=1511167" title="Jan Kuropatwa">
Jan Kuropatwa

Jan Kuropatwa z Łańcuchowa herbu Szreniawa (ur. pocz. XV w., zm. 1462) – dworzanin królowej Zofii Holszańskiej, podkomorzy lubelski, starosta sanocki, chełmski i oświęcimski, marszałek dworu królewskiego.
W młodości przywódca napadu rabunkowego na klasztor jasnogórski, w późniejszych latach uczestnik wojny z Zakonem Krzyżackim (1431-1435) i wojny trzynastoletniej, a także dowódca wyprawy przeciwko księciu Janowi IV oświęcimskiemu w 1453. Syn Jaśka (Jana) Kuropatwy z Grodziny i Łańcuchowa (zm. przed 1421 r.), kasztelana zawichojskiego i starosty lubelskiego. Jego synem był Stanisław Kuropatwa (zm. 1520) – starosta lubelski i chełmski, córka (nieznanego imienia) była żoną Piotra Myszkowskiego (1450-1505), hetmana koronnego.
Życiorys.
Jan Kuropatwa urodził się jako syn Jana (Jaśka) Kuropatwy z Grodziny i Łańcuchowa, właściciela tych wsi i starosty w Lublinie oraz w Zawichoście. W młodości przebywał na Wawelu jako dworzanin królowej Zofii Holszańskiej, ostatniej żony Władysława Jagiełły. Po swoim zmarłym w 1421 roku ojcu odziedziczył dwór i majątek w Łańcuchowie pod Lublinem.
Napad na klasztor jasnogórski.
Krótko przed Wielkanocą 1430 roku Jan Kuropatwa razem z Jakubem Nadobnym z Rogowa, Fryderykiem Ostrogskim i Mazowszaninem Rogalą "alias" Wisselem z Kozolina zebrali grupę zbójców niższego stanu i w Wielkanoc napadli zbrojnie na klasztor na Jasnej Górze w Częstochowie. Motywem tego napadu był głównie rabunek skarbów i cennych przedmiotów, które w klasztorze mieli zostawiać pielgrzymi. Jan Długosz sugeruje, że powodem decyzji o tym napadzie były długi, które pozaciągali młodzi dworzanie. Napastnicy, nie znalazłszy w klasztorze wielkich kosztowności, zrabowali naczynia i sprzęty kościelne, po czym odarli z ozdób obraz Matki Boskiej Częstochowskiej. W czasie rabunku obraz został rzucony na ziemię i rozpadł się na trzy deski, na których został namalowany. Wtedy powstały również ślady cięcia na obrazie. Sprawcy uciekli z łupami, ale zostali szybko schwytani i uwięzieni w baszcie na Wawelu. Nie przebywali tam jednak długo. Jako że wszyscy czterej organizatorzy rabunku byli znanymi na krakowskim dworze rycerzami, poręczyli za nich inni dworzanie, i już 26 maja 1430 zostali uwolnieni. Jan Kuropatwa pod karą 1000 grzywien miał stawić się przed Władysławem Jagiełłą po powrocie króla do Krakowa. Nie wydaje się, aby Jagiełło ukarał Kuropatwę zbyt surowo, bo ten już w styczniu następnego roku przebywał w swoim dworze w Łańcuchowie.
Wojny krzyżackie.
Działania Jana Kuropatwy podjęte w następnych latach motywowane były prawdopodobnie chęcią zmiany skrajnie negatywnej opinii, jaką zdobył tym rabunkiem. Dodatkowych podejrzeń wobec niego dostarczyły pogłoski o przynależności przestępców do ruchu husytów, zwolenników reformy religijnej zapoczątkowanej przez Jana Husa w Czechach. Podejrzenia te były najprawdopodobniej fałszywe, ale przyczyniły się do powstania do dziś żywej legendy o „napadzie husytów na Jasną Górę”, a nawet do rozruchów antyczeskich w Krakowie. Prawdopodobne jest, że Kuropatwa w następnych latach uczestniczył w walkach na Litwie, gdzie książę Świdrygiełło (brat Jagiełły) sprzymierzył się z zakonem krzyżackim przeciw Polsce. Jan z Łańcuchowa prawdopodobnie uczestniczył w walkach w 1431 na Wołyniu i w 1435 na Litwie. Jego dawny wspólnik, Jakub Nadobny z Rogowa, zginął w czasie oblężenia Łucka na Wołyniu w 1431. W czasie bitwy pod Wiłkomierzem, podczas której wojska polsko-litewskie rozgromiły oddziały Świdrygiełły, Jan Kuropatwa wziął do niewoli dwóch ważnych rycerzy krzyżackich, Heinricha von Notlebena i Petera Wesselera, których następnie przetrzymywał w swoim dworze w Łańcuchowie w celu uzyskania za nich okupu. O wykupienie z niewoli rycerze ci poprosili w liście proboszcza Starego Miasta Torunia, prosząc też o wsparcie wielkiego mistrza i landmarszałka inflanckiego. Heinrich von Notleben został wykupiony z niewoli dopiero po dwóch latach, w 1437, za cenę 1600 florenów węgierskich. Wysokość okupu za Petera Wesselera nie jest znana, został on uwolniony w tym samym roku.
W latach pięćdziesiątych XV wieku Jan Kuropatwa uczestniczył też w wojnie trzynastoletniej z Zakonem Krzyżackim. Strategia zmiany negatywnej opinii poprzez działalność wojskową i uczestnictwo w wyprawach wojennych, którą przyjął, okazała się skuteczna. Dodatkowo inwestował on też spore sumy w swoją działalność publiczną – przeznaczył na nią prawdopodobnie większość okupu za krzyżackich rycerzy, dodatkowo pożyczając pieniądze pod zastaw nieruchomości i część z nich sprzedając. Z tych pieniędzy podarował królowi Kazimierzowi Jagiellończykowi w 1459 roku 480 florenów węgierskich na opłacenie wojsk zaciężnych. Król w zamian za to zapisał mu przyszłe dochody z Chełma, Hrubieszowa i Czerniczyna. W wyniku zasług na wojnach i finansowego zaangażowania w potrzeby króla Jan z Łańcuchowa z powrotem pojawił się jako dworzanin królewski. W 1439 uczestniczył w konfederacji szlacheckiej zawiązanej przez Spytka z Melsztyna.
Kariera na dworze królewskim.
W latach 40. XV wieku rozwój dworskiej kariery Jana Kuropatwy pozwolił mu zając szereg ważnych i prestiżowych stanowisk państwowych. W 1439 został nominowany przez Władysława III Warneńczyka na urząd podkomorzego lubelskiego. W latach 1442-1446 sprawował też urząd starosty sanockiego, w 1447 na krótko został starostą chełmskim, a w 1455 uzyskał ten urząd na stałe w nagrodę za zasługi wojenne. W roku 1441 uczestniczył w zjeździe panów polskich i litewskich w Parczewie, w latach 1455-1459 pełnił funkcję marszałka nadwornego.
W roku 1452 nastąpił atak wojsk książąt oświęcimskich Jana IV oświęcimskiego i Przemysła toszeckiego na Małopolskę. Władcy księstwa oświęcimskiego, będącego lennem króla Czech, wykorzystali rozprzestrzeniającą się w Małopolsce zarazę, przed którą schronili się broniący tych terenów rycerze. Najechawszy oddziałem 900 rycerzy tereny pograniczne zniszczyli i złupili miasta aż do okolic Krakowa. Następnego roku Kazimierz Jagiellończyk wysłał przeciwko Janowi Oświęcimskiemu oddziały wojsk królewskich pod dowództwem Jana Kuropatwy, starosty lubelskiego Jana Szczekockiego z Wojciechowa i Piotra Szafrańca. Ten ostatni posiadał opinię znacznie gorszą niż we wcześniejszych latach Jan Kuropatwa. Szafraniec, starosta siewierski i syn podkomorzego krakowskiego Piotra Szafrańca Młodszego, zajmował się regularnym rozbojem, rabował posiadłości swoich sąsiadów i napadał na kupców. W 1453, wysłany przez króla na księstwo oświęcimskie, oblegał i zdobył zamek w Malcu, ale zwrócił go księciu w zamian za 2000 czerwonych złotych okupu. W tym samym czasie Jan Kuropatwa i Jan Szczekocki oblegali zamek w Oświęcimiu, który zdobyli, zmuszając Jana oświęcimskiego do kapitulacji. Król polski Kazimierz Jagiellończyk w nagrodę przyznał Janowi Kuropatwie tytuł starosty oświęcimskiego i burgrabi tamtejszego zamku.

</doc>
<doc id="1511168" url="https://pl.wikipedia.org/wiki?curid=1511168" title="Jezioro Leniwe (Równina Pyrzycko-Stargardzka)">
Jezioro Leniwe (Równina Pyrzycko-Stargardzka)

Leniwe (niem. "Fauler See ") – jezioro położone w zachodniej części Pobrzeża Szczecińskiego w obrębie mezoregionu Wzgórz Bukowych.
Powierzchnia 2,67 ha.
Jezioro leży na południowym obrzeżu Puszczy Bukowej, między jeziorami: Glinna Wielka od zachodu i Dereń od wschodu. Posiada wydłużony kształt, zbliżony do elipsy. Linia brzegowa jest nierozwinięta, brzegi płaskie, gęsto zarośnięte. Jezioro Leniwe połączone jest krótkim ciekiem z Zatoką Leniwą jeziora Glinna Wielka. Na południe od tego cieku stożkowe grodzisko wczesnośredniowieczne.
Obok jeziora przebiega Szlak im. Stanisława Grońskiego.

</doc>
<doc id="1511171" url="https://pl.wikipedia.org/wiki?curid=1511171" title="Korona Ottona III">
Korona Ottona III

Korona Ottona III – niewielka złota, dziecięca korona łączona z cesarzem Ottonem III koronowanym na króla Niemiec w 983 roku, a następnie na cesarza rzymskiego w 996 roku. Należy do najstarszych koron w formie stylizowanej lilii, stanowi cenny przykład sztuki ottońskiej. Przechowywana jest w skarbcu katedralnym w Essen (Nadrenia Północna-Westfalia, Niemcy).
Opis i symbolika.
Jest to korona otwarta (nie ma kabłąków zwieńczonych krzyżem) wykonana jest ze stopu srebra i złota. Jej średnica wynosi 12,5 cm. Składa się z czterech segmentów, każdy z nich wieńczy trójliść w formie stylizowanej lilii heraldycznej. Zewnętrzna powierzchnia jest pokryta filigranem i bogato kameryzowana, dolną i górną krawędź korony opasają sznury drobnych pereł. Większość drogich kamieni jest oszlifowana i osadzona na kaboszonach, niektóre z nich pokrywa na zewnątrz filigran. Wśród klejnotów wyróżnia się pochodząca z czasów rzymskich gemma wykonana z almandynu. Na jej powierzchni widoczny jest stylizowany relief przedstawiający głowę Meduzy.
Koronacja Ottona III miała miejsce w 983 roku w kaplicy pałacowej w Akwizgranie. Władca miał zaledwie trzy lata kiedy otrzymał tę godność. Następnie insygnium przekazano do żeńskiego opactwa w Essen, którego mniszki utrzymywały silne relacje z Ludolfingami. Opatka Matylda była wnuczką Ottona I Wielkiego. Sam Otton III w Święto Ofiarowania Pańskiego w 993 roku odwiedził opactwo. Pomimo braku źródeł prawdopodobnym jest, iż sam cesarz Otton III był darczyńcą korony. Ponadto zgodnie już ze źródłami przekazał opactwu zachowany do dziś miecz ceremonialny wykonany ze stali damasceńskiej. 
Funkcja tego insygnium nie tylko wiązana jest z polityczną koronacją młodego króla Ottona III, lecz także wykorzystywana jest od średniowiecza do celów kultowych. W święto Matki Bożej Gromnicznej (2 lutego) ma miejsce uroczysta ceremonia koronacji figury Złotej Madonny, która "de facto" również znajduje się w opactwie w Essen.
Herb Essen.
Przypuszczalnie insygnium zostało wykorzystane w herbie miasta Essen, składającym się z dwóch tarcz w ukłonie heraldycznym. Prawa (heraldycznie) tarcza przedstawia na złotym tle czarnego, dwugłowego orła cesarskiego o czerwonych szponach i dziobie, z koroną. W lewej tarczy na błękitnym tle znajduje się złoty miecz w układzie z lewa w skos. Obie tarcze w górnej części się stykają, a wieńczy je klejnot – otwarta korona zwieńczona heraldycznymi liliami.

</doc>
<doc id="1511175" url="https://pl.wikipedia.org/wiki?curid=1511175" title="Jean-Henri d’Anglebert">
Jean-Henri d’Anglebert

Jean-Henri d’Anglebert (ochrzczony 1 kwietnia 1629, zm. 23 kwietnia 1691 w Paryżu) – francuski kompozytor epoki baroku, przedstawiciel stylu galant, wirtuoz gry na klawesynie, uczeń Chambonnièresa. Jeden z grupy tzw. klawesynistów francuskich – kompozytorów, którzy przyczynili się do rozwinięcia faktury klawesynowej.
Był organistą na dworze księcia Orleanu, następnie nadwornym klawesynistą króla Ludwika XIV. Jest twórcą zbioru utworów na klawesyn "Pieces de clavecin" (wyd. Paryż 1689), który zawiera ponad 100 suit złożonych z takich utworów jak preludium, allemande, courante, sarabanda, gigue, chaconne, galiarda, gawot, menuet, passacaglia. W zbiorze znajdują się też opracowania utworów Jeana-Baptiste Lully’ego.

</doc>
<doc id="1511179" url="https://pl.wikipedia.org/wiki?curid=1511179" title="Krążowniki typu Agano">
Krążowniki typu Agano



</doc>
<doc id="1511181" url="https://pl.wikipedia.org/wiki?curid=1511181" title="Nagy-Enyed">
Nagy-Enyed



</doc>
<doc id="1511182" url="https://pl.wikipedia.org/wiki?curid=1511182" title="Tamara Boroš">
Tamara Boroš

Tamara Boros (ur. 19 grudnia 1977 w Sencie) – chorwacka tenisistka stołowa, brązowa medalistka mistrzostw świata, trzykrotna mistrzyni Europy.
Brązowa medalistka mistrzostw świata w turnieju indywidualnym w Paryżu (2003). W mistrzostwach Europy zdobyła łącznie dziesięć medali, trzykrotnie triumfując w grze podwójnej (w parze z Rumunką Mihaelą Steff). Dwukrotna zwyciężczyni Europa Top 12 (2002, 2006). Czterokrotnie startowała w igrzyskach olimpijskich, trzykrotnie osiągając ćwierćfinał: w 2000 w Sydney w grze podwójnej i cztery lata później w Atenach w grze pojedynczej i podwójnej.
W 2002 roku zajmowała 2. miejsce w światowym rankingu ITTF.

</doc>
<doc id="1511184" url="https://pl.wikipedia.org/wiki?curid=1511184" title="Tamara Boros">
Tamara Boros



</doc>
<doc id="1511186" url="https://pl.wikipedia.org/wiki?curid=1511186" title="1 Pułk Dragonów Cesarstwa Austriackiego">
1 Pułk Dragonów Cesarstwa Austriackiego

1 Pułk Dragonów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: Innerösterreich (Styria i Karyntia).

</doc>
<doc id="1511189" url="https://pl.wikipedia.org/wiki?curid=1511189" title="1 Pułk Dragonów">
1 Pułk Dragonów

Pułki dragonów noszące numer „1”:

</doc>
<doc id="1511191" url="https://pl.wikipedia.org/wiki?curid=1511191" title="Sinfonia Varsovia">
Sinfonia Varsovia

Sinfonia Varsovia, do 2019 także Orkiestra Sinfonia Varsovia – polska orkiestra symfoniczna i instytucja kultury. Zespół powstał w 1984 roku w Warszawie w wyniku powiększenia składu Polskiej Orkiestry Kameralnej.
Historia.
Sinfonia Varsovia powstała w 1984 roku w wyniku poszerzenia składu Polskiej Orkiestry Kameralnej. Na zaproszenie Waldemara Dąbrowskiego, dyrektora naczelnego Centrum Sztuki Studio im. St. I. Witkiewicza w Warszawie oraz Franciszka Wybrańczyka, dyrektora działającej już Polskiej Orkiestry Kameralanej (POK), na występy w Polsce w charakterze solisty i dyrygenta przybył skrzypek Yehudi Menuhin. By sprostać wymaganiom zaplanowanego repertuaru, POK zwiększyła skład, zapraszając do współpracy muzyków z całego kraju. Od początku koncerty zespołu pod batutą Yehudi Menuhina spotkały się z entuzjastycznym przyjęciem publiczności i uznaniem krytyków, a sam Menuhin przyjął propozycję pierwszego gościnnego dyrygenta nowo powstałej orkiestry – Sinfonii Varsovii.
Działalność artystyczna.
Koncerty.
Sinfonia Varsovia od początku swojego istnienia koncertowała zarówno w Polsce jak i zagranicą, dając przez ten czas łącznie ponad 3 000 koncertów. Do tej pory występowała w najbardziej prestiżowych salach koncertowych świata – nowojorskiej Carnegie Hall, Théatre des Champs Elysées w Paryżu, Barbican Centre w Londynie, wiedeńskim Musikverein, Teatro Colon w Buenos Aires, Suntory Hall w Tokio czy Herkulessaal w Monachium.
Dyrygenci i soliści.
Sinfonia Varsovia występuje ze światowej sławy dyrygentami, wśród których znaleźli się: Claudio Abbado, Gerd Albrecht, Charles Dutoit, Lawrence Foster, Rafael Frühbeck de Burgos, Walerij Giergijew, Hans Graf, Leopold Hager, Jacek Kaspszyk, Kazimierz Kord, Jan Krenz, Emmanuel Krivine, Witold Lutosławski, Lorin Maazel, Paul McCreesh, Jerzy Maksymiuk, Yehudi Menuhin, Marc Minkowski, Andres Mustonen, Grzegorz Nowak, Krzysztof Penderecki, Michel Plasson, Jerzy Semkow.
Podczas swych licznych koncertów orkiestra towarzyszyła solistom tej miary, co: Salvatore Accardo, Piotr Anderszewski, Maurice André, Martha Argerich, Jurij Baszmiet, Boris Bieriezowski, Teresa Berganza, Rafał Blechacz, Piotr Paleczny, Frank Braley, Alfred Brendel, Gautier Capuçon, Renaud Capuçon, José Carreras, Sarah Chang, Kyung-Wha Chung, José Cura, Plácido Domingo, Augustin Dumay, Nelson Freire, James Galway, Sophie Graf, Stephen Hough, Sharon Kam, Kiri Te Kanawa, Nigel Kennedy, Gidon Kremer, Aleksandra Kurzak, Alicia de Larrocha, Jelizawieta Leonska, Christa Ludwig, Radu Lupu, Albrecht Mayer, Mischa Maisky, Shlomo Mintz, Olli Mustonen, Anne-Sophie Mutter, Olga Pasiecznik, Murray Perahia, Maria João Pires, Ivo Pogorelić, Jean-Pierre Rampal, Vadim Repin, Katia Ricciarelli, Mstisław Rostropowicz, Heinrich Schiff, Howard Shelley, Henryk Szeryng, Fu Cong, Maksim Wiengierow, Andreas Vollenweider, Christian Zacharias, Frank Peter Zimmermann, Tabea Zimmermann, Grigorij Żyslin.
Nagrania.
Sinfonia Varsovia wzięła udział w wielu nagraniach płytowych, radiowych i telewizyjnych. Dyskografia zespołu liczy ponad 270 płyt zarejestrowanych dla tak renomowanych, światowych wytwórni jak: Decca, Denon Nippon Columbia, Deutsche Grammophon, EMI, , Naxos, Sony, oraz polskich – BeArTon, CD Accord, NIFC, Polskie Nagrania, Polskie Radio. Wiele spośród tych nagrań uzyskało prestiżowe nagrody fonograficzne, w tym , Diapason Découverte, Grand Prix du Disque, oraz trzynastokrotnie statuetkę Fryderyka.
Festiwale.
Sinfonia Varsovia brała udział w renomowanych festiwalach, m.in. w Salzburgu, Gstaad (Yehudi Menuhin Festival), Aix-en-Provence, Montreux, La Roque d’Anthéron, Schleswig-Holstein, Festiwalu Pablo Casalsa, Würzburgu, Alte Oper (Frankfurt n/M), Festival Beethovenfest w Bonn, Festival de Musique de Menton, Queen Elisabeth Musical Voyage – Festiwalu Muzycznym na Morzu Śródziemnym i wielu innych.
W Polsce orkiestra jest stałym gościem Festiwalu Wielkanocnego im. Ludwiga van Beethovena, Warszawskiej Jesieni, Festiwalu Witolda Lutosławskiego Łańcuch. Szczególne więzi łączą Sinfonię Varsovię z festiwalem Chopin i Jego Europa, na którym występuje od jego pierwszej edycji.
Sinfonia Varsovia jest organizatorem dwóch Festiwali odbywających się na terenie Warszawy: Szalone Dni Muzyki (La Folle Journée de Varsovie, od 2010 roku) oraz Festiwalu im. Franciszka Wybrańczyka Sinfonia Varsovia Swojemu Miastu (od 2001 roku).
Instytucja kultury.
Od dnia 1 stycznia 2008 roku Sinfonia Varsovia jest samorządową instytucją kultury. Organizatorem orkiestry jest Miasto Stołeczne Warszawa. Wcześniej do dnia 31 grudnia 2007 roku zespół działał przy Centrum Sztuki Studio im. St.I. Witkiewicza w Warszawie. Zakres działalności orkiestry jako instytucji kultury obejmuje działania artystyczne, edukacyjne i upowszechniające muzykę.
Nowa siedziba.
W 2010 roku Sinfonia Varsovia otrzymała własną siedzibę – kompleks dawnego Instytutu Weterynaryjnego SGGW przy ulicy Grochowskiej 272 (Praga-Południe).
Decyzją Rady Warszawy i jej Prezydenta Hanny Gronkiewicz-Waltz w czerwcu 2010 roku został ogłoszony międzynarodowy, otwarty i dwuetapowy konkurs architektoniczny na projekt nowej sali koncertowej dla ponad 1800 widzów oraz zagospodarowanie architektoniczne nieruchomości przy ul. Grochowskiej 272. Konkurs wygrał projekt powstały w Atelier Thomas Pucher z Grazu (Austria). W 2015 roku w obecności Prezydent m.st. Warszawy Hanny Gronkiewicz-Waltz, architekt Thomas Pucher i dyrektor Sinfonii Varsovii Janusz Marynowski podpisali umowę na projekt wykonania dokumentacji projektowej nowej sali koncertowej i zagospodarowania architektonicznego nieruchomości przy ul. Grochowskiej 272.

</doc>
<doc id="1511197" url="https://pl.wikipedia.org/wiki?curid=1511197" title="2 Pułk Dragonów Cesarstwa Austriackiego">
2 Pułk Dragonów Cesarstwa Austriackiego

2 Pułk Dragonów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: 1781: Bohemia, 1807: Górna i Dolna Austria.

</doc>
<doc id="1511199" url="https://pl.wikipedia.org/wiki?curid=1511199" title="Indeks płynu owodniowego">
Indeks płynu owodniowego

Indeks płynu owodniowego (indeks Phalena, ang. amniotic fluid index, AFI) – wskaźnik ilości płynu owodniowego i jednocześnie dobrostanu płodu. Stanowi część profilu biofizycznego płodu. 
Wynik AFI podaje się na podstawie ilości płynu owodniowego (przez zsumowanie cm głębokości w czterech kieszeniach płynowych) widocznego w ciężarnej macicy przy użyciu ultrasonografii. AFI o wartości &lt;5–6 jest uznawany za stan małowodzia, a AFI &gt;20–24 jest uznawany za wielowodzie.

</doc>
<doc id="1511201" url="https://pl.wikipedia.org/wiki?curid=1511201" title="Teodor-Piotr">
Teodor-Piotr

Teodor-Piotr (zm. 1197) – car drugiego państwa bułgarskiego jako Piotr IV (rzadziej znany jako "Piotr II") w l. 1185-1197.
Wraz z bratem Asenem stanął na czele powstania Bułgarów, które doprowadziło do stworzenia w 1188 roku niezależnego od Bizancjum państwa bułgarskiego. Obrany carem w 1185 przyjął imię Piotr. W 1188 ustąpił na rzecz brata Asena, zachowując tytuł carski. Po śmierci brata w 1196 roku przejął władzę w państwie. Zginął zamordowany.
Życiorys.
Teodor wywodził się z rodziny bojarów kumańskich z okolic Tyrnowa. Miał dwóch braci: Asena i Kałojana. Mamy również informację o dwóch jego siostrach. Teodora i Asena określa się również kumańskim przydomkiem Bełgun, będącym prawdopodobnie nazwą arystokratycznego rodu kumańskiego. Rodzina Teodora posiadała rozległe stosunki wśród Kumanów mieszkających na północ od Dunaju.
Wybuch powstania.
Jesienią 1185, Teodor wraz z bratem Asenem zjawili się w obozie cesarskim w Kipseli (obecnie Ipsala), położonym na wschód od dolnej Maricy i zażądali od cesarza Izaaka II nadania im w "pronoję" (bizantyńskie lenno) "jednej małej dochodowej posiadłości" i zapisania ich w szeregi greckiego rycerstwa. Żądanie sformułowali w tonie raczej zuchwałym i cesarz stanowczo odmówił. Oburzeni bracia powrócili w swoje strony i wzniecili w przeciążonym podatkami kraju powstanie przeciw Bizancjum.
Po śmierci Manuela I Komnena (1180) Cesarstwo Bizantyńskie, w którego granicach znajdowały się ziemie bułgarskie, przeżywało głęboki kryzys wewnętrzny. Państwo stawało się coraz bardziej konglomeratem ziem rządzonych przez urzędników cesarskich i miejscowych feudałów, nie uznających często władzy cesarskiej. W 1183 roku ziemie Cesarstwa od Belgradu po Serdikę spustoszyli Węgrzy wspólnie z Serbami. W 1185 roku natomiast północną Grecję najechali Normanowie zdobywając Tesalonikę. Kiedy Asen wraz z Teodorem stanęli przed cesarzem, ten próbował właśnie uporać się z najazdem normańskim. Odprawieni przez Izaaka II bracia wykorzystali zjazd dostojników kościelnych i ludności zwołany na uroczystość poświęcenia ufundowanej przez nich świątyni świętego Dymitra sołuńskiego w Tyrnowie. Ludowi prorocy wezwali zebranych do powstania przeciw Bizancjum. Wezwanie proroków, natchnionych jak wierzono przez duchy, podjęto z entuzjazmem. Mnich bułgarski Wasilij został obrany głową kościoła bułgarskiego i koronował Teodora na cara. Teodor przyjął imię Piotr, na pamiątkę ostatniego wielkiego cara Bułgarii i tytuł władcy Wołochów. Wybuch powstania datuje się na wiosnę 1186 roku.
Car powstańców.
Powstańcy rekrutujący się początkowo spośród półkoczowniczej ludności pasterskiej wołoskiej i słowiańskiej w krótkim czasie opanowali prawie całą Bułgarię naddunajską i przenieśli działania wojenne do Tracji. Piotr i Asen rozbili w Tracji dwie armie bizantyńskie. W rękach greckich pozostały jedynie miasta na wybrzeżu czarnomorskim. Latem 1186 Izaak II wkroczył z wielką armią do Bułgarii i odzyskał utracone twierdze. Powstańcy zostali rozproszeni, a Piotr i Asen schronili się na przeciwległym brzegu Dunaju. W drodze powrotnej do Konstantynopola cesarz spalił bułgarskie zasiewy. W rezultacie na stronę powstańców przeszła również słowiańska ludność rolnicza, a nawet, zamieszkujący te ziemie Grecy.
Jesienią 1186 bracia powrócili na czele nowych wojsk, wspomagani przez posiłki Kumanów i ruskich brodników. Bez większego trudu opanowali ziemie między Dunajem a Starą Płaniną, po czym ponownie najechali Trację pustosząc ziemie wokół Ajtos, Anchialos i Werroi. W tym czasie wystąpił też przeciw Bizancjum sojusznik obydwu braci Dobromir Chryz, w późniejszym czasie władca ziem w zachodniej Macedonii wokół twierdzy Prosek. Na czele znacznego oddziału udał się do Macedonii i opanował z pomocą miejscowej ludności bułgarskiej rejon rzeki Strumy. Wiosną 1187 roku Izaak II rozbił armię powstańczą pod Lardeą w Tracji (w pobliżu obecnego Karnobatu) i jesienią po raz drugi przekroczył pasmo górskie Starej Płaniny. Obległ twierdzę Łowecz broniącą dostępu do Tyrnowa, ostatecznie jednak po trzymiesięcznym oblężeniu zmuszony był zawrócić. Tymczasem korzystając z walk w Bułgarii Stefan I Nemanja, władca Serbii, poszerzył swoje posiadłości kosztem Cesarstwa. W Azji Mniejszej wybuchło powstanie. Izaak II nie mógł kontynuować wojny. Na przełomie maja i czerwca 1188 roku zgodził się zawrzeć pokój z Piotrem i Asenem. Bizancjum uznało istnienie niezależnego państwa bułgarskiego. Nowe państwo objęło tereny sięgające na zachodzie po rzekę Iskyr, na wschodzie do wybrzeży Morza Czarnego, na północy po Dunaj, a na południu do Starej Płaniny. Wybrzeże czarnomorskie i Tracja pozostały w ręku greckim. Jako zakładnika gwarantującego zachowanie pokoju obydwaj bracia przysłali na dwór cesarski w Konstantynopolu najmłodszego brata Kałojana.
Utrata władzy.
Jesienią 1188 roku Piotr został zmuszony do zrzeczenia się tronu. Zachował jedynie tytuł cara i władzę nad rejonem starej stolicy Bułgarii Presławiem. W Tyrnowie Asen został koronowany na cara Wołochów.
Wiosną 1190 roku w odwecie za złamanie pokoju łoweckiego Izaak II przekroczył Starą Płaninę i obległ Tyrnowo. Podczas odwrotu przez przełęcze bałkańskie wpadł jednak w zasadzkę w wąwozie górskim Starej Płaniny i poniósł sromotną klęskę. Walki trwały do 1194 roku, kiedy to siły bizantyńskie zostały rozbite po Arkadiopolem (Lüleburgas), co umożliwiło Bułgarom zajęcie Sredca. W następnych latach Asen opanował zachodnie pasma Rodopów i południowo-wschodnią Macedonię, zdobył też na Węgrach ziemię widyńską, braniczewską i belgradzką.
Powrót na tron.
Bezsilne w otwartej walce przeciw Asenowi Bizancjum wsparło niezadowolonych ze wzrostu władzy Asena bojarów, którzy zawiązali spisek. Zapewnieni o pomocy wojskowej ze strony Bizancjum, zamordowali Asena I. Władzę w Tyrnowie objął przywódca spisku, krewny Asena I, bojar Iwanko. Piotr obległ Tyrnowo. Bizantyńczycy z powodu rozruchów w armii nie mogli przyjść Iwance z pomocą i ten zbiegł do Konstantynopola. Tron carski w Tyrnowie ponownie objął Piotr. Rządził tylko przez rok. Opozycja bojarska zawiązała bowiem nowy spisek i zamordowała go w 1197 roku.
Związki rodzinne.
Teodor miał czworo rodzeństwa, dwóch młodszych braci:
oraz dwie nieznane z imienia siostry.

</doc>
<doc id="1511205" url="https://pl.wikipedia.org/wiki?curid=1511205" title="4 Pułk Dragonów Cesarstwa Austriackiego">
4 Pułk Dragonów Cesarstwa Austriackiego

4 Pułk Dragonów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: 1781: Górna i Dolna Austria, 1802-1830: Morawy.

</doc>
<doc id="1511209" url="https://pl.wikipedia.org/wiki?curid=1511209" title="4 Pułk Dragonów">
4 Pułk Dragonów

Pułki dragonów noszące numer „4”:
Polski
Austriacki
Austro-węgierskie
Niemiecki
Rosyjski

</doc>
<doc id="1511214" url="https://pl.wikipedia.org/wiki?curid=1511214" title="Klasa II A">
Klasa II A



</doc>
<doc id="1511215" url="https://pl.wikipedia.org/wiki?curid=1511215" title="5 Pułk Dragonów Cesarstwa Austriackiego">
5 Pułk Dragonów Cesarstwa Austriackiego

5 Pułk Dragonów – jeden z austriackich pułków kawalerii okresu Cesarstwa Austriackiego.
Okręg poboru: 1781: Górna i Dolna Austria.

</doc>
<doc id="1511216" url="https://pl.wikipedia.org/wiki?curid=1511216" title="5 Pułk Dragonów">
5 Pułk Dragonów

Pułki dragonów noszące muner „5”:
Austro-węgierskie:
Niemiecki:
Rosyjskie:

</doc>
<doc id="1511217" url="https://pl.wikipedia.org/wiki?curid=1511217" title="6 Pułk Dragonów Cesarstwa Austriackiego">
6 Pułk Dragonów Cesarstwa Austriackiego

6 Pułk Dragonów Cesarstwa Austriackiego – jeden z austriackich pułków kawalerii okresu Cesarstwa Austriackiego.
Okręg poboru: 1798: Bohemia, 1817: Morawy.

</doc>
<doc id="1511218" url="https://pl.wikipedia.org/wiki?curid=1511218" title="Caslau">
Caslau



</doc>
<doc id="1511219" url="https://pl.wikipedia.org/wiki?curid=1511219" title="Tschaslau">
Tschaslau



</doc>
<doc id="1511220" url="https://pl.wikipedia.org/wiki?curid=1511220" title="Časlau">
Časlau



</doc>
<doc id="1511221" url="https://pl.wikipedia.org/wiki?curid=1511221" title="Ernest Picard">
Ernest Picard

Ernest Picard (ur. 24 grudnia 1821 w Paryżu, zm. 13 maja 1877 tamże) – francuski polityk z czasów III Republiki Francuskiej.
Życiorys.
Urodził się w 1821 roku w Paryżu. W 1846 roku po ukończeniu doktoratu z prawa wstąpił w skład paryskiej adwokatury. W 1858 roku został wybrany do składu korpusu legislacyjnego (fr. "corps législatif") oraz objął funkcję zastępcy Émile'a Oliviera, późniejszego premiera Francji. Po tym jak przeszedł na stronę rządową, popierając ówczesny rząd francuski, Picard oraz reszta członków grupy zwanej "Les Cinq" (pol. "Grupa pięciu") zwrócili się w kierunku działalności lewicowej.
W 1868 roku Picard opublikował tygodnik „L'Electeur libre” popierający ustrój demokratyczny. W 1869 roku został wybrany do Zgromadzenia z okręgu paryskiego a także departamentu Hérault. 4 września 1870 roku Picard objął funkcję ministra finansów w rządzie obrony narodowej. W styczniu 1871 roku towarzyszył Jules'owi Favre'owi w drodze do Wersalu w celu podpisania ostatecznej kapitulacji komuny paryskiej, a miesiąc później objął funkcję ministra spraw wewnętrznych w rządzie Louisa Thiersa.
Będąc pod falą krytyki ze strony monarchiczną oraz republikańską prasę, Picard zrezygnował ze swojego stanowiska w maju 1871 roku. W tym samym roku został ambasadorem francuskim w Brukseli. Funkcję tę piastował przez dwa lata. Po powrocie do Francji działał w centrum lewicowym, a w roku 1875 otrzymał tytuł wiecznego senatora.
Ernest Picard zmarł w 1877 roku w Paryżu w wieku 56 lat.

</doc>
<doc id="1511223" url="https://pl.wikipedia.org/wiki?curid=1511223" title="6 Pułk Dragonów">
6 Pułk Dragonów

Pułki dragonów noszące numer „6”:
Austriacki
Austro-węgierskie
Niemiecki
Rosyjskie

</doc>
<doc id="1511226" url="https://pl.wikipedia.org/wiki?curid=1511226" title="Krążowniki lekkie typu Southampton">
Krążowniki lekkie typu Southampton

Krążowniki lekkie typu Southampton – typ brytyjskich okrętów klasy lekkich krążowników okresu II wojny światowej, nazwany tak od głównego okrętu typu. Określa się je także mianem typu "Town" („miasta”). Zbudowano osiem jednostek, z czego trzy ostatnie ulepszone okręty oznaczane są także jako typ "Gloucester" lub 2. seria "Town". Jako trzecią serię "Town" określa się dwa okręty typu "Edinburgh", nie należące do typu "Southampton".
Historia powstania.
Bezpośrednią przyczyną powstania krążowników typu "Southampton" była budowa przez Japonię bardzo silnych krążowników lekkich typu "Mogami", uzbrojonych w 15 dział 155 mm (przebudowanych ostatecznie na krążowniki ciężkie). Jedyny w tym czasie nowoczesny typ lekkich krążowników brytyjskich "Leander" uzbrojony był w 8 dział kalibru 152 mm. Dlatego Brytyjczycy zdecydowali o budowie nowych krążowników uzbrojonych w 12 dział tego kalibru, w nowych trzydziałowych wieżach. Punktem wyjścia do projektu były lekkie krążowniki typu "Amphion / Perth" (rozwinięcie typu "Leander" z naprzemiennym układem siłowni). Wymiary okrętów powiększono, korzystając prawie w pełni z limitu wyporności standardowej 10.000 ton przewidzianego traktatem waszyngtońskim (w przeciwieństwie do japońskich okrętów, wartości tej nie przekroczono). Zmianie uległa sylwetka okrętów, głównie przez powiększenie nadbudówki dziobowej i wprowadzenie hangarów dla wodnosamolotów. Oprócz wzmocnienia uzbrojenia przez zastąpienie wież dwudziałowych trzydziałowymi, pogrubiono nieco opancerzenie i zwiększono jego powierzchnię. Wzmocniono też uzbrojenie przeciwlotnicze zgodnie z najnowszymi brytyjskimi standardami (podwójne działa 102 mm). W efekcie uzyskano udane okręty.
Ponieważ okręty otrzymały nazwy miast, określa się je jako typ "Town" (miasta), używane jest też określenie ich jako typ "Southampton" od nazwy pierwszego okrętu (określeniem "Town" nazywano też wcześniejszy typ krążowników z okresu I wojny światowej). Według zasadniczego projektu zbudowano pięć jednostek, a dalsze trzy według ulepszonego projektu, określanego jako podtyp "Gloucester" lub druga seria "Town". Przy ogólnie takiej samej konstrukcji, wyeliminowano w nich słabość okrętów pierwszej serii w postaci słabego opancerzenia wież artylerii. Okręty nieznacznie poszerzono i zamontowano także mocniejszą siłownię, co skompensowało wzrost wyporności. Jako trzecia seria typu "Town" określane są dwa krążowniki następnego typu "Edinburgh", który jednak został znacznie powiększony w stosunku do typu bazowego i dlatego stanowi odrębny typ.
Opis konstrukcji.
Krążowniki typu "Southampton" wprowadziły konstrukcję i architekturę typową dla wszystkich późniejszych brytyjskich krążowników lekkich aż do ostatniego typu "Tiger" (z wyjątkiem jedynie przeciwlotniczego typu "Dido" i stanowiącej ślepą odnogę rozwoju trzeciej serii "Town"). Wyróżniała się ona bardzo masywną i rozbudowaną bryłą nadbudówki dziobowej, połączoną z kominem, za którą była przerwa w nadbudówkach przeznaczona na katapultę wodnosamolotu (na późniejszych typach – na łodzie ratunkowe), a za nią drugi, niższy komin. Późniejsze typy krążowników odróżniały się prostymi kominami, w miejsce pochylonych na typie "Southampton".
Kadłub typu "Southampton" miał podwyższony pokład dziobowy przed nadbudówką dziobową. Na pokładzie dziobowym znajdowała się pierwsza wieża artylerii, tuż za nią druga na piętrze nadbudówki. Nadbudówka dziobowa była masywna, a jej rozmiary dodatkowo zwiększały wbudowane z tyłu w jej bryłę dwa hangary wodnosamolotów, po obu stronach komina. Ściany dolnego piętra nadbudówki, a wyżej hangarów, były połączone z burtami i stanowiły ich przedłużenie w górę. Sam pomost bojowy miał formę typową dla brytyjskich krążowników, zbliżoną do prostopadłościennej, z płaską przednią ścianą i odkrytym pomostem na górze. Za pomostem w bryle nadbudówki znajdował się trójnożny maszt i pierwszy komin, pochylony do tyłu dla zmniejszenia zadymiania mostka. Za bryłą nadbudówki znajdowała się zamontowana poprzecznie katapulta dla wodnosamolotów oraz dwa charakterystyczne dźwigi do ich obsługi. Dalej znajdowała się niska i długa nadbudówka rufowa, z drugim pochylonym kominem, stanowiskami artylerii przeciwlotniczej, drugim trójnożnym masztem i na końcu trzecią wieżą artylerii. Czwarta, ostatnia wieża stała na pokładzie rufowym za nadbudówką. Siłownia krążowników była zbudowana w układzie naprzemiennym, zwiększającym odporność na uszkodzenia bojowe.
Uzbrojenie główne stanowiło 12 dział kalibru 152 mm w nowo opracowanych wieżach trzydziałowych. Ich nietypową cechą było to, że środkowe działo było cofnięte o 76 cm. Masa wieży wynosiła 148 t w pierwszej serii i 185 t w drugiej serii "Town". Uzbrojenie pomocnicze stanowiło 8 dział uniwersalnych 102 mm Mk XVI w podwójnych stanowiskach (szeroko rozpowszechnionych na brytyjskich okrętach), umieszczonych na śródokręciu, bliżej rufy, po dwa stanowiska na burtę. Lekkie uzbrojenie przeciwlotnicze początkowo było dość słabe, obejmujące dwa poczwórne stanowiska umiarkowanie skutecznych armat 40 mm („pom-pomów”) na dachach hangarów oraz dwa poczwórne wkm-y 12,7 mm plot. W toku wojny było ono zwiększane – w latach 1941–1942 na sześciu ocalałych okrętach zamieniono nieskuteczne wkm-y na 6-9 działek Oerlikon 20 mm, w 1943: 14-20 działek. Od 1944 dodawano na czterech krążownikach dalsze armaty 40 mm, kosztem zdjętej trzeciej wieży („X”) artylerii głównej i zmniejszenia liczby dział 152 mm do 9 (na „Birmingham” i „Sheffield” dodano 4 amerykańskie poczwórne stanowiska armat Bofors 40 mm, a na „Liverpool” i „Glasgow” 2-4 nowsze poczwórne i 4 pojedyncze „pom-pomy”, jedynie „Newcastle” ich nie otrzymał). W latach 1942–1945 usunięto także wyposażenie lotnicze z wszystkich pięciu ocalałych krążowników. Pełna wyporność po modernizacjach wzrosła do 12.190-12.330 ton.
Opancerzenie burt stanowił pas pancerny grubości 114 mm, chroniący jedynie długość siłowni okrętu. Rozciągał się on w rejonie linii wodnej na około połowie długości okrętu, a na samym śródokręciu sięgał w górę, do pokładu górnego (na ok. 1/4 długości kadłuba). Pancerz burt uzupełniało miejscowe opancerzenie komór amunicyjnych, w formie skrzyń o grubości pancerza 114 mm (25–51 mm od góry). Ogólnie, opancerzenie to zapewniało dobry stopień ochrony dla istotnych przedziałów. Opancerzenie poziome stanowił pokład pancerny 32 mm nad maszynownią (32–38 mm w 2. serii) i 32–38 mm nad maszyną sterową. Słabszą stroną było opancerzenie wież i barbet artylerii, grubości jedynie 25 mm, lecz polepszono je w drugiej serii "Town" do 102 mm z przodu i 51 mm po bokach.
Dane techniczne.
W nawiasach różnice dla 2. serii Town:
Uzbrojenie i wyposażenie:
Opancerzenie:

</doc>
<doc id="1511228" url="https://pl.wikipedia.org/wiki?curid=1511228" title="Portunoidea">
Portunoidea

Portunoidea – nadrodzina skorupiaków dziesięcionogich z infrarzędu krabów.
Opis.
Kraby te mają płaski lub słabo wysklepiony karapaks o kształcie poprzecznie owalnym, prostokątnym, sześciokątnym lub zbliżonym do takowego. W obrysie jest on zwykle szerszy niż dłuższy, a najszerszy na wysokości ostatnich kolców przednio-bocznych. Frontalna krawędź karapaksu może być całobrzega lub kolczasta, a krawędzie przednio-boczne mogą mieć od zera do dziewięciu kolców. Niektóre gatunki mają na endopoditach pierwszej parzy szczękonóży płaty zwane z ang. "portunid lobe". Parę odnóży wyposażoną w szczypce cechuje zwykle tęga budowa. Czasem pereiopody ostatniej pary mają owalne daktylopodity. Odwłok cechuje się zwykle niekompletnymi szwami między sternitami 4 i 5, 5 i 6, 6 i 7 oraz 7 i 8. U samca albo wszystkie segmenty odwłoka są ruchomo połączone albo te od 3. do 5. są scalone. Samca charakteryzuje również silnie zakrzywiona pierwsza para gonopodiów z haczykowatą nasadą. Wymienione cechy odnoszą się do Portunoidea zdefiniowanych w pracy Karasawy i Schweitzer z 2006.
Systematyka.
W systematyce dziesięcionogów De Grave'a i innych z 2009 do nadrodziny tej zaliczono 11 rodzin:
Według bazy "World Register of Marine Species" należy tu 8 rodzin współczesnych:
W 2009 Schubart i Reuschel proponowali inną, opartą na analizach molekularnych klasyfikację w której do Portunoidea zaliczali 6 rodzin współczesnych:
Karasawa i Schweitzer w 2006 zaliczali tu 4 rodziny:

</doc>
<doc id="1511230" url="https://pl.wikipedia.org/wiki?curid=1511230" title="Pięciukościoły">
Pięciukościoły



</doc>
<doc id="1511231" url="https://pl.wikipedia.org/wiki?curid=1511231" title="Fünfkirchen">
Fünfkirchen



</doc>
<doc id="1511234" url="https://pl.wikipedia.org/wiki?curid=1511234" title="Pětikostelí">
Pětikostelí



</doc>
<doc id="1511235" url="https://pl.wikipedia.org/wiki?curid=1511235" title="Peçuy">
Peçuy



</doc>
<doc id="1511237" url="https://pl.wikipedia.org/wiki?curid=1511237" title="Pečuh">
Pečuh



</doc>
<doc id="1511238" url="https://pl.wikipedia.org/wiki?curid=1511238" title="BK">
BK



</doc>
<doc id="1511242" url="https://pl.wikipedia.org/wiki?curid=1511242" title="Portunikowate">
Portunikowate

Portunikowate (Portunidae) – rodzina skorupiaków dziesięcionogich z infrarzędu krabów.
Opis.
Kraby te mają grzbietobrzusznie spłaszczony, zwykle szerszy niż dłuższy karapaks o kształcie poprzecznie owalnym, prawie prostokątnym lub sześciokątnym i słabo zaznaczonym podziałem na regiony. Zwykle region epibranchialny karapaksu jest wygięty łukowato w przód. Brzeg frontalny karapaksu może być prosty, płatowaty, T-kształtny lub kolczasty, zaś brzegi przednio-boczne mogą mieć od zera do dziewięciu kolców. Większość gatunków ma na endopoditach pierwszej parzy szczękonóży płaty zwane z ang. "portunid lobe". Parę odnóży wyposażoną w szczypce cechuje zwykle tęga budowa, a same szczypce mają często kile i kolce. Z wyjątkiem Carupinae piąta para pereiopodów ma wiosłowate daktylopodity. Szwy między sternitami są niekompletne. Samce mają widoczny od spodu sternit ósmy oraz tylno-bocznie przedłużone episternity siódme.
Systematyka.
Systematyka rodzajów współczesnych wg "World Register of Marine Species" przedstawia się następująco:

</doc>
<doc id="1511243" url="https://pl.wikipedia.org/wiki?curid=1511243" title="Operacja kijowska Armii Czynnej URL i UHA">
Operacja kijowska Armii Czynnej URL i UHA

Operacja kijowska – wspólna operacja militarna Ukraińskiej Armii Halickiej i Armii Ukraińskiej Republiki Ludowej przeciw wojskom Rosji Radzieckiej, mająca na celu zdobycie Kijowa i uzyskanie przestrzeni dla dalszego prowadzenia operacji zaczepnych, przeprowadzona w sierpniu 1919.
Sytuacja militarna przed operacją.
W dniach 16-17 lipca 1919, po niepowodzeniu ofensywy czortkowskiej, wojska UHA, liczące około 50 tysięcy żołnierzy, przeszły Zbrucz, i wycofały się na ostatni skrawek terytorium administrowanego przez rząd Ukraińskiej Republiki Ludowej znajdujący się w owym czasie w Kamieńcu Podolskim. Dowódcy obu armii (armia URL liczyła wówczas kilkanaście tysięcy żołnierzy i oficerów) postanowili podjąć ofensywę przeciwko atakującym z północy i wschodu oddziałom bolszewickim. Rozważano dwa kierunki ataku:
Wybrano uderzenie na Kijów, pozorując tylko pomocniczy atak w kierunku Odessy.
Przygotowania.
Głównodowodzącym połączonych wojsk został Symon Petlura, szefem sztabu został gen. Mykoła Junakiw, a generalnym kwatermistrzem gen. Wiktor Kurmanowycz. Przed operacją wojska ukraińskie zostały zorganizowane w 3 grupy:
W dyspozycji Naczelnego Wodza pozostawały I Brygada USS i 11 Brygada Piechoty UHA.
Przebieg operacji.
Ofensywę rozpoczęto na początku sierpnia. Była ona dla bolszewików zaskoczeniem. 20 sierpnia Grupa Środkowa zdobyła Berdyczów. W czasie ofensywy rozwiązano z powodu strat, dezercji i chorób 18 i 21 Brygadę UHA. Część żołnierzy UHA przechodziła również do armii URL ze względu na wyższy żołd, lepsze zaopatrzenie i mniejszą dyscyplinę.
30 sierpnia żołnierze I i III Korpusu Halickiego i Korpusu Zaporoskiego wkroczyli do Kijowa.
W tym samym czasie z południa lewym brzegiem Dniepru rozwijała się ofensywa wojsk Sił Zbrojnych Południa Rosji pod dowództwem gen. Fiodora Bredowa. Wiedząc o tym, dowództwo ukraińskie wydało rozkaz o niepodejmowaniu żadnych zaczepnych akcji przeciw „białym”.
Ponieważ wojska ukraińskie nie zabezpieczyły i nie broniły przepraw mostowych, 31 sierpnia do Kijowa zaczęły przedostawać się oddziały rosyjskie. Prowadzone negocjacje nie dały rezultatów, i na początku września wybuchły walki rosyjsko-ukraińskie.

</doc>
<doc id="1511245" url="https://pl.wikipedia.org/wiki?curid=1511245" title="CI">
CI



</doc>
<doc id="1511246" url="https://pl.wikipedia.org/wiki?curid=1511246" title="Krążowniki typu Southampton">
Krążowniki typu Southampton



</doc>
<doc id="1511247" url="https://pl.wikipedia.org/wiki?curid=1511247" title="Indeks serca">
Indeks serca



</doc>
<doc id="1511252" url="https://pl.wikipedia.org/wiki?curid=1511252" title="Świadkowie Jehowy na Barbadosie">
Świadkowie Jehowy na Barbadosie

Świadkowie Jehowy na Barbadosie – społeczność wyznaniowa na Barbadosie, należąca do ogólnoświatowej wspólnoty Świadków Jehowy, licząca w 2022 roku 2389 głosicieli, należących do 30 zborów. Na dorocznej uroczystości Wieczerzy Pańskiej w 2022 roku zgromadziły się 6732 osoby. Działalność miejscowych głosicieli koordynuje Amerykańskie Biuro Oddziału w Wallkill w Stanach Zjednoczonych. Biuro Krajowe znajduje się w Prospect.
Historia.
W 1905 roku kolporter Joseph Brathwaite przybył z Gujany i zapoczątkował regularną działalność kaznodziejską. W roku 1910 powstały kilkunastoosobowe grupy studium Biblii. Pięć lat później w zebraniach religijnych brało udział 50 osób. W 1919 roku na Barbadosie, odbyło się zgromadzenie, w którym uczestniczyli także delegaci z sąsiednich wysp.
W 1920 roku na wyspę przyjechał misjonarz ze Stanów Zjednoczonych – Evander Joel Coward oraz William R. Brown z żoną. W 1931 roku zanotowano liczbę 55 głosicieli.
W 1944 roku działalność i publikacje Świadków Jehowy zostały przez władze zakazane. Rok później zakaz został uchylony, przybyli też misjonarze, absolwenci Biblijnej Szkoły Strażnicy – Gilead, aby pomóc 72 miejscowym głosicielom w działalności kaznodziejskiej. W 1946 roku na Barbadosie działało 135 głosicieli. W 1949 roku wyspę odwiedził Nathan H. Knorr i Milton G. Henschel. Rok później zorganizowano działalność głoszenia z Biblii na terenie pobliskich wysp, używając do tego trzech łodzi Towarzystwa Strażnica.
W 1964 roku oddano do użytku Salę Królestwa w Saint George. Dwa lata później otworzono Biuro Oddziału w centrum Bridgetown, nadzorujące działalność 1200 głosicieli.
W 1978 roku zorganizowano kongres międzynarodowy pod hasłem „Zwycięska wiara”, na którym było obecnych ponad 6000 osób, w tym delegaci z 28 krajów.
W marcu 1986 osiągnięto liczbę 1548 głosicieli. Na kongresie pod hasłem „Pokój Boży” było 2719 osób, a 30 ochrzczono. Rok później na kongres pod hasłem „Zaufaj Jehowie” przybyło 3361 osób, a 50 ochrzczono. Liczba obecnych prawie dwukrotnie przewyższyła szczytową liczbę głosicieli, wynoszącą 1598 osób. W 1989 roku na Barbadosie działało 1656 głosicieli. Rok później zanotowano liczbę 1800 Świadków Jehowy. 
W 2000 roku liczba głosicieli wzrosła do 2390 osób. 2 czerwca 2001 roku w Prospect otworzono nowe Biuro Oddziału; na uroczystość tę przybył John E. Barr z Ciała Kierowniczego. Zorganizowano specjalne zgromadzenie, z którego skorzystało 3332 osób. W 2004 roku zorganizowano pomoc humanitarną dla współwyznawców z wyspy Carriacou, Grenady i z Petite Martinique, poszkodowanych przez huragan Ivan. W 2011 roku zanotowano liczbę 2556 głosicieli. We wrześniu 2017 roku zorganizowano pomoc humanitarną dla poszkodowanych przez huragan Irma na wyspach karaibskich, a w kwietniu 2021 roku dla poszkodowanych przez erupcję wulkanu Soufrière.
Kongresy odbywają się w języku angielskim, amerykańskim migowym, chińskim, hiszpańskim i kreolskim (Saint Lucia). W 2016 roku literatura biblijna była tłumaczona na język kreolski. Do roku 2019 Biuro Oddziału w Prospect koło Bridgetown nadzorowało działalność na Barbadosie, a w latach 2011–2019 na Anguilli, Antigui i Barbudzie, Dominice, Montserracie, Sabie, Saint Eustatius, Saint Kitts i Nevis, Sint Maarten i na większości wysp Małych Antyli. Od roku 2019 znajduje się tam Biuro Krajowe.

</doc>
<doc id="1511253" url="https://pl.wikipedia.org/wiki?curid=1511253" title="CVA">
CVA



</doc>
<doc id="1511259" url="https://pl.wikipedia.org/wiki?curid=1511259" title="Liocarcinus">
Liocarcinus

Liocarcinus - rodzaj skorupiaków dziesięcionogich zawierający różne gatunki krabów:

</doc>
<doc id="1511260" url="https://pl.wikipedia.org/wiki?curid=1511260" title="DHE">
DHE



</doc>
<doc id="1511262" url="https://pl.wikipedia.org/wiki?curid=1511262" title="Tychy Zachodnie">
Tychy Zachodnie

Tychy Zachodnie – przystanek kolejowy w Tychach, w województwie śląskim, w Polsce. Przystanek Szybkiej Kolei Regionalnej (SKR).
W roku 2021 przystanek obsługiwał 200–299 pasażerów na dobę.
14 grudnia 2008 r., wraz z wejściem nowego rozkładu jazdy przywrócono ruch pasażerski na odcinku Tychy Miasto – Tychy, zawieszony w lutym 2001 roku. Obecnie z przystanku Tychy Zachodnie można dojechać do Katowic w ciągu 24 minut. Od 12 grudnia 2010 r. trasa pociągów SKR została wydłużona do Sosnowca Głównego.
Adaptacja przystanku kolejowego Tychy Zachodnie na linii kolejowej nr 179 Tychy – Mysłowice Kosztowy została wykonana w ramach zadania „Szybka Kolej Regionalna Tychy – Dąbrowa Górnicza Etap I Tychy Miasto – Katowice” Projekt był współfinansowany w 85% przez Unię Europejską z Europejskiego Funduszu Rozwoju Regionalnego w ramach Regionalnego Programu Operacyjnego Województwa Śląskiego na lata 2007–2013. Priorytet VII Transport, Działanie 7.2. Transport publiczny. Czas realizacji 15.02.2011 – 31.07.2012 r. Po zakończeniu całości projektu Szybka Kolej Regionalna będzie miała trasę Tychy Lodowisko – Katowice. Beneficjentem Projektu było Miasto Tychy, podmiotem współrealizującym projekt: Przedsiębiorstwo Komunikacji Miejskiej z o.o. w Tychach, a wykonawcą Przedsiębiorstwo Robót Komunikacyjnych w Krakowie Spółka Akcyjna.
Modernizacja uzyskała III Nagrodę w Konkursie Budowa Roku 2012 organizowanym przez Polski Związek Inżynierów i Techników Budownictwa.
Głównymi założeniami projektu były:
Realizacja zadania przyczyni się do stworzenia nowej, oczekiwanej jako ci usług komunikacyjnych i poprawy stanu obiektów kolejowych, a także będzie miała wpływ na komunikację miejską w granicach obu miast i na transport ponadlokalny.
Zakres rzeczowy zadania obejmował:
Prace wykonane na przystanku „Tychy Zachodnie”

</doc>
<doc id="1511265" url="https://pl.wikipedia.org/wiki?curid=1511265" title="Reflacja">
Reflacja

Reflacja – zwiększanie skali inflacji będące reakcją na kształtowanie się cen poniżej kosztów produkcji.
Ekonomia klasyczna.
Według klasycznej teorii ekonomii reflacja stanowi zbiór działań prowadzących do wzrostu popytu i ożywienia działalności gospodarczej oraz zwiększenia zatrudnienia w gospodarce.
Ekonomia liberalna.
Według neoliberalnej teorii ekonomii reflacja jest działaniem szkodliwym i stanowi niesprawiedliwą ingerencję w naturalne mechanizmy rynkowe. 
Reflacją były m.in. programy tzw. "quantitative easing" (poluzowanie polityki pieniężnej) po pęknięciu bańki spekulacyjnej na rynku nieruchomości w USA. Nowo wydrukowane pieniądze zostały przetransferowane do banków, które najwięcej straciły na kredytach hipotecznych.

</doc>
<doc id="1511269" url="https://pl.wikipedia.org/wiki?curid=1511269" title="DVT">
DVT



</doc>
<doc id="1511270" url="https://pl.wikipedia.org/wiki?curid=1511270" title="Powiat wołożyński">
Powiat wołożyński

Powiat wołożyński – powiat utworzony 12 grudnia 1920 r. pod Zarządem Terenów Przyfrontowych i Etapowych z części powiatu oszmiańskiego (gminy: Traby, Wiszniów, Bakszty, Naliboki, Wołożyn, Derewna, Juraciszki, Zabrzezie, Połoczany, Ługomowicze, Iwje, Lipniszki, Sobotniki i Siedliszcze). 19 lutego 1921 r. wszedł w skład nowo utworzonego województwa nowogródzkiego II Rzeczypospolitej. Jego stolicą był Wołożyn. Powierzchnia wynosiła 3545 km². W skład powiatu wchodziło 14 gmin i 2 miasteczka.

</doc>
<doc id="1511274" url="https://pl.wikipedia.org/wiki?curid=1511274" title="Comodo">
Comodo



</doc>
<doc id="1511275" url="https://pl.wikipedia.org/wiki?curid=1511275" title="Staw nad Skokiem">
Staw nad Skokiem

Staw nad Skokiem (słow. "pleso nad Skokom", niem. "Skoksee", dawniej "Nadskoksee", węg. "Szkok-tó", dawniej "Nadszkok-tó") – jezioro położone w środkowej części Doliny Młynickiej, w słowackiej części Tatr Wysokich. Znajduje się na wysokości 1801 m n.p.m. na dużym, stosunkowo płaskim tarasie zwanym Zadnią Polaną. Według pomiarów Józefa Szaflarskiego z 1935 staw miał powierzchnię 0,775 ha, rozmiary 160 × 78 m i głębokość 2,3 m, według pomiarów pracowników TANAP-u z lat 60. XX w. powierzchnia stawu wynosiła 0,735 ha, wymiary 158 × 80 m, głębokość ok. 1,2 m. Staw coraz bardziej się zmniejsza, ponieważ wypływający z niego potok rozcina jego próg.
Nazwa stawu pochodzi od pobliskiego wodospadu Skok tworzonego przez wodę wypływającą ze stawu. „Skok” w tym przypadku oznacza próg lub spiętrzenie. Poniżej Stawu nad Skokiem znajduje się bowiem wybitny próg skalny o bardzo stromej ścianie. Prowadzący nim szlak turystyczny jest w najbardziej eksponowanych miejscach ubezpieczony łańcuchami. Poniżej tego progu znajduje się drugi, mniejszy Staw pod Skokiem.

</doc>
<doc id="1511276" url="https://pl.wikipedia.org/wiki?curid=1511276" title="Projekt Geeker">
Projekt Geeker

Projekt Geeker ("Project G.e.e.K.e.R." 1996-1997) – amerykański serial animowany.

</doc>
<doc id="1511277" url="https://pl.wikipedia.org/wiki?curid=1511277" title="Maria Sapieżyna">
Maria Sapieżyna



</doc>
<doc id="1511282" url="https://pl.wikipedia.org/wiki?curid=1511282" title="Rynek kierowany cenami">
Rynek kierowany cenami

Rynek kierowany cenami (ang. "price driven market", RKC), system rynku ciągłego – dominujący w systemie anglosaskim typ rynku giełdowego, na którym każda zgłoszona transakcja może być natychmiast zrealizowana, jeśli tylko istnieje zlecenie przeciwstawne.
W systemach kierowanych cenami tzw. market maker zawsze jest stroną transakcji. Jego zadaniem jest kwotowanie cen, czyli podawanie cen kupna i sprzedaży, zwanych cenami bid i offer. Różnica między bid i offer jest nazywana spreadem.
System stosowany jest na rynku międzybankowym.

</doc>
<doc id="1511287" url="https://pl.wikipedia.org/wiki?curid=1511287" title="Przerzucanie podatku">
Przerzucanie podatku

Przerzucanie podatku – zjawisko, które występuje gdy podmiot płacący podatek ma możliwość przerzucenia ciężaru tego podatku na osoby trzecie (ostateczny ciężar podatku ponosi finalny nabywca produktu).
Realna dystrybucja obciążenia podatkowego – tzw. incydencja podatku (ang. "tax incidence") – może nie pokrywać się z umiejscowieniem podstawy pobierania podatku w gospodarce, i jest przedmiotem badań ekonomii.
Koszt podatku, którego podstawą jest np. dochód przedsiębiorstwa, może być "de facto" przerzucany na inne podmioty, np. klientów tego przedsiębiorstwa. Kluczowe w analizie efektów podatkowych jest to, że faktyczny punkt obciążenia podatkowego nie jest determinowany przez to, który podmiot bezpośrednio opłaca podatek, lecz cenowa elastyczność podaży i popytu charakterystyczna dla danego zachowania ekonomicznego. Przerzucalność podatku jest zależna od koniunktury gospodarczej, tego, czy podatnik ma silną pozycję ekonomiczną i może przerzucić podatek, czy też jest ona słaba i zmusza go do ponoszenia ciężaru podatków w całości. Ciężar podatku ponoszą uczestnicy rynku w proporcji do tego, w jakim stopniu są gotowi zrezygnować z czynnika ekonomicznego, który wskutek podatku stał się mniej opłacalny. Przerzucanie podatków wprzód polega na podwyższeniu ceny o kwotę podatku (lub jego część), natomiast przerzucenie wstecz (odrzucenie podatku) na obniżaniu przez podatnika cen płaconych dostawcom lub zarobków pracowników
Przykładowo, sadownicy dysponują stałą powierzchnią sadów jabłkowych, a zmiana ich przeznaczenia zajmuje wiele lat, zatem podaż jabłek jest w krótkim terminie mało elastyczna. Niesprzedane produkty psują się i stanowią stratę producenta. Wprowadzenie podatku od konsumpcji jabłek zwiększy ich efektywny koszt, i wskutek efektu substytucyjnego, zmniejszy popyt u klientów, którzy będą częściej kupować inne owoce. Choć podatek jest opłacany przez konsumentów, jego ciężar poniesie w rzeczywistości w większości producent.
W odwrotnym, uproszczonym przykładzie, dystrybutor nowego hitu filmowego jest monopolistą na jego sprzedaż, i dzięki technologii cyfrowej może niskim kosztem dostosowywać podaż kopii filmu na rynek. Widzowie natomiast są gotowi obejrzeć wysoko oceniany film nawet za relatywnie wysoką cenę. Nałożenie dodatkowego podatku na dystrybucję filmu zwiększy jego cenę, ale nie zniechęci wielu klientów do wydania na niego pieniędzy. Nie zuboży zatem dystrybutora, ale widzów. Niezależnie od tego, że podatek opłaca ktoś inny, jego ciężar poniosą w większości konsumenci.
Zjawisko to dotyczy również ulg podatkowych i innego rodzaju publicznych subwencji. Na przykład, choć bezpośrednimi odbiorcami dopłat do kredytów studenckich są osoby zaciągające pożyczki, w pewnych sytuacjach rynkowych może się okazać, że ich prawdziwymi beneficjentami są banki kredytowe, które zawyżyły dotychczasowe ceny kredytów, a dobrobyt pożyczkobiorców pozostał taki sam lub wręcz zmalał.
Pojęcie to zostało spopularyzowane przez wczesną szkołę ekonomiczną fizjokratów, w szczególności François Quesnaya. Uważali on, że ostatecznie wszystkie podatki sprowadzają się do mniej lub bardziej pośredniego obciążania renty z ziemi, dlatego najefektywniej byłoby je znieść i zastąpić jednolitym podatkiem od wartości gruntu.

</doc>
<doc id="1511290" url="https://pl.wikipedia.org/wiki?curid=1511290" title="Jan van der Heyden">
Jan van der Heyden

Jan van der Heyden (ur. 5 marca 1637 w Gorinchem, zm. 28 marca 1712 w Amsterdamie) − holenderski malarz.
Piastował urząd we władzach miejskich Amsterdamu. Był odpowiedzialny za oświetlenie ulic i iluminację w dniach uroczystości. Nadzorował pracę straży pożarnej.
Przede wszystkim był wybitnym malarzem wedut: "Kanał i ratusz w Amsterdamie", "Stary pałac w Brukseli", "Port w Haarlemie" i "Kościół w Veere". Malował również martwe natury m.in.: "Książki, strzały i klatka na ptaki" (1664), "Martwa natura z pancernikiem". 
W 1690, wraz ze swoim synem, wydał książkę o pożarnictwie, ilustrowaną własnymi rycinami.

</doc>
<doc id="1511291" url="https://pl.wikipedia.org/wiki?curid=1511291" title="Chen Weixing">
Chen Weixing

Chen Weixing (chiń. 陈卫星; ur. 27 kwietnia 1972 w Inner) - austriacki tenisista stołowy pochodzenia chińskiego. Członek kadry narodowej i olimpijskiej Austrii mężczyzn w tenisie stołowym. Zawodnik austriackiego klubu tenisa stołowego SVS Niederössterich (klub bierze udział w rozgrywkach Ligi Mistrzów i jest sponsorowany przez niemiecką firmę tenisa stołowego Donic) Jest sponsorowany przez niemiecką firmę tenisa stołowego firmę Joola W światowym rankingu ITTF najwyżej uplasował się na 9. miejscu (marzec 2006). Obecnie jeden z najlepszych tenisistów w Austrii.

</doc>
<doc id="1511298" url="https://pl.wikipedia.org/wiki?curid=1511298" title="Thuja occidentalis">
Thuja occidentalis



</doc>
<doc id="1511303" url="https://pl.wikipedia.org/wiki?curid=1511303" title="Przemysław Pawlicki">
Przemysław Pawlicki

Przemysław Pawlicki (ur. 5 września 1991 w Lesznie) – polski żużlowiec, syn Piotra Pawlickiego i brat Piotra Pawlickiego – również żużlowców. Wychowanek Unii Leszno.
Mistrzostwa Polski.
Drużynowe Mistrzostwa Polski.
Źródło.
Legenda: 
Podsumowanie:
Kariera.
2008.
Licencję żużlową uzyskał w 2008 roku w Częstochowie. Po raz pierwszy w zawodach ligowych startował 20 lipca 2008, na torze w Lesznie, w meczu przeciwko Atlasowi Wrocław. W swoim ligowym debiucie zdobył 11 punktów startując w pięciu biegach. Sezon zakończył przedwcześnie z powodu kontuzji obojczyka.
Starty w zawodach:
2009.
W polskiej lidze reprezentował barwy Unii Leszno. Na ten sezon podpisał także kontrakt w Szwedzkiej Elitserien z drużyną Vastervik Speedway. Bez problemów awansował do finału IMŚJ, ale w wyniku doniesionej kontuzji nie wystąpił w nim.
Starty w zawodach:
2010.
W sezonie 2010 został wypożyczony do Stali Gorzów Wielkopolski. Startował w krajowych eliminacjach do IMŚJ jednak nie udało mu się awansować dalej. Otrzymał jednak nominację do rundy kwalifikacyjnej, z której awansował do półfinału w Krsko, tam jednak zajął 11. miejsce i odpadł z dalszej rywalizacji. Wystąpił w jednym z finałów otrzymując dziką kartę i zajął tam 14. miejsce, gdyż wycofał się z dalszej rywalizacji.
Starty w zawodach:
2011.
Z powodu kolejnych problemów z macierzystym klubem podpisał kontakt na starty w drugoligowej Polonii Piła, z którą awansował do I ligi żużlowej. Razem ze swoim bratem był najlepszym zawodnikiem drużyny. Osiągnął najlepszy wynik w II lidze zajmując pierwsze miejsce w klasyfikacji zawodników.
Na zasadzie gościa reprezentował barwy WTS Warszawa. Zdobył z drużyną złoty medal MMPPK oraz brązowy MDMP. W tym samym roku zdobył brązowy medal Indywidualnych Mistrzostw Świata Juniorów po 4 rundach cyklu na torze w Gnieźnie, przegrywając srebro z Darcy'm Wardem w biegu dodatkowym.
Zdobył złoto DM Szwecji z Drużyną Piraterna Motala.
Został wybrany najlepszym zawodnikiem II ligi w sezonie 2011 na VI Gali Sportu Żużlowego oraz szóstym najpopularniejszym żużlowcem w roku 2011 w plebiscycie Tygodnika Żużlowego. W tym samym plebiscycie otrzymał także nagrodę fair play.
Starty w zawodach:
2012.
W sezonie 2012 wraz ze swoim bratem Piotrem Pawlickim juniorem bronił barw swojego macierzystego klubu Unia Leszno. 20 września 2012 roku podczas finału Młodzieżowych Indywidualnych Mistrzostw Polski w Bydgoszczy odniósł poważną kontuzję. Po dokładnych badaniach okazało się, że doszło do złamania kości piszczelowej z przemieszczeniem w kilku miejscach, co oznaczało dla niego koniec sezonu.
Awansował do finałów IMŚJ. Udało mu się odjechać jednak tylko 4 z 7 rund. Z powodu odniesionej kontuzji zmuszony był zrezygnować ze startów w ostatnich trzech rundach. Ostatecznie został sklasyfikowany na 6 miejscu.
Zdobył srebro Drużynowych Mistrzostw Szwecji z drużyną Piraterna Motala.
Starty w zawodach:
2013.
Także w 2013 reprezentował barwy leszczyńskiej Unii. 11 sierpnia 2013 roku w meczu niemieckiej Bundesligi doznał złamania obojczyka, co wykluczyło, go ze startów w najważniejszych meczach polskiej ligi. Po wyleczeniu kontuzji wrócił do startów. Po raz kolejny w swojej karierze wywalczył złoto w Drużynowych Mistrzostwach Szwecji z drużyną Piraterna Motala, z którą rozstał się po tym sezonie.
Starty w zawodach:
Starty w Indywidualnych Mistrzostwach Świata Juniorów.
2011.
miejsce w końcowej klasyfikacji – 3
2012.
miejsce w końcowej klasyfikacji – 6

</doc>
<doc id="1511307" url="https://pl.wikipedia.org/wiki?curid=1511307" title="Hadabat al-Dżilf al-Kabir">
Hadabat al-Dżilf al-Kabir



</doc>
<doc id="1511308" url="https://pl.wikipedia.org/wiki?curid=1511308" title="Pancrase">
Pancrase

Pancrase Hybrid Wrestling – założona w 1993 roku japońska organizacja mieszanych sztuk walki. 
Historia.
Organizacja została założona w 1993 roku przez trzech byłych wrestlerów: Masakatsu Funakiego, Minoru Suzukiego i Yusuke Fuke. Nazwa nawiązuje do antycznego sportu walki pankrationu. 
W początkowym okresie istnienia organizacji walki przypominały bardziej mecze wrestlingu niż współczesne MMA (zakaz uderzania zamkniętą pięścią w głowę, przerywanie duszenia lub dźwigni, gdy rywal zdołał dotknąć lin, walki były w pewnym stopniu reżyserowane). Dlatego też oficjalnie zawody nazwane został hybrydowymi zapasami. Jednak z upływem czasu Pancrase coraz bardziej zbliżała się do głównego nurtu mieszanych sztuk walki i od 2000 roku pojedynki toczone są według typowych reguł MMA.
Początkowo Pancrase rozgłosem nie wykraczała poza granice Japonii, lecz wraz z sukcesami jej zawodników na innych arenach (np. braci Shamrocków czy Basa Ruttena w UFC) zdobyła popularność również na Zachodzie. W 1996 roku gala Pancrase po raz pierwszy była transmitowana w USA.
Obecnie organizacja przyznaje tytuł Króla Pancrase () w ośmiu kategoriach wagowych oraz w najbardziej prestiżowej kategorii open (bez limitów wagowych).
Zasady walki.
Lata 90..
Oprócz tradycyjnych reguł stosowanych w grapplingu obowiązywał:

</doc>
<doc id="1511309" url="https://pl.wikipedia.org/wiki?curid=1511309" title="Dżabal Sahara">
Dżabal Sahara



</doc>
<doc id="1511313" url="https://pl.wikipedia.org/wiki?curid=1511313" title="Dżabal Umm Szomar">
Dżabal Umm Szomar



</doc>
<doc id="1511318" url="https://pl.wikipedia.org/wiki?curid=1511318" title="Weronika Pawłowicz">
Weronika Pawłowicz

Weronika Pawłowicz (ur. 8 maja 1978 w Mińsku) – białoruska tenisistka stołowa, dwukrotna brązowa medalistka mistrzostw Europy. Członkini kadry narodowej i olimpijskiej Białorusi.
Jest siostrą bliźniaczką Wiktorii Pawłowicz, również tenisistki stołowej.

</doc>
<doc id="1511330" url="https://pl.wikipedia.org/wiki?curid=1511330" title="Bitwa morska pod Noryang">
Bitwa morska pod Noryang

Bitwa morska pod Noryang – starcie zbrojne, które miało miejsce dnia 16 grudnia 1598 r. w trakcie wojny koreańsko-japońskiej (1592–1598). 
W roku 1598 Japończycy rozpoczęli wycofywanie swoich wojsk z Korei. W trakcie tego manewru armii japońskiej zagroziły siły koreańsko-chińskie w pobliżu Sinchon. W odpowiedzi na to Japończycy skierowali w ten rejon wielką flotę w sile 500 okrętów. 
Pod Noryang Japończycy natknęli się na flotę koreańsko-chińską pod wodzą admirała Yi Sun-sina, która rozpoczęła ostrzał z dział okrętowych. Okręty japońskie zostały rozproszone i rozpoczęły odwrót, podczas którego straciły połowę jednostek. W bitwie zginął także admirał koreański. Bitwa zakończyła się klęską floty japońskiej. W tym samym miesiącu obie strony przystąpiły do rokowań pokojowych kończących wojnę. 

</doc>
<doc id="1511333" url="https://pl.wikipedia.org/wiki?curid=1511333" title="EF">
EF



</doc>
<doc id="1511338" url="https://pl.wikipedia.org/wiki?curid=1511338" title="EPH">
EPH



</doc>
<doc id="1511348" url="https://pl.wikipedia.org/wiki?curid=1511348" title="At-Timsah">
At-Timsah



</doc>
<doc id="1511350" url="https://pl.wikipedia.org/wiki?curid=1511350" title="FT3">
FT3



</doc>
<doc id="1511352" url="https://pl.wikipedia.org/wiki?curid=1511352" title="Buhajrat at-Timsah">
Buhajrat at-Timsah



</doc>
<doc id="1511353" url="https://pl.wikipedia.org/wiki?curid=1511353" title="FT4">
FT4



</doc>
<doc id="1511359" url="https://pl.wikipedia.org/wiki?curid=1511359" title="Rozmiar kątowy">
Rozmiar kątowy

Rozmiar kątowy, wielkość kątowa, kąt widzenia obiektu – kąt pomiędzy skrajnymi promieniami tworzącymi obraz tego obiektu, dobiegającymi do punktu, w którym znajduje się obserwator.
Jednostką rozmiaru kątowego jest radian, stopień lub grad. Jeżeli rzut obiektu na płaszczyznę prostopadłą do kierunku obserwacji ma kształt koła, wówczas jego rozmiar kątowy ma tylko jedną wartość – jest to rozmiar średnicy tego koła. Dla obiektów o innych kształtach rozmiar kątowy zależy od płaszczyzny kąta, czyli od kierunku pomiaru (prostopadłego do prostej łączącej obserwatora z mierzonym obiektem). Rozmiar kątowy widocznego obrazu ciała może zostać zmieniony – przy niezmienionym położeniu ciała i obserwatora – przy użyciu przyrządów optycznych.
Wyznaczanie rozmiaru kątowego.
Rozmiar kątowy ciała zależy od rozmiarów liniowych tego ciała i od odległości od obserwatora, co wyraża wzór
gdzie:
Ze wzoru tego wynika, że ciało o większych rozmiarach liniowych może mieć mniejszy rozmiar kątowy, jeżeli znajduje się dalej od obserwatora. Ponieważ rozmiar kątowy jest łatwy do pomiaru, wzoru tego używa się (po przekształceniu) do obliczania rzeczywistych rozmiarów ciał, znajdujących się w znanej odległości, bądź do wyznaczania odległości do ciał o znanych rozmiarach.
Rozmiar kątowy kuli.
Ściśle rzecz biorąc, a zwłaszcza w przypadku kuli znajdującej się w niezbyt dużej odległości, widzianym rozmiarem nie jest średnica kuli: granice widzianego obszaru określa koło małe, a nie koło wielkie. Jeżeli znana jest średnica kuli i odległość do jej środka, wówczas do wyznaczenia rozmiaru kątowego można posłużyć się wzorem
gdzie formula_5 to rzeczywista średnica kuli.
Graniczny rozmiar kątowy.
Minimalny rozmiar kątowy przedmiotu, który może być zarejestrowany przez ludzki wzrok wynosi ok. 1′ (jedna minuta kątowa). Ograniczenie to wynika stąd, że obraz zostanie zarejestrowany tylko wówczas, gdy światło padnie przynajmniej na kilka sąsiadujących czopków znajdujących się w żółtej plamce, a odległość pomiędzy czopkami jest rzędu 1 μm.
Rozmiar kątowy ciała niebieskiego.
Wielkość kątowa w astronomii jest to kąt pomiędzy krawędziami ciała niebieskiego, w którego wierzchołku znajduje się obserwator. Na przykład Księżyc obserwowany z Ziemi ma wielkość kątową około 30 minut kątowych.
Przykładowe wielkości kątowe niektórych ciał niebieskich:

</doc>
<doc id="1511360" url="https://pl.wikipedia.org/wiki?curid=1511360" title="Maria Zofia z Hesji-Kassel">
Maria Zofia z Hesji-Kassel

Maria Zofia Fryderyka duń. "Marie Sophie Frederikke" (ur. 28 października 1767 w Hanau, zm. 21 marca 1852 w Kopenhadze) – królowa Danii i Norwegii.
Życiorys.
Była najstarszym dzieckiem landgrafa Hesji-Kassel Karola i jego żony księżniczki duńskiej Luizy. 31 lipca 1790 w zamku Gottorp w Szlezwiku poślubiła następcę tronu Danii, późniejszego króla Fryderyka VI, z którym znała się już od dawna. Na tron wstąpiła wraz z mężem po śmierci teścia króla Chrystiana VII 13 marca 1808. Wraz z mężem została koronowana w kaplicy zamku Frederiksborg w Hillerød w 1815.
Na początku panowania nie była popularna. Późno nauczyła się duńskiego i nie był to nigdy jej ulubiony język. Na starość skomentowała to w następujących słowach: „Jak jest się szlachetnym człowiekiem, to chyba wszystko jedno czy jest się Niemcem czy Duńczykiem?”.
Królowa była bardzo pobożna. Po ośmiu porodach z własnej inicjatywy zakończyła pożycie ze swoim mężem, który znalazł pocieszenie w ramionach innych kobiet. Z jedną z nich, oficjalną królewską metresą pułkownikową Frederikke Dannemand, królowa spotkała się po śmierci króla. Wtedy padły znamienne słowa: „Obie straciłyśmy tak wiele”.
W sprawach politycznych Maria Zofia przeciwna była niefortunnemu sojuszowi Danii z Napoleonem, co spowodowało spadek jej popularności. Popularność tę odzyskała po zakończeniu wojen napoleońskich, które na Danię, sojuszniczkę Napoleona, sprowadziły same nieszczęścia.
W latach 1814-1815, gdy król uczestniczył w Kongresie wiedeńskim sprawowała regencję. Para miała ośmioro dzieci, z których przeżyła tylko dwójka:
Królowa Maria Zofia została pochowana u boku męża w katedrze w Roskilde.
Była odznaczona duńskim Orderem Chrystiana VII.

</doc>
<doc id="1511361" url="https://pl.wikipedia.org/wiki?curid=1511361" title="Eugeniusz Dembicki">
Eugeniusz Dembicki

Eugeniusz Wiesław Dembicki (ur. 18 grudnia 1929 w Wielkich Walichnowach) – polski przedstawiciel nauk technicznych, specjalizujący się w budownictwie morskim i fundamentowaniu.
Działalność naukowa.
W 1956 roku ukończył studia na Wydziale Budownictwa Lądowego Politechniki Gdańskiej. Stopień doktora uzyskał (1962) na Wydziale Nauk Ścisłych Université Joseph Fourier w Grenoble, a doktora habilitowanego w 1965 na Politechnice Gdańskiej. Tytuł profesora nauk technicznych otrzymał w roku 1971.
Pracował na Wydziale Budownictwa Wodnego Politechniki Gdańskiej (obecnie Wydział Inżynierii Lądowej i Środowiska). Od 1967 kierownik Katedry (Zakładu) Geotechniki. W latach 1971-75 był dyrektorem Instytutu Hydrotechniki, a w latach 1984-1987 pełnił funkcję rektora Politechniki Gdańskiej.
Jako profesor nominowany prowadził wykłady na wielu uniwersytetach – w Grenoble, Rouen, Zagrzebiu, Kassel, Turynie, Wollongong, Poitiers, Wyższej Szkole Mechaniki w Nantes i w Instytucie Państwowym Nauk Stosowanych w Lyonie.
Zajmował się geotechniką, jego badania dotyczyły zagadnień mechaniki gruntów i fundamentowania. Organizator i kierownik Studium Doktoranckiego „Geotechnika w Budownictwie i Ochronie Środowiska".
Był redaktorem naczelnym miesięcznika "Inżynieria Morska".
Najważniejsze prace.
Opublikował ok. 150 rozpraw o charakterze naukowym, jest także autorem/współautorem:

</doc>
<doc id="1511370" url="https://pl.wikipedia.org/wiki?curid=1511370" title="Skarbiec katedralny w Essen">
Skarbiec katedralny w Essen

Skarbiec katedralny w Essen (niem. "Domschatz") – zbiory średniowiecznej rzeźby i rzemiosła artystycznego, należące do najbogatszych tego typu zbiorów sztuki w Niemczech.
Dzieje.
Dzieje skarbca są ściśle powiązane z powstaniem żeńskiego opactwa w Essen, w którego skład oprócz klasztoru wchodzą kościół pw. Świętych Kosmy i Damiana oraz przylegający do niego kościół Świętego Jana Chrzciciela. Swoje bogactwo skarbiec zawdzięcza przede wszystkim władcom z dynastii Ludolfingów, którzy "de facto" byli w silnej relacji z esseńskimi opatkami. Cesarz Otton III podarował klasztorowi swoje insygnia koronacyjne – miecz i prawdopodobnie koronę, którą przyjął podczas koronacji na króla Niemiec w 983. W czasie koronacji miał trzy lata.
Obecny skarbiec katedralny powstał w 1957 wraz z założeniem w Essen lokalnego biskupstwa podległego arcybiskupstwu kolońskiemu. Historyczne zbiory zgromadzono w budynku przy Burgplatz (Placu Zamkowym) obok katedry. Dwa cenne dzieła z czasów Ottonów – Złota Madonna i siedmioramienny świecznik z ok. 1000 stanowią część wystroju katedry. W latach 2008-2009 miał miejsce w skarbcu generalny remont. Na ten okres ogromna część zbiorów sztuki ze skarbca została zaprezentowana na wystawie zorganizowanej w Muzeum Zagłębia Ruhry (niem. "Ruhrlandmuseum") w Essen. Zatytułowana "Gold vor Schwarz" wystawa trwała do 11 stycznia 2009, zaś ponowne otwarcie skarbca miało miejsce 15 maja 2009 roku.
Zbiory.
Bogate zbiory sztuki tworzą liczne dzieła rzeźby, malarstwa i rzemiosła artystycznego. Rzeźbę reprezentuje przede wszystkim Złota Madonna – wykonana z drewna lipowego i pokryta w całości cienką warstwą złota figura Marii z Dzieciątkiem, pełniąca niegdyś funkcję rzeźby kultowej, datowana na ok. 980. Ze złotnictwa wyróżniają się cztery krzyże procesyjne, wśród nich dwa ottońskie powstałe za panowania opatki Matyldy – krzyż Ottona i Matyldy oraz emaliowany krzyż Matyldy. Pamiątkami po opatce Teofano są ewangeliarz z licznymi miniaturami i oprawą wykonaną z kości słoniowej z reliefowymi przedstawieniami m.in. Ukrzyżowania, kolejne dwa krzyże procesyjne oraz relikwiarz gwoździa z Krzyża Pańskiego. Z cesarzem Ottonem III związane są dwa dzieła będące insygniami koronacyjnymi – korona i ceremonialny miecz wykonany ze stali damasceńskiej. Bezcennym dziełem malarstwa książkowego jest Ewangeliarz Altfrida (biskupa Hildesheim) datowany na ok. 800/850. Ponadto kilkanaście bogato zdobionych XIV-wiecznych agraf o burgundzkim pochodzeniu, relikwiarze św. Marsusa oraz patronów esseńskiej katedry Kosmy i Damiana, dzieła gotyckiego malarstwa tablicowego – XVI-wieczne kwatery ołtarzowe malowane przez kolońskiego malarza Bartholomäusa Bruyna oraz liczne rzeźby, utensilia mszalne i dokumenty.

</doc>
<doc id="1511371" url="https://pl.wikipedia.org/wiki?curid=1511371" title="Przełęcz Halfaya">
Przełęcz Halfaya



</doc>
<doc id="1511372" url="https://pl.wikipedia.org/wiki?curid=1511372" title="Halfaja">
Halfaja



</doc>
<doc id="1511381" url="https://pl.wikipedia.org/wiki?curid=1511381" title="Grobowiec Ludwika Geyera">
Grobowiec Ludwika Geyera

Grobowiec Ludwika Ferdynanda Geyera – grobowiec znajdujący się w części ewangelickiej Starego Cmentarzu w Łodzi, w kwaterze 50/D2, pole grobowe nr 61 rodziny L.F. Geyera.
Poza Ludwikiem Geyerem pochowani tu są: żona Emilia (zm. 1884), Ludwik Geyer (zm. 1935), Elżbieta Geyer (1886–1985), Ryszard Geyer (zm. 1915), Olga z Weilów Geyer (zm. 1934), Waleria z Geyerów Steigert (1920–1997) i Aleksander Steigert (zm. 1945).
Pomnik, z wtórnym napisem w jęz. polskim "Grób rodziny Ludwika Ferdynanda Geyera" (pierwotnie najprawdopodobniej był w jęz. niemieckim), ma formę wysokiego (ok. 4 m.) obelisku w stylu francuskiego neogotyku. Wykonany został z białego marmuru po 1884 r., po śmierci Emilii Geyer.
Pomnik opisał Jan Dominikowski znawca architektury sepulkralnej cmentarza Starego w Łodzi: "Pomnik w formie neogotyckiego, wieżowego pinakla-obelisku, o kilkupiętrowej kompozycji, płycinowych ścianach, z narożnymi kolumienkami. Z przodu, w zwieńczeniu płycizny – płaskorzeźbione popiersie anioła z banderolą, poniżej inskrypcja „Grób rodziny Ludwika Ferdynanda Geyera”, wyraźnie wtórna, wydobyta na wygroszkowanej powierzchni (pierwotnie inskrypcje były niemieckojęzyczne) w płyciźnie wypełnionej w zwieńczeniu suchym, graficznym akantem. Płyciny ze wszystkich stron zamknięte są ostrołukami ze ślepymi maswerkami. Pomnik zwieńczony jest fialami i kwiatonami".

</doc>
<doc id="1511388" url="https://pl.wikipedia.org/wiki?curid=1511388" title="HB">
HB



</doc>
<doc id="1511394" url="https://pl.wikipedia.org/wiki?curid=1511394" title="Grobowiec Gustawa Geyera">
Grobowiec Gustawa Geyera

Grobowiec Gustawa Geyera – monumentalne mauzoleum na Starym Cmentarzu w Łodzi. Powstało w 1912 roku i zostało wykonane z cennych kamieni, zajmując kwadrat o 11-metrowym boku.
Oprócz Gustawa Geyera, grobowcu pochowani zostali jego członkowie rodziny, m.in. synowie: Robert Geyer i Gustaw Wilhelm Geyer, a także zięć Adolf Tochtermann.

</doc>
<doc id="1511395" url="https://pl.wikipedia.org/wiki?curid=1511395" title="Lista posiadaczy pasa WWE World Heavyweight Championship">
Lista posiadaczy pasa WWE World Heavyweight Championship



</doc>
<doc id="1511398" url="https://pl.wikipedia.org/wiki?curid=1511398" title="Al-Buhajra al-Murra as-Sughra">
Al-Buhajra al-Murra as-Sughra



</doc>
<doc id="1511401" url="https://pl.wikipedia.org/wiki?curid=1511401" title="Al-Buhajra al-Murra al-Kubra">
Al-Buhajra al-Murra al-Kubra



</doc>
<doc id="1511404" url="https://pl.wikipedia.org/wiki?curid=1511404" title="Cristian Pasquato">
Cristian Pasquato

Cristian Pasquato (ur. 20 lipca 1989 w Padwie) – włoski piłkarz, występujący na pozycji napastnika w klubie AC Trento 1921. 
Kariera piłkarska.
W swojej karierze grał także w takich zespołach jak Empoli FC, Triestina, Modena, Lecce, Torino FC, Udinese Calcio, Bologna FC, Padova, Delfino Pescara 1936, Livorno oraz Krylja Sowietow. Były młodzieżowy reprezentant Włoch.
26 lipca 2017 zadebiutował w barwach Legii Warszawa w meczu 3 rundy eliminacji do Ligi Mistrzów w przegranym 1:3 wyjazdowym meczu z mistrzem Kazachstanu FK Astana. 29 lipca 2017 zaliczył pierwszy mecz w Ekstraklasie w barwach warszawskiego zespołu w wygranym 2:0 meczu z Sandencją Nowy Sącz. 25 października 2017 strzelił pierwszą bramkę w barwach Legii Warszawa w ćwierćfinale Pucharu Polski w wygranym 3:1 meczu z Bytovią Bytów (na 2:0). 09 grudnia 2017 strzelił pierwszego gola w Ekstraklasie w wygranym przez Legię Warszawa meczu z Bruk-Betem Termalicą Nieciecza 3:0 (zdobył bramkę na 2:0). W lutym 2019 zawodnik znalazł się poza kadrą Legii na mecze Ekstraklasy, a w październiku 2019 został zawodnikiem włoskiego klubu ACD Campodarsego.
Sukcesy.
Legia Warszawa

</doc>
<doc id="1511409" url="https://pl.wikipedia.org/wiki?curid=1511409" title="Helmut Roleder">
Helmut Roleder

Helmut Roleder (ur. 9 października 1953 we Freitalu) – niemiecki piłkarz grający na pozycji bramkarza. W barwach reprezentacji Niemiec brał udział w mistrzostwach Europy w 1984 roku. Nie zagrał jednak na tym turnieju ani minuty.
Kariera klubowa.
Całą swoją klubową karierę spędził w VfB Stuttgart. Występował w nim w latach 1972–1987. W barwach niemieckiego klubu wystąpił 280 razy w 1. Bundeslidze oraz 67 razy w 2. Bundeslidze. Z VfB Stuttgart zdobył mistrzostwo Niemiec w 1984 roku oraz wicemistrzostwo Niemiec w 1979 roku. W 1986 roku VfB Stuttgart z Rolederem na ławce rezerwowych uległ 2:5 (0:2) Bayernowi Monachium w finale Pucharu Niemiec.
Kariera reprezentacyjna.
W reprezentacji Niemiec Roleder wystąpił 1 raz. 28 marca 1984 podczas wygranego 2:1 spotkania z ZSRR zmienił w 46. minucie w bramce Haralda Schumachera. Brał udział w mistrzostwach Europy w 1984 roku. Ówczesny selekcjoner Niemców, Jupp Derwall, podczas turnieju rozgrywanego we Francji stawiał jednak na Haralda Schumachera. Helmut Roleder występował także w młodzieżowych reprezentacjach swojego kraju – zaliczył 4 występy w kadrze B oraz 12 spotkań w kadrach juniorskich reprezentacji Niemiec.

</doc>
<doc id="1511410" url="https://pl.wikipedia.org/wiki?curid=1511410" title="Lulecznica">
Lulecznica

Lulecznica ("Scopolia" ) – rodzaj roślin należących do rodziny psiankowatych. Należą do niego trzy gatunki. Dwa występują w Europie Środkowej i Południowo-Wschodniej oraz na Kaukazie, jeden w Japonii i na Półwyspie Koreańskim. W Polsce rośnie jeden gatunek – lulecznica kraińska "Scopolia carniolica". Rośliny te zawierają alkaloidy, m.in. są wykorzystywane jako źródło atropiny.
Systematyka.
Rodzaj z plemienia "Hyoscyameae" z podrodziny "Solanoideae" z rodziny psiankowatych "Solanaceae".

</doc>
<doc id="1511413" url="https://pl.wikipedia.org/wiki?curid=1511413" title="Prowincja Đăk Nông">
Prowincja Đăk Nông

Đăk Nông – prowincja Wietnamu, znajdująca się w południowej części kraju, w Regionie Płaskowyżu Centralnego. Na północy prowincja graniczy z Kambodżą.
Podział administracyjny.
W skład prowincji Đăk Nông wchodzi siedem dystryktów oraz jedno miasto.

</doc>
<doc id="1511414" url="https://pl.wikipedia.org/wiki?curid=1511414" title="Scopolia">
Scopolia



</doc>
<doc id="1511416" url="https://pl.wikipedia.org/wiki?curid=1511416" title="Dak Nong">
Dak Nong



</doc>
<doc id="1511420" url="https://pl.wikipedia.org/wiki?curid=1511420" title="Capi Staw">
Capi Staw

Capi Staw (słow. "Capie pleso", niem. "Szentiványi-See", węg. "Szentiványi-tó") – staw położony w Dolinie Młynickiej w słowackiej części Tatr Wysokich. Znajduje się w Capim Kotle, jednym z dwóch cyrków lodowcowych w najwyższym piętrze tej doliny. Wypełnia typową misę polodowcową, a jego otoczenie to surowy, polodowcowy krajobraz. Znajduje się na wysokości 2072 m n.p.m. Według pomiarów Józefa Szaflarskiego z 1993 r. miał powierzchnię 2,426 ha, głębokość ok. 16,8 m i rozmiary 224 × 152 m, według pomiarów pracowników TANAP-u z lat 1961-67 miał powierzchnię 3,054 ha, głębokość 17,5 m i rozmiary 246 × 175 m.
Jest to największy staw w Dolinie Młynickiej. Jego taflę urozmaica kilka kamiennych wysepek, przy niskim stanie wody stają się one półwyspem. Przy wschodnim skraju stawu rozpoczyna się nieznakowana droga na Szczyrbski Szczyt, natomiast przy zachodnim brzegu także nieznakowana ścieżka na Hruby Wierch. Na oba te szczyty można wejść jedynie z przewodnikiem.
Capi Staw znajduje się powyżej zawalonego morenowymi skałami progu. W rejonie tego progu 25 czerwca 1979 miała miejsce najtragiczniejsza z wszystkich dotychczasowych akcji ratowniczych w Tatrach katastrofa: spadł na ziemię i eksplodował helikopter z siedmioma ratownikami, którzy lecieli nim na pomoc lekko rannej turystce niemieckiej. 
Polska i słowacka nazwa stawu wywodzi się od słowa "cap" (samiec kozy), natomiast niemiecka i węgierska upamiętniają Józsefa Szentiványiego, właściciela Doliny Młynickiej.
Szlaki turystyczne.
Czasy przejścia podane na podstawie mapy.

</doc>
<doc id="1511421" url="https://pl.wikipedia.org/wiki?curid=1511421" title="HMS Victorious (R38)">
HMS Victorious (R38)



</doc>
<doc id="1511424" url="https://pl.wikipedia.org/wiki?curid=1511424" title="Idfu">
Idfu



</doc>
<doc id="1511425" url="https://pl.wikipedia.org/wiki?curid=1511425" title="Johan Waem">
Johan Waem



</doc>
<doc id="1511429" url="https://pl.wikipedia.org/wiki?curid=1511429" title="Hamamelis virginina">
Hamamelis virginina



</doc>
<doc id="1511431" url="https://pl.wikipedia.org/wiki?curid=1511431" title="Prowincja Kon Tum">
Prowincja Kon Tum

Kon Tum – prowincja Wietnamu, znajdująca się w środkowej części kraju, w Regionie Płaskowyżu Centralnego. Na zachodzie prowincja graniczy z Laosem i Kambodżą.
Podział administracyjny.
W skład prowincji Kon Tum wchodzi osiem dystryktów oraz jedno miasto.

</doc>
<doc id="1511437" url="https://pl.wikipedia.org/wiki?curid=1511437" title="June">
June

June – polski zespół muzyczny tworzący w klimacie soulu.
O zespole.
Grupa powstała na początku 2008 w wyniku spotkania Jana Smoczyńskiego, Roberta Cichego i Krzysztofa Pacana. Cała trójka do tej pory dała się poznać jako muzycy współpracujący z polskich gwiazdami takimi jak: Smolik, Anna Maria Jopek, Michał Urbaniak, Urszula Dudziak, Ania Dąbrowska.
Zespół wydał album "That’s What I Like", którego premiera odbyła się 12 września 2008 roku. Kayah zdecydowała się na wydanie płyty we własnej wytwórni oraz gościnnie zaśpiewała w piosence „Be Yourself”. Drugim gościem, który pojawia się na płycie June, jest Paulina Przybysz w utworze „No F No L” .
W piosenkach tria słychać inspiracje największymi gwiazdami czarnej muzyki: N.E.R.D, OutKast, Jill Scott, Lauryn Hill oraz Erykah Badu.
Drugi album June – "July Stars" ukazał się w maju 2012. Gościnnie na albumie występują Urszula Dudziak, Kayah, Katarzyna Nosowska, Ania Dąbrowska, Aga Zaryan, Mika Urbaniak, Andrzej Dąbrowski i Marcelina Stoszek.
Zespół został nominowany do nagrody Fryderyki 2009 w kategorii Nowa Twarz Fonografii.

</doc>
<doc id="1511438" url="https://pl.wikipedia.org/wiki?curid=1511438" title="Dżazirat Aswan">
Dżazirat Aswan



</doc>
<doc id="1511442" url="https://pl.wikipedia.org/wiki?curid=1511442" title="Dżazirat Fila">
Dżazirat Fila



</doc>
<doc id="1511443" url="https://pl.wikipedia.org/wiki?curid=1511443" title="Prowincja Ninh Thuận">
Prowincja Ninh Thuận

Ninh Thuận – prowincja Wietnamu, znajdująca się w południowej części kraju, w regionie Regionie Południowo-Wschodnim.
Podział administracyjny.
W skład prowincji Ninh Thuận wchodzi pięć dystryktów oraz jedno miasto.

</doc>
<doc id="1511445" url="https://pl.wikipedia.org/wiki?curid=1511445" title="Fila">
Fila

Osoby:
Inne:

</doc>
<doc id="1511446" url="https://pl.wikipedia.org/wiki?curid=1511446" title="Ninh Thuan">
Ninh Thuan



</doc>
<doc id="1511452" url="https://pl.wikipedia.org/wiki?curid=1511452" title="Pchli targ">
Pchli targ

Pchli targ (z fr. "marché aux puces") – rodzaj bazaru, na którym można nabyć lub wymienić (transakcja wymienna) różne towary oraz produkty, głównie używane lub sprzedawane po niskich cenach. 
Pchli targ odbywa się najczęściej na otwartej przestrzeni (np. na placu lub w parku), jednakże zdarzają się również organizowane w pomieszczeniach zamkniętych. Zwykle mają one własną bazę gastronomiczną i często są organizowane wraz z różnymi imprezami masowymi, m.in. z festynami czy koncertami. Współcześnie artykułami często sprzedawanymi na pchlim targu, oprócz porcelany, książek, militariów i bibelotów, są ubrania (m.in. historyczne mundury), monety, a także biżuteria, podczas gdy dawniej filmy oraz gry komputerowe (często pirackie).
Określenie pochodzi prawdopodobnie od bazaru zwanego "Marché aux puces" (dosł. bazar z pchłami) położonego w Saint-Ouen na przedmieściach Paryża, założonego pod koniec XVII wieku. Na tym targowisku można było kupić rozmaite produkty po niewysokich cenach. Na powstanie nazwy mogła wpłynąć okoliczność, że na targach tego rodzaju dostrzegalny jest bardzo szybki obrót towarem, a także poruszanie się kupujących, co nasuwa porównanie do podobnej aktywności pcheł. Obecnie niektóre stacje telewizyjne w Wielkiej Brytanii, USA, Holandii, Kanadzie oraz Szwecji nadają programy wskazujące możliwość zakupu tam zabytków oraz antyków po niskich cenach.

</doc>
<doc id="1511453" url="https://pl.wikipedia.org/wiki?curid=1511453" title="Grzegorz Kurkiewicz">
Grzegorz Kurkiewicz

Grzegorz Leon Kurkiewicz (ur. 20 czerwca 1922 w Krakowie, zm. 6 grudnia 2015 w Pszczółkach) – polski dziennikarz i publicysta, żołnierz Armii Krajowej i Wojska Polskiego, z wykształcenia ekonomista, autor wspomnień z lat II wojny światowej i stanu wojennego.
Życiorys.
Urodził się 20 czerwca 1922 w Krakowie jako syn inżyniera Mieczysława Kurkiewicza i jego żony Wandy. Ukończył gimnazjum im. Sobieskiego i pierwszą klasę liceum humanistycznego w Krakowie, odbył też kurs przysposobienia wojskowego dla młodzieży. Podczas wojny dokształcał się w szkole handlowej, pracował w niemieckiej firmie budowy telegrafów, przebywał też wraz z matką przez 2 miesiące w więzieniu Montelupich w Krakowie. Stracił ojca więzionego w Kozielsku i zamordowanego w Katyniu. Na przełomie 1942/43 został zaprzysiężony w krakowskiej terenówce Armii Krajowej. Pod pseudonimem „Kardan” od sierpnia 1944 r. walczył w oddziale partyzanckim „Setka-Limba” dowodzonym przez por. „Żbika” (Tadeusza Cedro) w ramach 12 pp AK, którym dowodził kpt. „Dąb” (Władysław Wojas). Brał udział w kilku akcjach w Małopolsce, m.in. 28 września 1944 w odbiciu zakładników z więzienia w Kalwarii Zebrzydowskiej, wśród których był gen. Brunon Olbrycht, ps. „Olza”, dowódca Grupy Operacyjnej AK „Śląsk Cieszyński”. Akcją dowodził por. „Żbik”. W szeregach AK otrzymał Krzyż Walecznych, Brązowy Krzyż Zasługi z Mieczami oraz awans na podchorążego plutonowego. Po rozwiązaniu oddziału w styczniu 1945 w miejscowości Jastrzębia, został powołany do Wojska Polskiego. Przeszedł weryfikację w Krakowie w 1945, otrzymał stopień podporucznika WP i przydział do Łowicza, do 2 Samodzielnego Batalionu Inżynieryjno-Lotniskowego Wojsk Lotniczych. Skierowano go na kurs dowódców kompanii w Centrum Wyszkolenia Piechoty w Rembertowie, gdzie w 1947 otrzymał awans na porucznika. Dowodził kompanią Szkoły Podoficerskiej w Legionowie, potem został przeniesiony do Kompanii Rezerwy Oficerów i zwolniony z wojska z powodu wcześniejszej przynależności do AK.
W 1947 zawarł związek małżeński z Ireną Jelita-Dobrzyńską (zm. 2006), z którego ma syna Krzysztofa (ur. 1948) i córkę Beatę (ur. 1954). Do 1952 pracował w Spółdzielni Zabawkarskiej „Promień” w Warszawie, jednocześnie studiując w Szkole Głównej Handlowej w Warszawie, którą (już jako Szkołę Główną Planowania i Statystyki) ukończył w 1953 broniąc rozprawy o rezerwach wydajności pracy. Był asystentem na wydziale mechaniczno-technologicznym Politechniki Warszawskiej. Od 1947 mieszkał w Legionowie.
W 1956 zamieszkał w Gdańsku i rozpoczął pracę w stoczni. Kontynuował naukę i w Wyższej Szkole Ekonomicznej w Sopocie uzyskał stopień doktora nauk ekonomicznych. W 1959 opublikował broszurę „Stocznia Gdańska wczoraj - dziś - jutro”. Przez ponad 7 lat służył stoczni swą wiedzą ekonomiczną oraz znajomością języków. W 1967 uległ ciężkiemu wypadkowi samochodowemu.
W 1968 pod pseudonimem Sylwester Małodobry opublikował w „Polityce” kontrowersyjny artykuł „Byłem murzynem” o pisaniu na zlecenie prac magisterskich i tym samym rozpoczął karierę dziennikarza i publicysty. Związał się z gdańskim tygodnikiem „Czas”, w którym pracował do ogłoszenia stanu wojennego. Otrzymał I i II nagrodę Stowarzyszenia Dziennikarzy Polskich za publikacje o gospodarce morskiej. Odbył kilka podróży zagranicznych, m.in. w 1978 na statku „Zamość” odwiedził Kanadę i USA, a w 1979-80 na statku „Bydgoszcz” - Tanzanię, Kenię i Madagaskar. W 1981 wspólnie ze Zbigniewem Michtą opublikował książkową relację „Łuna nad Karlinem”. W 1982 został negatywnie zweryfikowany jako dziennikarz i zwolniony z pracy z zakazem wykonywania zawodu. Przez 8 lat utrzymywał się z pracy tłumacza, lektora języka niemieckiego i pomocy z zagranicy - z Włoch i Niemiec.
W 1989 był współtwórcą „Tygodnika Gdańskiego”, w którym publikował do zamknięcia pisma w 1991. Publikował też w miesięcznikach „W drodze” i „Pomerania”. W 1991 zamieszkał w Pszczółkach k. Gdańska i związał się z „Dziennikiem Bałtyckim”, w którym jako Jan Chrzan publikował artykuły wspomnieniowe i (kontrowersyjne niekiedy) felietony - do niedawna pod tytułem „Chwyty dozwolone”, a następnie „My w Europie”. Opublikował wspomnieniowo-refleksyjną książkę „Osobliwe przypadki Egona A. w peerelu” (wyd. Fundacja Promocji Przemysłu Okrętowego i Gospodarki Morskiej, Gdynia 2006), a także rozdział „Stanu wojennego dzień powszedni” w zbiorze „Świadkowie stanu wojennego” (wyd. Agora/Region 2006).
Zmarł 6 grudnia 2015 nad ranem w Pszczółkach.

</doc>
<doc id="1511456" url="https://pl.wikipedia.org/wiki?curid=1511456" title="Liriodendron tulipifera">
Liriodendron tulipifera



</doc>
<doc id="1511458" url="https://pl.wikipedia.org/wiki?curid=1511458" title="Rodolit">
Rodolit

Rodolit – sybsferyczny element osadu o gładkiej lub guzkowatej powierzchni, będący ziarnem obrośniętym przez glony inkrustacyjne (zwykle krasnorosty).

</doc>
<doc id="1511459" url="https://pl.wikipedia.org/wiki?curid=1511459" title="LE">
LE



</doc>
<doc id="1511462" url="https://pl.wikipedia.org/wiki?curid=1511462" title="Jan Koźmian">
Jan Koźmian

Jan Koźmian (ur. 27 grudnia 1814 we Wronowie, zm. 20 września 1877 w Wenecji) – polski ksiądz katolicki, publicysta i działacz społeczny.
Życiorys.
Urodził się w zamożnej ziemiańskiej rodzinie. Do szkoły chodził w Lublinie, a w Warszawie do liceum, gdzie w 1830 r. zdał maturę. W czasie powstania listopadowego był podoficerem artylerii. Po upadku powstania wyjechał do Francji. W Tuluzie ukończył studia prawnicze (1832–1838). Osiadłszy w Paryżu, podtrzymywał kontakty z Mickiewiczem, Goszczyńskim i Zaleskim. Był jednym ze współwydawców pisma Hotelu Lambert "Trzeci Maj". współpracował z francuskimi działaczami katolickimi (de Montalembert, Veuillot).
Po samobójstwie żony (1853) rozpoczął (1857) studia teologiczne w Rzymie. Święcenia kapłańskie uzyskał w 1860, po czym został proboszczem w Krzywiniu. W 1870 już jako kanonik poznański towarzyszył arcybiskupowi w misji do pruskiej kwatery w Wersalu.
Zamieszany w rzekome przygotowania zamachu na Ottona von Bismarcka, aresztowany. Po wyjściu z więzienia, kierował ultramontańskim „Kuryerem Poznańskim”. Zmarł w Wenecji, 20 września 1877 wracając z Rzymu do Polski. O jego śmierci donosił nawet londyński „The Times”. Pochowany 29 września 1877 w archikatedrze w Poznaniu, w jednej z kaplic (pomnik autorstwa Oskara Sosnowskiego).
Był jednym z ojców polskiego pozytywizmu i wynalazcą terminu: praca organiczna.
Życie prywatne.
Jego bratem był Stanisław Egbert Koźmian, siostrą Zofia Przewłocka a stryjem Kajetan Koźmian.

</doc>
<doc id="1511464" url="https://pl.wikipedia.org/wiki?curid=1511464" title="Prowincja Phú Thọ">
Prowincja Phú Thọ

Phú Thọ – prowincja Wietnamu, znajdująca się w północnej części kraju, w regionie Regionie Północno-Wschodnim.
Podział administracyjny.
W skład prowincji Phú Thọ wchodzi jedenaście dystryktów oraz dwa miasta.

</doc>
<doc id="1511466" url="https://pl.wikipedia.org/wiki?curid=1511466" title="Metasequoia glyptostroboides">
Metasequoia glyptostroboides



</doc>
<doc id="1511468" url="https://pl.wikipedia.org/wiki?curid=1511468" title="LV">
LV



</doc>
<doc id="1511475" url="https://pl.wikipedia.org/wiki?curid=1511475" title="Hydrangea paniculata">
Hydrangea paniculata



</doc>
<doc id="1511481" url="https://pl.wikipedia.org/wiki?curid=1511481" title="NK">
NK



</doc>
<doc id="1511484" url="https://pl.wikipedia.org/wiki?curid=1511484" title="Neosparyt">
Neosparyt

Neosparyt (dawniej: "pseudosparyt") – skała węglanowa, w której składniki allochemiczne i tło skalne zostały przekształcone przez rekrystalizację (spar nie jest w tym przypadku cementem).

</doc>
<doc id="1511488" url="https://pl.wikipedia.org/wiki?curid=1511488" title="Pseudosparyt">
Pseudosparyt



</doc>
<doc id="1511489" url="https://pl.wikipedia.org/wiki?curid=1511489" title="STH">
STH



</doc>
<doc id="1511493" url="https://pl.wikipedia.org/wiki?curid=1511493" title="TTS">
TTS



</doc>
<doc id="1511494" url="https://pl.wikipedia.org/wiki?curid=1511494" title="Kokkolit">
Kokkolit



</doc>
<doc id="1511504" url="https://pl.wikipedia.org/wiki?curid=1511504" title="Dereń (jezioro)">
Dereń (jezioro)

Dereń (niem. "Schiefel See") – jezioro położone w zachodniej części Pobrzeża Szczecińskiego w obrębie mezoregionu Wzgórz Bukowych w południowej części Puszczy Bukowej.
Powierzchnia 8,13 ha.
Jezioro Dereń leży między "Bukową Górą" na północy a jeziorem Glinna Wąska na południu, z którym łączy je krótki ciek. Brzegi porośnięte są drzewami i krzewami, obrzeża zarastają roślinnością wodną. 
W pobliżu jeziora przebiegają Szlak im. Stanisława Grońskiego i Szlak Sekwoi.

</doc>
<doc id="1511509" url="https://pl.wikipedia.org/wiki?curid=1511509" title="VCI">
VCI



</doc>
<doc id="1511519" url="https://pl.wikipedia.org/wiki?curid=1511519" title="Julián Speroni">
Julián Speroni

Julián Maria Speroni (ur. 18 maja 1979 w Buenos Aires) – argentyński piłkarz występujący na pozycji bramkarza. Zawodnik angielskiego Crystal Palace.
Speroni karierę rozpoczynał w CA Platense. W 2001 roku trafił do Europy, podpisując kontrakt ze szkockim Dundee F.C.
Po 3 latach spędzonych w tym klubie, w lecie 2004 roku odszedł za 500 tysięcy funtów do Crystal Palace. W ekipie Palace zadebiutował 14 sierpnia 2004 roku w zremisowanym 1:1 spotkaniu Premiership przeciwko Norwich City. Po porażce 1:2 w 6 kolejce z Manchesterem City, stracił miejsce w pierwszym składzie na rzecz Gábora Kiraly’ego. Na stałe miejsce w podstawowej jedenastce odzyskał w sezonie 2007/08, kiedy rozegrał 46 ligowych meczów.
Trzykrotnie z rzędu wybierany piłkarzem roku londyńskiej drużyny w latach 2008–2010. Nagrodę tę zdobył także za sezon 2013/14.

</doc>
<doc id="1511520" url="https://pl.wikipedia.org/wiki?curid=1511520" title="Wyżnik (karta)">
Wyżnik (karta)

Wyżnik, Ober – figura w talii kart polskich, kart niemieckich i kart szwajcarskich, odpowiednik damy z talii typu francuskiego. Karta na ogół trzecia co do starszeństwa po tuzie, kralce i królu. Starsza od niżnika. W mariaszu natomiast wyżnik kozerny (wyświęcony) zwany pamfilem jest najstarszą figurą.
Wyżnik przedstawiany jest najczęściej jako rycerz, oko koloru (żołędzie, wino, czerwień, dzwonki) umieszczone jest w lewym górnym rogu. W kartach niemieckich niekiedy pojawia się dodatkowa litera O od słowa "Ober".
Wygląd kart.
Talia "48 kart niemieckich"
Jednohlave
Wzór bawarski
Wzór wirtemberski - stary rysunek
Wzór wirtemberski - nowy rysunek
Wzór szwajcarski

</doc>
<doc id="1511522" url="https://pl.wikipedia.org/wiki?curid=1511522" title="Julian Speroni">
Julian Speroni



</doc>
<doc id="1511523" url="https://pl.wikipedia.org/wiki?curid=1511523" title="Helianthemum grandiflorum">
Helianthemum grandiflorum



</doc>
<doc id="1511525" url="https://pl.wikipedia.org/wiki?curid=1511525" title="Helianthemum glabrum">
Helianthemum glabrum



</doc>
<doc id="1511526" url="https://pl.wikipedia.org/wiki?curid=1511526" title="Koniec kryzysu">
Koniec kryzysu

Koniec kryzysu – czwarty studyjny album grupy muzycznej Pustki. Album został wydany 17 października 2008. Jest to pierwsza płyta po odejściu współzałożyciela zespołu i wokalisty/basisty Janka Piętki, główny wokal objęła Barbara Wrońska a basistą został Szymon Tarkowski.
Utwory powstawały przez około 2 lata, najstarszym jest "Senty menty". Powstał on na przełomie 2003 i 2004. Autorem większości tekstów jest Radek Łukasiewicz a muzyki Barbara Wrońska. Album został wydany w formie książeczki z tekstami, zdjęciami oraz opiniami wykonawców o danym utworze. 
Okładką albumu jest niezatytułowany obraz Rafała Bujnowskiego z 2002.
Lista utworów.
Bonus
Twórcy.
Pustki
Gościnnie w utworach "Jesień (przyszło mi zwariować)" i "Atrament":

</doc>
<doc id="1511531" url="https://pl.wikipedia.org/wiki?curid=1511531" title="Jezioro Rybne">
Jezioro Rybne

Białe (Rybne) (niem. "Klare See, Klarer See, Klare Pfuhl, Klare Wasch, Schafwasch") – jezioro położone w zachodniej części Pobrzeża Szczecińskiego w obrębie Wzgórz Bukowych w Puszczy Bukowej.
Powierzchnia 0,94 ha.
Jezioro Białe jest niewielkim zbiornikiem wodnym położonym na wschodnim krańcu Polany Kołowskiej w pobliżu wsi Kołowo, w lejkowatym dość głębokim obniżeniu. Jest to najwyżej położone jezioro na obszarze Puszczy Bukowej. Nad jeziorem domek wypoczynkowy Rejonowej Dyrekcji Zarządu Lasów Państwowych (tzw. "Baba Jaga"). Nazwa jeziora przypomina, że w XIX w. w pobliskim folwarku Osetne Pole była duża owczarnia i owce przed strzyżeniem były myte w wodach tego jeziora.

</doc>
<doc id="1511533" url="https://pl.wikipedia.org/wiki?curid=1511533" title="Brązal">
Brązal

Brązal, brąz aluminiowy – stop brązu z kilkuprocentowym dodatkiem aluminium (4–11%) oraz niewielką domieszką niklu, manganu i żelaza. Jest odporny na działania wysokiej temperatury i wody morskiej. Stosowany do wyrobu śrub okrętowych, zaworów, aparatury chemicznej. 
W polskich monetach obiegowych 2 zł (pierścień tej monety) i 5 zł (rdzeń tej monety) do ich wykonania użyto brązal CuAl6Ni2 tj. o zawartości 92% miedzi, 6% aluminium, 2% niklu.

</doc>
<doc id="1511539" url="https://pl.wikipedia.org/wiki?curid=1511539" title="Andrzej Polus">
Andrzej Polus

Andrzej Polus (ur. 24 listopada 1904 w Sycynie pow. Oborniki, zm. 16 listopada 1976 w Szamotułach) – prezydent Gorzowa Wielkopolskiego 1949-1952, burmistrz Szamotuł.
Urodził się 24 listopada 1904 r. w Sycynie, pow. Oborniki. Ukończył szkołę podstawową oraz kurs z zakresu 6 klas gimnazjum typu humanistycznego (1930), niedostatki wykształcenia pokrywał dużym doświadczeniem; od 1925 r. pracował w Zarządzie Miejskim w Szamotułach, a następnie w Starostwie Powiatowym, Powiatowej Kasie Komunalnej i Zarządzie Gminy w Szamotułach; od 1931 r. był działaczem Związku Strzeleckiego, zmobilizowany 29 sierpnia 1939 r., trafił do niewoli niemieckiej, z której udało mu się zbiec w listopadzie 1939 r., od 1940 r. pracował jako robotnik w niemieckiej firmie budującej drogi; 1 lutego 1945 r. na „zebraniu robotniczym” w obecności komendanta sowieckiego wybrany został tymczasowym burmistrzem Szamotuł, 10 marca 1945 r. potwierdzony na tej funkcji przez Miejską Radę Narodową, 17 września 1949 r. awansował na Prezydenta Gorzowa Wielkopolskiego, a w związku z reformą administracyjną – 3 czerwca 1950 r. wybrany został Przewodniczącym Prezydium Miejskiej Rady Narodowej, odwołany 30 maja 1952 r. z powodu krytyki jego osoby na egzekutywie KM PZPR (zarzucano mu negatywny stosunek do żołnierzy sowieckich, zaniedbanie cmentarza wojennego, brak kontroli nad urzędnikami i gospodarką komunalną itp.) wrócił następnie do Szamotuł, gdzie był m.in. sekretarzem Powiatowego Związku Rolniczych Spółdzielni Produkcyjnych; od 6 marca 1945 r. był członkiem PPR, wchodził w skład egzekutywy KP PPR w Szamotułach; rodzinę pozostawił w Szamotułach, skąd dojeżdżał do Gorzowa. Zmarł 16 listopada 1976 r.

</doc>
<doc id="1511545" url="https://pl.wikipedia.org/wiki?curid=1511545" title="Herb Essen">
Herb Essen

Herb Essen – zatwierdzony w 1886 nazywany jest herbem przymierza (niem. "Allianzwappen") należy do specyficznych przedstawień heraldycznych. Składa się z dwóch oddzielnych tarcz ułożonych w ukłonie heraldycznym. Jednakże korona nie odnosi się bezpośrednio do miasta, lecz do księstwa kościelnego podległego opactwu zarządzanym przez mniszki, które tytułowały się księżnymi aż do mediatyzacji w XIX stuleciu. 
Opis i historia herbu.
Pierwsza tarcza (heraldycznie prawa) przedstawia na złotym polu symbol orła cesarskiego z czerwonymi: szponami, dziobem i koroną. Herb ten został zatwierdzony w 1623. Druga tarcza (heraldycznie lewa), będąca jednym z najstarszych godeł Essen, przedstawia na błękitnym tle złoty miecz ułożony od lewej w skos – narzędzie męczeńskiej śmierci patronów katedry i miasta – świętych Kosmy i Damiana. 
Nie jest to jedyna interpretacja herbu Essen. Zarówno korona, jak i obie tarcze mają ścisły związek z żeńskim opactwem. Korona wieńcząca herb oraz miecz w lewej tarczy są łączone z insygniami królewskimi cesarza Ottona III. 
Obecny kształt herbu miasta opracował w 1887 berliński malarz Emil Doepler (1855–1922). Znana jest także uproszczona wersja herbu. Składa się z dwudzielnej w słup tarczy. Po prawej heraldycznie stronie w złotym polu czarny półorzeł (fragment orła cesarskiego), po lewej na błękitnym polu złoty miecz. Przykładem takiego zastosowania jest zwieńczenie hotelu "Handelshof" położonego nieopodal głównej stacji kolejowej miasta.

</doc>
<doc id="1511547" url="https://pl.wikipedia.org/wiki?curid=1511547" title="Osamu Tezuka">
Osamu Tezuka

 – japoński mangaka, reżyser, producent anime, doktor medycyny.
Z racji swoich osiągnięć nazywany „bogiem mangi”, porównywany z Waltem Disneyem.
Życiorys.
Urodził się 3 listopada 1928 w Toyonace w prefekturze Osaka jako najstarszy z trojga rodzeństwa. W 1933 roku, po przeprowadzce do Takarazuki w prefekturze Hyōgo, po raz pierwszy zetknął się z tamtejszym teatrem. Spotkanie to miało istotny wpływ na późniejszą twórczość artysty.
Pierwsze komiksy Tezuka zaczął tworzyć już w szkole podstawowej. W 1939 roku poprzez dodanie do swojego imienia , stworzył pseudonim, pod którym tworzył do końca życia. Amatorską twórczość plastyczną kontynuował w szkole średniej. W 1945 roku został przyjęty na Wydział Medycyny Uniwersytetu Osakijskiego i od tego też czasu zaczął być znany jako mangaka.
Zadebiutował w wieku 18 lat krótkim komiksem "Ma-chan no nikki" ("Pamiętnik Ma-chan"), wydanym w 1946 roku w czasopiśmie dla dzieci "Shōkokumin Shinbun". Na lata 1946–1947 przypadał również krótki epizod teatralny Tezuki – z grupą studentów Wydziału Medycyny Uniwersytetu Osakijskiego założył koło teatralne Gakuyūza i brał udział w przedstawieniach jako aktor. Na początku 1947 wespół z Shichimą Sakaim opublikował mangę "Shin Takarajima" (pol. "Nowa Wyspa Skarbów"). "Shin Takarajima" okazała się niezwykle popularna i wydana została w niespotykanym jak na owe czasy nakładzie 400 000 egzemplarzy.
W 1951 roku ukończył studia medyczne, a rok później uzyskał dyplom lekarski. Nigdy jednak nie prowadził praktyki zawodowej, koncentrując się na twórczości artystycznej. W tym samym roku przeprowadził się do Tokio. Rosnąca popularność i sukcesy wydawnicze ("Janguru taitei", "Tetsuwan Atomu", "Czopi i księżniczka") sprawiły, że już w 1954 roku trafił na listę najlepiej opłacanych rysowników w Japonii. W 1959 roku ożenił się z Etsuko Okadą, a w 1961 – obronił doktorat z medycyny na Uniwersytecie Medycznym w Narze i otworzył własne studio filmowe pod nazwą . Wkrótce pojawiły się pierwsze filmy animowane tego studia – "Aru machikado no monogatari" w 1962 roku i "Tetsuwan Atomu" w 1963 roku. Mushi Production istniało do 1972 –, kiedy to zakończyło działalność na skutek problemów finansowych. Cztery lata później założył nowe studio – Tezuka Productions, a w 1977 roku kolejne, istniejące do dziś, Mushi Production.
Lata 80. XX wieku to coraz większe uznanie zarówno w Japonii, jak i na świecie, ale też problemy zdrowotne. Zmarł na raka 9 lutego 1989 w wieku 60 lat. Jego grób znajduje się w Tokio, na cmentarzu przy świątyni Sōzen-ji.
Nagrody i wyróżnienia.
W 1989 roku został pośmiertnie uhonorowany 3. klasy, przyznawanym za wybitny wkład w rozwój Japonii. Rok później podczas Krakowskiego Festiwalu Filmowego, wspólnie z innymi animatorami z USA, Japonii, Jugosławii, Czechosłowacji i ZSRR, otrzymał dyplom honorowy za "Animated Self-portraits". Trzykrotnie (1964, 1967 i 1988) zdobywał Nagrodę im. Ōfuji Noburō (za "Aru machikado no monogatari", "Tenrankai no e" i "Mori no densetsu") w konkursie Mainichi Eiga Concours. Otrzymał Nagrodę Asahi za 1987 rok. W 1996, również podczas Mainichi Eiga Concours, "Black Jack" zdobył główną nagrodę w kategorii Najlepszy Film Animowany. W 1984 roku otrzymał nagrodę główną na Festiwalu Filmów Animowanych w Zagrzebiu za "Jumping".
Dziedzictwo.
W 1994 roku w Takarazuce otwarte zostało Muzeum Mangi Osamu Tezuki. Ustanowione zostały również dwie nagrody jego imienia; w 1971 wydawnictwa Shūeisha oraz w 1997 roku tygodnika "Asahi Shimbun". W założonym przez niego Mushi Production pierwsze kroki stawiali m.in. Katsuhiro Ōtomo i Rintarō. W 1997 roku japońska poczta wydała okolicznościowy znaczek, przedstawiający Osamu Tezukę wraz z postaciami ze stworzonych przez niego filmów animowanych. Twórczość Tezuki pod wieloma względami miała charakter pionierski, kształtując japoński komiks i film animowany w okresie jego największego rozwoju. Tezuka był twórcą pierwszego serialu animowanego ("Tetsuwan Atomu", znanego szerzej jako "Astro Boy"), pierwszego filmu animowanego w kolorze ("Janguru taitei"), jako pierwszy stworzył również mangowe adaptacje znanych utworów europejskich ("Faust", "Pinokio"). Szacuje się, że Tezuka stworzył ponad siedemset mang i około stu filmów animowanych. W listopadzie 2008 Tezuka Productions, dla uczczenia 80. urodzin Tezuki, rozpoczęło darmowe publikowanie w internecie mang i anime z jego dorobku.
Publikacje w Polsce.
W 2004 roku nakładem wydawnictwa Arashi ukazała się manga "Metropolis". W latach 2001–2002, na łamach wydawanego przez Waneko magazynu "Mangamix" (numery 1-6), opublikowane zostało sześć rozdziałów mangi "Black Jack". Na przełomie lat 2015 i 2016 wydawnictwo J.P.Fantastica wydało w dwóch tomach mangę "Pieśń Apolla". Wydawnictwo Waneko wydało w latach 2016–2017 mangę w dwóch tomach. W ramach obchodów 20 lecia w 2019 roku Waneko wydało mangę "Ayako", wydawnictwo to zapowiedziało także wydanie mangi pt. "MW" w 2020 roku. Na początku 2020 roku wydawnictwo J.P.Fantastica zapowiedziało wydanie mangi „Norman” w dwóch tomach. Wydawnictwo Kotori wydało mangę "Fūsuke" w 2020 roku.
Wydawnictwo Hanami wydało mangę "Pluto" opartą na motywach serii "Tetsuwan Atomu" Tezuki. Od 2019 roku Waneko wydaje remake mangi "Dororo" pod tytułem .
Anime została wydana w Polsce pod wieloma różnymi tytułami na VHS. Na kasetach wydane zostały także tytuły jak oraz . W latach 1996–1997 stacje Polsat i Polsat 2 wyemitowała anime "Kimba, biały lew", będący adaptacją mangi . W 2001 roku Warner Bros. Video wydało w Polsce pełnometrażowy film animowany "Metropolis", będący luźną adaptacją mangi Tezuki.

</doc>
<doc id="1511549" url="https://pl.wikipedia.org/wiki?curid=1511549" title="Yunnanozoon">
Yunnanozoon

Yunnanozoon – żyjący w kambrze półstrunowiec morski, którego szczątki znane są z dolnokambryjskiej formacji Qiongzhusi w powiecie Chengjiang (prowincja Junnan, Chiny).
Żył ok. 525 mln lat temu. Długość ciała ok. 25-40 mm. Aktualnie jest zaliczany do półstrunowców, ale posiadał wiele charakterystycznych cech anatomicznych oraz zapewne powiązań ewolucyjnych ze strunowcami.
Budową anatomiczną był zbliżony do współczesnych mu strunowców, takich jak "Haikouella" czy "Pikaia". Zidentyfikowano u niego 13 par symetrycznie rozmieszczonych szczelin skrzelowych.

</doc>
<doc id="1511558" url="https://pl.wikipedia.org/wiki?curid=1511558" title="Niżnik (karta)">
Niżnik (karta)

Niżnik, Unter, Under, Spodek – figura w talii kart polskich, kart niemieckich, kart szwajcarskich odpowiednik waleta z talli typu francuskiego. Na ogół najniższa karta co do starszeństwa po tuzie, kralce, królu i wyżniku, chociaż w niektórych grach, np. w skacie czy w pamfilu, niżnik żołędny jest najwyższą figurą. 
Niżnik przedstawiany jest najczęściej jako giermek, oko koloru (żołędzie, wino, czerwień, dzwonki) umieszczone jest na lewej stronie pośrodku karty lub w przypadku kart z całą postacią – na dole. W kartach niemieckich niekiedy pojawia się dodatkowa litera U od słowa "Unter".
Wygląd Kart.
Talia "48 Kart Niemieckich"
Jednohlave
Wzór bawarski
Wzór wirtemberski - stary rysunek
Wzór wirtemberski - nowy rysunek
Wzór szwajcarski

</doc>
<doc id="1511559" url="https://pl.wikipedia.org/wiki?curid=1511559" title="Andrzej Tylikowski">
Andrzej Tylikowski

Andrzej Tylikowski (ur. 1942) – polski mechanik, specjalizujący się w teorii drgań, mechanice stosowanej i teorii procesów stochastycznych w budowie maszyn i konstrukcji.
Studia w zakresie mechaniki ukończył w 1965 roku na Wydziale Mechaniczno-Energetycznym Politechniki Śląskiej w Gliwicach. Na Wydziale Automatyki tej uczelni uzyskał stopień doktora (1969) i doktora habilitowanego (1972). Tytuł profesora nauk technicznych otrzymał w 1981 roku. Od 1974 roku pracuje na Wydziale Samochodów i Maszyn Roboczych Politechniki Warszawskiej.

</doc>
<doc id="1511564" url="https://pl.wikipedia.org/wiki?curid=1511564" title="Motu Oa">
Motu Oa

Motu Oa (jęz. markiski "Długa Skała") – wysepka w Polinezji Francuskiej, w archipelagu Markizów. Leży 1 km na południowy wschód od Ua Pu, a jej powierzchnia wynosi ok. 0,3 km².

</doc>
<doc id="1511566" url="https://pl.wikipedia.org/wiki?curid=1511566" title="Kurt Plötner">
Kurt Plötner

Kurt Friedrich Plötner (ur. 19 października 1905 w Hermsdorf w Turyngii, zm. 26 lutego 1984) – niemiecki lekarz, profesor, zbrodniarz nazistowski, prowadził eksperymenty na ludziach w obozie koncentracyjnym Dachau.
Po uzyskaniu matury rozpoczął studia chemiczne w Jenie, które ukończył w 1932 r. uzyskując stopień doktora nauk chemicznych. W czasie tych studiów rozpoczął również studiowanie medycyny. W 1934 r. uzyskał dyplom lekarza i odbył staż w klinice uniwersyteckiej w Lipsku u wybitnego internisty prof. Burgera. Przeprowadził tam swój przewód habilitacyjny dotyczący analizy substancji białkowych w surowicy krwi. SS. Przed II wojną światową pełnił funkcję docenta na uniwersytecie w Lipsku. Od maja 1933 członek NSDAP, w październiku tegoż roku do wstąpił SS, gdzie dosłużył się stopnia Sturmbannführera (w listopadzie 1944). W czasie II wojny światowej pracował w lazaretach SS w Dachau (od kwietnia 1941) i w Mińsku (luty - listopad 1942) jako ordynator. Od początków 1943 pracował jako lekarz w obozie koncentracyjnym w Dachau. Realizował tam badania nad malarią, zarażając tą chorobą więźniów, a następnie wypróbowując na chorych metodę leczenia polegającą na niepodawania leków, co pozwalało rozwijać się bardzo wysokiej gorączce u pacjentów, wzmacnianej jeszcze przez specjalne środki aplikowane przez lekarza. Gorączka miała zdaniem Plötnera doprowadzić do naturalnego samowyleczenia. W konsekwencji szereg więźniów zarażonych przez Plötnera zmarło.
Po aresztowaniu Raschera przejął kierownictwo "Stacji R".
Od lata 1944 Plötner pracował w Instytucie Wojskowych Badań Planowych, wykonując serię eksperymentów na ludziach, związanych z testowaniem działania przeciwkrwotocznego m.in. "Polygalu" (środka żelującego do marmolady o znikomej przydatności w razie zranienia) - celem badań było znalezienie "środka zasklepiającego rany na polu bitwy". Prowadził także na 5 skazanych na śmierć więźniach Sachsenhausen badania poświęcone skuteczności zabijania ludzi przez środek bojowy (żrąco-palący) "N-Stoff" (trifluorek chloru). Był też przydzielony do pomocy Beiglböckowi eksperymentującemu z wodą morską. Poszukiwał eliksiru prawdy, którym miała być aplikowana wytypowanym więźniom meskalina (uzyskiwane "zeznania", niewątpliwie pełne chemicznie wywołanych wizji, musiały być bezużyteczne). "Badania" te, mające znamiona przestępstw a pozbawione głębszej wartości naukowej (wynik ich był łatwy do przewidzenia zaś eksperymentalne potwierdzenie zbędne) prowadzone były pod egidą organizacji nazistowskich "naukowców" Ahnenerbe. W tym czasie starał się o otrzymanie tytułu profesora, jednak wniosek został odrzucony, z powodu niskiego poziomu naukowego prac Plötnera.
Od 1945 do 1952 Plötner mieszkał w Niemczech pod fałszywym nazwiskiem Schmidt. Następnie, już pod swoim nazwiskiem, robił karierę medyczną i naukową w Niemczech. Od 1952 pracował na wydziale medycznym uniwersytetu we Fryburgu Bryzgowijskim, gdzie w 1954 w uznaniu jego dorobku naukowego otrzymał tytuł profesora nadzwyczajnego. W 1968 r. byli więźniowie obozu w Dachau wnieśli oskarżenie przeciwko Plötnerowi do prokuratury monachijskiej. Wobec braku dowodów winy, Plötnera zwolniono. Powrócił do pracy nauczyciela akademickiego we Fryburgu.

</doc>
<doc id="1511570" url="https://pl.wikipedia.org/wiki?curid=1511570" title="Jezioro Binowskie">
Jezioro Binowskie

Jezioro Binowskie (niem. "Binower See ") – jezioro bezodpływowe położone w zachodniej części Pobrzeża Szczecińskiego w obrębie mezoregionu Wzgórz Bukowych w południowo-zachodniej części Puszczy Bukowej.
Jego powierzchnia wynosi 52,4 ha (według różnych źródeł też 59 i 68 ha).
Jezioro Binowskie leży na zachód od wsi Binowo w gminie Stare Czarnowo. Powierzchnia zbiornika wynosi 52,4 ha, z czego 1,7 ha zajmuje roślinność wynurzona. Brzegi od zachodu suche i zalesione, od północnego wschodu częściowo podmokłe, zarastające trzciną i szuwarami. Bogata flora i fauna. Dawniej posiadało idealnie czystą wodę, w której występowały bardzo rzadkie gatunki roślin, m.in. jezierza giętka i brzeżyca jednokwiatowa. Z tego powodu projektowano tu stworzenie rezerwatu przyrody. Ramienice, duże glony osiadłe na dnie, wciąż jeszcze tworzą rozległe łąki.
W badaniach z 1996 wody jeziora zakwalifikowano do II klasy czystości oraz do III kategorii podatności na degradację.
Jezioro słynęło z wyjątkowej obfitości ryb i raków. Akwen nadal jest atrakcyjny dla wędkarzy: były tu wszystkie gatunki ryb jeziornych, m.in. węgorz. Jednakże postępujące zanieczyszczenie wody powoduje nieodwracalne szkody, np. ostatnio wyginęła sieja i sielawa.
Wokół jeziora szlaki turystyczne w kierunku Szczecina, Gryfina i Chlebowa (wszystkie krzyżują się w Binowie). Na zachodnim brzegu plaża i ośrodki wypoczynkowe.

</doc>
<doc id="1511575" url="https://pl.wikipedia.org/wiki?curid=1511575" title="Rewolwer H&amp;R 929 Sidekick">
Rewolwer H&amp;R 929 Sidekick

H&amp;R 929 Sidekick – amerykański rewolwer zasilany amunicją .22 Long Rifle.
Produkcję rewolweru model 929 rozpoczęto w 1956 roku. Oferowano go z lufami długości 64, 102 lub 152 mm. Rewolwery z lufa 64 mm miały szczerbinę stałą, z lufami 102 i 152 mm nastawną. Stalowy szkielet, bęben nabojowy i lufa broni były oksydowane, okładki chwytu wykonywano z tworzywa sztucznego. Rewolwer wyposażony był w dziewięcionabojowy bęben nabojowy odchylany do ładowania w lewo. Produkcję te broni zakończono w 1985 roku. W 1996 roku produkcję tego rewolweru wznowiono. Nowe egzemplarze były wyposażane w lufę długości 102 mm, a regulowaną szczerbinę zastąpił rowek wyfrezowany w szkielecie. Rewolwer było oksydowany i polerowany, a okładki chwytu wykonywano ze szlachetnego drewna. Aby zwiększyć bezpieczeństwo posługiwania się bronią mechanizm uderzeniowy rewolweru wyposażono w szynę pośredniczącą. Produkcję tego rewolweru, podobnie jak pozostałych rewolwerów H&amp;R zakończono w 2000 roku.

</doc>
<doc id="1511577" url="https://pl.wikipedia.org/wiki?curid=1511577" title="Segmentacja">
Segmentacja

Zobacz też:

</doc>
<doc id="1511584" url="https://pl.wikipedia.org/wiki?curid=1511584" title="Cerasus Miller">
Cerasus Miller



</doc>
<doc id="1511589" url="https://pl.wikipedia.org/wiki?curid=1511589" title="Jezioro Czarne (Puszcza Bukowa)">
Jezioro Czarne (Puszcza Bukowa)

Czarne (niem. "Schwarzer See") – jezioro położone w zachodniej części Pojezierza Zachodniopomorskiego na Równinie Pyrzycko-Stargardzkiej w Puszczy Bukowej, na wschód od Binowa w województwie zachodniopomorskim, w powiecie gryfińskim, w gminie Stare Czarnowo.
Powierzchnia 2,49 ha.
Jezioro Czarne jest bezodpływowym zbiornikiem wodnym posiadającym kształt pośredni między elipsą a trójkątem. Od południa wpływa doń niewielki strumień okresowy. Leży w kotlinie otoczonej przez cztery bezimienne wzgórza. Brzegi porasta gęsty młodnik modrzewiowy. Nazwa od ciemnego zabarwienia wody.

</doc>
<doc id="1511593" url="https://pl.wikipedia.org/wiki?curid=1511593" title="Dzień, w którym zatrzymała się Ziemia (film 2008)">
Dzień, w którym zatrzymała się Ziemia (film 2008)

Dzień, w którym zatrzymała się Ziemia (ang. "The Day the Earth Stood Still", 2008) – amerykański dramat science-fiction w reżyserii Scotta Derricksona. Remake filmu z 1951 roku pod tym samym tytułem. Scenariusze obydwu filmów oparto na opowiadaniu Harry’ego Batesa "Rozstanie z Panem".
Obsada.
i inni.

</doc>
<doc id="1511594" url="https://pl.wikipedia.org/wiki?curid=1511594" title="Grupa korporacyjna">
Grupa korporacyjna

Grupa korporacyjna – jest to zespół osób podlegający kontynuacji w czasie, niezależnie od indywidualnego życia członków, posiadający wspólne dobra oraz umiejscowiony terytorialnie.
Teoria Maine’a.
Według H.S. Maine’a jest to oznaczenie grupy, której można przypisać osobowość społeczno-prawną i wyróżniającej się trwałością oraz zespołową kontrolą nad własnością.
Teoria Webera.
M. Weber zdefiniował pojęcie grupy korporacyjnej jako „dysponującą szczególnymi zasadami nabywania członkostwa i charakteryzującą się reprezentatywną władzą oraz zasadami delegowania władzy osobom w imieniu grupy”.

</doc>
<doc id="1511595" url="https://pl.wikipedia.org/wiki?curid=1511595" title="Politechnika Kijowska">
Politechnika Kijowska



</doc>
<doc id="1511596" url="https://pl.wikipedia.org/wiki?curid=1511596" title="Cis japoński">
Cis japoński

Cis japoński ("Taxus cuspidata" Siebold &amp; Zucc.) – gatunek drzewa iglastego należący do rodziny cisowatych. Występuje we wschodniej Azji, na terenie Rosji, Chin, Korei i wyspach Japonii. Do Europy sprowadził go w 1855 roku szkocki łowca roślin Robert Fortune. Obecnie wyróżnia się wiele kultywarów i mieszańców tego gatunku, w większości stanowiących rezultat krzyżowania go z cisem pospolitym.
Biologia i ekologia.
Rośnie powoli, jest bardzo odporny na trudne warunki klimatyczne. Jak wszystkie cisy, gatunek silnie trujący, aczkolwiek stanowiący źródło taksolu, wykorzystywanego w leczeniu nowotworów.

</doc>
<doc id="1511597" url="https://pl.wikipedia.org/wiki?curid=1511597" title="Prunus cerasifera">
Prunus cerasifera



</doc>
<doc id="1511598" url="https://pl.wikipedia.org/wiki?curid=1511598" title="Carlos Jiménez">
Carlos Jiménez

Carlos Jiménez Sánchez (ur. 10 lutego 1976 w Madrycie) – hiszpański koszykarz, występujący na pozycji niskiego skrzydłowego, srebrny medalista olimpijski z Pekinu, aktualnie dyrektor sportowy klubu Unicaja Málaga.
W ACB debiutował w 1994 w Estudiantes z rodzinnego miasta. Spędził w tym klubie 12 lat. W 2006 podpisał kontrakt z klubem z Malagi. Mierzący 205 cm wzrostu zawodnik przez dekadę miał pewne miejsce w zespole narodowym. Brał udział w IO 2000 i IO 04 oraz MŚ 1998 i MŚ 2002. Czterokrotnie zdobywał medale ME (brązowy w 2001, srebrny w 1999, 2003 i 2007, złoty w 2009). W 2006 został mistrzem świata. W Pekinie znalazł się składzie reprezentacji, która przegrała rywalizację jedynie z USA.
W 1998 roku przystąpił do draftu NBA, nie został jednak wybrany przez żaden z zespołów.

</doc>
<doc id="1511599" url="https://pl.wikipedia.org/wiki?curid=1511599" title="Carlos Jimenez">
Carlos Jimenez



</doc>
<doc id="1511602" url="https://pl.wikipedia.org/wiki?curid=1511602" title="24 Dywizjon Rakiet Taktycznych">
24 Dywizjon Rakiet Taktycznych

24 Dywizjon Artylerii (24 da) / 24 Dywizjon Rakiet Taktycznych (24 drt) – samodzielny pododdział wojsk rakietowych Sił Zbrojnych PRL.
Formowanie i zmiany organizacyjne.
Dywizjon został sformowany zarządzeniem Szefa Sztabu Generalnego WP nr 0030/Org. z 23 marca 1962 w garnizonie Sulechów. Początkowo wchodził w skład 5 DPanc. Zarządzeniem Szefa Sztabu Generalnego WP nr 0170/Org. z 10 listopada 1967 został podporządkowany 4 Pomorskiej Dywizji Zmechanizowanej. Początkowo jednostka posiadała etat nr 30/004 i uzbrojona była w trzy wyrzutnie 9P113 i jedną 2P16.
27 września 1963 zespół startowy 1 baterii pod dowództwem por. Władysława Pulkowskiego dokonał pierwszego w Wojsku Polskim startu rakiety taktycznej w Ośrodku Szkolenia Poligonowego w Drawsku. Uchwałą Rady Państwa PRL z 21 września 1965 jednostce nadano sztandar ufundowany przez społeczeństwo Sulechowa. 
w 1969 jednostka wyposażona została w trzy zestawy 9K52 z wyrzutniami 9P113, a jej stary sprzęt posłużył do doposażenia o jedną wyrzutnię innych dywizjonów.
Zarządzeniem szefa SG WP nr 054/Org. z 19 sierpnia 1976, w terminie do 31 stycznia 1977, dywizjon został przeformowany wg etatu nr 30/202. Nowy etat przewidywał w dywizjonie dwie baterie startowe, każda z dwiema wyrzutniami 9P113.
27 lipca 1986 zespół pod dowództwem por. Sławomira Zborowskiego dokonał startu rakiety z głowicą kasetową. Jednostkę rozformowano w 1992.
Pod koniec 1988 24 dywizjon rakiet taktyczny posiadał etat nr 30/202, a jego podstawowe wyposażenie stanowiły cztery wyrzutnie 9P113.
Skład organizacyjny.
dowództwo i sztab
Razem w drt:

</doc>
<doc id="1511603" url="https://pl.wikipedia.org/wiki?curid=1511603" title="Gustaw Waza">
Gustaw Waza



</doc>
<doc id="1511604" url="https://pl.wikipedia.org/wiki?curid=1511604" title="Św. Kevin">
Św. Kevin



</doc>
<doc id="1511606" url="https://pl.wikipedia.org/wiki?curid=1511606" title="Czarnocin (jezioro)">
Czarnocin (jezioro)

Czarnocin (niem. "Zaren See, Zarn See") – jezioro położone w zachodniej części Pojezierza Zachodniopomorskiego na Równinie Pyrzycko-Stargardzkiej w Puszczy Bukowej.
Powierzchnia 4,9 ha.
Jezioro Czarnocin jest wydłużonym południkowo, bezodpływowym zbiornikiem wodnym. Leży w płytkim obniżeniu na południowo-wschodnim krańcu Polany Binowskiej, częściowo zarasta trzciną. Na brzegach punkty widokowe. Na wschodnim brzegu przysiółek Ustronie (Modrzewko).

</doc>
<doc id="1511609" url="https://pl.wikipedia.org/wiki?curid=1511609" title="Przeciekające wiadro Okuna">
Przeciekające wiadro Okuna

Przeciekające wiadro Okuna – metafora wymyślona przez Arthura Okuna mająca zobrazować nieefektywność redystrybucji dóbr. Jego zdaniem, transfery majątku od bogatych do ubogich przypominają noszenie wody w dziurawym wiadrze: część majątku marnuje się w trakcie dokonywania tych transferów. Dzieje się tak nie tylko za sprawą wydatków koniecznych do przeprowadzenia działań redystrybucyjnych, ale także kosztów związanych z zakłócającym efektywność charakterem podatków.

</doc>
<doc id="1511612" url="https://pl.wikipedia.org/wiki?curid=1511612" title="1 Dywizjon Rakiet Taktycznych">
1 Dywizjon Rakiet Taktycznych

1 Dywizjon Rakiet Taktycznych – samodzielny pododdział wojsk rakietowych i artylerii ludowego Wojska Polskiego.
Formowanie i zmiany organizacyjne.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem szefa SG WP nr 0088/Org. z 15 lipca 1964 na etacie 4/243 sformowano z terminem do 1 grudnia 1965, z dotychczasowego dywizjonu artylerii rakietowej, 1 dywizjon artylerii
z przeznaczeniem dla 8 Drezdeńskiej Dywizji Zmechanizowanej. 
w 1969 jednostka wyposażona została w trzy zestawy 9K52 z wyrzutniami 9P113, a jej stary sprzęt posłużył do doposażenia w jedną wyrzutnię innych dywizjonów.
Dywizjon stacjonował w Trzebiatowie. Jednostka posiadała etat nr 30/004 i uzbrojona była w trzy wyrzutnie 9P113.
Zarządzeniem szefa SG WP nr 042/ Org. z 18 listopada 1982 przeformowano dywizjon z etatu 30/004 na 30/202 dodając na uzbrojenie czwartą wyrzutnię 9P113.
Pod koniec 1988 1 dywizjon rakiet taktyczny posiadał etat nr 30/202, a jego podstawowe wyposażenie stanowiły cztery wyrzutnie 9P113.
Struktura organizacyjna.
dowództwo i sztab
Razem w drt:

</doc>
<doc id="1511616" url="https://pl.wikipedia.org/wiki?curid=1511616" title="Binower See">
Binower See



</doc>
<doc id="1511617" url="https://pl.wikipedia.org/wiki?curid=1511617" title="Papirusowa Drabina">
Papirusowa Drabina

Papirusowa Drabina (słow. "Papirusov rebrík") – długi zachód w południowych ścianach Papirusowych Turni i Czarnego Szczytu, biegnący przez nie ukośnie. Służy on jako jedna z łatwiejszych dróg wejściowych na Przełęcz Stolarczyka z Doliny Dzikiej.
Urwiska poniżej Papirusowej Drabiny to Papirusowe Spady, natomiast powyżej niej rozciągają się wysokie ściany Papirusowych Turni. W ścianach tych wyróżnia się liczne formacje, w tym Papirusowy Komin (opadający z Papirusowej Przełączki) i Zadni Papirusowy Komin (zbiegający z Pośredniej Papirusowej Przełączki). Z kolei Papirusowe Spady przecina kilka innych żlebów: Zadni, Pośredni i Skrajny Papirusowy Żlebek.
Przez Papirusową Drabinę nie prowadzą żadne szlaki turystyczne, jest dostępna jedynie dla taterników. Papirusowa Drabina była od dawna znana jurgowskim myśliwym, którzy wykorzystywali ją do poruszania się między Doliną Dziką a Doliną Czarną Jaworową.
Papirusowa Drabina ma trzy części:
Historia.
Pierwsze przejścia turystyczne:

</doc>
<doc id="1511621" url="https://pl.wikipedia.org/wiki?curid=1511621" title="22 Dywizjon Rakiet Taktycznych">
22 Dywizjon Rakiet Taktycznych

22 Dywizjon Rakiet Taktycznych – samodzielny pododdział wojsk rakietowych i artylerii ludowego Wojska Polskiego.
Formowanie i zmiany organizacyjne.
Dywizjon sformowano na bazie 2 dappanc. Wchodził w skład 12 Dywizji Zmechanizowanej. Stacjonował w Szczecinie w kompleksie koszarowym przy ul. Mickiewicza. 
Na przełomie 1967-1968 jednostka wyposażona została w trzy zestawy 9K52 z wyrzutniami 9P113, a jej stary sprzęt przekazano nowo formującym się dywizjonom rakiet taktycznych.
Jednostka posiadała etat nr 30/004 i uzbrojona była w trzy wyrzutnie 9P113.
Zarządzeniem szefa SG WP nr 054/Org. z 19 sierpnia 1976, w terminie do 31 stycznia 1977, dywizjon został przeformowany wg etatu nr 30/202. Nowy etat przewidywał w dywizjonie dwie baterie startowe, każda z dwiema wyrzutniami 9P113.
Pod koniec 1988 22 dywizjon rakiet taktyczny posiadał etat nr 30/202, a jego podstawowe wyposażenie stanowiły cztery wyrzutnie 9P113.
Struktura organizacyjna.
dowództwo i sztab
Razem w drt: 4 wyrzutnie rakiet taktycznych R-70
Żołnierze dywizjonu.
Dowódcy dywizjonu
Oficerowie

</doc>
<doc id="1511626" url="https://pl.wikipedia.org/wiki?curid=1511626" title="Złudzenie inflacyjne">
Złudzenie inflacyjne

Złudzenie inflacyjne – zjawisko utożsamiania przez ludzi zmian nominalych (na przykład płac) ze zmianami realnymi. 
Może zachodzić zarówno w gospodarce jak i w jej poszczególnych ogniwach. W pierwszej formie złudzenie inflacyjne występuje wówczas gdy konsument bierze pod uwagę jedynie wzrost cen produktów, nie uwzględniając wzrostu płac rekompensujących skutki inflacyjne. W drugiej formie do złudzenie inflacyjnego dochodzi wówczas gdy następuje podwójna inflacja, czyli producenci podnoszą ceny sprzedawanych dóbr w celu rekompensaty wzrostu kosztów spowodowanych wzrostem płac, które nastąpiły jako podwyżka poinflacyjna.

</doc>
<doc id="1511627" url="https://pl.wikipedia.org/wiki?curid=1511627" title="Andrzej II">
Andrzej II



</doc>
<doc id="1511640" url="https://pl.wikipedia.org/wiki?curid=1511640" title="18 Dywizjon Rakiet Taktycznych">
18 Dywizjon Rakiet Taktycznych

18 Dywizjon Rakiet Taktycznych (18 drt, 18 da) – samodzielny pododdział wojsk rakietowych ludowego Wojska Polskiego.
Formowanie i zmiany organizacyjne.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem szefa SG WP nr 085/ Org. z 17 lipca 1966 sformowano od nowa 18 dywizjon artylerii w Kostrzyniu na etacie 4/281, przeznaczony dla 4 Dywizji Zmechanizowanej. W skład dywizjonu początkowo wchodziły: dowództwo i sztab, bateria dowodzenia, baterie startowe (w każdej jedna wyrzutnia), pluton obsługi technicznej i pluton zaopatrzenia.
Dywizjon był pierwszą jednostką tego typu wyposażoną w trzy zestawy 9K52 z wyrzutniami 9P113.
Zarządzeniem szefa SG WP nr 0178/Org. z 10 listopada 1967 18 da podporządkowano dowódcy 5 Saskiej Dywizji Pancernej. Dywizjon nadal stacjonował w Kostrzynie nad Odrą. W 1969 Jednostka posiadała etat nr 30/004 i uzbrojona była w trzy wyrzutnie 9P113.
Zarządzeniem szefa SG WP nr 054/Org. z 19 sierpnia 1976, w terminie do 31 stycznia 1977, dywizjon został przeformowany wg etatu nr 30/202. Nowy etat przewidywał w dywizjonie dwie baterie startowe, każda z dwiema wyrzutniami 9P113.
Pod koniec 1988 18 dywizjon rakiet taktycznych posiadał etat nr 30/202, a jego podstawowe wyposażenie stanowiły cztery wyrzutnie 9P113.
Skład organizacyjny.
dowództwo i sztab
Razem w drt:

</doc>
<doc id="1511649" url="https://pl.wikipedia.org/wiki?curid=1511649" title="Polska Jagiellonów">
Polska Jagiellonów

Polska Jagiellonów – esej historyczny Pawła Jasienicy wydany w 1963 w Warszawie przez Państwowy Instytut Wydawniczy.
Napisana w latach 1959–1960 "Polska Jagiellonów" była kontynuacją "Polski Piastów" (1960). Autor kontynuuje w niej rozważania na temat dziejów Polski i omawia rządy władców z dynastii Jagiellonów. Zbiór historycznych esejów jest zaliczany do najbardziej znanych dzieł w literaturze polskiej.

</doc>
<doc id="1511650" url="https://pl.wikipedia.org/wiki?curid=1511650" title="Numer ISBN">
Numer ISBN



</doc>
<doc id="1511652" url="https://pl.wikipedia.org/wiki?curid=1511652" title="Berni Rodríguez">
Berni Rodríguez

Bernardo Rodríguez Arias (ur. 7 czerwca 1980 w Máladze) – hiszpański koszykarz, rzucający obrońca. Srebrny medalista olimpijski z Pekinu. Aktualnie zawodnik Unicajy Málaga.
W ACB debiutował właśnie jako zawodnik Malagi w 1999. Z tym klubem wywalczył mistrzostwo Hiszpanii (2006), puchar tego kraju (2005) oraz Puchar Koracza (2001).
W 2002 roku przystąpił do draftu NBA, ale nie został wybrany przez żaden z zespołów.
Mierzący 197 cm wzrostu zawodnik od kilku sezonów ma miejsce w zespole narodowym. Sięgnął po złoto MŚ 2006, w 2007 wywalczył srebro na mistrzostwach Europy. Uczestnik igrzysk olimpijskich w Pekinie w 2008 roku.

</doc>
<doc id="1511653" url="https://pl.wikipedia.org/wiki?curid=1511653" title="Berni Rodriguez">
Berni Rodriguez



</doc>
<doc id="1511654" url="https://pl.wikipedia.org/wiki?curid=1511654" title="ECOFIN">
ECOFIN



</doc>
<doc id="1511661" url="https://pl.wikipedia.org/wiki?curid=1511661" title="Sparganium erectum">
Sparganium erectum



</doc>
<doc id="1511665" url="https://pl.wikipedia.org/wiki?curid=1511665" title="Cinematic Orchestra">
Cinematic Orchestra



</doc>
<doc id="1511667" url="https://pl.wikipedia.org/wiki?curid=1511667" title="Meinhard II Tyrolski">
Meinhard II Tyrolski

Meinhard II (ur. ok. 1238; zm. 1 listopada 1295 w Greifenburg) – hrabia Gorycji i Tyrolu, książę Karyntii.
Meinhard II był synem hrabiego Meinharda I. Po podziale kraju przypadło mu hrabstwo Tyrolu. Jego brat Albert I otrzymał Friuli, Istrię, Karyntię i Pustertal.
Bił pierwsze niemieckie srebrne monety zwane „Zwainzigers“. Wspierał króla niemieckiego Rudolfa I Habsburga przeciw królowi Czech Przemysłowi Ottokarowi II, za co w nagrodę otrzymał w 1286 tytuł księcia Rzeszy i księstwo Karyntii.
Meinhard II wraz ze swoją żoną Elżbietą Bawarską ufundował w 1284 klasztor cysterski w Stams, gdzie został pochowany.
Miał czworo dzieci:

</doc>
<doc id="1511675" url="https://pl.wikipedia.org/wiki?curid=1511675" title="Katedra w Essen">
Katedra w Essen

Katedra Najświętszej Maryi Panny i Świętych Kosmy i Damiana w Essen (niem. "Essener Münster") – główna świątynia historycznego żeńskiego opactwa, od 1958 siedziba podlegającego arcybiskupstwu kolońskiemu rzymskokatolickiego biskupstwa Essen, które obejmuje swoim zasięgiem parafie na terenie Zagłębia Ruhry. Położona w najstarszej części miasta Essen katedra jest cennym dziełem architektury ottońskiej, wczesnoromańskiej i wczesnogotyckiej.
Historia.
Świątynia dedykowana jest Najświętszej Marii Pannie oraz świętym męczennikom Kosmie i Damianowi. Obecny kościół jest trzecią świątynią znajdującą się w tym miejscu.
Dawny kościół kolegiacki położony jest w południowej części ufundowanego ok. 845 przez biskupa Hildesheim Altfrida. Świątynię wzniesiono pomiędzy 845 i 870. Była to orientowana trójnawowa bazylika, której relikty zostały odkryte w 1952 przez Waltera Zimmermanna. Kościół istniał do 946 zgodnie z Annałami kolońskimi "als Astnide cremabatur" – "Essen spłonęło" – a wraz z nim świątynia. Za panowania opatek Matyldy i Teofano odbudowano kościół. Wówczas powstała zachowana do dziś krypta. Od strony zachodniej wzniesiono monumentalny westwerk, do którego przylegało atrium łączące kościół z baptysterium (stanowiące zalążek kościoła św. Jana Chrzciciela). Kościół był trójnawową bazyliką z transeptem krótkim prezbiterium zamkniętym absydą. Ponadto za absydą znajdowała się kaplica. W 1271 świątynia uległa ponownemu zniszczeniu przez pożar. Oprócz krypty zachował się westwerk. Za rządów opatek Berty von Arnsberg i Beatrix von Holte odbudowano opactwo. Powstała wówczas świątynia w stylu wczesnego gotyku. Otrzymała ona pięcioprzęsłowy halowy korpus nawowy oraz nowy transept i prosto zamknięte prezbiterium. Prace nad budową świątyni ukończono w 1316.
W XIX wieku dokonano gruntownej renowacji kościoła, który w XVIII wieku w znacznej części przekształcono w duchu baroku. Elewacjom zewnętrznym przywrócono średniowieczny charakter (m.in. wstawiono maswerki). Odnowiono także westwerk, wraz z jego wnętrzem (wymieniono dachy i hełm wieży wieńczącej). Prace prowadził architekt i historyk sztuki Georg Humann, syn Carla Humanna. W nocy z 5 na 6 marca 1943 alianckie lotnictwo zbombardowało katedrę. Odbudowa świątyni trwała do 1958. W tymże roku założono biskupstwo Essen. Pierwszym hierarchą nowej diecezji został dr Franz Hengsbach. W 1987 papież Jan Paweł II podczas swojej pielgrzymki po Niemczech odwiedził Essen i katedrę. 
Architektura.
Katedra stanowi część dawnego opactwa, w którego skład wchodzą gotycki kościół św. Jana Chrzciciela, skarbiec oraz zabudowania klasztorne skupione wokół czworobocznego wirydarza tworzące północną część kompleksu. 
W architekturze katedry wyróżniają się dwie części związane z różnymi fazami budowy. Najstarszymi zachowanymi częściami są trójwieżowy wzniesiony z ciosu westwerk oraz krypta, wzniesione w czasach ottońskich, reprezentujące wczesnoromański styl. Masyw zachodni tworzy monumentalna wieża o kilku kondygnacjach zbudowana na planie prostokątnym. Od zewnątrz westwerk charakteryzuje typowa dla romanizmu surowość i kubiczność bryły, niemalże pozbawiona dekoracji, którą tworzą jedynie fryzy arkadowe. Kondygnacje podzielone są za pomocą gzymsów. Dwie górne kondygnacje mają ściany przeprute oknami – tryforiami oraz biforiami. Biforia znajdują się również w najwyższej kondygnacji, która ma plan oktogonalny. Ściany każdego z boków mają pilastry, stąd najwyższą kondygnację masywu zachodniego cechuje plastyczność. Od strony zachodniej do lica ściany przylegają dwie mniejsze wieże o wielobocznym przekroju. Wewnątrz westwerku mieści się absyda z obejściem i emporami, której struktura architektoniczna nawiązuje do tradycji karolińskiej, wzorowana jest na kaplicy pałacowej w Akwizgranie. Zgodnie z akwizgrańskim wzorcem zastosowano wewnątrz podział na trzy kondygnacje. Najniższą tworzą arkady wsparte na masywnych nieregularnych w rzucie filarach; arkady te otwierają się do kaplic, z których jedna na osi ma plan kwadratu, reszta trójkąta. W środkowej kondygnacji znajdują się empory, każda z trzech ścian ma od strony wewnętrznej potrójne arkady. Najwyższa kondygnacja mieści także empory, powtarza elewacje kondygnacji dolnej, przy czym każdą z arkad wspierają po dwie kolumny. Zgodnie z akwizgrańskim modelem użyto antycznych porządków filarów. Ściany wewnątrz niegdyś pokrywały malowidła o tematyce chrystologicznej. Najwyższa kondygnacja mieści dzwony. 
Wczesnoromańska krypta mieści się we wschodniej części świątyni, poniżej prezbiterium i transeptu. Wejście do niej znajduje się przy prezbiterium. Nakryta jest sklepieniem krzyżowo-kolebkowym wspartym na gurtach, które spoczywają na monumentalnych filarach o kwadratowym rzucie. Pełniła funkcję opackiej nekropolii, tu spoczywa m.in. ksieni Teofano. 
Halowy korpus nawowy jest gotycki, został wzniesiony do 1275 roku na miejscu bazylikowego wzniesionego w czasach ottońskich. Wnętrze jest nakryte sklepieniem krzyżowo-żebrowym, wspartym na masywnych filarach o planie okrągłym.
Wystrój wnętrza.
Wnętrze jest nader skromne, dominuje architektura nad wystrojem. W dużej części spowodowane jest to zniszczeniami po nalotach aliantów podczas II wojny światowej. Najcenniejszymi dziełami sztuki znajdującymi się wewnątrz katedry są Złota Madonna oraz świecznik siedmioramienny, oba są ważnymi przykładami sztuki ottońskiej. 
Złota Madonna.
Obecnie Złota Madonna znajduje się w kaplicy usytuowanej przy północno-wschodnim narożniku prezbiterium i północnego ramienia transeptu. Została wykonana ok. 980. Jest to jeden z najstarszych przykładów dzieła pełniącego funkcję rzeźby kultowej. Wykonana z jednego kloca drewna pokryta jest niemal w całości złotą okładziną. Przedstawia ona Matkę Bożą z Dzieciątkiem Jezus siedzącym na jej kolanach. Maryja trzyma w prawej ręce jabłko, które przekazuje małemu Zbawicielowi, co tłumaczy się symboliką Marii jako "Nova Eva" – wykonuje gest oznaczający zbawienie ludzkości z grzechu pierworodnego. 
Świecznik siedmioramienny.
Usytuowany w zachodniej części nawy głównej brązowy świecznik siedmioramienny wykonany został ok. 1000 na polecenie opatki Matyldy, co poświadcza inskrypcja na nodusie w dolnej partii trzonu. Stopę zdobią m.in. figurki antycznych satyrów trzymających banderole opisujące cztery kierunki świata. Trzon i ramiona mają liczne kuliste i profilowane guzy, których powierzchnię zdobi bizantynizująca dekoracja ornamentalna oraz kamienie szlachetne. Świecznik niegdyś był usytuowany przy skrzyżowaniu naw, dopiero od 1987 znajduje się w obecnym miejscu. Nawiązuje on do starotestamentowego świecznika zdobiącego Świątynię Jerozolimską wzniesioną na polecenie króla Salomona. Symbolizuje również połączenie dwóch światów – bożego i ziemskiego oraz siedem łask Ducha Świętego. 
Pozostałe wyposażenie.
Zachowało się kilka rzeźb gotyckich, m.in. przedstawienie Grobu Pańskiego. Przedstawienie to stanowi zespół wykonanych z piaskowca pełnoplastycznych figur, które zgodnie z typem ikonograficznym skupione są wokół grobu, na którym usytuowano rzeźbę martwego Chrystusa. Po bokach stoją Nikodem i Józef z Arymatei, którzy są ukazani w momencie składania ciała Chrystusowego do grobu. Przy dłuższym boku stoją Maria Magdalena, Maryja, Święty Jan Ewangelista, Maria Salome oraz Maria, żona Kleofasa. Tym samym zostały tu połączone dwa wątki biblijne – wątek złożenia do grobu oraz trzech Marii. Dzieło to znajduje się w północnej nawie katedry. 
Drewniane, pełnoplastyczne, polichromowane figury świętych Kosmy i Damiana zdobią dwa filary prezbiterium. Wykonane są przez kolońskiego rzeźbiarza Tilmanna Heysackera ok. 1500 roku. Postacie odziane są w długie szaty i czerwone płaszcze (kolor męczenników), w rękach trzymają swoje atrybuty. Obaj dzierżą w rękach narzędzia męczeńskiej śmierci – miecze, ponadto Kosma trzyma dzban, a Damian moździerz do rozcierania ziół. 
Ze schyłku XV stulecia pochodzi figura Świętego Rocha, patrona szpitali oraz uzdrowiciela. Epidemie dżumy i cholery często nawiedzały Essen – w latach 1400/01, 1439, 1450, 1483 i 1494, co zbiegło się ze wzrostem kultu tego świętego. Figura wykonana ok. 1500 w warsztacie dolnoreńskim znajduje się w nawie południowej, przy wejściu do katedry.
Skarbiec katedralny.
Skarbiec katedralny należy do najbogatszych zbiorów dawnej sztuki sakralnej w Niemczech. Mieszczą się w nim cenne dzieła plastyki z czasów Ottonów, przede wszystkim za czasów rządów opatek Matyldy i Teofano. Są to m.in. cztery krzyże procesyjne w tym krzyż Ottona i Matyldy, miecz ceremonialny, korona Ottona III liczne cenne relikwiarze, utensilia mszalne oraz paramenty.

</doc>
<doc id="1511677" url="https://pl.wikipedia.org/wiki?curid=1511677" title="Błędowo (gmina)">
Błędowo (gmina)

Błędowo (od 1950 "Płąchawy") – dawna gmina wiejska istniejąca w latach 1934-1949 w woj. pomorskim (dzisiejsze woj. kujawsko-pomorskie). Siedzibą władz gminy było Błędowo.
Gmina zbiorowa Błędowo została utworzona 1 sierpnia 1934 roku w powiecie chełmińskim w woj. pomorskim z dotychczasowych jednostkowych gmin wiejskich: Błędowo, Dąbrówka, Kotnowo, Płąchawy, Wałdowo Szlacheckie, Wieldządz i Wiewiórki (oraz z obszarów dworskich położonych na tych terenach lecz nie wchodzących w skład gmin). 
1 stycznia 1950 roku gmina została zniesiona, po czym z jej obszaru utworzono gminę Płąchawy z siedzibą w Płąchawach.

</doc>
<doc id="1511683" url="https://pl.wikipedia.org/wiki?curid=1511683" title="Filary islamu">
Filary islamu



</doc>
<doc id="1511685" url="https://pl.wikipedia.org/wiki?curid=1511685" title="5 Dywizjon Rakiet Taktycznych">
5 Dywizjon Rakiet Taktycznych

5 Dywizjon Rakiet Taktycznych – samodzielny pododdział wojsk rakietowych i artylerii ludowego Wojska Polskiego.
Formowanie i zmiany organizacyjne.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem szefa SG WP nr 0110/Org. z 1 sierpnia 1967 po przeformowaniu z dywizjonu artylerii rakietowej na etatach 4/243 utworzono 5 dywizjon artylerii z przeznaczeniem dla 1 Warszawskiej Dywizji Zmechanizowanej. Stacjonował w Giżycku. 
W 1969 dywizjon otrzymał kolejną wyrzutnię pochodzącą z przezbrajanego w nowe rakiety innego dywizjonu.
W 1969 jednostka posiadała etat nr 30/129 i uzbrojona była w trzy wyrzutnie 2P16.
Zarządzeniem szefa SG WP nr 042/ Org. z 18 listopada 1982 przeformowano dywizjon z etatu 330/129 na 30/244 przezbrajając go z trzech wyrzutni 2P16 na tylko dwie 9P113.
Zarządzeniem szefa SG WP nr 08/Org. z 8 lutego 1988, w terminie do 30 września 1988 przeformowano dywizjon z etatu 30/244 na 30/243 i dodano trzecią wyrzutnię.
Pod koniec 1988 5 dywizjon rakiet taktyczny posiadał etat nr 30/243, a jego podstawowe wyposażenie stanowiły trzy wyrzutnie 9P113.
Skład organizacyjny.
dowództwo i sztab
Razem w drt:

</doc>
<doc id="1511687" url="https://pl.wikipedia.org/wiki?curid=1511687" title="Castanea sativa">
Castanea sativa



</doc>
<doc id="1511688" url="https://pl.wikipedia.org/wiki?curid=1511688" title="2 Dywizjon Rakiet Taktycznych">
2 Dywizjon Rakiet Taktycznych

2 Dywizjon Artylerii / 2 Dywizjon Rakiet Taktycznych (2 da / 2 drt) – samodzielny pododdział wojsk rakietowych i artylerii ludowego Wojska Polskiego.
Formowanie i zmiany organizacyjne.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem szefa SG WP nr 085/ Org. z 17 lipca 1966, na bazie 2 dywizjonu artylerii rakietowej sformowano 2 dywizjon artylerii (rakiet taktycznych) z przeznaczeniem dla 2 Warszawskiej Dywizji Zmechanizowanej.
Jednostka stacjonowała w Koźlu, posiadała etat nr 30/129, uzbrojona była w trzy wyrzutnie 2P16.
Zarządzeniem szefa SG WP nr 042/ Org. z 18 listopada 1982 przeformowano dywizjon z etatu 30/129 na 30/243 przezbrajając go z trzech wyrzutni 2P16 na trzy 9P113.
Pod koniec 1988 2 dywizjon rakiet taktycznych posiadał etat nr 30/243, a jego podstawowe wyposażenie stanowiły trzy wyrzutnie 9P113.
Skład organizacyjny.
dowództwo i sztab
Razem w drt:

</doc>
<doc id="1511689" url="https://pl.wikipedia.org/wiki?curid=1511689" title="Leyla Peak">
Leyla Peak



</doc>
<doc id="1511690" url="https://pl.wikipedia.org/wiki?curid=1511690" title="42 Dywizjon Rakiet Taktycznych">
42 Dywizjon Rakiet Taktycznych

42 Dywizjon Artylerii (42 da) / 42 Dywizjon Rakiet Taktycznych (42 drt) – oddział Wojsk Rakietowych i Artylerii ludowego Wojska Polskiego.
Formowanie i zmiany organizacyjne.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem szefa SG WP nr 0117/Org. z 30 lipca 1968 na etatach 4/243 sformowano od nowa 42 dywizjon artylerii przeznaczony dla 3 Pomorskiej Dywizji Zmechanizowanej.
W skład dywizjonu początkowo wchodziły: dowództwo i sztab, bateria dowodzenia, dwie baterie startowe (w każdej jedna wyrzutnia), pluton obsługi technicznej i pluton zaopatrzenia.
Dywizjon stacjonował w Choszcznie. Jednostka posiadała etat nr 30/110 i uzbrojona była w dwie wyrzutnie 2P16. Zgodnie z dyslokacją, na czas pokoju, podporządkowany był dowódcy Pomorskiego Okręgu Wojskowego.
Zarządzeniem szefa SG WP nr 042/ Org. z 18 listopada 1982 przeformowano dywizjon z etatu 30/172 na 30/244 przezbrajając go z dwóch wyrzutni 2P16 na dwie 9P113.
Pod koniec 1988 42 dywizjon rakiet taktyczny posiadał etat nr 30/244, a jego podstawowe wyposażenie stanowiły dwie wyrzutnie 9P113.
Struktura organizacyjna.
dowództwo i sztab
Razem w drt:

</doc>
<doc id="1511693" url="https://pl.wikipedia.org/wiki?curid=1511693" title="44 Dywizjon Rakiet Taktycznych">
44 Dywizjon Rakiet Taktycznych

44 Dywizjon Rakiet Taktycznych – samodzielny pododdział wojsk rakietowych i artylerii ludowego Wojska Polskiego.
Formowanie i zmiany organizacyjne.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem szefa SG WP nr 0117/Org. z 30 lipca 1968 na etatach 4/243 sformowano od nowa 42 dywizjon artylerii przeznaczony dla 9 Drezdeńskiej Dywizji Zmechanizowanej.
W skład dywizjonu początkowo wchodziły: dowództwo i sztab, bateria dowodzenia, dwie baterie startowe (w każdej jedna wyrzutnia), pluton obsługi technicznej i pluton zaopatrzenia.
Dywizjon stacjonował w Toruniu. Jednostka posiadała etat nr 30/110 i uzbrojona była w dwie wyrzutnie 2P16. Zgodnie z dyslokacją, na czas pokoju, podporządkowany był dowódcy Pomorskiego Okręgu Wojskowego.
Zarządzeniem szefa SG WP 07/Org. z 18 stycznia 1979 44 drt włączono na czas „P" w skład 6 Brygady Artylerii Armat, z wydzieleniem na czas „W" do 9 Dywizji Zmechanizowanej z nowym etatem 30/710.
Pod koniec 1988 44 dywizjon rakiet taktyczny posiadał etat nr 30/244, a jego podstawowe wyposażenie stanowiły dwie wyrzutnie 9P113.
Skład organizacyjny.
dowództwo i sztab
Razem w drt:

</doc>
<doc id="1511696" url="https://pl.wikipedia.org/wiki?curid=1511696" title="19 Dywizjon Rakiet Taktycznych">
19 Dywizjon Rakiet Taktycznych

19 Dywizjon Rakiet Taktycznych – samodzielny pododdział wojsk rakietowych i artylerii ludowego Wojska Polskiego.
Formowanie i zmiany organizacyjne.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem szefa SG WP nr 0110/Org. z 1 sierpnia 1967 po przeformowaniu z 19 dywizjonu artylerii rakietowej (JW 2629) na etatach 4/243 utworzono 19 dywizjon artylerii w Lidzbarku Warmińskim z przeznaczeniem dla 15 Dywizji Zmechanizowanej.
W 1969 dywizjon otrzymał kolejną wyrzutnię pochodzącą z przezbrajanego w nowe rakiety innego dywizjonu.
Potem stacjonował w Morągu. W 1969 Jednostka posiadała etat nr 30/129 i uzbrojona była w trzy wyrzutnie 2P16.
Zarządzeniem szefa SG WP nr 042/ Org. z 18 listopada 1982 przeformowano dywizjon z etatu 30/129 na 30/243 przezbrajając go z trzech wyrzutni 2P16 na trzy 9P113.
Pod koniec 1988 19 dywizjon rakiet taktyczny posiadał etat nr 30/243, a jego podstawowe wyposażenie stanowiły trzy wyrzutnie 9P113.
Skład organizacyjny.
dowództwo i sztab
Razem w drt:

</doc>
<doc id="1511698" url="https://pl.wikipedia.org/wiki?curid=1511698" title="41 Dywizjon Rakiet Taktycznych">
41 Dywizjon Rakiet Taktycznych

41 Gdański Dywizjon Artylerii (41 da) / 41 Dywizjon Rakiet Taktycznych (41 drt) – oddział Wojsk Rakietowych i Artylerii ludowego Wojska Polskiego. Dywizjon został utworzony przez przeformowanie 41 dywizjonu artylerii rakietowej zarządzeniem Szefa Sztabu Generalnego WP nr 0088/Org. z 15 lipca 1964 roku. Wchodził w skład 7 Łużyckiej Dywizji Desantowej. Stacjonował w Gdańsku-Wrzeszczu.
Oznaką jednostki była kotwica otoczona wieńcem dębowym umieszczona w zielonym polu, tłoczona z tworzywa sztucznego na sukiennej podkładce, noszona na rękawie kurtki mundurowej.
Historia.
Na podstawie rozkazu Nr 0010/Org. Ministra Obrony Narodowej z dnia 2 października 1958 roku dowódca Pomorskiego Okręgu Wojskowego, w terminie do dnia 1 grudnia 1958 roku, przeformował 5 Brygadę Obrony Wybrzeża w 23 Dywizję Piechoty. Zgodnie z planem przeformowywania, w składzie 23 Dywizji Piechoty, został utworzony 93 Dywizjon Artylerii Przeciwpancernej. Dywizjon został zorganizowany w Kwidzynie według etatu Nr 2/243 o stanie 105 wojskowych i 2 pracowników cywilnych. Nowa jednostka wojskowa otrzymała numer „3632”.
Wiosną 1963 roku 23 Dywizja Piechoty została przeformowana w 23 Dywizję Desantową, a dotychczasowy 93 Dywizjon Artylerii Przeciwpancernej przeformowany w 93 Dywizjon Artylerii Rakietowej według etatu Nr 5/351, z zachowaniem numeru „JW 3632”.
Jesienią 1963 roku w Gdańsku-Wrzeszczu został rozformowany 41 Gdański Pułk Artylerii. Do zajmowanych przez niego koszar przeniesiony został dywizjon z Kwidzyna, z jednoczesnym przemianowaniem na 41 Dywizjon Artylerii Rakietowej.
Na podstawie zarządzenia Nr 0088/Org. szefa Sztabu Generalnego WP z 15 lipca 1964 roku 41 Dywizjon Artylerii Rakietowej został przeformowany w 41 Dywizjon Artylerii (41 Dywizjon Rakiet Taktycznych). Dywizjon nadal stacjonował w Gdańsku-Wrzeszczu i wchodził w skład 7 Łużyckiej Dywizji Desantowej. W 1986 roku, po przeformowaniu 7 DDes. w 7 Łużycką Brygadę Obrony Wybrzeża wszedł w jej skład.
Jednostkę utworzono jako element szeroko zakrojonego planu rakietyzacji Wojska Polskiego, w ramach którego od końca lat 50. rozpoczęto przygotowania do formowania polskich jednostek rakietowych zdolnych do wystrzeliwania rakiet taktycznych z głowicami jądrowymi. Do jesieni 1961 roku w Wojsku Polskim znalazło się około 100 oficerów wojsk rakietowych przeszkolonych na uczelniach w Związku Radzieckim, od września 1962 roku rozpoczęło się szkolenie specjalistów przyszłych jednostek na polskich uczelniach wojskowych. Stworzono dwie samodzielne brygady artylerii rakietowej (32 Brygada Artylerii i 18 Brygada Artylerii) przeznaczone jako środek wsparcia dla poszczególnych armii tworzonych na bazie okręgów wojskowych.
Od 1963 roku rozpoczęto także formowanie dywizjonów rakiet taktycznych, mających wspierać poszczególne dywizje Wojska Polskiego. Wśród nich był, 41 dywizjon rakiet taktycznych, utworzony w lipcu 1964 roku dla 7 Łużyckiej Dywizji Desantowej.
Początkowo jednostka posiadała etat nr 30/110 i uzbrojona była w dwie wyrzutnie 2P16.
Pierwszego startu rakiety bojowej 3R9 dokonała 1 bateria tego dywizjonu na poligonie drawskim w pobliżu Starej Studnicy w 1965 roku. Dowódcą wyrzutni 2P16 był ppor. Józef Janeczek, a jego zastępcą – podoficer zawodowy kapral Sławomir Ebert.
Jeden z kolejnych startów rakiet odbył się na poligonie w Wicku Morskim 30 lipca 1969 roku w obecności szefa Wojsk Rakietowych i Artylerii Pomorskiego Okręgu Wojskowego płk. Ryszarda Kubiczka. Tym razem strzelano do grupowego celu morskiego – rozwijającego się do lądowania zespołu desantowego, oddalonego prawie 20 km od stanowiska startowego wyrzutni. Rakieta odchyliła się od celu w kierunku o 400 m oraz w donośności o 175 m. Był to wynik na ocenę dobrą.
Podobnie jak inne jednostki rakietowe Pomorskiego Okręgu Wojskowego jednostkę uzupełniała, utworzona przed 1966 roku (?) w Szczecinie, polowa techniczna baza rakietowa.
Początkowo jednostka wyposażona była w dwa zestawy rakietowe 2K6 Łuna z rakietami 3R9 i 3R10 posiadającymi możliwość przenoszenia głowic, odpowiednio, konwencjonalnych i jądrowych. Pluton obsługi technicznej posiadał dźwig siodłowy ST22, samobieżną sprężarkę 8G33U, polową elektrownię typu 8N01, stację ładowania akumulatorów, agregat prądotwórczy 8N03, wskaźnik wilgotności 8Sz31 i podgrzewacz powietrza 8G27U.
W 1968 roku rozpoczęło się przezbrajanie dywizjonów rakiet taktycznych na zestaw 9K52 Łuna-M (R-70) wyposażony w wyrzutnię 9P113 przystosowaną do rakiet 9M21. Równocześnie zwiększono liczbę wyrzutni do trzech lub czterech. Nowe zestawy rakiet w 41 drt wprowadzone zostały w 1975 roku. W 1981 roku została ujednolicona struktura wszystkich dywizjonów rakiet taktycznych – dwie baterie startowe po dwie wyrzutnie 9P113.
Choć dywizjon rakiet taktycznych w założeniu miał razić wroga przede wszystkim za pomocą głowic jądrowych, w doktrynie wojennej Związku Radzieckiego i planach Układu Warszawskiego ich wykorzystanie zarezerwowano do sytuacji, w których to nieprzyjaciel jako pierwszy wykona uderzenie jądrowe. Z tego względu głowice jądrowe pozostawały w magazynach Armii Radzieckiej, do wydania w odpowiednim momencie. Polscy wojskowi nie mieli również technicznej możliwości wprowadzenia do głowic szyfrów aktywujących je.
„Sytuacja zmieniła się w połowie lat osiemdziesiątych, gdy zadaniem frontu polskiego stało się pogłębienie strategicznej obrony na północnym i centralnym kierunku strategicznym. Właśnie wtedy we wcześniej przygotowanych magazynach w Brzeźnicy, Podborsku i Templewie pojawiły się ładunki jądrowe dla polskich jednostek, a radziecka PTBR z Bornego Sulinowa otrzymała nowe, raczej nie spotykane w strukturach baz, pododdziały”.
Zarządzeniem szefa SG WP nr 042/ Org. z 18 listopada 1982 przeformowano dywizjon z etatu 30/172 na 30/244 przezbrajając go z dwóch wyrzutni 2P16 na dwie 9P113.
Pod koniec 1988 41 dywizjon rakiet taktyczny posiadał etat nr 30/244, a jego podstawowe wyposażenie stanowiły dwie wyrzutnie 9P113.
41 dywizjon artylerii został rozformowany w 1991 roku.
Skład organizacyjny.
Struktura organizacyjna 41 drt, po przezbrojeniu w 1981 roku, w zestawy 9K52.
Oznaka rozpoznawcza.
Oznaką jednostki była kotwica otoczona wieńcem dębowym umieszczona w zielonym polu, tłoczona z tworzywa sztucznego na sukiennej podkładce, noszona na rękawie kurtki mundurowej.

</doc>
<doc id="1511700" url="https://pl.wikipedia.org/wiki?curid=1511700" title="Rai Radio 1">
Rai Radio 1

Rai Radio 1 (Rai Radio Uno) – włoska rozgłośnia radiowa, należąca do publicznej grupy mediowej RAI. Stacja, założona 6 października 1924 roku, specjalizuje się w nadawaniu audycji o tematyce informacyjnej, sportowej, nadawaniu słuchowisk oraz graniu muzyki popularnej.
Najpopularniejszymi audycjami produkowanymi przez Rai Radio Uno jest słuchowisko "Radio anch’io", a także transmisje sportowe w szczególności transmisje rozgrywek piłkarskich w lidze Serie A oraz Serie B. Bardzo popularny wśród słuchaczy jest także program historyczny, "Tutto il calcio minuto per minuto" nadawany na żywo nieprzerwanie od 1960 roku.
Rozgłośnia, podobnie jak Rai Radio 2 i Rai Radio 3, posiada własny kanał informacyjny "Giornale Radio RAI (GRR)", pod nazwą "GR1".

</doc>
<doc id="1511701" url="https://pl.wikipedia.org/wiki?curid=1511701" title="8 Dywizjon Rakiet Taktycznych">
8 Dywizjon Rakiet Taktycznych

8 Dywizjon Artylerii / 8 Dywizjon Rakiet Taktycznych (8 da / 8 drt) – pododdział wojsk rakietowych ludowego Wojska Polskiego.
Formowanie i zmiany organizacyjne.
Rozkazem organizacyjnym Ministra Obrony Narodowej nr 0045/Org. z 17 maja 1951 r. został sformowany w Strzegomiu 8 Dywizjon Artylerii Rakietowej w składzie 10 Sudeckiej Dywizji Zmechanizowanej. 
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem Szefa Sztabu Generalnego WP nr 0059/Org. z 8 kwietnia 1963 8 dar został przeformowany w 8 Dywizjon Artylerii (2K6) w składzie 10 Sudeckiej Dywizji Pancernej. Dywizjon stacjonował wówczas w garnizonie Tarnowskie Góry. W 1993 jednostka została przeformowana w 8 dywizjon rakiet taktycznych i podporządkowana dowódcy Krakowskiego Okręgu Wojskowego. 
Na przełomie 1967-1968 jednostka wyposażona została w trzy zestawy 9K52 z wyrzutniami 9P113, a jej stary sprzęt przekazano nowo formującym się dywizjonom rakiet taktycznych.
Jednostka posiadała etat nr 30/004 i uzbrojona była w trzy wyrzutnie 9P113.
Zarządzeniem szefa SG WP nr 08/Org. z 8 lutego 1988, w terminie do 30 września 1988 przeformowano dywizjon z etatu 30/004/0 na 30/202/0 i dozbrojono w czwartą wyrzutnię.
Pod koniec 1988 8 dywizjon rakiet taktyczny posiadał etat nr 30/202, a jego podstawowe wyposażenie stanowiły cztery wyrzutnie 9P113.
W 1994 dywizjon został rozformowany.
Struktura organizacyjna w 1993.
dowództwo i sztab
Razem w drt:

</doc>
<doc id="1511703" url="https://pl.wikipedia.org/wiki?curid=1511703" title="Mariampol (gmina w województwie kieleckim)">
Mariampol (gmina w województwie kieleckim)

Mariampol (początkowo "Lipa"); przejściowo "Marjampol"; od 1950 "Głowaczów") – dawna gmina wiejska istniejąca do 1949 roku w woj. kieleckim (dzisiejsze woj. mazowieckie). Nazwa gminy pochodzi od wsi Mariampol, lecz siedzibą władz gminy był Głowaczów. 
Według Słownika geograficznego Królestwa Polskiego w latach 80. XIX wieku gmina miała powierzchnię 8809 mórg i 3999 mieszkańców. W skład gminy wchodziły: Cecyliówka, Dąbrówka, Emiliów, Ewinów, Głowaczów, Grabna Wola, Helenówek, Henryków, Ignacówko, Jasieńczyk, Lipa, Leżenice, Maniuchy, Mariampol, Matyldzin, Michałów, Rogożek i Żelazna Brama.
W okresie międzywojennym gmina Marjampol należała do powiatu kozienickiego w woj. kieleckim. Po wojnie gmina zachowała przynależność administracyjną. 28 kwietnia 1949 roku gmina została zniesiona, po czym z jej obszaru utworzono gminę Głowaczów z siedzibą w Głowaczowie.

</doc>
<doc id="1511704" url="https://pl.wikipedia.org/wiki?curid=1511704" title="10 Dywizjon Rakiet Taktycznych">
10 Dywizjon Rakiet Taktycznych

10 Dywizjon Artylerii, do 1963 – 10 Dywizjon Artylerii Rakietowej – samodzielny pododdział wojsk rakietowych i artylerii Wojska Polskiego; w latach 1963–1992 używano, zwłaszcza podczas ćwiczeń taktycznych i dowódczo-sztabowych, nazwy Dywizjon Rakiet Taktycznych.
Formowanie i zmiany organizacyjne.
Na podstawie rozkazu organizacyjnego Ministra Obrony Narodowej nr 0045/Org. z 17 maja 1951, w terminie do 1 grudnia 1952, został sformowany od nowa 10 Dywizjon Artylerii Rakietowej (JW 2628) w Żarach. Wchodził w skład 11 Dywizji Zmechanizowanej. 2 października 1951 przybyły do Żar zalążki dywizjonu: 1 oficer, 4 podoficerów i 14 kanonierów. 15 października przybyło kolejnych 19 podoficerów (m.in. kpr. Roman Kuziański, Jerzy Nowakowski, Edmund Skupień, Stefan Stefaniak i Kazimierz Woźniak) oraz wcielono 48 poborowych. Dowództwo baterii objął ppor. Szymański, dowódcami plutonów zostali zaś ppor. Władysław Banasik i ppor. Andrzej Czystaw. W listopadzie przybył dowódca dywizjonu por. Kazimierz Brzozowski i szef uzbrojenia chor. Wojciech Wąsowicz. W 1963 11 Dywizja Zmechanizowana została przeformowana w 11 Dywizję Pancerną – dywizjon wszedł w jej skład.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem organizacyjnym Szefa Sztabu Generalnego WP nr 059/Org. z 8 kwietnia 1963 10 Dywizjon Artylerii Rakietowej został do 31 grudnia 1963 przeformowany z etatu 5/208 na etat 4/243 (zestaw 2K6) z jednoczesnym przemianowaniem na 10 Dywizjon Artylerii (JW 2628). 
20 września 1964 o godz. 9:45 2 bateria por. Borkowskiego dokonała pierwszego startu bojowego rakiety 3R9 – ocena dobra. Zarządzeniem organizacyjnym Szefa Sztabu Generalnego nr 0110/Org. z 1 sierpnia 1967 dywizjon został przeformowany z etatu 4/243 na etat 4/281 (zestaw 9K52). 23 sierpnia 1968 o godz. 9:00 1 bateria kpt. Tadeusza Ligęzy dokonała startu rakiety 9M21Je – ocena bardzo dobra. W 1988 dywizjon został przeformowany według etatu 30/202 z dniem 1 maja 1988 (zestaw 9K52). Uchwałą Rady Państwa PRL z 1 lipca 1967 został mu nadany sztandar. Ostatni start bojowy został dokonany przez baterię mjr. Tadeusza Skowyry 26 czerwca 1992 – ocena bardzo dobra. Dywizjon został rozformowany zarządzeniem Szefa Sztabu Generalnego WP nr 070/Org. z 17 czerwca 1992 i Szefa Sztabu Śląskiego Okręgu Wojskowego nr 046/Org. z 28 lipca 1992 w terminie do 31 grudnia 1992. 18 grudnia 1992 odbyła się uroczysta zbiórka i pożegnanie sztandaru.
Skład organizacyjny.
1964 – zestaw 2K6
Razem w dywizjonie:
1968 – zestaw 9K52
Razem w dywizjonie:
1988 – zestaw 9K52
Razem w dywizjonie:
Obsada etatowa w 1977.
"Dowództwo dywizjonu"
"Sztab"
"Służby Techniczne"
"Kwatermistrzostwo"
Pododdziały
"Bateria dowodzenia"
"1 bateria startowa"
"2 bateria startowa"
"3 bateria startowa"
"Pluton obsługi technicznej"
"Pluton remontowy"
"Pluton zaopatrzenia"
"Pluton medyczny"

</doc>
<doc id="1511705" url="https://pl.wikipedia.org/wiki?curid=1511705" title="Polski Zbór Ewangelicko-Augsburski w Tczewie">
Polski Zbór Ewangelicko-Augsburski w Tczewie



</doc>
<doc id="1511706" url="https://pl.wikipedia.org/wiki?curid=1511706" title="4 Dywizjon Rakiet Taktycznych">
4 Dywizjon Rakiet Taktycznych

4 Dywizjon Artylerii / 4 Dywizjon Rakiet Taktycznych (4 da / 4 drt) – pododdział artylerii rakietowej Wojska Polskiego.
Formowanie i zmiany organizacyjne.
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych.
Zarządzeniem szefa SG WP nr 0060/Org. z 8 kwietnia 1963 4 Dywizjon Artylerii Rakietowej został przeformowany w 4 Dywizjon Artylerii (etat 4/243) i przezbrojony w wyrzutnie rakiet taktycznych 2P16 wchodzące w skład zestawu 2K6 Łuna. W skład dywizjonu początkowo wchodziły: dowództwo i sztab, bateria dowodzenia, dwie baterie startowe (w każdej jedna wyrzutnia), pluton obsługi technicznej i pluton zaopatrzenia.Dywizjon podporzadkowany został 16 Kaszubskiej Dywizji Pancernej. 
W 1966 jednostka wyposażona została w trzy zestawy 9K52 z wyrzutniami 9P113.
W późniejszym czasie Jednostka posiadała etat nr 30/004 i uzbrojona była w trzy wyrzutnie 9P113.Stacjonował w Malborku. W 1992 został rozformowany.
Zarządzeniem szefa SG WP nr 08/Org. z 8 lutego 1988, w terminie do 30 września 1988 przeformowano dywizjon z etatu 30/004/0 na 30/202/0 i dozbrojono w czwartą wyrzutnię.
Pod koniec 1988 4 dywizjon rakiet taktyczny posiadał etat nr 30/202, a jego podstawowe wyposażenie stanowiły cztery wyrzutnie 9P113.
Skład organizacyjny.
dowództwo i sztab
Razem w drt:

</doc>
<doc id="1511709" url="https://pl.wikipedia.org/wiki?curid=1511709" title="Rui Correia">
Rui Correia

Rui Correia, właśc. Rui Manuel da Silva Correia (ur. 22 października 1967 w São João) – portugalski piłkarz grający na pozycji bramkarza.
Kariera klubowa.
Karierę piłkarską Correia rozpoczął w lizbońskim klubie Sporting Clube de Portugal. W 1986 roku był już w składzie pierwszego zespołu, ale w portugalskiej pierwszej lidze zadebiutował dopiero w sezonie 1987/1988, gdy bronił na przemian z Vítorem Damasem. Po sezonie Rui odszedł do Vitórii Setúbal, ale przez trzy lata rozegrał dla tego klubu tylko jedno ligowe spotkanie. W 1991 roku zmienił barwy klubowe i został piłkarzem GD Chaves, w którym był pierwszym bramkarzem. W 1992 roku przeszedł do SC Braga i tam występował przez pełne pięć lat, ale nie osiągnął z tym klubem większych sukcesów w lidze.
W 1997 roku Correia został golkiperem FC Porto i w sezonie 1997/1998 grał w podstawowym składzie wygrywając rywalizację ze Szwedem Larsem Erikssonem. Został wówczas z Porto mistrzem Portugalii, a także zdobył Puchar Portugalii. Latem 1998 do Porto przybył Vítor Baía z FC Barcelona i wówczas Correia stracił miejsce w składzie. W 1999 roku ponownie został mistrzem kraju, ale przez dwa kolejne lata nie rozegrał żadnego spotkania ligowego w pierwszym składzie Porto.
W 2001 roku Correia przeszedł do innego klubu z Porto, SC Salgueiros. Rok później spadł z nim jednak do drugiej ligi. W 2003 roku awansował z zespołem CD Feirense z trzeciej ligi do drugiej, a w 2005 roku opuścił ten zespół na rzecz innego drugoligowca AD Ovarense. W sezonie 2006/2007 grał w G.D. Estoril-Praia i był to jego ostatni sezon w karierze.
Kariera reprezentacyjna.
W reprezentacji Portugalii Correia zadebiutował 15 sierpnia 1995 roku w wygranym 7:0 meczu eliminacji do Euro 96 z Liechtensteinem. W 1996 roku został powołany do kadry na ten turniej i pełnił na nim rolę rezerwowego dla Vítora Baí. Ogółem w kadrze narodowej rozegrał dwa spotkania.

</doc>
<doc id="1511710" url="https://pl.wikipedia.org/wiki?curid=1511710" title="7 Dywizjon Rakiet Taktycznych">
7 Dywizjon Rakiet Taktycznych

7 Dywizjon Rakiet Taktycznych (7 drt) – samodzielny pododdział wojsk rakietowych i artylerii ludowego Wojska Polskiego. Wchodził w skład 20 Warszawskiej Dywizji Pancernej. Stacjonował w Budowie.
Historia.
7 dywizjon rakiet taktycznych rodowód swój wywodzi od sformowanego w styczniu 1957 roku w Choszcznie 7 dywizjonu artylerii rakietowej. W lipcu 1962 roku jednostkę podporządkowano 20 Dywizji Pancernej i przeniesiono do garnizonu Budowo. 
Jeszcze wiosną 1963 uruchomiono proces formowania dywizjonów rakiet taktycznych, które postanowiono włączyć w skład dywizji ogólnowojskowych. Zarządzeniem szefa SG WP nr 0060/Org. z 8 kwietnia 1963 7 drt został przeformowany w 7 dywizjon artylerii (etat 4/243). W jego skład początkowo wchodziły: dowództwo i sztab, bateria dowodzenia, dwie baterie startowe (w każdej jedna wyrzutnia), pluton obsługi technicznej i pluton zaopatrzenia.
W lutym 1964 roku dywizjon został uzbrojony w taktyczny zestaw rakietowy 2K6 Łuna. 19 września 1964 roku odbył się pierwszy start. 20 listopada 1967 roku otrzymał zestaw 9K52 Łuna-M. jednostka posiadała etat nr 30/004 i uzbrojona była w trzy wyrzutnie 9P113.
Sprzęt starszej generacji trafił do innych nowo powstających dywizjonów rakiet taktycznych.
Zarządzeniem szefa SG WP nr 054/Org. z 19 sierpnia 1976, w terminie do 31 stycznia 1977, dywizjon został przeformowany wg etatu nr 30/202. Nowy etat przewidywał w dywizjonie dwie baterie startowe, każda z dwiema wyrzutniami 9P113.
Pod koniec 1988 7 dywizjon rakiet taktyczny posiadał etat nr 30/271, a jego podstawowe wyposażenie stanowiły cztery wyrzutnie 9P129.
W grudniu 1987 r. dywizjon uzbrojono w najnowocześniejsze wówczas w Wojsku Polskim rakietowy system balistyczny – zestaw 9K79 Toczka. Dywizjon osiągnął gotowość bojową w listopadzie 1988 r., co potwierdzone zostało pierwszym startem bojowym z poligonu Broczyno k. Czaplinka. 22 lutego 1990 roku, w dwóch rzutach – kołowym: wyrzutnie i zabezpieczenie techniczne oraz kolejowym: logistyka i zabezpieczenie kwaterunkowe, dywizjon przedyslokowany został do Choszczna. Jako samodzielna jednostka 7 drt pozostawał do października 1992 roku, kiedy został podporządkowany nowo tworzonemu 2 Pomorskiemu Pułkowi Rakiet Taktycznych im. Hetmana Jana Zamoyskiego jako 2 dywizjon ogniowy. Jesienią 1992 roku sztandar 7 drt przekazano do Muzeum Wojska Polskiego w Warszawie.
2 Pomorski pułk rakiet taktycznych rozformowano w 2002 roku. Z dniem 1 stycznia 2002 roku, nie zmieniając miejsca dyslokacji, dywizjon jako dywizjon ogniowy wszedł w skład węgorzewskiej 1 Mazurskiej Brygady Artylerii.
W latach 1988–1999 dywizjon odbył cztery strzelania bojowe zakończone pozytywnymi wynikami. Mimo braku wsparcia producenta, do końca istnienia pododdziału wszystkie cztery wyrzutnie 9P129 zestawu Toczka, rakiety i pojazdy pomocnicze posiadały pełną sprawność bojową, a polscy artylerzyści opracowali kompletną dokumentację techniczną. W związku z brakiem części zamiennych i wyczerpaniem rezerw rakiet oraz brakiem odpowiedniej bazy remontowej podjęto decyzję o likwidacji dywizjonu. Dywizjon rozformowano 30 września 2005 roku.
Starty bojowe.
Zestaw 2K6
Zestaw 9K52
Zestaw 9K79
Struktura organizacyjna.
dowództwo i sztab
Razem w drt:

</doc>
<doc id="1511716" url="https://pl.wikipedia.org/wiki?curid=1511716" title="Bogdan (współrządca Mołdawii)">
Bogdan (współrządca Mołdawii)

Bogdan (zm. 1407) – hospodar Mołdawii w latach 1400–1407 z rodu Muszatowiczów, koregent swego brata Aleksandra Dobrego.
Był synem hospodara mołdawskiego Romana I. Według niektórych historyków był ojcem Bogdana II, a zarazem dziadem Stefanem Wielkiego.

</doc>
<doc id="1511725" url="https://pl.wikipedia.org/wiki?curid=1511725" title="Mistrzostwa Świata w Piłce Nożnej 1994 (eliminacje strefy UEFA)">
Mistrzostwa Świata w Piłce Nożnej 1994 (eliminacje strefy UEFA)

Eliminacje do mistrzostw świata w 1994 roku trwały od 22 kwietnia 1992 roku do 17 listopada 1993. W eliminacjach wzięło udział 36 drużyn z UEFA. Udziału nie brały Niemcy (jako mistrz świata zwolnieni z eliminacji), Jugosławia (wykluczona z powodu wojny domowej) oraz Liechtenstein (został wycofany).
37 drużyn rozlosowano do 6 grup (w pięciu po 6 drużyn, w jednej 7). Ostatecznie wystartowało 36 drużyn.
Format eliminacji.
37 drużyn zostało podzielonych na 6 grup, 5 grup po 6 drużyn i jedną z siedmioma zespołami (w grupie, w której była Jugosławia zostało ostatecznie pięć reprezentacji po wykluczeniu tego kraju). Zwycięzcy oraz drużyny z drugich miejsc awansowały do turnieju finałowego. Trzynastą drużyną reprezentującą Europę zostały Niemcy.
Podział na koszyki.
Podział na koszyki został ustalony na podstawie rankingu FIFA 8 grudnia 1991.

</doc>
<doc id="1511726" url="https://pl.wikipedia.org/wiki?curid=1511726" title="Czeszewo (gmina)">
Czeszewo (gmina)

Czeszewo – dawna gmina wiejska istniejąca w latach 1934-1945 w woj. poznańskim (dzisiejsze woj. wielkopolskie). Siedzibą władz gminy było Czeszewo.
Gmina zbiorowa Czeszewo została utworzona 1 sierpnia 1934 roku w powiecie wągrowieckim w woj. poznańskim z dotychczasowych jednostkowych gmin wiejskich: Czerlin, Czeszewo, Kołybiec, Koninek, Kujawki, Lęgniszewo, Łukowo, Morakowo, Panigrodzek, Panigródz Nowy, Panigródz Stary, Siedleczko, Stołężyn, Wiśniewko i Wiśniewo oraz z obszarów dworskich Czerlin, Czeszewo, Głogowiniec, Gręziny, Łukowo, Panigródz Nowy, Stołężyn i Wiśniewo. 27 września 1934 obszar gminy Czeszewo podzielono na 12 gromad: Czerlin, Czeszewo (z Gręzinami), Głogowiniec, Koninek, Kujawki, Lęgniszewo, Łukowo, Morakowo, Panigródz (obejmująca Panigródz Nowy, Panigródz Stary i Panigrodzek), Siedleczko (z Kołybcem), Stołężyn i Wiśniewo (z Wiśniewkiem). 20 września 1946 z gromady Wiśniewo utworzono trzynastą gromadę Wiśniewko.
Rozporządzeniem z 1 kwietnia 1949 gmina została retroaktywnie zniesiona z mocą obowiązującą od 23 lutego 1945, a jej obszar włączony do:
Prawie czteroletnie opóźnienie wydania rozporządzenia (w 1949 roku z mocą obowiązującą od 1945) spowodowało, że dwie gromady – Kujawki i Stołężyn – zostały wyłączone z gminy "Damasławek" i włączone do nowo utworzonej gminy Wapno już 1 lipca 1948, mimo że akt ich przeniesienia z gminy Czeszewo do gminy Damsławek nie został wtedy jeszcze wydany. Natomiast wymienienie ich w rozporządzeniu z 1949 roku (jako część "znoszonej" gminy Czeszewo) byłoby nieprawidłowe, skoro gromady te już od 9 miesięcy znajdowały się w gminie Wapno. Z kolei wymienienie gromady Wiśniewko, utworzonej dopiero w 1946, stanowi inny paradoks czteroletniego opóźnienia: nie mogła ona zostać przeniesiona do gminy Damasławek w 1945 roku skoro jeszcze nie istniała.

</doc>
<doc id="1511727" url="https://pl.wikipedia.org/wiki?curid=1511727" title="Stanisław Kuropatwa">
Stanisław Kuropatwa

Stanisław Kuropatwa herbu Jastrzębiec (zm. w 1520 roku) – kasztelan chełmski w 1496 roku, starosta chełmski w latach 1501-1502, starosta parczewski w latach 1484-1515, dworzanin królewski w 1485 roku. 
Jego ojcem był Jan Kuropatwa, (zm. 1462) - dworzanin królowej Zofii, podkomorzy lubuski, marszałek dworu królewskiego. Współdowódca zwycięskiej bitwy nad czeskim księciem na Śląsku w 1453 r.
Z jego siostrą ożenił się Piotr Myszkowski (ok. 1450-1505), wojewoda łęczycki. 
Stanisław ożenił się z córką Jana Kobylańskiego (zm. 1471) - starosty brzeskiego. 
Stanisław Kuropatwa uzyskał od króla Zygmunta Starego prawa miejskie dla Łańcuchowa. 
Jako starosta i kasztelan chełmski organizował obronę Chełma; w 1504 i w 
1519 r. przed napadem Tatarów. W 1504 r. udało mu się obronić Chełm, jednak po 15 latach, Tatarzy znowu napadli i złupili miasto, które otoczone było drewnianym ogrodzeniem. 
Po napadzie w 1519 roku, rozchorował się ciężko, przestał być kasztelanem chełmskim i po roku od tej napaści zmarł. 

</doc>
<doc id="1511736" url="https://pl.wikipedia.org/wiki?curid=1511736" title="U-69 (1940)">
U-69 (1940)

U-69 – niemiecki okręt podwodny "typu VII C" z okresu II wojny światowej. Okręt wszedł do służby w 1940.
Historia.
Zamówienie na pierwszy okręt podwodny typu "VII C" zostało złożone w stoczni Germaniawerft w Kilonii 30 maja 1938. Rozpoczęcie budowy okrętu miało miejsce 11 listopada 1939. Wodowanie nastąpiło 19 września 1940, wejście do służby 2 listopada 1940.
Po wejściu do służby wszedł w skład 7. Flotylli okrętów podwodnych, w ramach której stacjonował w Kilonii i Saint-Nazaire. Przez pierwsze miesiące służby wykorzystywany do treningu nowej załogi. Okręt zatonął podczas swojego jedenastego patrolu bojowego 17 lutego 1943. Ciężko uszkodzony przez brytyjskie bomby głębinowe, zmuszony do wynurzenia został staranowany przez niszczyciel HMS „Fame” i zatonął. Zginęła cała 46 osobowa załoga okrętu. Do czasu zatonięcia podczas 11 patroli bojowych zatopił 16 jednostek nieprzyjaciela o łącznym tonażu 67 500 BRT oraz uszkodził 2 jednostki o łącznym tonażu 10 332 BRT.
Pozycja zatopienia okrętu: 
Przebieg służby.
Dowódcy.
Jeśli nie podano inaczej wymieniony stopień, jest rangą pełnioną podczas sprawowania dowodzenia.

</doc>
<doc id="1511739" url="https://pl.wikipedia.org/wiki?curid=1511739" title="Olchowa (gmina)">
Olchowa (gmina)

Olchowa (od 1949 "Iwierzyce") – dawna gmina wiejska istniejąca w latach 1934-1948 w woj. krakowskim i rzeszowskim (dzisiejsze woj. małopolskie). Przed wojną siedzibą władz gminy była Olchowa, a po wojnie Iwierzyce.
Gmina zbiorowa Olchowa została utworzona 1 sierpnia 1934 roku w powiecie ropczyckim w woj. krakowskim z dotychczasowych jednostkowych gmin wiejskich: Będziemyśl, Bystrzyca, Iwierzyce, Klęczany, Nockowa, Olchowa, Sielec, Wiercany i Wiśniowa. 1 kwietnia 1937 roku powiat ropczycki został zniesiony, a z jego terytorium utworzono powiat dębicki.
Po wojnie gmina Olchowa (wraz z całym powiatem dębickim) weszła w skład nowo utworzonego woj. rzeszowskiego. 1 stycznia 1949 roku gmina została zniesiona, po czym z jej obszaru utworzono gminę Iwierzyce z siedzibą w Iwierzycach.

</doc>
<doc id="1511745" url="https://pl.wikipedia.org/wiki?curid=1511745" title="Paszczyna (gmina)">
Paszczyna (gmina)

Paszczyna (od 1949 "Brzeźnica") – dawna gmina wiejska istniejąca w latach 1934-1948 w woj. krakowskim i rzeszowskim (dzisiejsze województwo podkarpackie). Siedzibą władz gminy była Paszczyna.
Gmina zbiorowa Paszczyna została utworzona 1 sierpnia 1934 roku w powiecie ropczyckim w woj. krakowskim z dotychczasowych jednostkowych gmin wiejskich: Brzeźnica, Brzezówka, Lubzina, Paszczyna, Pustków, Sepnica i Skrzyszów. 1 kwietnia 1937 roku powiat ropczycki został zniesiony, a z jego terytorium utworzono powiat dębicki.
Po wojnie gmina Paszczyna (wraz z całym powiatem dębickim) weszła w skład nowo utworzonego woj. rzeszowskiego. 1 stycznia 1949 roku gmina została zniesiona, po czym z jej obszaru utworzono gminę Brzeźnica z siedzibą w Brzeźnicy.

</doc>
<doc id="1511747" url="https://pl.wikipedia.org/wiki?curid=1511747" title="Kompleks IV">
Kompleks IV



</doc>
<doc id="1511748" url="https://pl.wikipedia.org/wiki?curid=1511748" title="Parafia bł. Honorata Koźmińskiego w Białej Podlaskiej">
Parafia bł. Honorata Koźmińskiego w Białej Podlaskiej

Parafia bł. Honorata Koźmińskiego w Białej Podlaskiej – parafia rzymskokatolicka w Białej Podlaskiej.
Parafia obejmuje oprócz części Białej Podlaskiej także Rakowiska, Terebelę, Cicibór Mały oraz Cicibór Duży.
Parafia ma kościół filialny Matki Boskiej Częstochowskiej w Ciciborze Dużym.

</doc>
<doc id="1511750" url="https://pl.wikipedia.org/wiki?curid=1511750" title="Radiobiolog">
Radiobiolog



</doc>
<doc id="1511752" url="https://pl.wikipedia.org/wiki?curid=1511752" title="Tadashi Nakamura">
Tadashi Nakamura

 – japoński karateka, twórca stylu seidō-juku. W młodości ćwiczył kendo oraz style karate gōjū-ryū i kyokushin. Jego nauczycielem był Masutatsu Ōyama (10 dan).
Jest założycielem i prezydentem World Seido Karate Organization. Naukę karate rozpoczął w 1953 r. w wieku 11 lat. Swoje pierwsze doświadczenia zdobywał w stylu gōjū pod kierownictwem Kei Miyagi, syna twórcy stylu. W 1956 r. Tadashi Nakamura rozpoczął treningi u Masutatsu Ōyamy, twórcy kyokushin karate i w 1959 r. uzyskał stopień 1 dan. Był wtedy najmłodszym studentem kyokushin w Japonii, który uzyskał czarny pas.
W 1961 r. w wieku 19 lat zdobył pierwsze miejsce w otwartych mistrzostwach karate w Japonii. Rok później stał się bohaterem narodowym, nokautując mistrza tai kickboxingu w meczu, który miał wykazać, który naród ma skuteczniejszą sztukę walki.
W tamtych latach Nakamura rozpoczął pracę jako instruktor karate. W latach 1961-1965 pracował jako instruktor w Camp Zama – bazie wojskowej Stanów Zjednoczonych niedaleko Tokio.
Przez 3 lata był także trenerem drużyny Akademii Medycznej w Toho. Gdy uzyskał stopień 7 dan w kyokushin karate, został głównym jego instruktorem w kwaterze głównej (honbu) w Tokio. 15 października 1965 przeszedł pozytywnie test 100 kumite.
W 1966 r. Nakamura został wybrany przez Masutatsu Oyamę do reprezentowania kyokushin karate w USA. Przeprowadził się do Nowego Jorku i założył małe dojo w dzielnicy Brooklyn. W 1971 r. powołał organizację o nazwie North American Kyokushin Karate.
W 1976 r. Tadashi Nakamura zrezygnował z członkostwa w North American Kyokushin Karate i założył World Seido Karate Organization, w której uczy swojej filozofii karate. Słowo seidō oznacza drogę szczerości, uczciwości.

</doc>
<doc id="1511753" url="https://pl.wikipedia.org/wiki?curid=1511753" title="Straszęcin (gmina)">
Straszęcin (gmina)

Straszęcin (od 1949 "Żyraków") – dawna gmina wiejska istniejąca w latach 1934-1948 w woj. krakowskim i rzeszowskim (dzisiejsze woj. małopolskie). Siedzibą władz gminy był Straszęcin.
Gmina zbiorowa Straszęcin została utworzona 1 sierpnia 1934 roku w powiecie ropczyckim w woj. krakowskim z dotychczasowych jednostkowych gmin wiejskich: Bobrowa, Góra Motyczna, Grabiny, Korzeniów, Mokre, Nagoszyn, Straszęcin, Wiewiórka, Wola Wielka, Wola Żyrakowska, Zassów i Żyraków. 1 kwietnia 1937 roku powiat ropczycki został zniesiony, a z jego terytorium utworzono powiat dębicki.
Po wojnie gmina Straszęcin (wraz z całym powiatem dębickim) weszła w skład nowo utworzonego woj. rzeszowskiego. 1 stycznia 1949 roku gmina została zniesiona, po czym z jej obszaru utworzono gminę Żyraków z siedzibą w Żyrakowie.

</doc>
<doc id="1511755" url="https://pl.wikipedia.org/wiki?curid=1511755" title="Poradnik Inżyniera Elektryka">
Poradnik Inżyniera Elektryka

Poradnik Inżyniera Elektryka – kilkutomowa książka opracowana przez zespół specjalistów z różnych dziedzin. Kolejne wydania zostały opublikowane przez Wydawnictwa Naukowo-Techniczne w Warszawie.
"Poradnik" jest wydany w twardej okładce, w formacie A5, poszczególne tomy mają od 700 do 1400 stron.
Opracowanie przeznaczone jest dla inżynierów elektryków i skupia się głównie na zagadnieniach elektrotechnicznych i energetycznych – szczególnie ostatni tom z każdego wydania.
Wydanie pierwsze.
Wydanie pierwsze składało się z 4 tomów i ukazało się w latach 1974–1975. Żaden z tomów tego wydania nie posiada numeru ISBN.
Tom 1 pod tytułem Zagadnienia ogólnoelektryczne został opracowany pod redakcją naukową Stanisława Bolkowskiego i koordynacją tomu Tadeusza Kaczorka, pozostali autorzy: Stefan Bernas i inni.
Tom 2 pod tytułem Maszyny i napędy elektryczne, technika oświetlania został wydany w 1975 roku, koordynacja tomu Władysław Latek i Włodzimierz Moroz, autorzy: Andrzej Bytnar i inni.
Tom 3 pod tytułem Aparaty, przyrządy i urządzenia elektryczne został wydany w 1974, koordynacja tomu Władysław Latek, autorzy: Andrzej Au i inni.
Tom 4 pod tytułem Elektroenergetyka został wydany w 1975 roku, koordynacja tomu Stefan Knothe, autorzy: Tadeusz Bełdowski i inni.
Wydanie drugie.
Wydanie drugie ukazało się w latach 1996–1997 i zostało znacznie zmienione, z uwzględnieniem odpowiednich osiągnięć nauki i techniki. Wzięto również pod uwagę aktualne normy i akty prawne obowiązujące ówcześnie. Całe wydanie (wszystkie trzy tomy) otrzymało zbiorczy numer ; każdy tom otrzymał również dodatkowy niezależny numer ISBN.
Okładkę i stronę tytułową zaprojektował Paweł G. Rubaszewski. W przeciwieństwie do wydania pierwszego poszczególne tomy nie miały dodatkowych tytułów.
Wydanie drugie opracowano z inicjatywy Stowarzyszenia Elektryków Polskich na wniosek mgra inż. Zbigniewa Szymborskiego. Konspekt został opracowany przez zespół: prof. dr hab. Jerzy Kulczycki, dr inż. Jan Strzałka, dr inż. Tadeusz Sutkowski, pod kierunkiem prof. dra hab. inż. Władysława Wasiluka. Koordynatorem wszystkich tomów był Stefan Niestępski, a redaktorkami technicznymi: Barbara Chojnacka-Flisiuk i Irena Milewska-Burczykowa.
Tom 1.
Ukazał się w 1996 roku, 731 stron, numer , autorzy: Jan Witold Baran i inni.
Spis treści (skrócony):
Tom 2.
Ukazał się w 1997 roku, 691 stron, numer . Autorzy: Stanisław Bach i inni.
Spis treści (skrócony):
Tom 3.
Ukazał się w 1996 roku, 743 strony, numer . Autorzy: Jerzy Bąk i inni.
Spis treści (skrócony):
Wydanie trzecie.
Wydanie trzecie ukazało się w latach 2005–2007 i jest nieznacznie zmienioną wersją wydania drugiego. Projekt okładki jest bardzo podobny do wydania drugiego (zmieniono nieznacznie kształt i kolory napisów).
Największe zmiany wprowadzono w tomie 3 – rozdziały 7 (Systemy elektroenergetyczne) i 11 (Ochrona przeciwporażeniowa) zostały napisane od nowa. Uwzględniono aktualnie obowiązujące przepisy prawne i normy, w szczególności Unii Europejskiej.

</doc>
<doc id="1511759" url="https://pl.wikipedia.org/wiki?curid=1511759" title="Metalizer">
Metalizer

Metalizer – trzeci album studyjny wydany przez szwedzki zespół Sabaton 16 marca 2007 roku.
Lista utworów.
Opracowano na podstawie materiału źródłowego.
Na płycie, oprócz utworów z poprzedniego wydania, znalazły się również utwory bonusowe.
Twórcy.
Opracowano na podstawie materiału źródłowego. 

</doc>
<doc id="1511760" url="https://pl.wikipedia.org/wiki?curid=1511760" title="Eliasz (hospodar mołdawski)">
Eliasz (hospodar mołdawski)



</doc>
<doc id="1511761" url="https://pl.wikipedia.org/wiki?curid=1511761" title="Michał Bielczyk">
Michał Bielczyk

Michał Bielczyk (ur. 5 czerwca 1984 w Warszawie) – polski lekkoatleta, sprinter, olimpijczyk z Aten.
Życiorys.
Mistrz Polski w różnych kategoriach wiekowych, w tym m.in. Mistrz Polski Seniorów (bieg na 100 m, 2005). Na arenie międzynarodowej startował przede wszystkim jako członek polskiej sztafety 4 x 100 metrów, to w tej konkurencji awansował do finału (którego polska sztafeta nie ukończyła) Mistrzostwa Świata, (Osaka 2007). Jako członek sztafety 4 x 100 metrów pojechał na Igrzyska Olimpijskie (Ateny 2004) gdzie jednak ostatecznie nie wystąpił na bieżni.
Zawodnik AZS-AWF Warszawa jest synem wybitnych lekkoatletów : Zofii oraz Piotra.

</doc>
<doc id="1511763" url="https://pl.wikipedia.org/wiki?curid=1511763" title="U-100 (1940)">
U-100 (1940)

U-100 – niemiecki okręt podwodny typu "VII B" z okresu II wojny światowej. Okręt wszedł do służby w 1940.
Historia.
Zamówienie na kolejny okręt podwodny typu "VII B" zostało złożone w stoczni Germaniawerft w Kilonii 15 grudnia 1937. Rozpoczęcie budowy okrętu miało miejsce 22 maja 1939. Wodowanie nastąpiło 10 kwietnia 1940, wejście do służby 30 maja 1940. Jedynym dowódcą był "Kapitänleutnant" Joachim Schepke.
Po wejściu do służby wszedł w skład 7. Flotylli okrętów podwodnych, w ramach której stacjonował w Kilonii i Saint-Nazaire. Przez pierwsze miesiące służby wykorzystywany do treningu nowej załogi. Okręt zatonął podczas swojego szóstego patrolu bojowego 17 marca 1941. 
Ciężko uszkodzony przez brytyjskie niszczyciele HMS "Walker" i HMS "Vanoc" za pomocą bomb głębinowych, zmuszony do wynurzenia został staranowany przez "Vanoca" i zatonął. Zginęło 38 członków załogi, sześciu zdołało się uratować. Do czasu zatonięcia podczas swych sześciu patroli bojowych U-100 zdołał zatopić 26 jednostek nieprzyjaciela o łącznej wyporności 137 819 BRT.

</doc>
<doc id="1511764" url="https://pl.wikipedia.org/wiki?curid=1511764" title="Rejon barwinkowski">
Rejon barwinkowski

Rejon barwinkowski – rejon położony w południowo-wschodniej części obwodu charkowskiego Ukrainy.
Utworzony w 1923, ma powierzchnię 1365 km2 i liczy 20,3 tysiące mieszkańców. Siedzibą władz rejonowych jest Barwinkowe.
Na terenie rejonu znajduje się jedna miejska rada i 12 silskich rad, liczących w sumie 57 wsi i dwie osady.

</doc>
<doc id="1511766" url="https://pl.wikipedia.org/wiki?curid=1511766" title="Kolbuszowa Dolna (gmina)">
Kolbuszowa Dolna (gmina)

Kolbuszowa Dolna (od 1949 – "de facto" od 1944 – "Niwiska") – dawna gmina wiejska istniejąca w latach 1934–1948 ("de facto" 1934–1942) w woj. lwowskim i rzeszowskim (dzisiejsze woj. podkarpackie). Siedzibą władz gminy była Kolbuszowa Dolna.
Gmina zbiorowa Kolbuszowa Dolna została utworzona 1 sierpnia 1934 roku w powiecie kolbuszowskim w woj. lwowskim z dotychczasowych jednostkowych gmin wiejskich: Hucisko, Kolbuszowa Dolna, Kosowy, Niwiska, Nowa Wieś, Przyłęk, Siedlanka, Świerczów i Toporów.
Po wojnie gmina znalazła się w powiecie kolbuszowskim w nowo utworzonym woj. rzeszowskim. 1 stycznia 1949 roku gmina została zniesiona, po czym z jej obszaru utworzono gminę Niwiska z siedzibą w Niwiskach. De facto, gminę Kolbuszowa Dolna zniesiono już w 1942 roku, a gminę Niwiska utworzono w 1944 roku; podczas wojny (1942–44) obszar gminy wszedł w skład hitlerowskich obszarów specjalnych "Heeresgutsbezirk Truppenübungsplatz Süd Dęba" oraz "SS-Gutsbezirk Truppenübungsplatz Heidelager".

</doc>
<doc id="1511767" url="https://pl.wikipedia.org/wiki?curid=1511767" title="Albrecht IV Habsburg">
Albrecht IV Habsburg

Albrecht IV Habsburg (ur. 19 września 1377 w Wiedniu; zm. 14 września 1404 w Klosterneuburgu) – książę austriacki z dynastii Habsburgów.
Życiorys.
Albrecht IV był synem Albrechta III Habsburga i Beatrycze Hohenzollern. Po śmierci ojca, który nie wyraził zgody na podział ziem habsburskich Albrecht znalazł się w konflikcie z bratankami z linii styryjskiej, zwłaszcza z najstarszym Wilhelmem, który uważał, że jako najstarszy z rodu to on powinien rządzić. Konflikt miała załagodzić umowa z 1395. Na jej mocy wszyscy Habsburgowie mieli rządzić wspólnie. Jednak Wilhelm uważał się za współwładcę w Austrii odmawiając takiej pozycji Albrechtowi w Styrii, Karyntii i Krainie. Dopiero w 1404, niedługo przed śmiercią Albrechta, Wilhelm i jego bracia zrzekli się władzy w Austrii.
W 1390 Albrecht ożenił się z Joanną Zofią Bawarską. W 1398 odbył pielgrzymkę do Ziemi Świętej. Wspierał Zygmunta Luksemburskiego, który w 1403 skłonił sejm węgierski by zatwierdził Albrechta jako jego następcę.
Albrecht IV miał dwoje dzieci:

</doc>
<doc id="1511769" url="https://pl.wikipedia.org/wiki?curid=1511769" title="Słowikowie herbu Lis">
Słowikowie herbu Lis

Słowikowie herbu Lis – polski ród szlachecki, wywodzący się ze średniowiecznego rycerstwa. 
Zachowane do dnia dzisiejszego wzmianki o rodzie to:
W pierwszej połowie XVI wieku ród Słowików, nabył od rodu Januszowskich wieś Siegród. Od tej pory nabywca dóbr Kaspar Słowik herbu Lis, używał zamiennie również nazwiska Caspar z Sigrodu i Sławikowa, lub niemieckiego odpowiednika nazwiska Caspar von Siegroth und Schlawickau.

</doc>
<doc id="1511771" url="https://pl.wikipedia.org/wiki?curid=1511771" title="Parafia Przemienienia Pańskiego w Horbowie">
Parafia Przemienienia Pańskiego w Horbowie

Parafia Przemienienia Pańskiego w Horbowie – parafia rzymskokatolicka w Horbowie.
Parafia rzymskokatolicka została założona przed 1516, skasowana w 1866. Przez lata w Horbowie funkcjonowały równolegle parafie i świątynie dwóch obrządków: łacińskiego i bizantyjskiego. Dzisiejszy drewniany kościół parafialny pw. Przemienienia Pańskiego został zbudowany jako cerkiew prawosławna w 1905 roku w miejscu wcześniejszych świątyń obrządku wschodniego (prawosławnej i unickich). W czasie I wojny światowej świątynia została uszkodzona, a w 1923 przejęta przez rzymskich katolików i wyremontowana. Najcenniejszym przedmiotem kultu jest znajdujący się w ołtarzu głównym obraz (ikona) Matki Bożej, który według tradycji został namalowany przed 1516 r. i do kasaty parafii łacińskiej znajdował się w kościele. Odnaleziony w katedrze lubelskiej 27 kwietnia 1924 uroczyście powrócił do Horbowa.
Terytorium parafii obejmuje Horbów, Horbów-Kolonię, Kłodę Dużą, Kłodę Małą, Lachówkę Dużą, Lachówkę Małą oraz Zalesie.

</doc>
<doc id="1511772" url="https://pl.wikipedia.org/wiki?curid=1511772" title="Remigijus Ačas">
Remigijus Ačas

Remigijus Ačas (ur. 27 grudnia 1962 w Retowie) – litewski polityk, przedsiębiorca, poseł na Sejm Republiki Litewskiej.
Życiorys.
W 1986 ukończył studia z zakresu inżynierii mechanicznej na Litewskim Uniwersytecie Rolniczym. W 2006 został absolwentem prawa i zarządzania na Uniwersytecie Michała Römera w Wilnie. Do 1991 pracował na różnych stanowiskach w przedsiębiorstwach technicznych i remontowych, później przez dwa lata był zastępcą dyrektora firmy dostawczej w Rosieniach. Od 1993 do 2002 zajmował kierownicze stanowiska w spółkach prawa handlowego.
Od 2000 należał do Litewskiego Związku Liberałów, z którego odszedł w 2002 wraz z Rolandasem Paksasem, współtworząc nowe ugrupowanie – Partię Liberalno-Demokratyczną (od 2006 działającej pod nazwą Porządek i Sprawiedliwość), w której nieprzerwanie zajmuje stanowisko wiceprezesa. Gdy założyciel LDP został prezydentem Litwy, Remigijus Ačas pełnił przez rok funkcję jego doradcy.
W 2004 uzyskał mandat poselski, był m.in. wiceprzewodniczącym klubu parlamentarnego swojego ugrupowania. W wyborach parlamentarnych w 2008 ponownie został posłem (z listy partyjnej). Złożył mandat w 2011 w związku z powołaniem na urząd mera rejonu rosieńskiego. Zrezygnował z tej funkcji, powracając w 2012 do Sejmu.

</doc>
<doc id="1511773" url="https://pl.wikipedia.org/wiki?curid=1511773" title="Remigijus Acas">
Remigijus Acas



</doc>
<doc id="1511775" url="https://pl.wikipedia.org/wiki?curid=1511775" title="Rejon błyzniukiwski">
Rejon błyzniukiwski

Rejon błyzniukiwski – rejon położony w południowej części obwodu charkowskiego Ukrainy.
Utworzony w 1923, ma powierzchnię 1380 km2 i liczy 18 tysięcy mieszkańców. Siedzibą władz rejonowych są Błyzniuki.
Na terenie rejonu znajduje się 1 osiedlowa rada i 19 silskich rad, liczących w sumie 95 wsi i 2 osady.

</doc>
<doc id="1511776" url="https://pl.wikipedia.org/wiki?curid=1511776" title="Małopole (gmina)">
Małopole (gmina)

Małopole (od 1949 "Dąbrówka") – dawna gmina wiejska istniejąca do 1948 roku w woj. warszawskim (dzisiejsze woj. mazowieckie). Nazwa gminy pochodzi od wsi Małopole, lecz siedzibą władz gminy była Dąbrówka.
W okresie międzywojennym gmina Małopole należała do powiatu radzymińskiego w woj. warszawskim. Po wojnie gmina zachowała przynależność administracyjną. 1 stycznia 1949 roku gmina została zniesiona, po czym z jej obszaru utworzono gminę Dąbrówka z siedzibą w Dąbrówce.

</doc>
<doc id="1511782" url="https://pl.wikipedia.org/wiki?curid=1511782" title="Dmochy-Glinki (gmina)">
Dmochy-Glinki (gmina)

Dmochy-Glinki (od 1949 "Czyżew") – dawna gmina wiejska istniejąca do 1948 roku w woj. białostockim (dzisiejsze woj. mazowieckie). Nazwa gminy pochodzi od wsi Dmochy-Glinki, lecz siedzibą gminy był Czyżew.
Historia.
Za czasów Królestwa Polskiego gmina Dmochy-Glinki należała do powiatu ostrowskiego w guberni łomżyńskiej. do gminy przyłączono pozbawiony praw miejskich Czyżew.
Na początku okresu międzywojennego gmina Dmochy-Glinki należała do powiatu ostrowskiego w woj. białostockim. 
1 stycznia 1926 od gminy Dmochy-Glinki odłączono wieś Siennica-Święchy, włączając ją do gminy Szepietowo w powiecie wysokomazowieckim. 1 października 1927 roku całą gminę Dmochy-Glinki przyłączono do powiatu wysokomazowieckiego w tymże województwie.
Po wojnie gmina zachowała przynależność administracyjną. 1 stycznia 1949 roku gmina została zniesiona, po czym z jej obszaru utworzono gminę Czyżew z siedzibą w Czyżewie. 
Demografia i geografia.
Pod koniec XIX w. gmina "Dmochy-Glinki" posiadała powierzchnię 14 492 morgów, w tym 7706 morgów "wybornej pszennej gleby i dobrych łąk nad Broczyskiem i Siennicą". Lasów, pastwisk i nieużytków łącznie 500 morgów. Liczyła 6212 mieszkańców (3100 kobiet i 3112 mężczyzn).
W tym samym czasie "Słownik geograficzny" wymienia: 

</doc>
<doc id="1511783" url="https://pl.wikipedia.org/wiki?curid=1511783" title="Rejon bogoduchowski">
Rejon bogoduchowski

Rejon bogoduchowski – rejon położony w północno-zachodniej części obwodu charkowskiego Ukrainy.
Utworzony w 1923, ma powierzchnię 1160 km2 i liczy około 38 tysięcy mieszkańców. Siedzibą władz rejonowych jest Bogoduchów.
Na terenie rejonu znajduje się 1 miejska rada, 2 osiedlowe rady i 20 silskich rad, liczących w sumie 64 wsi i 11 osad.

</doc>
<doc id="1511786" url="https://pl.wikipedia.org/wiki?curid=1511786" title="Joanna Zofia Bawarska">
Joanna Zofia Bawarska

Joanna Zofia Bawarska (ur. ok. 1373 w Monachium, zm. 17 października 1410 w Wiedniu) – księżna austriacka.
Joanna była córką Albrechta I Bawarskiego i Małgorzaty, córki Ludwika I brzeskiego. 24 kwietnia 1390 w Wiedniu poślubiła Albrechta IV Habsburga. Joanna Zofia i Albrecht IV mieli dwoje dzieci:

</doc>
<doc id="1511788" url="https://pl.wikipedia.org/wiki?curid=1511788" title="Matelot">
Matelot



</doc>
<doc id="1511789" url="https://pl.wikipedia.org/wiki?curid=1511789" title="Prowincja Vĩnh Phúc">
Prowincja Vĩnh Phúc

Vĩnh Phúc – prowincja Wietnamu, znajdująca się w północnej części kraju, w Regionie Delty Rzeki Czerwonej.
Podział administracyjny.
W skład prowincji Vĩnh Phúc wchodzi sześć dystryktów oraz dwa miasta.

</doc>
<doc id="1511790" url="https://pl.wikipedia.org/wiki?curid=1511790" title="Vinh Phuc">
Vinh Phuc



</doc>
<doc id="1511794" url="https://pl.wikipedia.org/wiki?curid=1511794" title="Barania Kotlina">
Barania Kotlina

Barania Kotlina (słow. "Barania kotlina") – górne piętro Doliny Dzikiej w słowackich Tatrach Wysokich, położone na wysokości od ok. 2150 m do 2250 n.p.m. Leży u stóp wschodniej ściany Baranich Rogów, południowych urwisk Papirusowych Turni, a także w sąsiedztwie południowych ścian Czarnego Szczytu. Od niższych partii Doliny Dzikiej Barania Kotlina odcięta jest Wyżnimi Dzikimi Spadami (skalistym wałem pokrytym rumowiskiem). Od wschodu Barania Kotlina graniczy z innym górnym piętrem Doliny Zielonej Kieżmarskiej, Miedzianą Kotliną. Kotliny oddziela od siebie północno-wschodni filar Małego Durnego Szczytu. Od południa nad kotliną góruje południowo-wschodnia grań Wyżniego Baraniego Zwornika, oddzielająca ją od Baraniego Ogrodu w Dolinie Pięciu Stawów Spiskich.
Barania Kotlina jest niedostępna dla turystów. Przebiega przez nią jedynie nieznakowana ścieżka ze schroniska nad Zielonym Stawem na Baranią Przełęcz.

</doc>
<doc id="1511795" url="https://pl.wikipedia.org/wiki?curid=1511795" title="John Jarvis (karateka)">
John Jarvis (karateka)

John Jarvis (ur. 1947), nowozelandzki karateka, posiadacz stopnia 5 DAN w Karate Gōjū-ryū. W 1967 zaliczył test 100 kumite. Jego pierwszym trenerem był Steve Arneil, później był m.in. uczniem Gogena Yamaguchi. Obecnie jest instruktorem i sędzią Okinawa Gōjū-ryū Karate.
Jest autorem trzech książek poświęconych karate:

</doc>
<doc id="1511796" url="https://pl.wikipedia.org/wiki?curid=1511796" title="Prowincja Tuyên Quang">
Prowincja Tuyên Quang

Tuyên Quang – prowincja Wietnamu, znajdująca się w północnej części kraju, w Regionie Północno-Wschodnim.
Podział administracyjny.
W skład prowincji Tuyên Quang wchodzi pięć dystryktów oraz jedno miasto.

</doc>
<doc id="1511798" url="https://pl.wikipedia.org/wiki?curid=1511798" title="Granat Skarżysko">
Granat Skarżysko



</doc>
<doc id="1511799" url="https://pl.wikipedia.org/wiki?curid=1511799" title="Związki chelatowe">
Związki chelatowe



</doc>
<doc id="1511802" url="https://pl.wikipedia.org/wiki?curid=1511802" title="Emsbüren">
Emsbüren

Emsbüren - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Emsland.
Geografia.
Gmina Emsbüren położona jest nad rzeką Ems, na południe od miasta Lingen (Ems).
Dzielnice.
Miejscowości należące do gminy:

</doc>
<doc id="1511803" url="https://pl.wikipedia.org/wiki?curid=1511803" title="Emsburen">
Emsburen



</doc>
<doc id="1511804" url="https://pl.wikipedia.org/wiki?curid=1511804" title="Prowincja Trà Vinh">
Prowincja Trà Vinh

Trà Vinh – prowincja Wietnamu, znajdująca się w południowej części kraju, w Regionie Delty Mekongu.
Podział administracyjny.
W skład prowincji Trà Vinh wchodzi siedem dystryktów oraz jedno miasto.

</doc>
<doc id="1511805" url="https://pl.wikipedia.org/wiki?curid=1511805" title="Emsbueren">
Emsbueren



</doc>
<doc id="1511808" url="https://pl.wikipedia.org/wiki?curid=1511808" title="Haikouella">
Haikouella

Haikouella – żyjący w kambrze strunowiec morski, którego szczątki znane są z dolnokambryjskiej formacji Qiongzhusi w powiecie Chengjiang (prowincja Junnan, Chiny).
Wykazuje wyraźne podobieństwa do "Yunnanozoon lividum". Posiadała jednak również szereg innych cech, jak np. serce, prawdopodobnie brzuszną i grzbietową aortę, tętnice skrzelowe, szpary skrzelowe, wyraźnie zaznaczony ogon, relatywnie duży mózg, pień nerwowy oraz głowę z prawdopodobnie bocznie rozmieszczonymi oczami.
"Haikouella" ze względu na swoją budowę i czas występowania była blisko spokrewniona z przodkiem wszystkich kręgowców.

</doc>
<doc id="1511811" url="https://pl.wikipedia.org/wiki?curid=1511811" title="Piotr II (hospodar mołdawski)">
Piotr II (hospodar mołdawski)

Piotr II (rum. "Petru al II-lea"; zm. 1449) – hospodar Mołdawii w latach 1444–1445, 1447 i 1448–1449 z rodu Muszatowiczów.
Był synem hospodara Aleksandra Dobrego. W 1444 wystąpił przeciwko swemu bratu Stefanowi II i został przez niego dopuszczony do współrządów, jednak już wkrótce został przez niego pokonany i odsunięty. Powrócił na tron na krótko w 1447, a następnie – wspomagany przez Jana Hunyadego, którego siostrę poślubił – w 1448. Rewanżem za pomoc Hunyadego w odzyskaniu tronu było oddanie Węgrom ważnego portu Kilia, kluczowego w handlu czarnomorskim, którego szlaki przebiegały przez Mołdawię. Rok później został odsunięty z tronu za sprawą Polaków popierających Aleksandra II (bratanka Stefana, syna Eliasza I).

</doc>
<doc id="1511813" url="https://pl.wikipedia.org/wiki?curid=1511813" title="Chotynin (gmina)">
Chotynin (gmina)

Chotynin – dawna gmina wiejska istniejąca do 1948 roku w woj. łódzkim. Siedzibą władz gminy był Chotynin.
Za Królestwa Polskiego obszary te należały do gminy Bolesławiec w powiecie wieluńskim w guberni kaliskiej. 31 maja 1870 "do gminy Bolesławiec" przyłączono pozbawiony praw miejskich Bolesławiec.
W 1915 roku niemieckie władze okupacyjne wprowadziły administrację cywilną w Królestwie Polskim i przekształciły osadę Bolesławiec w dotychczasowej Bolesławiec w miasto (a więc w granicach gminy Bolesławiec sprzed włączeniem do niej Bolesławca w 1870), liczące w 1916 roku 1706 mieszkańców, natomiast pozostały obszar gminy przekształcono w nową wiejską gminę Chotynin (4738 mieszkańców w 1916 roku). Gmina Chotynin miała skomplikowany i bardzo specyficzny kształt: jej obszar był przegrodzony trzykrotnie obszarem dużo mniejszego Bolesławiec, składającego się z trzech bardzo wąskich pasm i jednej małej eksklawy.
Po odzyskaniu niepodległości władze polskie nie uznały jednak formalnie Bolesławca za miasto 7 lutego 1919, a utworzoną przez Niemców jednostkę miejską przekształcono w gminę wiejską Bolesławiec w powiecie wieluńskim w woj. łódzkim, zachowując w ten sposób jej odrebność względem gminy Chotynin, która w 1921 roku liczyła 4694 mieszkańców.
Po wojnie gmina zachowała przynależność administracyjną. 1 stycznia 1949 roku zniesiono gminę Chotynin, a jej obszar włączono do gminy Bolesławiec; w praktyce oznaczała to, że gmina Chotynin została ponownie połączona z Bolesławcem w obszar przybliżony do okupacyjnej (i obecnej) gminy Bolesławiec.

</doc>
<doc id="1511815" url="https://pl.wikipedia.org/wiki?curid=1511815" title="Alarm wibracyjny">
Alarm wibracyjny

Alarm wibracyjny (potocznie wibrator) – rodzaj alarmu stosowanego w telefonach komórkowych, pagerach czy też zegarkach elektronicznych. Zazwyczaj stanowi on uzupełnienie sygnału dzwonka. Stosuje się go głównie wtedy, gdy użytkownik nie jest w stanie usłyszeć sygnału dzwonka ze względu na otaczający hałas czy też wadę słuchu lub wtedy, gdy chce on być powiadamiany w dyskretny sposób.
Alarm wibracyjny realizuje się za pomocą małego silnika elektrycznego z zamontowanym mimośrodowo na jego osi obciążeniem, w wyniku czego w trakcie pracy silnik oscyluje wokół przesuniętego środka ciężkości.

</doc>
<doc id="1511820" url="https://pl.wikipedia.org/wiki?curid=1511820" title="Roman II (hospodar mołdawski)">
Roman II (hospodar mołdawski)

Roman II (rum. "Roman al II-lea"; zm. 1448) – hospodar Mołdawii w latach 1447–1448 z rodu Muszatowiczów.
Był synem hospodara Eliasza I, usuniętego z tronu i oślepionego przez swego brata Stefana II. W 1447 zdołał pomścić ojca – z pomocą polską (był kuzynem Kazimierza Jagiellończyka) zaatakował Stefana, od południa wsparty przez siły wołoskie, Stefan został wzięty do niewoli przez Wołochów i zabity. Roman objął tron mołdawski, jednak już rok później został zeń usunięty przez innego stryja, Piotra II, wspieranego przez Jana Hunyadego. Uciekł do Kołomyi, wkrótce potem zmarł.

</doc>
<doc id="1511824" url="https://pl.wikipedia.org/wiki?curid=1511824" title="Ulica Mennicza we Wrocławiu">
Ulica Mennicza we Wrocławiu

Ulica Mennicza – jedna z ulic na dawnych peryferiach Starego Miasta we Wrocławiu, w pasie pomiędzy dawną Fosą Wewnętrzną a Fosą Zewnętrzną miasta. Nosiła w 1403 r. łac. nazwę "Parua platea" („Mała”), potem w 1416 r. niem. "groschin gasse" („Zaułek Groszowy”), w rezultacie później "Kleine Groschengasse" („Mały Zaułek Groszowy”) w odróżnieniu od "Große Groschengasse" („Wielki Zaułek Groszowy”, południowego odcinka dzisiejszej ulicy Widok prostopadłej do Menniczej). Łączy ulicę Wierzbową ("Weidenstraße") na wschodzie z ulicą Świdnicką ("Schweidnitzer Straße") na zachodzie i liczy około 360 metrów długości.
Odcinek Menniczej pomiędzy ul. Wierzbową a Widok odróżniany był od odcinka między Widok a ul. Świdnicką; ten drugi („zewnętrzny”, między Świdnicką a dzisiejszą Menniczą nr 4) zwany był do 1818 r. "Wanzergässel", tj. uliczką Pluskwią.
Północna strona ulicy Menniczej przylegała niegdyś do ogrodów posesji ulokowanych wzdłuż ulicy Słodowej (niem. "Hummereistraße"; dziś nieistniejąca, jej linia włączona jest w ciąg wewnętrznej obwodnicy miasta) biegnącej wzdłuż Fosy Wewnętrznej, na jej zewnętrznym brzegu. Na posesjach tych znajdowały się głównie różnorodne drewniane zabudowania gospodarcze, m.in. słodownie (stąd powojenna nazwa ulicy Słodowej).
Okolice skrzyżowania "Große Groschengasse" (dzisiejszej ul. Widok) i "Kleine Groschengasse" (Menniczej) w czasie epidemii dżumy w 1525 określane były nazwą "Sieh dich für!" („Uważaj!”); nazwa ta w późniejszych latach przeniosła się na całą "Große Groschengasse"
Wybudowana w średniowieczu pomiędzy ul. Słodową a Menniczą „Słodownia Pańska” ("Herren Malzhof"), przebudowana około roku 1565, zakupiona przez miasto od hrabiego Hieronima Rozdrażewskiego funkcjonowała tu do roku 1904, kiedy zaprzestano w niej produkcji słodu. Budynek przetrwał kolejne lata, w tym oblężenie "Festung Breslau", aż w 1970 r. strawił go pożar. Zachowały się tylko obie ściany szczytowe i część ścian zewnętrznych. Przez następne prawie cztery dziesięciolecia ruina, podparta stemplami, groziła zawaleniem, ale przetrwała. Miasto zamierzało zlokalizować w odrestaurowanym budynku pomieszczenia Konserwatora Zabytków, ale koncepcja ta – z braku funduszy – upadła w roku 2003. Słodownię wystawiono na przetarg, który w 2005 wygrała firma deweloperska, planująca zaadaptować ją na hotel. Po przeprowadzeniu prac archeologicznych roboty budowlane ruszyły w 2007 r. i zakończyły się w 2009 r. Od listopada 2009 r. odrestaurowanym budynku mieści się hotel butikowy „"The Granary"”.
W pobliżu skrzyżowania Menniczej z Wierzbową ("Weidenstraße"), na miejscu starych zabudowań słodowni i spichlerzy, a później koszar ("Karmeliter-Kaserne"), 30 czerwca 1891 r. uruchomiona została pierwsza we Wrocławiu elektrownia firmy Siemens &amp; Halske. Początkowo trzy maszyny parowe o mocy 250 KM napędzały po dwie prądnice prądu stałego o mocy 81 kW każda. Dodatkowo w elektrowni znajdowały się akumulatory o pojemności 1010 Ah. Prąd o napięciu 110 V rozprowadzany był w promieniu ok. 1,2 km wokół elektrowni, a łączna długość sieci wynosiła 34 km. Już po czterech latach, w 1895, moc elektrowni zwiększono z 486 do 1456 kW. W roku 1909, z braku możliwości rozbudowy elektrowni, przekształcono ją w podstację przetwarzającą prąd przemienny na prąd stały. Dziś budynek dawnej elektrowni eksploatowany jest przez firmę „EnergiaPro”, która ma tam swój Oddział Maszyn i Urządzeń.
Na południowej pierzei ulicy Menniczej, na parcelach nr 12-15, znajdują się zabudowania Łaźni Miejskiej, wybudowanej tu w 1897.
Kwartał ulic Menniczej, Wierzbowej ("Weidenstr."), Teatralnej ("Zwinger Str.") i Strażackiej ("Wehner Str.") – naprzeciw elektrowni – zajmowały w przeszłości koszary Wehnera ("Wehner-Kaserne"), wybudowane w 1765 na miejscu istniejących tu wcześniej dwóch budynków mieszkalnych, już od 1744 wykorzystywanych jako koszary. Budynek ten w formie czworoboku zbliżonego do kwadratu mieścił ponad sześciuset żołnierzy w 98 pomieszczeniach. Koszary Wehnera zakupiło w 1866 miasto i od 1872 do końca II wojny światowej wykorzystywało jako główną remizę straży pożarnej. Budynki dawnych koszar w znacznej części uległy zniszczeniu podczas oblężenia miasta w 1945, a ich ruiny usunięto ostatecznie w 1960. Na tym samym miejscu znajduje się obecnie także, tak jak przed wojną, remiza strażacka, Jednostka Ratowniczo-Gaśnicza nr 1.

</doc>
<doc id="1511829" url="https://pl.wikipedia.org/wiki?curid=1511829" title="Zbór ewangelicko-augsburski w Wierzchucinie">
Zbór ewangelicko-augsburski w Wierzchucinie

Zbór ewangelicko-augsburski w Wierzchucinie – dawna parafia Kościoła Ewangelicko-Unijnego, obecnie filiał Wierzchucino Parafii Ewangelicko-Augsburskiej Gdańsk-Gdynia-Sopot w Sopocie, w diecezji pomorsko-wielkopolskiej.
W miejsce pierwszej dziewiętnastowiecznej świątyni z muru pruskiego, w 1882 r. zbudowano ceglany kościół neogotycki. Po 1945 r. był opuszczony i zniszczeniu uległo wyposażenie. Odzyskany dzięki staraniom ks. seniora Edwarda Dietza, został na nowo poświęcony 10 września 1961 r. Przeniesiono wówczas do niego zabytkowe wyposażenie z nieczynnego kościoła w Janowicach. Częściowo zachował się zabytkowy cmentarz. Obecnie w filiale odprawiane są sporadycznie nabożeństwa domowe.

</doc>
<doc id="1511835" url="https://pl.wikipedia.org/wiki?curid=1511835" title="Geeste (gmina)">
Geeste (gmina)

Geeste - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Emsland.
Geografia.
Gmina Geeste położona jest między rzeką Ems, a Kanałem Dortmund-Ems, na południe od miasta Meppen.

</doc>
<doc id="1511836" url="https://pl.wikipedia.org/wiki?curid=1511836" title="Parafia św. Michała Archanioła w Witulinie">
Parafia św. Michała Archanioła w Witulinie

Parafia św. Michała Archanioła w Witulinie – parafia rzymskokatolicka w Witulinie.
Drewniany kościół parafialny pw. św. Michała Archanioła został zbudowany w 1741 r. – początkowo był cerkwią unicką, od 1874 r. – cerkwią prawosławną. W 1919 zrewindykowany na rzecz Kościoła rzymskokatolickiego. Od roku 1928 pełni funkcję kościoła parafialnego.
Terytorium parafii obejmuje Witulin oraz Witulin-Kolonię.

</doc>
<doc id="1511837" url="https://pl.wikipedia.org/wiki?curid=1511837" title="Haselunne">
Haselunne



</doc>
<doc id="1511840" url="https://pl.wikipedia.org/wiki?curid=1511840" title="Haseluenne">
Haseluenne



</doc>
<doc id="1511845" url="https://pl.wikipedia.org/wiki?curid=1511845" title="Citroën HY">
Citroën HY



</doc>
<doc id="1511851" url="https://pl.wikipedia.org/wiki?curid=1511851" title="Prokocim (gmina)">
Prokocim (gmina)

Prokocim – dawna gmina wiejska istniejąca w latach 1934–1941 w woj. krakowskim (dzisiejsze woj. małopolskie). Siedzibą władz gminy był Prokocim (obecnie część dzielnicy Bieżanów-Prokocim w Krakowie).
Gmina zbiorowa Prokocim została utworzona 1 sierpnia 1934 roku w powiecie krakowskim w woj. krakowskim z dotychczasowej jednostkowej gminy wiejskiej Prokocim. Składała się z jednej miejscowości, przez co nie została podzielona na gromady.
1 czerwca 1941, podczas okupacji hitlerowskiej, gmina została zniesiona, wchodząc w skład Krakowa; włączenie do Krakowa administracja polska zatwierdziła dopiero 18 stycznia 1948, z mocą obowiązującą wstecz od 18 stycznia 1945.

</doc>
<doc id="1511855" url="https://pl.wikipedia.org/wiki?curid=1511855" title="Citroën H Van">
Citroën H Van



</doc>
<doc id="1511856" url="https://pl.wikipedia.org/wiki?curid=1511856" title="Parafia św. Michała Archanioła w Woskrzenicach Dużych">
Parafia św. Michała Archanioła w Woskrzenicach Dużych

Parafia św. Michała Archanioła w Woskrzenicach Dużych – parafia rzymskokatolicka w Woskrzenicach.
Terytorium parafii obejmuje Woskrzenice Duże, Woskrzenice Małe, Husinkę oraz Kaliłów.

</doc>
<doc id="1511861" url="https://pl.wikipedia.org/wiki?curid=1511861" title="Wola Duchacka (gmina)">
Wola Duchacka (gmina)

Wola Duchacka – dawna gmina wiejska istniejąca w latach 1934–1941 w woj. krakowskim (dzisiejsze woj. małopolskie). Siedzibą władz gminy była Wola Duchacka (obecnie część dzielnicy Podgórze Duchackie w Krakowie).
Gmina zbiorowa Wola Duchacka została utworzona 1 sierpnia 1934 roku w powiecie krakowskim w woj. krakowskim z dotychczasowej jednostkowej gminy wiejskiej Wola Duchacka. Składała się z jednej miejscowości, przez co nie została podzielona na gromady.
1 czerwca 1941, podczas okupacji hitlerowskiej, gmina została zniesiona, wchodząc w skład Krakowa; włączenie do Krakowa administracja polska zatwierdziła dopiero 18 stycznia 1948, z mocą obowiązującą wstecz od 18 stycznia 1945.

</doc>
<doc id="1511864" url="https://pl.wikipedia.org/wiki?curid=1511864" title="Matelot (zespół muzyczny)">
Matelot (zespół muzyczny)

Matelot – polska grupa folk rockowa wykonująca muzykę autorską inspirowaną folkiem celtyckim, grająca również szanty.

</doc>
<doc id="1511869" url="https://pl.wikipedia.org/wiki?curid=1511869" title="Protokoły routowalne">
Protokoły routowalne



</doc>
<doc id="1511872" url="https://pl.wikipedia.org/wiki?curid=1511872" title="Narodziny obłędu">
Narodziny obłędu

Narodziny obłędu (tytuł oryg. "First Born") – amerykański dreszczowiec filmowy z 2007 roku. W roli głównej wystąpiła Elisabeth Shue.
Zarys fabuły.
Młoda para, Laura i Steven, wprowadza się do willi za miastem. Wkrótce kobieta rodzi dziecko, piękną Jessikę. Następnie jednak zaczyna popadać w stopniowy obłęd. W domu pojawia się opiekunka do dziecka, a Laura zaczyna podejrzewać, że przybyła chce zamordować jej córkę.

</doc>
<doc id="1511878" url="https://pl.wikipedia.org/wiki?curid=1511878" title="Stanisław Dowigałło">
Stanisław Dowigałło



</doc>
<doc id="1511885" url="https://pl.wikipedia.org/wiki?curid=1511885" title="Szkoła Podoficerów Zawodowych Służby Weterynaryjnej">
Szkoła Podoficerów Zawodowych Służby Weterynaryjnej

Szkoła Podoficerów Zawodowych Służby Weterynaryjnej – szkoła podoficerska służby weterynaryjnej Wojska Polskiego II RP.
Utworzenie szkoły.
W latach 1926-1928 funkcjonowały:
Minister spraw wojskowych rozkazem nr B.Og.Org. 300 Org. z dniem 1 lutego 1928 roku zlikwidował Centralną Wojskową Szkołę Podkowniczą oraz okręgowe szkoły służby weterynaryjnej, a w ich miejsce utworzył Szkołę Podoficerów Zawodowych Służby Weterynaryjnej w Warszawie. 
Z dniem 1 lutego 1937 szkoła została połączona z Wojskową Pracownią Weterynaryjną w Centrum Wyszkolenia i Badań Weterynaryjnych.
Organizacja szkoły.
Na czele szkoły stał komendant (sztabowy oficer lekarz weterynarii), któremu podlegały:
Kierownik kliniki szkolnej był jednocześnie kierownikiem kursu podoficerów weterynaryjnych, natomiast kierownik kuźni szkolnej – kierownikiem kursu majstrów podkuwaczy. Wszyscy oficerowie szkoły byli jednocześnie wykładowcami.

</doc>
<doc id="1511893" url="https://pl.wikipedia.org/wiki?curid=1511893" title="Kleniewo (gmina)">
Kleniewo (gmina)

Kleniewo (od 1948 "Bielsk") - dawna gmina wiejska istniejąca do 1948 roku w woj. warszawskim (dzisiejsze woj. mazowieckie). Nazwa gminy pochodzi od wsi Kleniewo, lecz siedzibą gminy był Bielsk.
Za Królestwa Polskiego gmina należała do powiatu płockiego w guberni płockiej. 13 stycznia 1870 do gminy przyłączono pozbawiony praw miejskich Bielsk.
W okresie międzywojennym gmina Kleniewo należała do powiatu płockiego w woj. warszawskim.
Po wojnie gmina zachowała przynależność administracyjną. 6 sierpnia 1948 roku gmina została zniesiona, po czym z jej obszaru utworzono gminę Bielsk z siedzibą w Bielsku.

</doc>
<doc id="1511895" url="https://pl.wikipedia.org/wiki?curid=1511895" title="Paulo Madeira">
Paulo Madeira

Paulo Madeira, właśc. Paulo Sérgio Braga Madeira (ur. 6 września 1970 w Luandzie) – portugalski piłkarz grający na pozycji środkowego obrońcy.
Kariera klubowa.
Paulo Madeira urodził się w stolicy Angoli, Luandzie, jednak karierę piłkarską rozpoczął już w Portugalii, do której wyemigrował z rodzicami. Pierwszym klubem tego piłkarza w karierze była lizbońska SL Benfica. W 1989 roku stał się członkiem pierwszej drużyny, prowadzonej wówczas przez trenera Svena-Görana Erikssona, a w 1990 roku wywalczył z nią wicemistrzostwo Portugalii. Natomiast w 1991 roku jako rezerwowy zawodnik został z nią mistrzem kraju. W sezonie 1991/1992 był podstawowym zawodnikiem „Orłów”, którzy ponownie zajęli 2. miejsce w portugalskiej lidze. Jednak już w sezonie 1992/1993 stracił miejsce w składzie (kolejne 2. miejsce w rozgrywkach ligowych oraz zdobyty Puchar Portugalii), a na następny został wypożyczony do CS Marítimo. Latem 1994 powrócił do Benfiki, w której grał przez rok.
W 1995 roku Paulo Madeira został zawodnikiem innego klubu z Lizbony, CF Os Belenenses. Po dwóch latach wrócił jednak na Estádio da Luz i ponownie zaczął występować w Benfice. W 1998 roku wywalczył z nią swoje kolejne wicemistrzostwo Portugalii, jednak w kolejnych sezonach nie osiągał z tym klubem większych sukcesów. Łącznie do 2002 roku rozegrał dla niego 175 meczów ligowych i zdobył 3 gole.
Na początku 2003 roku Paulo Madeira wyjechał do brazylijskiego Fluminense Football Club z Rio de Janeiro. Po rozegraniu 20 spotkań w lidze brazylijskiej wrócił do Portugalii i do lata 2004 był piłkarzem Estreli Amadora. W jej barwach zakończył piłkarską karierę.
Kariera reprezentacyjna.
W reprezentacji Portugalii Paulo Madeira zadebiutował 20 lutego 1991 roku w wygranym 5:0 meczu eliminacji do Euro 92 z Maltą. W 1996 roku został powołany do kadry na ten turniej i pełnił na nim rolę rezerwowego obrońcy nie rozgrywając żadnego spotkania na tym turnieju. Ostatni mecz w kadrze narodowej rozegrał w 1999 roku, a łącznie rozegrał w niej 24 spotkania i zdobył 3 gole.

</doc>
<doc id="1511896" url="https://pl.wikipedia.org/wiki?curid=1511896" title="Howard Collins">
Howard Collins

Howard Collins (ur. 1949 w Mountain Ash) - brytyjski karateka, posiadacz stopnia mistrzowskiego 7 DAN w karate Kyokushin oraz tytułu shihan, członek Komitetu Technicznego Europejskiej Organizacji Karate.
W 1972 roku przeszedł test 100 kumite.

</doc>
<doc id="1511897" url="https://pl.wikipedia.org/wiki?curid=1511897" title="Święcice (gmina w województwie warszawskim)">
Święcice (gmina w województwie warszawskim)

Święcice (od 1948 "Mała Wieś") – dawna gmina wiejska istniejąca do 1948 roku w woj. warszawskim (dzisiejsze woj. mazowieckie). Nazwa gminy pochodzi od wsi Święcice, lecz siedzibą gminy było Wilkanowo.
W okresie międzywojennym gmina Święcice należała do powiatu płockiego w woj. warszawskim.
Po wojnie gmina zachowała przynależność administracyjną. 6 sierpnia 1948 roku gmina została zniesiona, po czym z jej obszaru utworzono gminę Mała Wieś z siedzibą w Małej Wsi.

</doc>
<doc id="1511901" url="https://pl.wikipedia.org/wiki?curid=1511901" title="Luszawa (gmina)">
Luszawa (gmina)

Luszawa (do 1877 "Ostrówek"; od 1948 "Leszkowice") – dawna gmina wiejska istniejąca do 1948 roku w woj. lubelskim (dzisiejsze woj. lubelskie). Siedzibą gminy była Luszawa, a następnie Leszkowice.
Gmina powstała za Królestwa Polskiego w powiecie lubartowskim w guberni lubelskiej w 1877 roku u z obszaru zniesionej gminy Ostrówek (w 1877 figuruje już nazwa "gmina Luszawa").
W okresie powojennym gmina Luszawa należała do powiatu lubartowskiego w woj. lubelskim.
20 grudnia 1948 roku gmina została zniesiona, po czym z jej obszaru utworzono gminę Leszkowice z siedzibą w Leszkowicach.

</doc>
<doc id="1511904" url="https://pl.wikipedia.org/wiki?curid=1511904" title="Wielkie (gmina)">
Wielkie (gmina)

Wielkie (od 1948 "Abramów") – dawna gmina wiejska istniejąca do 1948 roku w woj. lubelskim (dzisiejsze woj. mazowieckie). Początkowo siedzibą gminy była wieś Wielkie, a po wojnie Abramów.
W okresie powojennym gmina Wielkie należała do powiatu lubartowskiego w woj. lubelskim.
20 grudnia 1948 roku gmina została zniesiona, po czym z jej obszaru utworzono gminę Abramów z siedzibą w Abramowie.

</doc>
<doc id="1511905" url="https://pl.wikipedia.org/wiki?curid=1511905" title="GCB">
GCB



</doc>
<doc id="1511913" url="https://pl.wikipedia.org/wiki?curid=1511913" title="GCIE">
GCIE



</doc>
<doc id="1511914" url="https://pl.wikipedia.org/wiki?curid=1511914" title="GCVO">
GCVO



</doc>
<doc id="1511918" url="https://pl.wikipedia.org/wiki?curid=1511918" title="Śliwiec pierzasty">
Śliwiec pierzasty

Śliwiec pierzasty, rozpestlin ("Spondias pinnata") — gatunek drzewa z rodziny nanerczowatych. Występuje w Chinach, Indiach, na Półwyspie Malajskim, w Indonezji (Jawa).
Zastosowanie.
Owoce są jadalne. Z drzewa pozyskuje się żywicę amara.

</doc>
<doc id="1511919" url="https://pl.wikipedia.org/wiki?curid=1511919" title="Spondias pinnata">
Spondias pinnata



</doc>
<doc id="1511921" url="https://pl.wikipedia.org/wiki?curid=1511921" title="Rhede (Ems)">
Rhede (Ems)

Rhede (Ems) - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Emsland.
Geografia.
Gmina Rhede (Ems) położona jest nad rzeką Ems, bezpośrednio przy granicy z Holandią.

</doc>
<doc id="1511922" url="https://pl.wikipedia.org/wiki?curid=1511922" title="Związek Subregionu Zachodniego">
Związek Subregionu Zachodniego

Związek Gmin i Powiatów Subregionu Zachodniego Województwa Śląskiego – stowarzyszenie 28 jednostek administracyjnych województwa śląskiego tj. 3 powiatów, 3 miast na prawach powiatu oraz 22 gmin. Obszar Związku Subregionu Zachodniego częściowo pokrywa się z jednostką statystyczną poziomu NUTS 3 (standardu Unii Europejskiej) zwaną podregionem rybnickim. Istnienie podregionów jest wykorzystywane m.in. dla dystrybucji Funduszy Strukturalnych Unii Europejskiej.
Związek formalnie funkcjonuje od maja 2002 roku.
Według danych przedstawionych w Strategii Rozwoju Województwa Śląskiego, obszar gmin należących do związku zamieszkuje 643,5 tysiąca osób.
Siedziba stowarzyszenia znajduje się w Rybniku przy ul. J. i F. Białych 7.
Naczelnymi zadaniem związku w momencie jego utworzenia, była realizacja następujących inwestycji:
Przewodniczący zarządu związku:

</doc>
<doc id="1511923" url="https://pl.wikipedia.org/wiki?curid=1511923" title="John Jarvis">
John Jarvis



</doc>
<doc id="1511925" url="https://pl.wikipedia.org/wiki?curid=1511925" title="Linia kolejowa nr 201">
Linia kolejowa nr 201

Linia kolejowa nr 201 Nowa Wieś Wielka – Gdynia Port – pierwszorzędna (na odcinku do km 33,000 magistralna), częściowo zelektryfikowana, jedno- i dwutorowa linia kolejowa w północnej Polsce, łącząca Nową Wieś Wielką ze stacją towarową Gdynia Port przez Bydgoszcz Leśną, Wierzchucin, Lipową Tucholską, Kościerzynę, Somonino i Gdynię. Linia położona jest w granicach województw kujawsko-pomorskiego i pomorskiego na obszarze działania PKP PLK Zakładu Linii Kolejowych w Gdańsku. Na całej długości wyposażona jest w elektromagnesy SHP.
Linia kolejowa nr 201 jest częścią Magistrali Węglowej, jednej z głównych inwestycji w infrastrukturę II RP. Jest linią znaczenia państwowego. Linia ta zapewniała połączenie z portem w Gdyni z pominięciem Wolnego Miasta Gdańska, przez co ułatwiała eksport węgla kamiennego, wcześniej mocno utrudniany przez władze WM Gdańska. W wyniku zmiany granic w 1939 linia ta straciła na znaczeniu, przez co stała się linią lokalną, która w razie problemów na odcinku Tczew – Gdańsk – Gdynia jest wykorzystywana jako objazd.
Przebieg.
Linia kolejowa nr 201 rozpoczyna się w miejscowości Nowa Wieś Wielka, gdzie rozgałęziają się północne odnogi Magistrali Węglowej, a następnie biegnie niemalże południkowo na północ, gdzie dociera do wschodnich przedmieść Bydgoszczy. Po dotarciu do linii kolejowej nr 18, łączącej Kutno z Piłą przez Toruń i Bydgoszcz, skręca na zachód, po czym obie linie biegną albo równolegle (linia nr 201 obsługuje stacje towarowe) albo tymi samymi torami. Pomiędzy Bydgoszczą Leśną a Rynkowem linia nr 201 skręca na północny wschód, gdzie do Maksymilianowa ma wspólny przebieg z linią kolejową nr 131 (Magistralą Węglową). W Maksymilianowie odbija na północ, skąd ponownie biegnie południkowo aż do Kościerzyny. W Kościerzynie linia skręca na północny wschód w kierunku Gdyni, omijając przeszkody terenowe (np. jeziora). Odchylenia od prostej są największe w samej Gdyni.
Na odcinku pomiędzy Gdańskiem Osową a Gdynią Główną ze względu na trudny profil linia została zbudowana od razu jako dwutorowa. Drugim odcinkiem dwutorowym jest położony w węźle bydgoskim odcinek Nowa Wieś Wielka – Maksymilianowo, gdzie drugi tor został dobudowany w 1942.
Linia biegnie kolejno przez powiaty bydgoski, Bydgoszcz, bydgoski, świecki, tucholski, chojnicki, kościerski, kartuski, Gdańsk i Gdynię. Węglówka biegnie przez następujące mezoregiony: Równina Inowrocławska, Kotlina Toruńska, Wysoczyzna Świecka, Bory Tucholskie, Pojezierze Kaszubskie oraz Pobrzeże Kaszubskie.
Historia.
Przed budową Magistrali Węglowej.
Linia kolejowa nr 201 jest północnym fragmentem międzywojennej Magistrali Węglowej, która łączyła Śląsk z Portem w Gdyni omijając terytorium Wolnego Miasta Gdańsk. Przeznaczenie linii spowodowało między innymi ominięcie w odległości kilkudziesięciu kilometrów Łodzi. Jedynym dużym miastem przez jakie przechodziła ta linia była Bydgoszcz, jednakże i w tym przypadku magistrala biegnie przez położoną peryferyjnie wschodnią część miasta.
Jedynym wykorzystanym odcinkiem istniejącej wcześniej linii kolejowej był krótki odcinek linii kolejowej Kościerzyna – Kartuzy, a dokładniej 13,5 km odcinek pomiędzy Gołubiem Kaszubskim a Somoninem, otwarty 14 listopada 1901&lt;ref name="ŚK1/2002"&gt;&lt;/ref&gt;. Dodatkowo tuż po I wojnie światowej powstały odcinki omijające Wolne Miasto Gdańsk łączące Kokoszki z Gdynią. Jednakże wielki pośpiech, w którym powstały te linie, spowodował, że nadawały się one jedynie do ruchu lokalnego i wojskowego.
Plany.
W 1920 polski rząd ustalił ogólny zarys głównych tras transportowych w Polsce. Za priorytet uznano połączenie zagłębi górniczych z Warszawą, Gdańskiem, Hrubieszowem i Koninem. Projekt ten, będący tylko ogólnym zarysem, stał się bazą dla projektów szczegółowych, które powstały w latach 1926–1928.
Ze względu na wrogą postawę władz Gdańska wobec Polski i trudności związanych z eksploatacją portu w Gdańsku, 23 września 1922 Sejm uchwalił decyzję o budowie portu w Gdyni, a dokładniej na terenach pomiędzy wsiami Oksywie i Gdynia. Problemem w eksploatacji portu był jednak brak dojazdu koleją bez konieczności przejazdu przez terytorium WMG. Dodatkowym impulsem do budowy magistrali ułatwiającej eksport drogą morską była wojna celna między Polską a Niemcami. Polska posiadała wówczas dużą nadprodukcję węgla w stosunku do własnych potrzeb oraz możliwości wyeksportowania go do państw sąsiadujących innych niż Niemcy. Kolejnym powodem, dla którego ta magistrala była istotna, była możliwość tranzytu, szczególnie z Czechosłowacji, która nie miała dostępu do żadnego morza, ale również Rumunii i Bułgarii, dla których dostęp do Bałtyku był lepszy niż w kierowanie eksportu przez Morze Czarne lub Jugosławię.
Budowa.
7 października 1925 Rada Ministrów wydała rozporządzenie o wywłaszczeniu nieruchomości potrzebnych do budowy kolei Bydgoszcz-Gdynia. Linia była budowana początkowo przez państwo, jednakże wszystkie mosty i przepusty były budowane przez prywatne firmy, które musiały wygrać przetarg na całym około 20 km odcinku. Umowy z prywatnymi firmami były podpisywane w latach 1927–1929, już podczas budowy linii.
Pierwszym odcinkiem linii nr 201, zbudowanym jako Magistrala Węglowa, była obwodnica Bydgoszczy pomiędzy Bydgoszczą Wschód a Maksymilianowem. Linia ta, otwarta 15 maja 1928, pozwalała na przejazd od strony Torunia w kierunku Tczewa bez konieczności zmiany czoła pociągu na stacji Bydgoszcz Główna.
Drugim w kolejności odcinkiem było połączenie Bąka z Kościerzyną. Otwarcie tej linii nastąpiło 15 października 1928, jednakże przejezdność została zapewniona już 1 listopada 1926. Linia ta miała dwa zadania: z jednej strony pozwalała na dowóz materiałów budowlanych, z drugiej skracała drogę pomiędzy Tczewem a Kościerzyną, gdyż nie wymagała dojazdu do granicznej stacji Chojnice. Linia ta na odcinku dojazdowym pomiędzy Czerskiem a Bąkiem wykorzystywała nasypy nieukończonej linii łączącej Czersk ("Ostbahn") z Gdańskiem&lt;ref name="ŚK8/2001"&gt;&lt;/ref&gt;, a w przyszłości miała być częścią magistrali łączącej Gdańsk z Poznaniem. Odcinek Czersk – Bąk miał być wjazdem na magistralę w kierunku północnym z Chojnic (Niemiec) i Tczewa (Prus Wschodnich).
Kryzys gospodarczy spowodował, że państwo nie dysponowało wystarczającymi środkami na dokończenie inwestycji. Dodatkowo trzeba było wygospodarować środki na remont linii już istniejących. Aby ratować inwestycje zastanawiano się między innymi nad sprzedażą akcji Banku Polskiego, co spotkało się ze sprzeciwem rządu. W 1930 znacznie spadły dochody PKP, stąd latem rząd, działając pod presją, rozpoczął negocjacje z inwestorami z Francji, którzy w związku wieloletnimi kontaktami politycznymi pomiędzy Francją a Polską zdecydowali się na dokończenie linii z własnych środków w zamian za koncesję na przewozy tą linią. Dodatkowo wśród założycieli Francusko-Polskiego Towarzystwa Kolejowego znajdował się koncern „Schneider et Co”, który wchodził w skład konsorcjum budującego port w Gdyni i mającego swoje udziały w kopalniach i hutach na Śląsku. Francusko-Polskie Towarzystwo Kolejowe miało 8 mln franków francuskiego i 7 mln franków polskiego kapitału. Dodatkowo wyemitowano obligacje w celu pokrycia pozostałych kosztów budowy.
9 listopada 1930 otwarto całą linię pomiędzy Bydgoszczą a Gdynią. Dodatkowo skorygowano istniejące wcześniej odcinki pomiędzy Kościerzyną a Gołubiem (linia Kościerzyna – Kartuzy) i Osową (obecnie Gdańsk Osowa) a Gdynią (obecnie Gdynia Główna, linia Gdynia – Kokoszki). 21 grudnia otwarto odcinek pomiędzy Nową Wsią Wielką a Bydgoszczą Wschodnią, co spowodowało domknięcie całej linii ze Śląska do Gdyni. Za stacją Gdynia linia ta wchodziła w bocznicę portową, która początkowo nie była częścią linii 201. Mimo że linia była już eksploatowana, ostatnie prace wykończeniowe prowadzone były jeszcze do jesieni 1933, natomiast prace nad infrastrukturą towarzyszącą trwały jeszcze w kolejnym roku. Podczas budowy wprowadzono zmiany w projekcie spowodowane potrzebami miejscowej ludności. Między innymi 22 maja 1932 oddano do użytku przystanki Babidół (ob. Babi Dół) oraz Żukowo Wschodnie. Na wyżej wymienionych stacjach powstały również dworce mające odprawę bagażową&lt;ref name="ŚK5/2012"&gt;&lt;/ref&gt;.
W dwudziestoleciu międzywojennym po magistrali węglowej poruszały się przede wszystkim pociągi towarowe. Pociągi pasażerskie (dalekobieżne) kierowane były przez Tczew i Wolne Miasto Gdańsk. Jedyne pociągi pasażerskie poruszające się po linii 201 to kilka par lokalnych pociągów osobowych obsługujących głównie węzeł kościerski, jedna para pociągów osobowych dalekobieżnych Gdynia – Katowice obsługiwana przez parowóz Ok22&lt;ref name="ŚK12/2009"&gt;&lt;/ref&gt; oraz, przez krótki okres, pociąg pospieszny Lwów – Gdynia&lt;ref name="ŚK3/2010"&gt;&lt;/ref&gt;.
II wojna światowa.
25 sierpnia 1939 kolej została zmilitaryzowana, a w nocy z 31 sierpnia na 1 września wszedł w życie wojenny rozkład jazdy. Na północnym odcinku magistrali działał III improwizowany pociąg pancerny Obrony Wybrzeża „Smok Kaszubski”. Wraz z wkroczeniem Wehrmachtu Niemcy zajęli wszystkie obiekty kolejowe oraz tabor, a linia została administracyjnie przydzielona do "Reichsbahndirektion Danzig". Linia 201 została mocno uszkodzona w wyniku kampanii wrześniowej, jednakże ze względu na istotną rolę w gospodarce Rzeszy została odbudowana już w 1940. Ze względu na korzystniejsze warunki na linii Bydgoszcz – Tczew – Gdańsk, północna część magistrali (czyli linia 201) została zdegradowana do linii drugorzędnej, przez co nie była modernizowana podczas wojny (oprócz odcinka Nowa Wieś Wielka – Bydgoszcz Wschód). W marcu 1945 linia kolejowa przejęta została przez administrację polską; ostatni fragment (Gdynia) został wyzwolony 26 marca.
Odbudowa powojenna.
Już po przejęciu władzy na Pomorzu przez polską administrację rozpoczęły się prace związane z odbudową zniszczonej infrastruktury. Cała linia została przydzielona do DOKP w Gdańsku, która została podzielona na strefy odpowiedzialne za odbudowę na swoim terenie. Linią nr 201 zajmowały się jednostki Bydgoszcz, Gdynia i Kościerzyna. Problemem okazała się jednak umowa koncesyjna, która dawała Francusko-Polskiemu Towarzystwu Kolejowemu koncesję do 1975. Władze komunistyczne, chcąc wykazać prawną ciągłość państwa, zmuszone były respektować te umowy; z drugiej strony komunistom nie na rękę była kontrola bardzo ważnej linii kolejowej przez prywatny i do tego zachodni kapitał. Władze PKP robiły wszystko, by zniechęcić Francuzów do roszczeń, dodatkowo starały się jak najszybciej wypowiedzieć umowę nie naruszając przy tym jej warunków. Ostatecznie umowę udało się wypowiedzieć dopiero 10 maja 1947. 1 lipca 1949 odwołano militaryzację kolei, przez co przywrócono, w miarę możliwości, jej normalną pracę. W tym samym czasie przywrócono przejezdność linii. 15 lutego 1948 niedaleko posterunku Krykulec (obecnie na terenie miasta Gdynia) zdarzył się wypadek. Pociąg towarowy prowadzony lokomotywą Ty246, prowadzony przez niedoświadczonego, nie zaznajomionego ze szlakiem maszynistę, na skutek wyczerpania powietrza w hamulcach wjechał na tył innego pociągu niszcząc 16 wagonów. Usunięcie skutków wypadku trwało ok. 4 dni, a szacowano szkody wyniosły 9 mln zł. W następstwie wypadku w 1949 pomiędzy Osową a Gdynią zostały wybudowane tory łapankowe według projektu inż. Köpcke. Odbudowa linii zakończyła się w 1953.
1953–1990.
Po odbudowie rola linii początkowo rosła ze względu na przeciążenie odcinka Tczew – Gdańsk. Ruch tranzytowy w latach 50. zaczął jednak maleć, z drugiej strony wzrósł jednak ruch lokalny związany z rozwojem lokalnego przemysłu w powiecie kościerskim oraz ościennych. W latach 60. dość szybko rozwijał się ruch pasażerski, szczególnie na odcinku Kościerzyna – Gdynia. W 1960 pomiędzy tymi miastami jeździło 9 par pociągów, natomiast w 1963 już 13, co było najwyższym wynikiem na tej trasie.
W późnych latach 50., oprócz kończącej się odbudowy, ważnym czynnikiem była elektryfikacja linii, szczególnie magistralnych i podmiejskich. Trakcja elektryczna była tańsza i mniej kłopotliwa w eksploatacji, stąd w miarę możliwości przekierowywano pociągi na linie zelektryfikowane. W 1969 została zelektryfikowana trasa Bydgoszcz – Tczew – Gdańsk, co spowodowało, iż zaczęły być tam przekierowywane pociągi tranzytowe.
15 czerwca 1969 o 15:40 na jednotorowym szlaku pomiędzy Kościerzyną a Skorzewem zdarzył się wypadek. Zderzyły się czołowo skład towarowy prowadzony lokomotywą Ty246-84 ze składem osobowym prowadzonym lokomotywą Ok1-279. W katastrofie zginęło 7 osób, a 14 zostało rannych. Był to najtragiczniejszy wypadek w historii lokomotyw Ty246&lt;ref name="ŚK4/1998"&gt;&lt;/ref&gt;.
W 1978 PKP zapowiadały szybkie wycofanie parowozów z ruchu pasażerskiego oraz z ruchu towarowego na liniach o trudnym profilu w Północnej DOKP. W 1978 na terenie całej dyrekcji było 13 sprawnych parowozów, głównie obsługujących manewry. Ostra zima 1978/1979 spowodowała jednak powrót parowozów&lt;ref name="ŚK7/2012"&gt;&lt;/ref&gt;.
W latach 80. dokonano remontu linii, który jednak nie był połączony z żadną modernizacją urządzeń SRK, które pochodziły z czasów II wojny światowej.
Po 1990.
Po 1989 zmiana systemu gospodarczego spowodowała znaczne zmniejszenie przewozów węgla kamiennego, w związku z czym linia 201 nie była już potrzebna do przyjmowania nadwyżek ruchu. 30 sierpnia 1990 przejechał przez Kościerzynę ostatni planowy pociąg pospieszny relacji Gdynia – Wrocław. Linia ta od 1991 służyła wyłącznie niewielkim przewozom towarowym do Gdyni oraz na trasie Chojnice – Bydgoszcz. Dodatkowo rzadko pojawiały się pociągi z przekroczoną skrajnią. Lokalny ruch pasażerski w zasadzie się nie zmienił.
1 kwietnia 1991 zlikwidowano parowozownię w Kościerzynie, a wraz z nią zakończyła się obsługa planowych pociągów w trakcji parowej. Jednakże już pod koniec lat 80. parowozy z kościerskiej parowozowni obsługiwały głównie linie boczne oraz sporadycznie pociągi towarowe. Pozostawiono jedynie parowozy obsługujące pociągi turystyczne (retro).
W 1992 w relacji Kościerzyna – Gdynia pojawiły się pierwsze szynobusy serii SA101, które okazały się wówczas za małe i wkrótce zostały przeniesione na linie o mniejszych potokach podróżnych, w okolicę Czerska i Chojnic. Dwa lata później na tej trasie pojawiła się seria SA102, będąca rozwinięciem SA101, jednak i ona została wycofana z tej linii w 2000&lt;ref name="KMID2/2006"&gt;&lt;/ref&gt;.
Na 1993 rok zaplanowana była elektryfikacja odcinka Kościerzyna – Gdynia, która ze względu na przemiany ustrojowe nie została jednak zrealizowana&lt;ref name="ŚK12/2000"&gt;&lt;/ref&gt;.
24 września 1998 na trasie Gdańsk Osowa – Gdynia Główna odbyły się jazdy pokazowe niemieckiego spalinowego zespołu trakcyjnego VT644 TALENT&lt;ref name="ŚK6/1998"&gt;&lt;/ref&gt;.
W dniach 22-27 marca 1999 zmodernizowano układ torowy stacji Żukowo Wschodnie. Z tego powodu nastąpiła przerwa w ruchu pociągów na odcinku Borkowo-Rębiechowo, natomiast w relacji Kościerzyna-Borkowo i Rębiechowo-Gdynia Główna pociągi jeździły wahadłowo&lt;ref name="ŚK4/1999"&gt;&lt;/ref&gt;.
1 grudnia 1999 została zamknięta stacja kolejowa Wieżyca. Ramiona semaforów zostały opuszczone, nastawnie zabarykadowane, a rozjazdy przełączone na sterowanie ręczne. Od tego czasu stacja została zdegradowana do przystanku osobowego&lt;ref name="ŚK2/2000"&gt;&lt;/ref&gt;.
2 kwietnia 2000 zamknięty został dla ruchu pasażerskiego (osobowego) odcinek Nowa Wieś Wielka – Bydgoszcz Wschód, latem jednak jeździł tędy jeszcze wakacyjny pociąg Katowice – Słupsk.
Na linii pomiędzy Kościerzyną a Gdynią testowana była Pesa 214M. Pojazd ten pomiędzy Kościerzyną a Skorzewem uzyskał prędkość 130 km/h&lt;ref name="ŚK7/2002"&gt;&lt;/ref&gt;.
Od 9 lipca 2001, w czasie powodzi w Gdańsku, cały ruch pasażerski do/z Trójmiasta został przekierowywany przez Wierzchucin/Tczew i Kościerzynę. Ze względu na duży ruch i niską przepustowość linii pociągi towarowe obsługujące port w Gdyni formowane były w jak najcięższe składy na stacji Zajączkowo Tczewskie. Po kilku dniach przywrócona została przejezdność jednego toru pomiędzy Gdańskiem i Tczewem, w związku z czym pociągi pasażerskie wróciły na tradycyjne trasy&lt;ref name="ŚK8/2001II"&gt;&lt;/ref&gt;&lt;ref name="ŚK8/2001III"&gt;&lt;/ref&gt;.
W marcu 2002, z powodu remontu wiaduktu nad ulicą Grunwaldzką w Bydgoszczy, poprowadzono objazdy południowym odcinkiem węglówki. Jeździło tędy kilkanaście par pociągów pasażerskich, w tym ekspres "Piast" z Wrocławia do Gdyni.
W 2006 uruchomiony został wakacyjny pociąg pospieszny "Bory Tucholskie" z Warszawy Wschodniej do Kołobrzegu. Pociąg ten przejeżdżał przez magistralę węglową na odcinku Maksymilianowo – Wierzchucin bez zatrzymywania się na żadnej stacji na tej linii. Połączenie to było najdłuższą trasą realizowaną przez PKP Intercity trakcją spalinową&lt;ref name="KMID2/2006b"&gt;&lt;/ref&gt;. Rozkład 2008/2009 aż do rozkładu 2015/2016 był ostatnim, w którym pojawił się na tej trasie pociąg pospieszny&lt;ref name="SRJP2008/09"&gt;&lt;/ref&gt;&lt;ref name="SRJP2009/10"&gt;&lt;/ref&gt;.
9 grudnia 2007 na torach województwa kujawsko-pomorskiego zadebiutował prywatny przewoźnik Arriva PCC. Początkowo na linii 201 pociągi Arrivy jeździły na trasach Bydgoszcz – Wierzchucin (i dalej do Chojnic) oraz Laskowice Pomorskie – Czersk (na linii 201 odcinek Wierzchucin – Lipowa Tucholska&lt;ref name="ŚK8/2008"&gt;&lt;/ref&gt;).
W 2008, w ramach modernizacji linii Warszawa – Gdynia przed Mistrzostwami Europy w piłce nożnej, zmodernizowany został dworzec oraz perony stacji Gdynia Główna&lt;ref name="ŚK8/2008b"&gt;&lt;/ref&gt;. W ramach tego remontu zmodernizowano głowicę stacji od strony Kościerzyny&lt;ref name="KMID8/2008"&gt;&lt;/ref&gt;.
Od marca do końca czerwca 2010, ze względu na remont linii kolejowej pomiędzy Pszczółkami a Pruszczem Gdańskim, na linię 201 przekierowany został cały ruch towarowy z kierunku południowego do trójmiejskich portów. Ze względu na niską przepustowość trasy pomiędzy Bąkiem a Maksymilianowem ruch został podzielony i skierowany na trasy Bydgoszcz – Bąk – Kościerzyna – Gdynia i Tczew – Czersk – Bąk – Kościerzyna – Gdynia&lt;ref name="KMID1/2011"&gt;&lt;/ref&gt;.
11 listopada 2010 Newag Nowy Sącz przekazał województwu pomorskiemu dwa dwuczłonowe SZT SA137. Do końca roku zostały jeszcze przekazane kolejne 3 z 4 kupionych przez województwo pojazdów trójczłonowych SA138, a czwarty z nich pojawił się na początku 2011. Pojazdy te zostały kupione ze środków Regionalnego Programu Operacyjnego dla województwa pomorskiego na lata 2007–2013 i przypisane zostały do obsługi połączeń Kościerzyna – Gdynia – Kościerzyna i Gdynia – Hel – Gdynia. Pojazdy te wyparły stosowane dotychczas pojazdy wyprodukowane przez bydgoską PESĘ&lt;ref name="ŚK5/2011"&gt;&lt;/ref&gt;.
W czerwcu 2011, w związku z pracami torowymi na linii kolejowej nr 9, zmniejszyła się jej przepustowość. Z tego powodu po raz kolejny czasowo większość ruchu towarowego do portu w Gdyni przekierowana została na linię nr 201&lt;ref name="ŚK7/2011"&gt;&lt;/ref&gt;. Pociągi przewoźnika PKP Cargo na trasie objazdowej prowadzone są przez ostatnie dwusuwowe lokomotywy ST44, czasem wspomagane przez lokomotywy SM42. Zakończenie objazdów było planowane na koniec roku&lt;ref name="ŚK8/2011"&gt;&lt;/ref&gt;. 29 czerwca 2011 tuż przed mostem na Wierzycy wykoleił się pociąg towarowy relacji Gdynia Port – Lublin; uszkodzeniu uległo 300 metrów toru oraz jedno z przęseł mostu. Szlak pomiędzy Kościerzyną a Bąkiem musiał z tego powodu zostać zamknięty. Wymusiło to dodatkowy objazd przez Lipusz – Chojnice, co spowodowało jeszcze większe problemy i zmniejszenie przepustowości połączenia obsługującego port w Gdyni&lt;ref name="ŚK8/2011II"&gt;&lt;/ref&gt;.
5 października 2011 podpisano umowę z firmą Salcef Costruzioni Edili E Ferroviarie na pierwszy etap rewitalizacji linii nr 201 na odcinku Kościerzyna – Gdynia. 27 maja 2014 PKP PLK podpisały z konsorcjum firm na czele z Rubau Polska umowę na drugi etap rewitalizacji tego odcinka.
W latach 2012-2015 zmodernizowano odcinek Kościerzyna-Gdynia. Modernizacja obejmowała wymianę nawierzchni, budowę nowych peronów i wymianę rozjazdów. W wyniku modernizacji prędkość została podniesiona do 120 km/h; wcześniej obowiązywała szybkość od 60 km/h do 100 km/h.
13 grudnia 2015 obsługę połączeń osobowych na odcinku Gdynia Główna – Kościerzyna przejęła PKP Szybka Kolej Miejska w Trójmieście.
31 grudnia 2015 spółka PKP PLK ogłosiła przetarg na naprawę bieżącą odcinka Maksymilianowo – Wierzchucin. W wyniku prac remontowych (wykonanych w sierpniu 2016) prędkość dla SZT i pociągów pasażerskich została podniesiona ze 100 km/h do 120 km/h, a dla pociągów towarowych z 60 km/h do 80 km/h.
W marcu 2016 roku spółka PKP PLK ogłosiła przetarg na rewitalizację będącego w złym stanie technicznym toru nr 2 linii 201 na odcinku Nowa Wieś Wielka – Maksymilianowo. Zamówienie obejmie kompleksową wymianę nawierzchni torowej w torze nr 2, kompleksową wymianę sieci trakcyjnej i likwidację nieużywanych peronów przystanków Prądocin i Bydgoszcz Żółwin oraz peronów stacji Bydgoszcz Emilianowo. Celem prac remontowych jest podniesienie prędkości drogowej do 100 km/h dla pociągów towarowych. Prace na obwodnicy towarowej Bydgoszczy rozpoczęły się w listopadzie 2016. Oprócz tych robót planowane są także prace remontowe, obejmujące elektryfikację odcinka Maksymilianowo – Gdynia Główna oraz dobudowę posterunków eksploatacyjnych i drugiego toru na najbardziej obciążonych ruchem kolejowym odcinkach. Rewitalizacja jest finansowana z Programu Operacyjnego Infrastruktura i Środowisko.
22 września 2016 Pomorska Kolej Metropolitalna podpisała z konsorcjum firm Budimex i Ferrovial Agroman umowę na budowę 2 nowych przystanków na linii nr 201: Gdynia Karwiny i Gdynia Stadion. 10 grudnia 2017 na tychże przystankach zaczęły zatrzymywać się rozkładowe pociągi.
9 maja 2017 podpisano umowę na kolejny etap prac modernizacyjnych na odcinku Nowa Wieś Wielka – Maksymilianowo. 25 września 2017 PKP PLK podpisały ze spółką Egis Poland umowę na opracowanie dokumentacji projektowej na dobudowę drugiego toru pomiędzy Gdańskiem Osową a Kościerzyną oraz elektryfikację odcinka Kościerzyna – Gdynia.
W 2018 postanowiono, że Egis Poland oraz WYG International zaprojektują trzeci tor na odcinku Gdańsk Osowa - Gdynia Główna.
9 listopada 2018 PKP PLK podpisały z firmą MGGP umowę na wykonanie dokumentacji projektowej przebudowy i elektryfikacji linii na odcinku Maksymilianowo – Kościerzyna. Wartość kontraktu to niemal 22,1 mln zł netto. Zakładany czas realizacji umowy wynosił 19 miesięcy. Jak wówczas przewidywano, prace budowlane miały być realizowane w latach 2020-2023. Zamówiony projekt przewiduje budowę 53 km drugiego toru między Maksymilianowem a Zaroślem, elektryfikację ponad 103 km linii oraz modernizację 142 obiektów inżynieryjnych, co umożliwi skrócenie czasu przejazdu na trasie Bydgoszcz - Kościerzyna o 15 min. Zakłada się, że prędkość pociągów pasażerskich osiągnie 140 km/h, a towarowych 120 km/h. Wymienionych będzie łącznie ok. 115 km torów i 146 rozjazdów, a 57 przejazdów kolejowo-drogowych zostanie przebudowanych i wyposażonych w sygnalizację przejazdową. Zbudowanych od nowa lub zmodernizowanych (podwyższonych i wydłużonych) zostanie 29 peronów na 15 stacjach i przystankach, które wyposażone zostaną w nowe wiaty, oświetlenie, ławki, megafony i tablice informacyjne. W Maksymilianowie, Wierzchucinie i Lipowej Tucholskiej planowana jest budowa przejść podziemnych. Przewiduje się również kompleksową modernizację stacji Maksymilianowo i powstanie w jej rejonie dwupoziomowego skrzyżowania z linią kolejową nr 131, co zapewni bezkolizyjny ruch pociągów. Modernizacja obejmie również urządzenia sterowania ruchem kolejowym i telekomunikacji.
Również w ciągu 2018 r. trwały rozmowy samorządów położonych wokół linii w celu przywrócenia ruchu pasażerskiego w relacji Kościerzyna – Wierzchucin, z inicjatywy wójta gminy wiejskiej Kościerzyna Grzegorza Piechowskiego. Rozważano wspólne finansowanie przewozów przez województwo i gminy. 
4 kwietnia 2019 roku podpisaną kolejną umowę na modernizację odcinka Nowa Wieś Wielka – Maksymilianowo.
13 lipca 2022 roku ogłoszono przetarg na modernizację i elektryfikację linii kolejowej nr 201 na odcinku Kościerzyna – Somonino i 214 w formie zaprojektuj i zbuduj.
Infrastruktura.
Punkty eksploatacyjne.
Dworce na linii kolejowej nr 201 można podzielić na trzy zasadnicze grupy: dworce powstałe przed budową magistrali węglowej, dworce o architekturze typowej dla północnej części magistrali węglowej czyli Bydgoszcz – Gdynia oraz dworce późniejsze.
W pierwszej grupie znajdują się głównie budynki na dawnej linii kolejowej Kościerzyna – Kartuzy. Brak tutaj jednego typowego stylu architektonicznego. Dominuje typowo pruskie budownictwo, dodatkowo ze względu na remonty dość uproszczone.
Druga grupa to dworce zbudowane według znormalizowanego projektu przez Francusko-Polskie Towarzystwo Kolejowe. Mają konstrukcję trójbryłową, w której największa z brył jest mieszkalna. Znajdują się tutaj mieszkania załogi stacji. Wejście do nich znajduje się w rogu budynku od strony placu przeddworcowego. Oprócz mieszkań na parterze znajduje się fragment poczekalni. Pomieszczenia mieszkalne nie mają z poczekalnią żadnego połączenia. W bryle środkowej znajduje się hala poczekalni, która częściowo wchodzi na „bryłę mieszkalną”; w niej „wykrojone” jest miejsce na kasę bagażową. W trzeciej bryle znajdują się dwa pomieszczenia: pokój naczelnika stacji oraz pomieszczenie, w którym znajduje się kasa biletowa, telegraf, a w razie potrzeby również nastawnia.
Dodatkowo w podobnym stylu, aczkolwiek według innego projektu, wykonane zostały w 1928 trzy dworce – Bąk, Olpuch-Wdzydze oraz leżący na linii 215 Karsin. Budynki te są czetrobryłowe. Główna bryła jest piętrowa w centrum, a w niej (oraz w niewielkiej bryle przedniej) na parterze znajduje się kasa biletowa oraz wejście do mieszkań znajdujących się na piętrze. Wejścia do mieszkań znajdują się od strony placu. W mniejszej z brył bocznych znajduje się poczekalnia z jednym wejściem od strony peronów; w drugiej znajduje się kasa bagażowa oraz magazyn podręczny.
Przystanki powstałe w późniejszym czasie mają architekturę socrealistyczną albo zamiast dworca na peronie znajduje się wiata, podobna do tych stosowanych na przystankach autobusowych.
Infrastruktura towarzysząca.
Przy linii kolejowej nr 201 funkcjonowały dwie lokomotywownie – Kapuścisko Tranzytowe (obecnie Bydgoszcz Wschód Towarowa) i Kościerzyna. Powstała w 1928 lokomotywownia w Kościerzynie została zlikwidowana i na jej miejscu w 1992 powstało Muzeum Kolejnictwa w Kościerzynie. W zbiorach muzeum znajdują się pojazdy kolejowe, w tym jedyne zachowane egzemplarze serii oraz modele i pamiątki związane nie tylko z funkcjonowaniem parowozowni. Lokomotywownia Bydgoszcz Wschód działa nadal.
Dodatkowo w Kościerzynie, oprócz typowych mieszkań dla załogi stacji w budynku dworca, powstało osiedle wielorodzinnych domów kolejowych położone pomiędzy dworcem a miastem. Budowa tych budynków rozpoczęła się w 1925 roku. Domy mieszkalne powstały również przy dworcach Olpuch-Wdzydze, Bąk oraz w położonym na linii kolejowej nr 215 Karsinie.
Ruch pociągów.
Pociągi regionalne.
Regularny ruch pociągów regionalnych prowadzony jest przez Arrivę RP między Maksymilianowem a Lipową Tucholską oraz przez Polregio między Kościerzyną a Gdynią Główną
Pociągi dalekobieżne.
Rozkład 2008/2009 ważny do 12 grudnia 2009 był ostatnim, w którym pojawił się pociąg pospieszny na tej trasie. 30 sierpnia 1990 przejechał ostatni pociąg pospieszny, który jeździł po czynnym w ruchu pasażerskim odcinku tej linii. W wakacje 2016 r. na odcinku Bąk – Gdynia Główna pojawił się TLK Gemini relacji Rzeszów Główny – Hel, jednak w następnym roku nie został uruchomiony. Dwa lata później, na odcinku z Gdyni do Kościerzyny, w ramach trzytygodniowego objazdu, pojawił się TLK Bory Tucholskie do Piły.
Pociągi towarowe.
Linia nr 201 zbudowana została głównie dla dalekobieżnego ruchu towarowego, jednakże jego udział w tym ruchu – po elektryfikacji połączenia przez Tczew – jest znikomy. Linia ta obsługuje głównie ruch lokalny związany z potrzebami przemysłu w powiatach kościerskim i bytowskim. Rola tej linii wzrasta podczas zakłóceń w ruchu na odcinku Tczew – Gdańsk lub Bydgoszcz – Tczew, bowiem stanowi alternatywę lub wzmocnienie tych połączeń.
Dodatkowo przez magistralę węglową jeżdżą pociągi innych prywatnych przewoźników, między innymi skład TEM2 + specjalna platforma + wagon obsługi +TEM2, którym nieregularnie przewozi się po jednym generatorze z zakładów Alstom we Wrocławiu do portu w Gdyni. Wcześniej skład ten ciągnięty był przez ST44. Pociąg ten, ze względu na przekroczoną skrajnię, porusza się tylko w dzień z prędkością 30 km/h.

</doc>
<doc id="1511927" url="https://pl.wikipedia.org/wiki?curid=1511927" title="Taxus cuspidata">
Taxus cuspidata



</doc>
<doc id="1511928" url="https://pl.wikipedia.org/wiki?curid=1511928" title="Sabkhat Ghuzayyil">
Sabkhat Ghuzayyil



</doc>
<doc id="1511939" url="https://pl.wikipedia.org/wiki?curid=1511939" title="Hammadah al Hamra">
Hammadah al Hamra



</doc>
<doc id="1511940" url="https://pl.wikipedia.org/wiki?curid=1511940" title="Zbór ewangelicko-augsburski w Sępólnie Krajeńskim">
Zbór ewangelicko-augsburski w Sępólnie Krajeńskim

Zbór ewangelicko-augsburski w Sępólnie Krajeńskim – do 1945 r. parafia Kościoła Ewangelicko-Unijnego, a obecnie filiał Sępólno Krajeńskie Parafii Ewangelicko-Augsburskiej w Bydgoszczy, w diecezji pomorsko-wielkopolskiej.
Już w 1590 r. większość mieszkańców miasta była protestantami. W XVII-XVIII w. istniał - z przerwami powodowanymi aktami nietolerancji religijnej – luterański dom modlitwy. Parafia ewangelicka, założona pod panowaniem Prus w 1772 r. istniała do roku 1945. Początkowo pastor rezydował w Więcborku, a nabożeństwa odbywały się w ratuszu, w latach 1857-1858 zbudowano kościół.
Pierwsze publiczne nabożeństwo po II wojnie światowej odprawił ks. Waldemar Preiss z Bydgoszczy 26 grudnia 1961 r., a 21 czerwca 1962 r. została poświęcona dawna kaplica cmentarna przy ul. Chojnickiej. Wyposażenie wnętrza częściowo przeniesiono z kaplicy staroluterskiej przy ul. Poznańskiej w Bydgoszczy. Filiał skupia wiernych z okolicznych powiatów, nabożeństwa odprawiane są w każdą ostatnią niedzielę miesiąca.

</doc>
<doc id="1511941" url="https://pl.wikipedia.org/wiki?curid=1511941" title="Maciej Małkowski">
Maciej Małkowski

Maciej Małkowski (ur. 19 marca 1985 w Jastrzębiu-Zdroju) – polski piłkarz grający na pozycji pomocnika. Obecnie występuje w Sandecji Nowy Sącz 
Zadebiutował w Ekstraklasie w barwach Odry Wodzisław, gdzie rozegrał 30 meczów i strzelił 3 bramki. W tym czasie zadebiutował również w reprezentacji Polski. 
W 2009 roku przeszedł do drużyny GKS Bełchatów. Jest również reprezentantem kraju. 27 czerwca 2011 roku podpisał dwuletni kontrakt z możliwością przedłużenia o kolejny rok z drużyną Zagłębia Lubin. Po wygaśnięciu kontraktu zawodnik przeszedł do Górnika Zabrze. W listopadzie 2014 roku Krajowa Izba ds. Rozwiązywania Sporów Sportowych podjęła decyzję o rozwiązaniu kontraktu Macieja Małkowskiego z Górnikiem Zabrze z winy klubu. Następnie ponownie grał w GKS Bełchatów, skąd trafił do Sandecji Nowy Sącz. 
Debiut w Ekstraklasie: 9 sierpnia 2008, ŁKS Łódź – Odra Wodzisław Śląski (0:0)
Pierwszy gol w Ekstraklasie: 20 września 2008, Odra Wodzisław Śląski – Polonia Bytom (4:1)
Debiut w reprezentacji Polski: 14 grudnia 2008, Polska – Serbia (1:0)

</doc>
<doc id="1511945" url="https://pl.wikipedia.org/wiki?curid=1511945" title="José Tavares">
José Tavares

José Tavares, właśc. José Fernando Gomes Tavares (ur. 25 kwietnia 1965 w Vila Nova de Gaia) – piłkarz portugalski grający na pozycji środkowego pomocnika.
Kariera klubowa.
Karierę piłkarską Tavares rozpoczął w małym klubie Oliveira Do Douro. Grał w nim w latach 1985-1989, a następnie przeszedł do FC Infesta. W 1990 roku został zawodnikiem pierwszoligowego FC Porto. W Porto nie przebił się jednak do podstawowego składu i po rozegraniu jednego sezonu odszedł do lokalnego rywala, Boavisty. Tam stał się podstawowym zawodnikiem, a już w sezonie 1991/1992 wywalczył z Boavistą Puchar Portugalii oraz Superpuchar Portugalii. W 1994 roku opuścił jednak zespół "Panter", by trafić do ówczesnego mistrza Portugalii, stołecznej Benfiki. Na Estádio da Luz grał jednak tylko rok i już w 1995 roku ponownie był piłkarzem Boavisty. W 1997 roku sięgnął z nią po kolejne dwa trofea: krajowy puchar oraz superpuchar. W 1998 roku odszedł z klubu i został piłkarzem União Leiria. Natomiast w sezonie 1999/2000 grał w FC Paços de Ferreira. Ostatnie 2,5 roku swojej kariery spędził w FC Infesta. W 2002 roku odszedł na piłkarską emeryturę.
Kariera reprezentacyjna.
W reprezentacji Portugalii Tavares zadebiutował 20 kwietnia 1994 roku w wygranym 5:0 meczu eliminacji do Euro 92 z Maltą. W 1996 roku został powołany do kadry na ten turniej i rozegrał na nim trzy mecze: z Danią (1:1), z Turcją (1:0) oraz z Chorwacją (3:0). Ostatni mecz w kadrze narodowej rozegrał w tym samym roku, a łącznie rozegrał w niej osiem spotkań.

</doc>
<doc id="1511947" url="https://pl.wikipedia.org/wiki?curid=1511947" title="Gijs van Lennep">
Gijs van Lennep

Jonkheer Gijsbert van Lennep (ur. 16 marca 1942 w Aerdenhout) – holenderski kierowca wyścigowy, który w latach 1971, 1973-1975 wystartował w 8 wyścigach Formuły 1
Kariera.
Van Lennep jeździł dla zespołu Porsche od 1967 i wygrał razem z Helmutem Marko 24-godzinny wyścig Le Mans w 1971 prowadząc Porsche 917K sponsorowane przez Martini. Ustanowili oni wtedy także nie pobity do dziś rekord przebytego dystansu w czasie wyścigu – 5335 km.
Tego samego roku Stichting Autoraces Nederland wynajęło Surteesa TS7, aby Van Lennep mógł zadebiutować w F1 w domowym wyścigu, który ukończył, pomimo bardzo mokrego toru, na godnym uznania 8. miejscu. W następnym sezonie Holender wygrał brytyjską F5000 w Surteesie TS11. W 1973 dwukrotnie startował dla Frank Williams Racing Cars w F1. Zdobył wtedy swój pierwszy punkt mistrzostw za 6. miejsce w GP Holandii. Z Ensignem zdobył drugi punkt w swojej karierze F1 w 1975. Do czasu pojawienia się Josa Verstappena jedynym bardziej utytułowanym Holendrem w Formule 1 był Carel Godin de Beaufort.
W 1973 Van Lennep wygrał także ostatnie Targa Florio jadąc w parze z Herbertem Müllerem w Porsche Carrera RSR.
Nadal ścigał się, wygrywając 24-godzinny wyścig Le Mans po raz drugi w 1976, tym razem mając za partnera Jackiego Ickxa i prowadząc Porsche 936 Turbo. Po tym sukcesie odszedł na sportową emeryturę.

</doc>
<doc id="1511948" url="https://pl.wikipedia.org/wiki?curid=1511948" title="Hamada al-Hamra">
Hamada al-Hamra



</doc>
<doc id="1511949" url="https://pl.wikipedia.org/wiki?curid=1511949" title="Zespórka">
Zespórka

Zespórka – pręt lub rurka przymocowane między dwiema równoległymi blachami prostopadle do nich, w celu wzmocnienia i usztywnienia konstrukcji.
Typowe zastosowanie zespórki to połączenie płaszcza kotła i komory paleniskowej w parowozach.

</doc>
<doc id="1511951" url="https://pl.wikipedia.org/wiki?curid=1511951" title="Jose Tavares">
Jose Tavares



</doc>
<doc id="1511954" url="https://pl.wikipedia.org/wiki?curid=1511954" title="Salzbergen">
Salzbergen

Salzbergen - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Emsland.
Geografia.
Gmina Salzbergen położona jest nad rzeką Ems, przy granicy z krajem związkowym Nadrenia Północna-Westfalia.

</doc>
<doc id="1511956" url="https://pl.wikipedia.org/wiki?curid=1511956" title="Motywy prywatyzacji">
Motywy prywatyzacji



</doc>
<doc id="1511961" url="https://pl.wikipedia.org/wiki?curid=1511961" title="Twist (Niemcy)">
Twist (Niemcy)

Twist - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Emsland.
Geografia.
Gmina Twist położona jest bezpośrednio przy granicy z Holandią.

</doc>
<doc id="1511962" url="https://pl.wikipedia.org/wiki?curid=1511962" title="Mateusz Pluta">
Mateusz Pluta

Mateusz Pluta (ur. 17 grudnia 1987 w Radomsku) – polski lekkoatleta, sprinter.
Karierę rozpoczął w Bełchatowskim Klubie Lekkoatletycznym. Jako zawodnik AZS-AWF Kraków (2007–2010) największe sukcesy odnosił w sztafecie 4 x 100 metrów. Jest na tym dystansie 2-krotnym Mistrzem Polski Seniorów (2007 oraz 2008). Podczas Mistrzostw w 2008 sztafeta AZS-AWF Kraków (w składzie : Krzysztof Jabłoński, Mateusz Pluta, Marcin Nowak, Dariusz Kuć) wynikiem 39,16 s pobiła klubowy rekord Polski seniorów. Uczestnik Młodzieżowych Mistrzostw Europy w Lekkoatletyce, gdzie odpadł w półfinale biegu na 200 metrów (Debreczyn 2007). Na tym samym dystansie zdobył złoty medal Mistrzostw Polski Juniorów w 2006. Pierwszym trenerem był Grzegorz Gryczka (reprezentant w zimowych igrzyskach olimpijskich w 2002 roku w Salt Lake City). Wieloletnim trenerem Pluty był Piotr Bora. 

</doc>
<doc id="1511969" url="https://pl.wikipedia.org/wiki?curid=1511969" title="Pfälzerwald">
Pfälzerwald



</doc>
<doc id="1511971" url="https://pl.wikipedia.org/wiki?curid=1511971" title="Jednostki piechoty Wojska Polskiego">
Jednostki piechoty Wojska Polskiego

Jednostki piechoty Wojska Polskiego – spis polskich jednostek piechoty: ich organizacja, geneza, podległość i przeformowania; miejsce stacjonowania.
Piechota XV i XVI wieku.
Zachowane źródła nie dają pełnego obrazu piechoty polskiej w omawianym okresie, zawierają wiele luk.
Piechota w okresie zaborów.
Piechota Królestwa Kongresowego.
w okresie powstania listopadowego
Pułki piechoty.
Pułki piechoty liniowej:
nowe od 1830:
Pułki strzelców pieszych:
nowe od 1830:
Bataliony strzelców celnych.
"okresu powstania listopadowego:"
Piechota Wojska Polskiego na Wschodzie (1914–1920).
Dywizje:
Pułki strzelców:
Piechota w PSZ na Zachodzie.
We Francji.
Dywizje:
Brygady:
Pułki:
W Wielkiej Brytanii.
Dywizje
Brygady
W PSZ w ZSRR.
Dywizje:
Pułki:
We Włoszech.
Dywizje:
Brygady:

</doc>
<doc id="1511972" url="https://pl.wikipedia.org/wiki?curid=1511972" title="Salatyńska Przełęcz">
Salatyńska Przełęcz



</doc>
<doc id="1511973" url="https://pl.wikipedia.org/wiki?curid=1511973" title="Cena bazowa">
Cena bazowa

Cena bazowa – cena otrzymywana od nabywcy pomniejszona o wszelkie podatki od produktu (podatek od wartości dodanej – VAT, podatek akcyzowy) oraz powiększona o wszelkie dotacje do produktu.
Cena bazowa nie obejmuje żadnych kosztów transportowych. Nie obejmuje ona także zysków i strat z tytułu posiadania aktywów finansowych i niefinansowych.

</doc>
<doc id="1511976" url="https://pl.wikipedia.org/wiki?curid=1511976" title="Czarny Staw Jaworowy">
Czarny Staw Jaworowy

Czarny Staw Jaworowy (słow. "Čierne pleso", "Čierne pleso Javorové", niem. "Javorinaer Schwarzer See", węg. "Javorinai-Fekete-tó") – staw w słowackich Tatrach Wysokich, w Czarnym Ogrodzie – dolnej części Doliny Czarnej Jaworowej ("Čierna Javorová dolina"), odnogi Doliny Jaworowej ("Javorová dolina"). Staw leży na wysokości 1492,1 m n.p.m., ma 0,81 ha powierzchni i 3,0 m głębokości (pomiary powierzchni i głębokości z lat 1961–1967).
Jezioro jest systematycznie zasypywane przez wpływający do niego Czarny Potok Jaworowy ("Čierny potok"), który po ekstremalnych opadach deszczu znosi do zbiornika wielkie ilości materiału z potężnych spływów gruzowych na zboczach doliny. W miejscu ujścia potoku utworzył się charakterystyczny, niestabilny stożek napływowy złożony ze żwiru granitowego. Stwierdzono tu odłamy skalne przyniesione nawet z odległości ok. 1,5 km. Koryto potoku jest w tym miejscu zazwyczaj suche, poza okresami deszczów woda płynie nim jedynie w czasie wiosennych roztopów.
Po południowej stronie stawu znajduje się płaska, trawiasta równinka (obecnie zarastająca kosodrzewiną). Jest ona częściowo podmokła i w przeszłości stanowiła dno stawu, który od czasu swojego powstania zmniejszył się trzykrotnie. Jedynie w latach 1949-2018 powierzchnia stawu zmniejszyła się o 1455 m2, tj. o 18%. Obliczono, że w tym czasie do misy stawu dostało się od 1400 do 1600 m3 materiału skalnego. W wyniku tego całkowita objętość stawu zmniejszyła się o 6-8%. W niektórych miejscach przybyła warstwa osadów o grubości do 3,5 m.
Południowo-zachodnia zatoczka stawu jest bardzo płytka, a jej większą część zajmuje owalna wysepka. Wystaje ona ponad powierzchnię wody 20-50 cm. Jest młodym utworem, liczy sobie nie więcej niż 150-200 lat. Powstała poprzez osadzanie się drobnego materiału mineralnego w wyniku nietypowego krążenia wody w zbiorniku. Jest porośnięta trawami i inną roślinnością zielną, które ustabilizowały ją w ostatnich paru dziesięcioleciach.
Zachodnie, północne i wschodnie brzegi stawu są otoczone gęstymi łanami kosodrzewiny, wśród której występują pojedynczo lub w niewielkich grupach świerki, jarzębiny i limby. Nad północnym brzegiem znajduje się źródełko, w pobliżu którego stał przed I wojną światową domek strażników dóbr księcia Christiana Hohenlohego.
Poziom wody w jeziorze wykazuje spore wahania. Ze stawu wypływa Czarny Potok Jaworowy, będący prawobrzeżnym dopływem Jaworowego Potoku ("Javorinka") i wpadający do niego na wysokości ok. 1270 m.
Nazwa Czarnego Stawu Jaworowego pochodzi od jego ciemnego zabarwienia spowodowanego mulistym dnem oraz położenia w Dolinie Jaworowej. Nad staw nie prowadzi żaden szlak turystyczny, dochodzi tam za to wyraźna ścieżka nieznakowana rozpoczynająca się w pobliżu dolnego krańca Jaworowej Polany.

</doc>
<doc id="1511978" url="https://pl.wikipedia.org/wiki?curid=1511978" title="Zdrada Bourne’a">
Zdrada Bourne’a

Zdrada Bourne’a – amerykańska powieść szpiegowska, dreszczowiec, autorstwa . Jest piątą częścią cyklu o Jasonie Bournie, a drugą napisaną przez Lustbadera.
Fabuła.
Szef specjalnej sekcji antyterrorystycznej CIA o nazwie „Typhon”, Martin Lindros wykonuje tajną misję w górach Etiopii. Ma tam wytropić nową, niebezpieczną organizację terrorystyczną. Wydarza się jednak coś niespodziewanego – okazuje się, że to pułapka. Funkcjonariusza amerykańskiego wywiadu zabierają uzbrojeni mężczyźni.
Agencja nie może namierzyć Lindrosa. Jego przyjaciel Jason Bourne wyrusza na pomoc, a następnie uwalnia go z rąk terrorystów. Nie wie jednak, że padł ofiarą niewyobrażalnej mistyfikacji, porównywalnej z tą, w której sam kiedyś brał udział!
Od Afryki, przez Odessę i Pakistan, aż po Waszyngton – Bourne musi raz jeszcze udaremnić plan, który oznacza dla Ameryki nuklearną apokalipsę. 
Tym razem jednak jest sam – Marie nie żyje, podobnie jak Aleks Conklin i Mo Panov (zamordowani w poprzedniej części). Jason Bourne wyrusza w podróż, mającą na celu unieszkodliwienie przeciwnika niemal tak groźnego jak największy terrorysta wszech czasów – Iljicza Ramireza Sancheza, znanego jako Carlos.

</doc>
<doc id="1511979" url="https://pl.wikipedia.org/wiki?curid=1511979" title="Artūras Melianas">
Artūras Melianas

Artūras Melianas (ur. 25 lutego 1964 w Poniewieżu) – litewski polityk, ekonomista, samorządowiec, poseł na Sejm Republiki Litewskiej, w 2012 minister spraw wewnętrznych. Od 2013 do 2014 ostatni przewodniczący Związku Liberałów i Centrum.
Życiorys.
W 1992 został absolwentem ekonomii na Uniwersytecie Wileńskim, a w 2000 ukończył studia w zakresie pracy socjalnej. Przebywał na stażach w Polsce, Irlandii, Danii i Stanach Zjednoczonych.
W pierwszej połowie lat 90. pracował jako inżynier w przedsiębiorstwie wytwórczym. Od 1995 do 2000 pełnił funkcję zastępcy dyrektora centrum pomocy społecznej w Wilnie. Od 1997 jednocześnie zasiadał w radzie miasta, w której kierował komitetem spraw socjalnych.
W 1990 wstąpił do Litewskiego Związku Liberałów. W 2000 z ramienia tego ugrupowania uzyskał mandat posła na Sejm. Cztery lata później z listy Związku Liberałów i Centrum bez powodzenia ubiegał się o reelekcję.
W 2005 objął stanowisko wicedyrektora departamentu zdrowia i ochrony socjalnej oraz jednocześnie naczelnika wydziału pomocy społecznej w wileńskiej administracji miejskiej. Rok później został zastępcą naczelnika okręgu wileńskiego. Odpowiadał za sprawy pomocy społecznej, ochrony zdrowia, edukacji i kultury. Zajmował się także współpracą z organizacjami pozarządowymi, obejmując funkcje wiceprezesa Litewskiego Czerwonego Krzyża oraz wiceprezesa Stowarzyszenia Pracowników Socjalnych.
W wyniku wyborów parlamentarnych w 2008 powrócił do Sejmu, pokonując w II turze w okręgu jednomandatowym Tadeusza Andrzejewskiego z AWPL. W Sejmie pełnił funkcję wiceprzewodniczącego komisji spraw społecznych i pracy. W 2009 został wiceprzewodniczącym Związku Liberałów i Centrum. 12 kwietnia 2012 otrzymał nominację na stanowisko ministra spraw wewnętrznych w koalicyjnym rządzie Andriusa Kubiliusa.
W 2012 nie został wybrany do Sejmu, a kierowana przez niego partia nie przekroczyła wyborczego progu. W grudniu tego samego roku Artūras Melianas zakończył urzędowanie na stanowisku rządowym. W marcu 2013 został wybrany na przewodniczącego Związku Liberałów i Centrum; partia ta zakończyła działalność w 2014. W późniejszych latach związany z Litewską Partią Zielonych.

</doc>
<doc id="1511980" url="https://pl.wikipedia.org/wiki?curid=1511980" title="Arturas Melianas">
Arturas Melianas



</doc>
<doc id="1511981" url="https://pl.wikipedia.org/wiki?curid=1511981" title="Marek Kostrzewa">
Marek Kostrzewa

Marek Kostrzewa (ur. 19 czerwca 1957 roku w Lublinie) – były polski piłkarz, obrońca reprezentacji Polski. Przez większą część swej piłkarskiej kariery związany ze Śląskiem, czterokrotnie zdobywał z Górnikiem Zabrze mistrzostwo Polski.
Kariera reprezentacyjna.
Mimo wielu nadziei nie został powołany przez trenera Antoniego Piechniczka na Mistrzostwa Świata 1986. W reprezentacji rozegrał tylko 90 minut w spotkaniu z Holandią 14 października 1987.

</doc>
<doc id="1511982" url="https://pl.wikipedia.org/wiki?curid=1511982" title="Weserbergland">
Weserbergland



</doc>
<doc id="1511985" url="https://pl.wikipedia.org/wiki?curid=1511985" title="Bronisław Matuszewski">
Bronisław Matuszewski

Bronisław Matuszewski (ur. 26 listopada 1893 w Przasnyszu, zm. 15 sierpnia 1925 tamże) – polski samorządowiec, burmistrz miasta Przasnysza.
Życiorys.
Syn rolników Józefa i Urszuli z Mystkowskich. Po ukończeniu szkoły 4-klasowej został pracownikiem magistratu w Przasnyszu. Pracował tam również po zajęciu miasta przez administrację niemiecką w latach 1915-1918 i po wyzwoleniu – już w polskim magistracie. Wyróżniał się umiejętnością zarządzania sprawami miasta, jak i znajomością wszelkich jego potrzeb. Od sierpnia 1920 po uprowadzeniu przez bolszewików Macieja Żmijewskiego, pełnił zastępczo funkcję burmistrza Przasnysza. 21 stycznia 1921 wybrany został formalnie na stanowisko burmistrza przez Radę Miejską. 
Matuszewski dokształcał się na kursach administracyjnych w Warszawie, nawiązał wiele kontaktów z fachowcami z różnych dziedzin, których starał się zainteresować odbudową miasta po zniszczeniach I wojny światowej. Wzniósł z funduszy miejskich teatr, remizę strażacką, uporządkował ogrody i skwery miejskie, wiele ulic, zasłużył się w dziele scalania gruntów i podniesienia poziomu gospodarstw rolnych. Przewodniczył społecznemu komitetowi wspierającemu budowę gimnazjum miejskiego. 10 maja 1924 podejmował w Przasnyszu prezydenta RP, Stanisława Wojciechowskiego, przybyłego na uroczystość poświęcenia gmachu szkoły. 
Zginął w katastrofie samolotu w czasie lotów propagandowych Ligi Obrony Powietrznej Państwa. Pochowany na cmentarzu parafialnym w Przasnyszu. Jego imię nosi ulica w Przasnyszu na Osiedlu Starzyńskiego.

</doc>
<doc id="1511988" url="https://pl.wikipedia.org/wiki?curid=1511988" title="Liceum im. Władysława IV">
Liceum im. Władysława IV



</doc>
<doc id="1511991" url="https://pl.wikipedia.org/wiki?curid=1511991" title="Isacio Calleja">
Isacio Calleja

Isacio Calleja García (ur. 6 grudnia 1936 w Valle de Cerrato, zm. 4 lutego 2019 w Madrycie) – hiszpański piłkarz występujący na pozycji obrońcy.
Kariera klubowa.
Isacio Calleja swoją karierę rozpoczynał w klubie Femsa. Następnie, w 1958 roku przeniósł się do CD Guadalajara a stamtąd jeszcze w tym samym roku trafił do słynnego Atlético Madryt. W Primera División zadebiutował 4 stycznia 1959 w przegranym 1:2 spotkaniu z Realem Oviedo. Calleja z hiszpańskim klubem osiągnął wiele sukcesów - dwukrotnie zwyciężył w lidze hiszpańskiej, czterokrotnie sięgał po Puchar Króla oraz zdobył nieistniejący już Puchar Zdobywców Pucharów, gdy jego Atlético pokonało w finale włoską Fiorentinę (1:1 w pierwszym meczu, 3:0 w powtórce finału).
Ogółem podczas 14 sezonów spędzonych w Atlético Madryt Isacio Calleja w barwach klubu z Madrytu zagrał 298 spotkań w lidze hiszpańskiej, 77 spotkań w Pucharze Króla oraz w 45 spotkaniach europejskich pucharów.
Kariera reprezentacyjna.
W reprezentacji Hiszpanii Calleja rozegrał 13 spotkań i nie zdobył żadnej bramki. Zadebiutował 19 kwietnia 1961 roku w wygranym 2:1 spotkaniu z reprezentacji Walii. Brał udział w Mistrzostwach Europy w 1964 roku rozgrywanych na boiskach w Hiszpanii. Walnie przyczynił się do zdobycia Mistrzostwa Europy występując w spotkaniach ćwierćfinałowych z reprezentacją Irlandii, w półfinale z reprezentacją Węgier oraz w wygranym 2:1 finale z reprezentacją ZSRR.
Sukcesy piłkarskie.
Z Atlético:
Z reprezentacją Hiszpanii:

</doc>
<doc id="1511992" url="https://pl.wikipedia.org/wiki?curid=1511992" title="Parafia Matki Boskiej Częstochowskiej w Zelowie">
Parafia Matki Boskiej Częstochowskiej w Zelowie

Parafia Matki Boskiej Częstochowskiej w Zelowie – parafia rzymskokatolicka znajdująca się w archidiecezji łódzkiej w dekanacie zelowskim. Nazwa parafii jest związana z kultem Matki Bożej Częstochowskiej.
Od 1 września 1947 do 1951 proboszczem parafii był ks. Józef Sulwiński.

</doc>
<doc id="1511993" url="https://pl.wikipedia.org/wiki?curid=1511993" title="Wiktor Hryszko">
Wiktor Hryszko

Wiktor Wasylowycz Hryszko, ukr. Віктор Васильович Гришко, ros. Виктор Васильевич Гришко, "Wiktor Wasiljewicz Griszko" (ur. 2 listopada 1961 w Krzywym Rogu) – radziecki i ukraiński piłkarz występujący na pozycji bramkarza.
Kariera piłkarska.
Kariera klubowa.
Wychowanek klubu Spartak Ordżonikidze. Pierwszy trener - A. Skaczko. Ukończył Republikański Internat Sportowy w Kijowie oraz Instytut Kultury Fizycznej w Kijowie. Rozpoczął karierę piłkarską w drużynie rezerwowej Dynama Kijów. W 1982 w składzie Metalista Charków debiutował w Wyższej Lidze ZSRR, po czym powrócił do Dynama Kijów. W 1985 przeszedł do Czornomorca Odessa, gdzie został pierwszym bramkarzem zespołu. Latem 1992 wyjechał do Turcji, gdzie bronił barw Trabzonsporu. Latem 1995 powrócił do Odessy, gdzie potem występował w klubach Rybak Odessa, SK Mikołajów, Dnister Owidiopol i SKA-Łotto Odessa. Na początku 1999 ponownie został piłkarzem Czornomorca Odessa. W bramce Czornomorca stał w 239 meczach w Mistrzostwach ZSRR oraz Mistrzostwach Ukrainy. W 2001 zakończył karierę piłkarską w amatorskiej drużynie Dnister Owidiopol.
Kariera trenerska.
Po zakończeniu kariery zawodniczej w klubie Dnister Owidiopol, pozostał trenerem tej drużyny. Również bronił kolory klubów seniorskich zespołów Dnister Owidiopol oraz Riszelje Odessa, występował w reprezentacji weteranów Ukrainy. W grudniu 2003 roku zaproszony do Czornomorca Odessa na stanowisko zastępcy Dyrektora Sportowego klubu. Od lutego 2005 roku był dyrektorem SDJuSzOR "Czornomorec". Od listopada 2007 roku pełnił obowiązki trenera klubu Czornomoreć Odessa po przyjęciu dymisji Witalija Szewczenki. Jednocześnie jest Przewodniczącym Federacji Piłki Nożnej w Odessie.

</doc>
<doc id="1511994" url="https://pl.wikipedia.org/wiki?curid=1511994" title="Schwäbische Alb">
Schwäbische Alb



</doc>
<doc id="1511995" url="https://pl.wikipedia.org/wiki?curid=1511995" title="Naraoia">
Naraoia

Naraoia – rodzaj niewielkiego trylobita z rzędu Nektaspida i rodziny Naraoiidae.
Przedstawiciele rodzaju żyli od środkowego kambru aż do późnego syluru.
Jego szczątki odnaleziono osadach łupków z Burgess sprzed około 505 mln lat, łupkach z Maotianshan datowanych na 525–520 mln lat oraz późnosylurskiej (przydol) formacji Bertie w południowo-wschodnim Ontario.
"Naraoia" była zbudowana dość prymitywnie – jej pancerz składał się z zaledwie dwóch płytek ("cephalon" i "thorax"), w odróżnieniu od bardziej zaawansowanych ewolucyjnie trylobitów, których pancerze tworzyły trzy płytki ("cephalon", "thorax" i "pygidium"), dlatego też – a także ze względu na budowę nóg – początkowo została sklasyfikowana jako przedstawiciel skorupiaków, jednak odkrycie licznych skamieniałości w latach 70. XX wieku pozwoliło Harry'emu Whittingtonowi na dokładniejsze zbadanie przyczepu kończyn "Naraoia" do tułowia, a w konsekwencji ustalenie jej przynależności do Trilobita, a nie skorupiaków. "Naraoia" osiągała długość 2,5–4 cm. Prawdopodobnie rodzaj ten stosunkowo wcześnie oddzielił się od głównej linii trylobitów – zanim wykształciły się cechy charakterystyczne dla większości przedstawicieli tej gromady stawonogów.

</doc>
<doc id="1511996" url="https://pl.wikipedia.org/wiki?curid=1511996" title="Elan (rzeka w Rumunii)">
Elan (rzeka w Rumunii)

Elan – rzeka w Rumunii, prawy dopływ Prutu.
Długość rzeki wynosi 73 km, powierzchnia dorzecza 906 km². Przepływa przez powiaty Vaslui i Galati.

</doc>
<doc id="1511998" url="https://pl.wikipedia.org/wiki?curid=1511998" title="Rozwód po albańsku">
Rozwód po albańsku

Rozwód po albańsku (bułg. "Развод по албански") – bułgarski film dokumentalny w reżyserii Adeli Peewej z 2007 r.
Historia trzech rodzin, które założyli Albańczycy ożenieni z cudzoziemkami, w okresie rządów Envera Hodży. Wśród tych kobiet jest Polka, Barbara Orgocka i dwie Rosjanki: Wala Hodża i Elena Çami. W 1961 r., kiedy doszło do zerwania stosunków dyplomatycznych Albanii z ZSRR, w życiu rodzin zaczął się najbardziej dramatyczny okres. Albańczycy zostali zmuszeni przez władze do rozwodu z cudzoziemkami, które oskarżano o szpiegostwo. Niektóre z kobiet wraz z dziećmi opuściły Albanię. Te, które zostały, podzieliły los swoich mężów, trafiając do więzień i obozów pracy. Jeden z Albańczyków przedstawionych przez Peewą został skazany na karę śmierci, którą zamieniono mu na 25 lat więzienia.

</doc>
<doc id="1511999" url="https://pl.wikipedia.org/wiki?curid=1511999" title="Liocarcinus marmoreus">
Liocarcinus marmoreus

Liocarcinus marmoreus – gatunek kraba z rodziny Polybiidae występujący w strefie Północnego Atlantyku i Morza Północnego. Preferuje piaskowe i żwirowe podłoża płytkich stref przybrzeżnych – do głębokości 84 m. Rozprzestrzeniony od Azorów i Morza Alborańskiego na północ aż do Szetlandów. Długość pancerza do 35 mm. Charakterystyczna dla tego gatunku jest obecność trzech zębów o takim samym kształcie na brzegu pancerza, pomiędzy oczami oraz marmurkowate ubarwienie. Pasożytami kraba "Liocarcinus marmoreus" są czasami pąkle z rodzaju Sacculina.

</doc>
<doc id="1512002" url="https://pl.wikipedia.org/wiki?curid=1512002" title="Erikas Tamašauskas">
Erikas Tamašauskas

Erikas Tamašauskas (ur. 31 sierpnia 1957 w Wilnie) – litewski polityk, samorządowiec, były burmistrz Kowna, poseł na Sejm.
Życiorys.
Studiował w Kowieńskim Instytucie Medycznym, nie kończąc studiów. W 2002 został absolwentem ekonomii i zarządzania na Uniwersytecie Technicznym w Kownie.
W latach 1979–1988 pracował w przedsiębiorstwach wytwórczych i remontowych. Następnie do 1992 był zatrudniony w instytucie zajmującym się problemami energetycznymi. Przez kolejne siedem lat zajmował stanowisko dyrektora telewizji Kaunas plius TV, następnie do 2000 był dyrektorem spółki prawa handlowego "Status quo".
Od 2000 do 2008 sprawował mandat radnego Kowna. Od 1998 działał w Nowym Związku, następnie kolejno w Związku Liberałów oraz Związku Liberałów i Centrum.
W 2000 został pierwszym zastępcą mera Kowna, od lutego 2001 do czerwca 2002 sprawował urząd burmistrza tego miasta, po czym powrócił na stanowisko pierwszego zastępcy, które zajmował do 2003. W kolejnej kadencji samorządu do 2007 pełnił funkcje zastępcy mera.
W 2006 przystąpił do nowo powołanego Ruchu Liberalnego. W wyborach w 2008 z listy krajowej tego ugrupowania uzyskał mandat deputowanego na Sejm Republiki Litewskiej. 8 listopada 2011 został wybrany na wiceprzewodniczącego parlamentu. W 2012 nie uzyskał reelekcji.

</doc>
<doc id="1512003" url="https://pl.wikipedia.org/wiki?curid=1512003" title="Erikas Tamasauskas">
Erikas Tamasauskas



</doc>
<doc id="1512004" url="https://pl.wikipedia.org/wiki?curid=1512004" title="Parafia św. Apostołów Piotra i Pawła w Żychlinie">
Parafia św. Apostołów Piotra i Pawła w Żychlinie

Parafia Świętych Apostołów Piotra i Pawła w Żychlinie – parafia należąca do dekanatu Żychlin diecezji łowickiej.
Miejscowości należące do parafii: Budzyń, Buszków Dolny i Górny, Chochołów, Dobrzelin (poprzednio: Dobrzelin Wieś, Dobrzelin Cukrownia, Dobrzelin Parcel, Kasztanówka, Marianka), Grabie, Grabów (poprzednio: Grobów, Bielice, Janki, Halinek, Pniewskie Górki, Grobówek), Kozanki, Orątki, Pasieka, Podatkówek, Rakowiec, Raków, Sętki, Skrzeszewy, Sokołówek, Wola Popowa Dolna i Górna, Żabików, Żychlin.

</doc>
<doc id="1512009" url="https://pl.wikipedia.org/wiki?curid=1512009" title="Maupka Comes Home">
Maupka Comes Home

Maupka Comes Home – debiutancka płyta Natalii Przybysz nagrana we współpracy z producentem Envee, wydana 19 września 2008.
Nagrania dotarły do 18. miejsca zestawienia OLiS. 

</doc>
<doc id="1512010" url="https://pl.wikipedia.org/wiki?curid=1512010" title="Czerwone koszary">
Czerwone koszary



</doc>
<doc id="1512011" url="https://pl.wikipedia.org/wiki?curid=1512011" title="Czerwone Koszary">
Czerwone Koszary



</doc>
<doc id="1512012" url="https://pl.wikipedia.org/wiki?curid=1512012" title="Paweł Jesień">
Paweł Jesień

Paweł Jesień (ur. 28 czerwca 1976) – polski lekkoatleta, płotkarz, obecnie trener lekkoatletyczny.
Syn Andrzeja, także lekkoatlety i trenera.
Kariera zawodnicza.
Przez większość kariery zawodniczej związany ze Skrą Warszawa, w barwach tego klubu zdobył złoty medal mistrzostw Polski seniorów w 2000 w sztafecie 4 x 100 metrów. Jego koronną konkurencją był jednak bieg na 400 m przez płotki. Na tym dystansie wygrał m.in. XXIX Memoriał im. Józefa Żylewicza w 2001.
Kariera trenerska.
Po igrzyskach olimpijskich w 2004 w Atenach zajął się trenowaniem swojej żony – Anny Jesień (której poprzednim trenerem był Edward Bugała), doprowadzając do znaczącej poprawy jej wyników, m.in.

</doc>
<doc id="1512013" url="https://pl.wikipedia.org/wiki?curid=1512013" title="Parafia Narodzenia Najświętszej Maryi Panny i św. Apostołów Piotra i Pawła w Leśnej Podlaskiej">
Parafia Narodzenia Najświętszej Maryi Panny i św. Apostołów Piotra i Pawła w Leśnej Podlaskiej

Parafia Narodzenia NMP i św. Apostołów Piotra i Pawła w Leśnej Podlaskiej – parafia rzymskokatolicka w Leśnej Podlaskiej. W parafii znajdują się Sanktuarium Matki Bożej Leśniańskiej Opiekunki Podlasia (bazylika św. Piotra i św. Pawła) oraz klasztor paulinów.
Bazylika została wybudowana w latach 1730-1752 z inicjatywy sprowadzonych z Częstochowy ojców paulinów.
Świątynię konsekrował w roku 1758 biskup łucki Erazm Wołłowicz. Jest to barokowa bazylika, w której głównym ołtarzu znajduje się kamienna płaskorzeźba Matki Boskiej z Dzieciątkiem. Miejsce to stanowi najważniejszy obok Kodnia ośrodek kultu maryjnego na Podlasiu.
Do parafii należą wierni wyznania rzymskokatolickiego będący mieszkańcami następujących miejscowości: Leśna Podlaska, Nowa Bordziłówka, Stara Bordziłówka, Bukowice, Bukowice-Kolonia, Droblin, Jagodnica, Klukowszczyzna, Ludwinów, Mariampol, Nosów, Nosów-Kolonia i Zaberbecze.

</doc>
<doc id="1512016" url="https://pl.wikipedia.org/wiki?curid=1512016" title="Graziano Mancinelli">
Graziano Mancinelli

Graziano Mancinelli (ur. 18 lutego 1937 w Mediolanie, zm. 8 października 1992 w Concesio), włoski jeździec sportowy. Trzykrotny medalista olimpijski.
Startował w konkurencji skoków przez przeszkody. Pięciokrotnie, od 1964 do 1984, brał udział w igrzyskach olimpijskich. Największy sukces odniósł w Monachium, zdobywając złoty medal olimpijski w konkursie indywidualnym oraz brąz w drużynie. Brązowym medalistą w drużynie był także osiem lat wcześniej, w Tokio. W 1970 zajął drugie miejsce na mistrzostwach świata, był także mistrzem Europy (1963). Sześć razy zostawał mistrzem Włoch.

</doc>
<doc id="1512018" url="https://pl.wikipedia.org/wiki?curid=1512018" title="Callinectes">
Callinectes

Callinectes – rodzaj krabów z rodziny portunikowatych (Portunidae). Przedstawiciele tego rodzaju mają charakterystyczną parę spłaszczonych tylnych odnóży przypominających kształtem wiosła. Pancerz również jest spłaszczony, posiada rzędy zróżnicowanych ząbków na brzegach między oczami i w części przedniej. Największe z nich to „zęby frontowe” para zlokalizowana pomiędzy czwartym a szóstym ząbkiem, między oczami. Typowe dla krabów tego rodzaju jest zielono-oliwkowe lub niebieskie ubarwienie z tyłu i białe pod spodem. Szczypce, stosunkowo małe, są częściowo niebieskie lub czerwone. Niektóre gatunki różnią się wielkością szczypiec, kolców i ubarwieniem.
"calli-" znaczy piękny ( – piękno, – piękny), a "nectes" () – pływak.

</doc>
<doc id="1512019" url="https://pl.wikipedia.org/wiki?curid=1512019" title="Rai Radio 2">
Rai Radio 2

Rai Radio 2 (Rai Radio Due) – włoska rozgłośnia radiowa należącą do publicznej grupy medialnej RAI. Stacja, założona w 1938 roku w Turynie, specjalizuje się w nadawaniu muzyki popularnej oraz produkowaniu własnych słuchowisk. 
Obecnie Rai Radio Due jest najbardziej popularną stacją radiową we Włoszech. Do najbardziej popularnych audycji zalicza się "Viva Radio 2", prowadzona przez znanego włoskiego komika oraz komedianta, Marco Baldiniego. Inne popularne programy to np. "Il ruggito del coniglio", "Caterpillar" oraz słuchowisko "Condor". Rozgłośnia, podobnie jak Rai Radio 1 i Rai Radio 3, posiada własny kanał informacyjny "Giornale Radio RAI (GRR)", pod nazwą "GR2".

</doc>
<doc id="1512020" url="https://pl.wikipedia.org/wiki?curid=1512020" title="Parafia Wniebowzięcia Najświętszej Maryi Panny w Pajęcznie">
Parafia Wniebowzięcia Najświętszej Maryi Panny w Pajęcznie

Parafia Wniebowzięcia Najświętszej Maryi Panny w Pajęcznie – parafia rzymskokatolicka w Pajęcznie.
Historia.
Pierwotny kościół wybudowany w 1140 r., parafia od 1251 r. Obecny kościół parafialny konsekrowany 11 sierpnia 1754 r.
W kościele znajduje się słynący cudami obraz Pajęczańskiej Matki Kościoła pochodzący z XVI w. Na wizerunek ten w dniu 28 maja 2005 r. papieskie korony nałożył kard. Stanisław Nagy.

</doc>
<doc id="1512022" url="https://pl.wikipedia.org/wiki?curid=1512022" title="Joseph Fargis">
Joseph Fargis

Joseph Halpin Fargis IV (ur. 2 kwietnia 1948), amerykański jeździec sportowy. Trzykrotny medalista olimpijski.
Kariera sportowa.
Startował w konkurencji skoków przez przeszkody. Największy sukces odniósł na igrzyskach w Los Angeles, zdobywając złoto w obu konkursach - indywidualnym i drużynowym. Był to jego olimpijski debiut. Cztery lata później był członkiem "srebrnej" drużyny.

</doc>
<doc id="1512025" url="https://pl.wikipedia.org/wiki?curid=1512025" title="Portunus">
Portunus

Portunus – rodzaj skorupiaków dziesięcionogich z rodziny portumikowatych (Portunidae) obejmujący ponad 20 gatunków, w języku polskim określanych nazwą portunik lub włosiennik. Występują na płytkim dnie we wszystkich pełnosłonych morzach strefy umiarkowanej, subtropikalnej i tropikalnej. Część z nich (m.in. "Portunus pelagicus", "P. trituberculatus") jest poławiana gospodarczo. Charakteryzują się masywnymi szczypcami i zaokrąglonym z przodu głowotułowiem, z 5 bocznymi ząbkami, osiągającym długość do 7 cm. Dobrze pływają wiosłując listkowato spłaszczoną ostatnią parą odnóży.
Systematyka.
Systematyka w obrębie rodzaju jest problematyczna. Relacje między poszczególnymi gatunkami są słabo poznane. Rodzaj najprawdopodobniej nie jest monofiletyczny i zachodzi potrzeba dalszych badań.

</doc>
<doc id="1512028" url="https://pl.wikipedia.org/wiki?curid=1512028" title="Parafia św. Anny w Kodniu">
Parafia św. Anny w Kodniu

Parafia Świętej Anny w Kodniu – parafia rzymskokatolicka z siedzibą w Kodniu. Parafię prowadzą misjonarze oblaci Maryi Niepokalanej.
Zasięg parafii.
Do parafii należą wierni z miejscowości: Dobromyśl, Elżbiecin, Kąty, Kodeń, Okczyn, Olszanki, Szostaki oraz Zabłocie.

</doc>
<doc id="1512029" url="https://pl.wikipedia.org/wiki?curid=1512029" title="Conrad Homfeld">
Conrad Homfeld

Conrad Homfeld (ur. 25 grudnia 1951 w Pinehurst) – amerykański jeździec sportowy. Dwukrotny medalista olimpijski z Los Angeles.
Startował w konkurencji skoków przez przeszkody. Największy sukces odniósł na igrzyskach w Los Angeles, zdobywając srebro w konkursie indywidualnym (wyprzedził go jedynie rodak Joseph Fargis) i złoto w rywalizacji drużynowej. W 1986 identyczne wyniki – złoto w drużynie i srebro indywidualnie – osiągnął podczas mistrzostw świata. Na obu imprezach startował na koniu "Abdullah".

</doc>
<doc id="1512034" url="https://pl.wikipedia.org/wiki?curid=1512034" title="Parafia Najświętszej Maryi Panny Wspomożenia Wiernych w Miastku">
Parafia Najświętszej Maryi Panny Wspomożenia Wiernych w Miastku

Parafia pw. Najświętszej Maryi Panny Wspomożenia Wiernych w Miastku – rzymskokatolicka parafia należąca do dekanatu Miastko, diecezji koszalińsko-kołobrzeskiej, metropolii szczecińsko-kamieńskiej. Została utworzona 15 kwietnia 1917 roku przez biskupa wrocławskiego Adolfa Bertrama jako kuracja należąca do parafii koszalińskiej.
Historia.
Kuracja w Miastku powstała staraniem proboszcza koszalińskiego Ferdynanda Piontka, który znacznie rozwinął sieć duszpasterską na Pomorzu. Po utworzeniu diecezji berlińskiej 13 sierpnia 1930 placówka została włączona w jej struktury. Po zakończeniu II wojny światowej pierwszym polskim proboszczem został ks. Jan Karnicki, który do tytułu parafii Najświętszej Maryi Panny, dodał wezwanie - Wspomożycielki Wiernych. W latach 1945-1972 parafia należała do Administracji Apostolskiej Kamieńskiej, Lubuskiej i Prałatury Pilskiej ze stolicą w Gorzowie Wielkopolskim.
Miejsca święte.
Kościół parafialny.
Kościół pw. Najświętszej Marii Panny Wspomożenia Wiernych w Miastku

</doc>
<doc id="1512035" url="https://pl.wikipedia.org/wiki?curid=1512035" title="McLain Ward">
McLain Ward

McLain Ward (ur. 17 października 1975) – amerykański jeździec sportowy. Dwukrotny złoty medalista olimpijski.
Startuje w konkurencji skoków przez przeszkody. Dwukrotnie znalazł się w składzie drużyny, która triumfowała na igrzyskach. Indywidualnie był szósty w Pekinie.
Jest trzykrotnym medalistą igrzysk panamerykańskich, tytuły te wywalczył na igrzyskach w Guadalajarze oraz Toronto.

</doc>
<doc id="1512037" url="https://pl.wikipedia.org/wiki?curid=1512037" title="Haikouella lanceolata">
Haikouella lanceolata



</doc>
<doc id="1512038" url="https://pl.wikipedia.org/wiki?curid=1512038" title="Yunnanozoon lividum">
Yunnanozoon lividum



</doc>
<doc id="1512039" url="https://pl.wikipedia.org/wiki?curid=1512039" title="Carcinus">
Carcinus

Carcinus – rodzaj skorupiaków dziesięcionogich z rodziny Carcinidae, obejmujący 2 gatunki:

</doc>
<doc id="1512040" url="https://pl.wikipedia.org/wiki?curid=1512040" title="Beezie Madden">
Beezie Madden

Elizabeth "Beezie" Madden (ur. 20 listopada 1963 w Milwaukee) – amerykańska jeźdźczyni sportowa. Trzykrotna medalistka olimpijska.
Startuje w konkurencji skoków przez przeszkody. Dwukrotnie znalazła się w składzie drużyny, która triumfowała na igrzyskach. Indywidualnie była także trzecia w Pekinie, a w 2006 druga podczas mistrzostw świata.
Jest pięciokrotną medalistką igrzysk panamerykańskich, tytuły wywalczyła na igrzyskach w Santo Domingo, Guadalajarze oraz Limie.
Przypisy.
 

</doc>
<doc id="1512042" url="https://pl.wikipedia.org/wiki?curid=1512042" title="Parafia Najświętszej Maryi Panny Królowej Polski w Chełmku">
Parafia Najświętszej Maryi Panny Królowej Polski w Chełmku

Parafia Najświętszej Maryi Panny Królowej Polski w Chełmku – parafia rzymskokatolicka należąca do dekanatu Libiąż archidiecezji krakowskiej.
Została utworzona w 1938.

</doc>
<doc id="1512045" url="https://pl.wikipedia.org/wiki?curid=1512045" title="Chris Kappler">
Chris Kappler

Chris Kappler (ur. 9 lutego 1967 w St. Charles), amerykański jeździec sportowy. Dwukrotny medalista olimpijski z Aten.
Startował w konkurencji skoków przez przeszkody. Największy sukces odniósł na igrzyskach w Atenach, zdobywając srebro w konkursie indywidualnym (wyprzedził go jedynie Rodrigo Pessoa) i złoto w rywalizacji drużynowej. W 2003 identyczne wyniki - złoto w drużynie i srebro indywidualnie - osiągnął podczas Igrzysk Panamerykańskich.

</doc>
<doc id="1512046" url="https://pl.wikipedia.org/wiki?curid=1512046" title="Carcinus aestuarii">
Carcinus aestuarii

Carcinus aestuarii – gatunek kraba z rodziny Carcinidae.
Gatunek ten opisany został w 1847 G.D. Nardo. Część autorów traktowała go jako podgatunek raczyńca jadalnego ("C. meanas"), ale wyniki badań molekularnych z użyciem oksydazy cytochromowej wspierają jego status jako odrębnego gatunku.
Do rodzaju "Carcinus" obok omawianego gatunku należy jeszcze tylko "C. meanas". "C. aestuarii" różni się od niego karapaksem węższym (stosunek szerokości do długości od 1,22 do 1,27) i grubszym (stosunek szerokości do grubości od 2,19 do 2,26), o słabiej zaznaczonych i bardziej płaskich trzech płatach czołowych na krawędzi między kieszonkami ocznymi i wystającej przed oczy części czołowej (rostrum), a w przypadku samców także prostymi, równoległymi i niestykającymi się gonopodiami.
Krab ten występuje naturalnie w Morzu Śródziemnym, Azowskim i Czarnym. Zawleczony został na wybrzeże Japonii, gdzie stanowi gatunek inwazyjny, choć możliwe że populację japońską tworzą hybrydy "C. aestuarii" i "C. meanas". Hybrydy tych dwóch gatunków można spotkać w rejonie Cieśniny Gibraltarskiej.

</doc>
<doc id="1512047" url="https://pl.wikipedia.org/wiki?curid=1512047" title="Alfred William Alcock">
Alfred William Alcock

Alfred William Alcock (ur. 23 czerwca 1859 w Bombaju, zm. 24 marca 1933 w Belvedere, Kent) – brytyjski lekarz, przyrodnik, karcynolog (badacz skorupiaków) i ichtiolog. Zajmował się głównie systematyką zwierząt, opisując wiele nowych gatunków. Badał też biologię i fizjologię ryb.
Na jego cześć nazwano gatunki:

</doc>
<doc id="1512048" url="https://pl.wikipedia.org/wiki?curid=1512048" title="Parafia Przemienienia Pańskiego w Libiążu">
Parafia Przemienienia Pańskiego w Libiążu

Parafia Przemienienia Pańskiego – rzymskokatolicka parafia znajdująca się przy ulicy Oświęcimskiej 83 w Libiążu. Parafia należy do dekanatu Libiąż w archidiecezji krakowskiej.
Historia parafii.
Została utworzona w 1731 roku. Budowę obecnego kościoła parafialnego rozpoczęto w 1903 roku z inicjatywy księdza Franciszka Pietrzykowskiego. Konsekracja została dokonana w 1911 roku przez biskupa Anatola Nowaka. Do parafii należy również kaplica w miejscowości Jaworzno-Dąb.
Terytorium parafii.
Libiąż:
Agatki, Armii Krajowej, Batorego, Bema, Beskidzka, Biała, Bliska, Błękitna, Boczna, Bolesława Chrobrego, Bolesława Śmiałego, Borowa, Brzoskwiniowa, Cegielniana, Chełmońskiego, Cicha, Ciepła, Czereśniowa, Czysta, Dąbrowskiego, Długosza, Dobra, Działkowa, ks. Franciszka Flasińskiego, Floriańska, Fredry, Grażyny, Gromiecka, Harcerska, Jagiełły, Jaskrowa, Jaśminowa, Jazdówka, Jesienna, Kalinowa, Karpiowa, Kazimierza Wielkiego, Kępa Kosówkowa, Klonowa, Kochanowskiego, Kolejowa, Kolorowa, Konopnickiej, Kopernika, Krakowska od nru 30, Krasickiego, Kręta, Krótka, Lipowa, 11 Listopada bloki 12, 14, 16, 18, 20, 22, Litewska, Ludowa, Łąkowa, Łokietka, Majowa, Malczewskiego, Mała, Matejki, Mickiewicza, Mieszka I, Miodowa, Mleczna, Modrzewiowa, Orkana, Orzechowa, Orzeszkowej, Oświęcimska, Owocowa, Paderewskiego bloki L 3, 4, 6, 9, Paprocia, Piaskowa, Pocztowa, Pogodna, Potokowa, Przyrodnicza, Przy Torze, Reja, Rolna, Sarnia, Sielanki, Sienkiewicza, Sikorskiego nry parzyste od 14 i nieparzyste od 45, Skłodowskiej-Curie, Słoneczna, Sobieskiego, Sobótki, Sosnowa, Spokojna, Stawowa, Stolarska, Swojska, Szkolna, Śnieżna, Świerkowa, Świtezianki, Wspólna, Zaułek, Zgody, pl. Zwycięstwa, Żeńców, Żniwna
oraz

</doc>
<doc id="1512049" url="https://pl.wikipedia.org/wiki?curid=1512049" title="Wallace Foster Bennett">
Wallace Foster Bennett

Wallace Foster Bennett (ur. 13 listopada 1898 w Salt Lake City, Utah, zm. 19 grudnia 1993 w Salt Lake City) – amerykański polityk związany z Partią Republikańską.
W latach 1951–1974 był przedstawicielem stanu Utah w Senacie Stanów Zjednoczonych.
Jego syn, Robert Foster Bennett, także reprezentował stan Utah w Senacie Stanów Zjednoczonych.

</doc>
<doc id="1512050" url="https://pl.wikipedia.org/wiki?curid=1512050" title="Portunus pelagicus">
Portunus pelagicus

Portunus pelagicus – gatunek kraba z rodziny portunikowatych (Portunidae). Szeroko rozprzestrzeniony w wodach Oceanu Indyjskiego i Pacyfiku; stwierdzono go także w Morzu Śródziemnym, dokąd dostał się przez Kanał Sueski.

</doc>
<doc id="1512052" url="https://pl.wikipedia.org/wiki?curid=1512052" title="Rai Radio 3">
Rai Radio 3

Rai Radio 3 (Rai Radio Tre) – włoska rozgłośnia radiowa należąca do publicznej grupy medialnej RAI (Radiotelevisione Italiana), specjalizująca się w muzyce poważnej.
Rozgłośnia, założona w 1950 roku, charakterem oraz stylem nadawania podobna jest do BBC Radio 3, które zostało założone 4 lata wcześniej (w 1946 roku) i także preferuje nadawanie muzyki poważnej oraz ambitnej. Obecna nazwa Rai Radio Tre została zaadaptowane w 1976 roku.
Oprócz grania muzyki, stacja nadaje różnorodne programy oraz słuchowiska na temat historii, filozofii oraz mitologii a także dyskusje na temat religii oraz literatury.
Rozgłośnia, podobnie jak Rai Radio 1 i Rai Radio 2, posiada własny kanał informacyjny "Giornale Radio RAI (GRR)", pod nazwą "GR3".

</doc>
<doc id="1512053" url="https://pl.wikipedia.org/wiki?curid=1512053" title="Édouard Pingret">
Édouard Pingret

Édouard Henri Théophile Pingret (ur. 30 grudnia 1788 w Saint-Quentin, zm. 1875 w Paryżu) – francuski malarz i litograf, reprezentant neoklasycyzmu.
Studiował malarstwo pod kierunkiem Jacques'a-Louisa Davida i Jeana-Baptiste'a Regnaulta, naukę kontynuował w Akademii Świętego Łukasza w Rzymie. Od 1810 wystawiał w paryskim Salonie, w 1831 otrzymał Legię Honorową. W latach 1850-1855 mieszkał i pracował w Meksyku, wystawiał w Academia de Bellas Artes. Był jednym z pierwszych europejskich malarzy, którzy tworzyli w tym kraju.
Pingret malował głównie portrety, najbardziej znane Napoleona Bonaparte (1808) i generała Mariano Arista (1851). W Meksyku stworzył wiele scen rodzajowych i pejzaży, które przyniosły mu sławę w Ameryce. Był także autorem litografii i ilustracji.

</doc>
<doc id="1512057" url="https://pl.wikipedia.org/wiki?curid=1512057" title="K-407 Nowomoskowsk">
K-407 Nowomoskowsk

K-407 Nowomoskowsk – okręt podwodny projektu 667BDRM (NATO: "Delta IV") o napędzie atomowym, przenoszący szesnaście pocisków balistycznych R-29RM (NATO: "SS-N-23") klasy SLBM.
Historia.
Budowę atomowego okrętu podwodnego K-407 Nowomoskowsk rozpoczęto w stoczni Siewiernoje Maszynostroitielnoje Priedprijatije (Siewmasz) w Siewierodwińsku koło Archangielska w 1988 roku i ukończono w 1990 roku. Przydzielony został do Floty Północnej. Jest ostatnim z siedmiu zbudowanych okrętem projektu 667BDRM.
W 19 marca 1993 okręt ten zderzył się ze śledzącym go amerykańskim okrętem podwodnym "Grayling" (SSN-646). K-407 jest jedynym do tej pory okrętem balistycznym na świecie, który oddał pełną salwę (szesnastoma) pociskami balistycznymi SLBM (6 sierpnia 1991 w ramach operacji "Behemot-2" - jeszcze przed oficjalnym wejściem do służby we Flocie Północnej). W lipcu 1998 z pokładu zanurzonego K-407 wystrzelono satelitę TubSat-N.
27 lipca 2012 w Siewierodwińsku odbyła się uroczystość przekazania WMF okrętu podwodnego K-407 Nowomoskowsk, który od 2008 przechodził remont średni połączony z modernizacją.
Jak poinformowała służba prasowa Zwiezdoczki na okręcie wprowadzono sto modyfikacji, które w znacznym stopniu podnoszą właściwości taktyczno-techniczne jednostki. K-407 został wyciszony, poprawiono możliwości systemu sonarowego. W pracach brała udział ponad setka przedsiębiorstw kooperujących.

</doc>
<doc id="1512058" url="https://pl.wikipedia.org/wiki?curid=1512058" title="René Jacobs">
René Jacobs

René Jacobs (ur. 30 października 1946 w Gandawie) – belgijski alcista i dyrygent. Specjalizuje się w repertuarze barokowym i klasycznym, jest przedstawicielem autentyzmu w wykonawstwie.
Zdobywca wielu nagród, m.in. Grammy w roku 2005, w kategorii "najlepsza opera", za nagranie "Wesela Figara" z roku 2004. Pracę dyrygenta łączy z karierą śpiewaka i pracą dydaktyczną – wykłada interpretację i śpiew barokowy w Schola Cantorum Basiliensis w Bazylei.

</doc>
<doc id="1512059" url="https://pl.wikipedia.org/wiki?curid=1512059" title="Rene Jacobs">
Rene Jacobs



</doc>
<doc id="1512060" url="https://pl.wikipedia.org/wiki?curid=1512060" title="San Bartolomé">
San Bartolomé



</doc>
<doc id="1512061" url="https://pl.wikipedia.org/wiki?curid=1512061" title="Władimir Pietlakow">
Władimir Pietlakow

Władimir Michajłowicz Pietlakow, ros. Влади́мир Миха́йлович Петляко́в (ur. we wsi Sambek w Obwodzie Wojska Dońskiego (obecnie w rejonie nieklinowskim w obwodzie rostowskim), zm. 12 stycznia 1942 w Kazaniu) – radziecki konstruktor samolotów bombowych.
Życiorys.
Po śmierci ojca wraz z rodziną mieszkał w Taganrogu. W 1910 ukończył ośmioklasową szkołę techniczną w Taganrogu, od 1911 studiował na Wydziale Mechanicznym Imperatorskiej Moskiewskiej Szkoły Technicznej, przerwał studia z powodu trudności materialnych, po powrocie ukończył studia w 1922. Pracował jako laborant i technik, a od 1921 do 1936 był zatrudniony w Centralnym Instytucie Aerohydrodynamicznym (CAGI) Andrieja Tupolewa, gdzie od 1925 kierował grupą konstruktorów. Latem 1936 został mianowany szefem wydziału konstrukcyjnego i pierwszym zastępcą głównego konstruktora, następnie głównym konstruktorem zakładu konstrukcji doświadczalnych CAGI. Jako "wróg ludu" w listopadzie 1937 wraz z innymi konstruktorami został aresztowany i osadzony w więzieniu przez NKWD. Więzienie to było w rzeczywistości biurem konstrukcyjnym o nazwie CBK-29 (OKB-29), w którym wraz z innymi aresztowanymi konstruktorami, Pietlakow otrzymał rozkaz skonstruowania myśliwca wysokościowego. W 1940 został zwolniony i mianowany głównym konstruktorem moskiewskich zakładów lotniczych nr 39 im. Mienżyńskiego, potem kierował biurem konstrukcyjnym w zakładach lotniczych nr 22 w Kazaniu. W 1941 otrzymał Nagrodę Stalinowską I klasy za skonstruowanie samolotu Pe-2. Przyznano mu też dwukrotnie Order Lenina oraz Order Czerwonej Gwiazdy.
W styczniu 1942 roku Pietlakow został pilnie wezwany do Moskwy, na posiedzenie rządu w sprawie produkcji bombowców nurkujących Pe-2. Na lotnisku nie było żadnego wolnego samolotu transportowego, więc wsiadł do Pe-2, który i tak miał lecieć do Moskwy. Podczas lotu na pokładzie wybuchł pożar i nastąpiła katastrofa. Zginęła cała załoga, łącznie z Pietlakowem. By uczcić zmarłego konstruktora nazwę samolotu TB-7, jego konstrukcji, zmieniono na Pe-8.
Do najbardziej znanych konstrukcji Pietlakowa należą samoloty bombowe: Pe-2, Pe-3, Pe-8.

</doc>
<doc id="1512062" url="https://pl.wikipedia.org/wiki?curid=1512062" title="Park Narodowy Björnlandet">
Park Narodowy Björnlandet

Park Narodowy Björnlandet (szw. "Björnlandets nationalpark") – park narodowy w regionie Västerbotten w północnej Szwecji.
Opis.
Park Narodowy Björnlandet leży na terenie gminy Åsele w regionie administracyjnym Västerbotten w północnej Szwecji. Najbliższe miejscowości to Fredrika oraz Åsele. 
Został założony w 1991 roku, początkowo zajmował powierzchnię 11 km² a w 2017 roku jego obszar został poszerzony do 23,69 km². 
Obejmuje ochroną obszar lasów sosnowych – pozostałości pierwotnej tajgi skandynawskiej ze starymi okazami sosny ("Pinus sylvestris") i świerka ("Picea abies") porośniętymi licznymi porostami. Większość sosen osiągnęła wiek 180 lat. Wśród porostów wyróżnia się granicznik płucnik i chrobotek reniferowy a wśród grzybów – haploporus i płucnica islandzka. Martwe drzewa porasta również cladonia. W lasach występuje borówka brusznica, bażyna czarna i borówka czarna, a także "Ranunculus lapponicus". 
Park zamieszkują lisy, kuny, łosie, renifery i rosomaki. Wśród ptaków spotkać można głuszca, sójkę syberyjską i dzięcioła dużego, rzadziej dzięcioła czarnego, dzięcioła trójpalczastego i dzięcioła zielonosiwego. 
W lasach są widoczne ślady dawnych pożarów – ostatni miał miejsce w 1831 roku. Na terenie parku znajdują się liczne głębokie wąwozy i strome ściany skalne oraz głazowiska.
Park należy do sieci Natura 2000, w ramach której chroni siedliska roślin i ptaków.

</doc>
<doc id="1512063" url="https://pl.wikipedia.org/wiki?curid=1512063" title="Kay Hagan">
Kay Hagan

Kay R. Hagan (ur. 18 listopada 1951 w Shelby, zm. 28 października 2019 w Greensboro) – amerykańska polityk, członkini Partii Demokratycznej, od 1999 roku członkini Senatu stanu Karolina Północna, a od 2009 do 2015 Senator Stanów Zjednoczonych (pokonała ubiegającą się o drugą kadencją republikankę Elizabeth Dole 4 listopada 2008).
Jej wujem był Lawton Chiles, senator i gubernator Florydy.

</doc>
<doc id="1512064" url="https://pl.wikipedia.org/wiki?curid=1512064" title="Milkowszczyzna (obwód grodzieński)">
Milkowszczyzna (obwód grodzieński)

Milkowszczyzna () – wieś na Białorusi, w obwodzie grodzieńskim, w rejonie grodzieńskim, w sielsowiecie Skidel.
Historia.
Po raz pierwszy wspomina o Dworze Milkowskim przywilej Zygmunta I z 23 Października 1508 dla Mikołaja Jurijewicza Pacewicza, późniejszego wojewody podlaskiego. Zapewne do końca życia dzierżył całą włość, gdyż jeszcze w 1540 w księgach sądowych grodzieńskich jest o tym wzmianka.
W roku 1555 dwór znajdował się w dzierżawie Andrzeja Łukaszewicza Wołowicza.
W 1558 jest zakończona tzw. Pomiara_włóczna, dzięki której mamy doskonały opis włości Milkowskiej.
Cały czas Milkowszczyzna jest częścią Ekonomii Grodzieńskiej. Sytuacja statusu tej włości częściowo się zmienia w 1662 roku, gdyż sejm zdecydował się wykroić z tego majątku zadośćuczynienie za Szudziałowo dla Eysymontów. W Metryce Litewskiej nr 133 (Księga Zapisów), podsumowanie tego co weszło w skład przyznanych Eysymontom dóbr z tej włości brzmi następująco: „Upatrzywszy tedy w Dobrach Milkowskich proporcjonalną zamianę, na którą sami Ichmościowie PP Eysimontowie ochotnie zezwolili, daliśmy i defactośmy w posesję Ich Mości zawiedli grunty z poddanymi na osobliwym inwentarzu spisanymi. Naprzód Milkowskie, gdzie przed tym Folwark Króla JM Pana Naszego Miłosciwego bywał, idącego brzegiem nad rzeką Lesznią ku Solnickiej Granicy i Poniewickim Gruntom z brzegu Ekonomii Grodzieńskiej, upatrując iż jako poddanym JKM żadna być nie może od PP Eysimontów przeszkoda tak i poddani JKM przyległych wsi Rysek, Rusinowa i Chojnian żadnej nie mogą czynić przeszkody, lubo te grunty i sianożęci mieli sobie na morgi podzielone, z których osobno do Skarbu JKM płacili tedy te grunty i morgi Milkowskiego Folwarku już wszystkie od nich odeszły do czego się nie mogą wdzierać i żadnej czynić Ich Mościom PP Eysimontom przeszkody, czego czyni włók 10 na Uroczyszczu zwanym Litnica, włók 10, które były Miasteczkowi Skidelskiemu nadane. A Gruntu Osiadłego z Ogrodniki, włóka 1, morgów 18. Gruntu we wsi Hojniewiczach z poddanymi włók 16, morgów 14, także we wsi Solenikach włók 9, morgów 35, i także we wsi Przystupiczach i z Puszy włók 15, morgów 8. Któreż gruntu osiadłego i nie osiadłego ogółem uczyni włók 63, morgów 15, które to grunty osiadłe i puste według dawnego ograniczenia szerzej w Inwentarzu Skrabnego Dworzanina do naszej Komisji przydanego są wyrażone i ostateczniej opisane. A iż z poddanymi więcej nam włók w zamianę dać Ich Mościom PP Eysimontom aniżeli w Szudziałowie wymierzyło, uczyniliśmy to iż tu w Milkowszczyźnie podlejszych i nie użyteczniejszych siła znajdowała się gruntów, którą zamianą jako się Ich Moście PP Eysimontowie kontentowali, tak za odebrane w posesją swoją wszystkie prawa, przywileje i dokumenta na Szudziałowskie dane sobie uczestnikom wszystkim swego domu służące powracali i wieczystą kwitacją dali swoim i sukcesorów swoich imieniem asekurując żadnego do tych dóbr Szudziałowskich czasy wiecznymi nie czynić przystępu. Co my Komisarze mocą sobie od JKM Pana Naszego Miłościwego i całej Rzeczypospolitej daną wszystko czasy wiecznymi uspokoiwszy uspokoiwszy na konfirmacją JKM Pana Naszego Miłościwego a po tym Rzeczypospolitej odsyłamy. Działo się w Milkowszczyźnie, dnia 20 miesiąca Julii, Roku Pańskiego 1662.
Jerzy Michał Bieniecki, Kustosz wileński regent Kancelarii Wielkiej WKsL, sekretarz JKM i Komisarz
Krzysztof Buchowiecki, Marszałek Grodzieński, Komisarz JKM
Stanisław Masalski, Podkomorzy Grodzieński, Pułkownik i Komisarz JKM.”
Ostatecznie w 1667 Sejm podejmuje ostateczną decyzje, potwierdzającą ustalenia Komisarzy z 1662.
W czasach zaborów wieś położona była w granicach Imperium Rosyjskiego, w guberni grodzieńskiej, w powiecie grodzieńskim.
W 1841 w Milkowszczyźnie urodziła się pisarka i późniejsza właścicielka wsi Eliza Orzeszkowa. Orzeszkowa sprzedała Milkowszczyznę rosyjskiemu pułkownikowi Doury'emu na początku 1871.
Po wybuchu I wojny światowej wieś została włączona do Ober-Ostu okupowanego przez Cesarstwo Niemieckie, w okręgach administracyjnych: Grodno (1915–1916), Białystok-Grodno (1916–1918) i Litwa (1918); a następnie kolejno do Królestwa Litwy, Litewsko-Białoruskiej Socjalistycznej Republiki Rad i Zarządu Cywilnego Ziem Wschodnich.
Na początku lat 20. XX wieku, na wschód od wsi znajdował się folwark o tej samej nazwie (obecnie część wsi). Folwark ten posiadał wówczas dwa budynki, które zamieszkiwało 11 osób; z czego 10 było wyznania prawosławnego, a jedna ewangelickiego. Wszystkie deklarowały polską przynależność narodową.
Od 1921 do 1939 miejscowość administracyjnie należała do gminy Kamionka w II Rzeczypospolitej – wpierw w powiecie grodzieńskim województwa białostockiego, a następnie w powiecie szczuczyńskim województwa nowogródzkiego (od 21 maja 1929). Natomiast w czasie II wojny światowej znalazła się w granicach obwodu białostockiego Białoruskiej SRR (1939–1941, 1944–1945) i Okręgu Białostockiego Prus Wschodnich (1941–1944).
W 1987 do Milkowszczyzny przyłączono wioskę Krzywlany, dawniej własność Marii Osipownej Zygmuntowskiej, żony radcy tytularnego.

</doc>
<doc id="1512069" url="https://pl.wikipedia.org/wiki?curid=1512069" title="Erik Bertelsen">
Erik Bertelsen

Erik Bertelsen (ur. 8 sierpnia 1912, zm. 18 marca 1993) – duński ichtiolog. Zajmował się głównie rybami głębinowymi. Na jego cześć nazwano gatunek "Diaphus bertelseni" .

</doc>
<doc id="1512075" url="https://pl.wikipedia.org/wiki?curid=1512075" title="Ajatashatru">
Ajatashatru

Ajatashatru lub Adźataśatru (ur. ok. 563, zm. 461 p.n.e.) – król imperium Magadha we wschodnich Indiach panującym między 493 lub 491 a 461 p.n.e. Powiększył imperium odziedziczone po ojcu Bimbisarze. Założył Pataliputrę (obecnie Patna) i wzmocnił obronność stolicy Radźagryhy. Jego następcą został Udajin.

</doc>
<doc id="1512076" url="https://pl.wikipedia.org/wiki?curid=1512076" title="Černova">
Černova

Černova (słow. "Černová"; węg. "Csernova") – obecnie jedna z pięciu dzielnic Rużomberku, dawniej samodzielne miasto w Kraju Żylińskim. W 1907 roku doszło tam do antywęgierskiego wystąpienia, które zakończyło się zbrojną pacyfikacją ludności (Tragedia w Černovej).
Historia.
Pierwsza pisemna wzmianka o Černovej pochodzi z 1376 roku. Liczbę ludności po raz pierwszy określono w 1766 roku – wieś miała wtedy 268 obywateli. W 1825 – już 860.
Černova jest dla Słowaków symbolem walki o tożsamość narodową. 27 października 1907 roku doszło tam do rozlewu krwi. Obywatele wsi z pomocą Andreja Hlinki wybudowali kościół. Chcieli aby to właśnie ten ksiądz dokonał poświęcenia. Hlinka jednak przebywał w tym czasie w więzieniu, więc władze węgierskie przysłały swoich księży, którzy mieli poświęcić budynek. Mieszkańcy żądali aby z obrzędem wstrzymano się do czasu powrotu Hlinki i stawili opór wobec przysłanej delegacji. Węgierscy żandarmi przełamali go jednak. Zginęło 15 osób, 60 zostało rannych. W 1908 roku w związku ze sprawą oskarżono 50 osób, z których 40 dostało wyroki więzienia lub wysokiej grzywny.

</doc>
<doc id="1512082" url="https://pl.wikipedia.org/wiki?curid=1512082" title="Jan Szambelańczyk">
Jan Szambelańczyk

Jan Szambelańczyk SAC (ur. 23 stycznia 1907 w Radomicach, zm. 2 lipca 1941 w KL Auschwitz) – Sługa Boży, polski duchowny katolicki, męczennik za wiarę, wykładowca wyższego seminarium w Ołtarzewie.
Życiorys.
Był synem Stanisława i Anny z d. Reselskiej. Po ukończeniu wadowickiego gimnazjum Collegium Marianum 7 października 1924 wstąpił do Stowarzyszenia Apostolstwa Katolickiego i kontynuował naukę na wydziale filozofii w Wyższym Seminarium Duchownym Księży Pallotynów w Ołtarzewie. Profesję zakonną złożył 7 października 1926 w Sucharach, a śluby wieczyste trzy lata później 10 października 1929 na ręce ks. Augustyna Zarazy (tamże). W Rzymie ukończył studia na wydziale teologii Uniwersytetu Gregoriańskiego i tam 20 lipca 1930 otrzymał święcenia kapłańskie.
Pracę podjął w seminarium w Ołtarzewie jako wykładowca filozofii scholastycznej.
Po wybuchu II wojny światowej został aresztowany przez gestapo 23 maja 1941. Poddany torturom na Pawiaku trafił następnie do niemieckiego obozu koncentracyjnego w Auschwitz, gdzie umarł z wycieńczenia (ciało ks. Szambelańczyka spalono w krematorium).
Zapamiętano go jako „Apostoła Nadziei”. Zmarł w opinii świętości, a współwięźniowie przytaczają jego podnoszące współwięźniów na duchu wypowiedzi.
Jest jednym z 122 Sług Bożych, wobec których 17 września 2003 rozpoczął się proces beatyfikacyjny drugiej grupy męczenników z okresu II wojny światowej.

</doc>
<doc id="1512084" url="https://pl.wikipedia.org/wiki?curid=1512084" title="Jan Szambelańczyk (ujednoznacznienie)">
Jan Szambelańczyk (ujednoznacznienie)



</doc>
<doc id="1512085" url="https://pl.wikipedia.org/wiki?curid=1512085" title="Dimps">
Dimps

 – japoński producent gier komputerowych z siedzibą w Osace i dodatkowym biurem w Tokio w Japonii. Zatrudnia 181 pracowników i jest znany z tworzenia takich gier jak trylogia na PlayStation 2, Sonic the Hedgehog na Game Boy Advance i Nintendo DS. Stworzyli także Tales of the Tempest na Nintendo DS wspólnie z Namco Tales Studio. Firma została stworzona przez kilku pracowników SNK i Capcomu, wśród których znaleźli się m.in. współtwórcy Street Fighter Takashi Nishiyama i Hiroshi Matsumoto.

</doc>
<doc id="1512087" url="https://pl.wikipedia.org/wiki?curid=1512087" title="Krytyk literacki">
Krytyk literacki



</doc>
<doc id="1512090" url="https://pl.wikipedia.org/wiki?curid=1512090" title="Ferenc Sidó">
Ferenc Sidó

Ferenc Sidó (ur. 18 kwietnia 1923 w Vagpata, zm. 6 lutego 1998 w Budapeszcie) – węgierski tenisista stołowy, dziewięciokrotny mistrz świata, trzykrotny mistrz Europy.
26-krotnie zdobywał medale mistrzostw świata. Był czterokrotnym mistrzem świata w grze mieszanej, dwukrotnie w grze podwójnej i drużynowo, a jeden raz w 1953 w Bukareszcie triumfował indywidualnie.
Dwukrotnie startował w mistrzostwach Europy zdobywając cztery medale. Dwukrotnie (1958, 1960) zwyciężył w turnieju drużynowym, raz w grze podwójnej.
W latach 1941-1961 był 24-krotnym mistrzem Węgier (pięciokrotnie w grze pojedynczej - 1947, 1948, 1951, 1953, 1954).

</doc>
<doc id="1512091" url="https://pl.wikipedia.org/wiki?curid=1512091" title="Ferenc Sido">
Ferenc Sido



</doc>
<doc id="1512093" url="https://pl.wikipedia.org/wiki?curid=1512093" title="The drunken sailor">
The drunken sailor



</doc>
<doc id="1512094" url="https://pl.wikipedia.org/wiki?curid=1512094" title="Florecistka">
Florecistka



</doc>
<doc id="1512095" url="https://pl.wikipedia.org/wiki?curid=1512095" title="Johnny Leach">
Johnny Leach

Johnny Leach (ur. 20 listopada 1922 w Londynie, zm. 5 czerwca 2014) – angielski tenisista stołowy, trzykrotny mistrz świata.
Szesnastokrotnie zdobywał medale mistrzostw świata. Trzykrotnie stawał na najwyższym stopniu podium: jeden raz w turnieju drużynowym i dwa razy indywidualnie (w 1949 w Sztokholmie i dwa lata później w Wiedniu).
Czterokrotny mistrz Anglii w latach 1959-1964 w grze podwójnej i mieszanej.

</doc>
<doc id="1512096" url="https://pl.wikipedia.org/wiki?curid=1512096" title="Stanislav Kolar">
Stanislav Kolar



</doc>
<doc id="1512099" url="https://pl.wikipedia.org/wiki?curid=1512099" title="Noga wieprzowa">
Noga wieprzowa

Noga wieprzowa - element handlowy pozyskiwany z tuszy wieprzowej, schłodzony lub zamrożony.
Noga wieprzowa przednia oddzielana jest od golonki przedniej w stawie przedramienno–nadgarstkowym, tak aby kości nadgarstka pozostały przy nodze. W skład nogi wchodzą: kości nadgarstka, śródręczy i palców.
Noga wieprzowa tylna oddzielana jest od golonki tylnej powyżej stawu skokowego, tak aby guz piętowy kości piętowej pozostał przy nodze; szpik kostny nie powinien być odsłonięty. W skład nogi wchodzą: nasada dolna kości goleni, kości stępu wraz z guzem piętowym kości piętowej, kości śródstopia i kości palców. 
Powierzchnia mięsa powinna być czysta, niezakrwawiona, bez przekrwień, zmiażdżonych kości. Niedopuszczalna jest oślizłość, nalot pleśni, ale części rozmrożone mogą być wilgotne. Barwa mięśni jasnoróżowa do czerwonej, dopuszcza się zmatowienia. Barwa tłuszczu biała z odcieniem kremowym lub lekko różowym, w przypadku mięsa i tłuszczu mrożonego dopuszcza się nieznaczne zszarzenie barwy na powierzchni. Zapach swoisty, charakterystyczny dla mięsa świeżego bez oznak zaparzenia i rozpoczynającego się psucia, niedopuszczalny zapach płciowy.

</doc>
<doc id="1512100" url="https://pl.wikipedia.org/wiki?curid=1512100" title="Morawska Rodobrana">
Morawska Rodobrana

Morawska Rodobrana (czes. "Moravská Rodobrana") – morawska kolaboracyjna organizacja w Protektoracie Czech i Moraw podczas II wojny światowej.
20 kwietnia 1939 r. w Prościejowie grupa morawskich działaczy przygotowała memorandum do władz III Rzeszy, które oberlandrat Brna przedstawił Arthurowi Seyss-Inquartowi 5 czerwca tego roku. Żądano w nim odłączenia Moraw od Czech, gdyż twierdzono, że władze w Pradze zaniedbują Morawian, i utworzenia odrębnego organizmu administracyjnego. Autorzy memorandum uznawali zarazem zwierzchność wodza Adolfa Hitlera. Chcieli też wprowadzenia w Protektoracie praw antyżydowskich. Jednocześnie powołali organizację Morawska Rodobrana, stawiającą sobie za cel uzyskanie autonomii przez Morawy. Prowadziła ona bliską współpracę z NSDAP i niemieckimi władzami Protektoratu. Jej działalność jednak w krótkim czasie zamarła.

</doc>
<doc id="1512103" url="https://pl.wikipedia.org/wiki?curid=1512103" title="Rejon czornuchyński">
Rejon czornuchyński

Rejon czornuchyński – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 680 km2 i liczy około 16 tysięcy mieszkańców. Siedzibą władz rejonu są Czornuchy.
W skład rejonu wchodzą 1 osiedlowa rada oraz 9 silskich rad, obejmujących 41 wsi.

</doc>
<doc id="1512104" url="https://pl.wikipedia.org/wiki?curid=1512104" title="Rejon czutowski">
Rejon czutowski

Rejon czutowski – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 862 km2 i liczy około 27 tysięcy mieszkańców. Siedzibą władz rejonu jest Czutowe.
W skład rejonu wchodzą 2 osiedlowe rady oraz 11 silskich rad, obejmujących 49 wsi.

</doc>
<doc id="1512105" url="https://pl.wikipedia.org/wiki?curid=1512105" title="Maria Anna Bawarska">
Maria Anna Bawarska

niem. Maria Anna von Bayern 

</doc>
<doc id="1512106" url="https://pl.wikipedia.org/wiki?curid=1512106" title="Cernova">
Cernova



</doc>
<doc id="1512108" url="https://pl.wikipedia.org/wiki?curid=1512108" title="Rejon kotelewski">
Rejon kotelewski

Rejon kotelewski – jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 900 km2 i liczy około 22 tysięcy mieszkańców. Siedzibą władz rejonu jest Kotelwa. Na terenie rejonu, na brzegach rzeku Worskla znajduje się park im. Kowpaka o powierzchni 196 ha.
W skład rejonu wchodzą 1 osiedlowa rada oraz 8 silskich rad, obejmujących 37 wsi.

</doc>
<doc id="1512109" url="https://pl.wikipedia.org/wiki?curid=1512109" title="Rejon orżycki">
Rejon orżycki

Rejon orżycki - jednostka administracyjna w składzie obwodu połtawskiego Ukrainy.
Powstał w 1923. Ma powierzchnię 1000 km2 i liczy około 30 tysięcy mieszkańców. Siedzibą władz rejonu jest Orżycia.
W skład rejonu wchodzą 1 osiedlowa rada oraz 18 silskich rad, obejmujących 54 wsie.

</doc>
<doc id="1512110" url="https://pl.wikipedia.org/wiki?curid=1512110" title="Maria Anna Bawarska (1551–1608)">
Maria Anna Bawarska (1551–1608)

Maria Anna Bawarska (ur. 21 marca 1551 w Monachium, zm. 29 kwietnia 1608 w Grazu) – księżniczka bawarska, arcyksiężna austriacka.
Maria była najstarszą córką księcia Albrechta V Bawarskiego i Anny Habsburżanki. Jej dziadkami byli: Wilhelm Wittelsbach książę Bawarii, i Maria księżniczka badeńska oraz Ferdynand I Habsburg cesarz rzymski i Anna Jagiellonka, królewna czeska i węgierska. Otrzymała staranne wykształcenie. Maria Wittelsbach była gorliwą katoliczką i wspierała kontrreformację. Planowano wydać ją za Jana Zygmunta Zapolyję, jednak poślubiła swojego wuja Karola Styryjskiego (brata jej matki Anny).
Ślub odbył się 26 sierpnia 1571 w Wiedniu. Z tego małżeństwa pochodziło 15 dzieci:

</doc>
