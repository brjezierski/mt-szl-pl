<doc id="1514357" url="https://pl.wikipedia.org/wiki?curid=1514357" title="Pokrzydowo (gmina)">
Pokrzydowo (gmina)

Pokrzydowo – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Pokrzydowo.
Gmina zbiorowa Pokrzydowo została utworzona 1 sierpnia 1934 roku w powiecie brodnickim w woj. pomorskim z dotychczasowych jednostkowych gmin wiejskich: Bachotek, Czystebłota, Jajkowo, Kąciki, Pokrzydowo, Szafarnia i Świecie (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 8 gromad: Bachotek, Czystebłota, Jajkowo, Kąciki, Pokrzydowo, Szafarnia, Świecie i Zastawie. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514358" url="https://pl.wikipedia.org/wiki?curid=1514358" title="1 Brygada Piechoty Ukraińskich Strzelców Siczowych">
1 Brygada Piechoty Ukraińskich Strzelców Siczowych

1 Brygada Piechoty Ukraińskich Strzelców Siczowych – oddział Armii Halickiej, złożony z dawnych żołnierzy Legionu Ukraińskich Strzelców Siczowych.
Brygada utworzona została 27 stycznia 1919. Stanowiła rezerwę Naczelnej Komendy (Dowództwa), choć czasem była przydzielana do różnych korpusów UHA na czas wykonania określonych zadań na froncie. Dowódcą Brygady został mjr Osyp Bukszowanyj, a szefem sztabu kpt. M. Łuckyj.
Brygada złożona była z 3 batalionów (kureni) piechoty, batalionu marszowego, baterii (6 dział) artylerii polowej, szwadronu kawalerii, kompanii saperów oraz pododdziałów zapasowych, sanitarnego, gospodarczego i taborów.

</doc>
<doc id="1514360" url="https://pl.wikipedia.org/wiki?curid=1514360" title="E717 (trasa europejska)">
E717 (trasa europejska)

E717 – trasa europejska zaliczana do kategorii B. Trasa leży w całości na terytorium Włoch i łączy Turyn z portowym miastem Savona. Arteria biegnie na całej długości wspólnym śladem z autostradą A6.

</doc>
<doc id="1514361" url="https://pl.wikipedia.org/wiki?curid=1514361" title="Ruda (gmina w województwie bydgoskim)">
Ruda (gmina w województwie bydgoskim)

Ruda – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy za II RP była Ruda, a po wojnie miasto Górzno (odrębna gmina miejska).
Gmina zbiorowa Ruda została utworzona 1 sierpnia 1934 roku w powiecie brodnickim w woj. pomorskim z głównej części dotychczasowego obszaru dworskiego "Ruda" (pozostała część obszaru Ruda weszła w skład nowych gmin Brzozie i gminy Grązawy). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 3 gromad: Czarny Bryńsk, Fiałki i Nowy Świat. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514362" url="https://pl.wikipedia.org/wiki?curid=1514362" title="Étienne de Crécy">
Étienne de Crécy

Étienne de Crécy – francuski DJ i producent muzyki house.
Życiorys.
Urodził się w 1969 w Lyonie. W połowie lat 80. XX wieku przeprowadził się z Marsylii do Wersalu, gdzie uczęszczał do Collège de Jules Ferry (podobnie jak muzycy z duetu Air oraz Alex Gopher).
Twórczość.
Karierę rozpoczął w latach 90. w Paryżu jako inżynier dźwięku w studiu +XXX (Plus Thirty). Tam poznał Philippe Zdara z grupy muzycznej Cassius, z którym utworzył duet Motorbass. Wkrótce potem wydał pierwszy autorski krążek – kompilację "Super Discount" (1997). Zawarł na niej utwory m.in. Air, Alexa Gophera oraz innych artystów wytwórni Solid.
Cztery lata po premierze Super Discount, Étienne wydał album "Tempovision" (2000). W przeciwieństwie do poprzedniego albumy, który skomponowany był pod kątem radia, nowy album jest wydawnictwem dojrzałym, zawierającym różnorodne gatunki współczesnej muzyki elektronicznej.
Kolejna propozycja Francuza ukazała się osiem lat po wydaniu "Super Discount". Była to jej kontynuacja – "Super Discount 2" (2004). Jest to wydawnictwo skomponowane w całości na analogowych instrumentach elektronicznych, takich jak np. Roland TB-303 i zawiera 12 utworów reprezentujących m.in. electro, house, pop, czy new wave.

</doc>
<doc id="1514363" url="https://pl.wikipedia.org/wiki?curid=1514363" title="Etienne de Crécy">
Etienne de Crécy



</doc>
<doc id="1514364" url="https://pl.wikipedia.org/wiki?curid=1514364" title="Étienne De Crécy">
Étienne De Crécy



</doc>
<doc id="1514365" url="https://pl.wikipedia.org/wiki?curid=1514365" title="Etienne De Crécy">
Etienne De Crécy



</doc>
<doc id="1514366" url="https://pl.wikipedia.org/wiki?curid=1514366" title="Etienne de Crecy">
Etienne de Crecy



</doc>
<doc id="1514367" url="https://pl.wikipedia.org/wiki?curid=1514367" title="Wrocki (gmina)">
Wrocki (gmina)

Wrocki – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy były Wrocki.
Gmina zbiorowa Wrocki została utworzona 1 sierpnia 1934 roku w powiecie brodnickim w woj. pomorskim z dotychczasowych jednostkowych gmin wiejskich: Cieszyny, Kawki (część), Kujawa, Małki, Pląchoty, Pusta Dąbrówka, Wrocki i Wymokłe (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 7 gromad: Cieszyny, Kujawa, Małki, Płąchoty, Pusta Dąbrówka, Wrocki i Wymokłe. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł w skład nowej gminy Golub-Dobrzyń.

</doc>
<doc id="1514368" url="https://pl.wikipedia.org/wiki?curid=1514368" title="Etienne De Crecy">
Etienne De Crecy



</doc>
<doc id="1514370" url="https://pl.wikipedia.org/wiki?curid=1514370" title="Bydgoszcz (gmina)">
Bydgoszcz (gmina)

Bydgoszcz (od 1973 "Białe Błota") – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy była Bydgoszcz, która jednak nie wchodziła w jej skład (gmina miejska).
Gmina zbiorowa Bydgoszcz została utworzona 1 sierpnia 1934 roku w powiecie bydgoskim w woj. poznańskim z dotychczasowych jednostkowych gmin wiejskich: Białe Błota, Brzoza, Ciele, Drzewce, Kruszyn Kraiński, Lipniki, Lisiogon, Łochowice, Łochowo, Murowaniec, Piecki, Prądki, Prądy, Przyłęki i Zielonka (oraz z obszarów dworskich położonych na tych terenach lecz nie wchodzących w skład gmin). 1 kwietnia 1938 gmina Bydgoszcz wraz z całym powiatem bydgoskim została przyłączona do woj. pomorskiego.
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 14 gromad: Białebłota, Brzoza, Ciele, Kruszyn Kraiński, Lisiogon, Łochowice, Łochowo, Murowaniec, Opławiec, Osowagóra, Prądki, Prądy, Przyłęki i Zielonka.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Białe Błota.

</doc>
<doc id="1514373" url="https://pl.wikipedia.org/wiki?curid=1514373" title="Zbigniew Drzymuchowski">
Zbigniew Drzymuchowski

 
Zbigniew Drzymuchowski ps. „Andrzej Karewicz” (ur. 2 kwietnia 1893 w Jaśle, zm. 1969 w Nowym Sączu) – major piechoty Wojska Polskiego, wydalony z korpusu oficerskiego w 1939, aktor filmowy.
Życiorys.
Był zawodowym oficerem cesarskiej i królewskiej Armii. Jego oddziałem macierzystym był Pułk Piechoty Nr 85. Na stopień chorążego został mianowany ze starszeństwem z 1 września 1913, a porucznika ze starszeństwem z 1 września 1915 w korpusie oficerów piechoty.
Do Wojska Polskiego został przyjęty z byłej armii austro-węgierskiej. Służył w 38 Pułku Piechoty Strzelców Lwowskich. W czerwcu 1921 był przydzielony do Szpitala Okręgowego Lwów. 3 maja 1922 został zweryfikowany w stopniu kapitana ze starszeństwem z 1 czerwca 1919 i 200. lokatą w korpusie oficerów piechoty. W lipcu tego roku został przeniesiony do 24 Pułku Piechoty w Łucku na stanowisko pełniącego obowiązki dowódcy I batalionu. 1 grudnia 1924 został mianowany majorem ze starszeństwem z 15 sierpnia 1924 i 41. lokatą w korpusie oficerów piechoty. Po awansie został przesunięty na stanowisko dowódcy III batalionu. W listopadzie 1927 został przeniesiony do 26 Pułku Piechoty we Lwowie na stanowisko kwatermistrza. W kwietniu 1928 został przesunięty na stanowisko oficera sztabowego pułku. W marcu 1929 został zwolniony z zajmowanego stanowiska i oddany do dyspozycji dowódcy Okręgu Korpusu Nr VI, a z dniem 31 maja tego roku przeniesiony w stan spoczynku.
W 1934, jako oficer stanu spoczynku pozostawał w ewidencji Powiatowej Komendy Uzupełnień Lwów Miasto. Posiadał przydział do Oficerskiej Kadry Okręgowej Nr VI. Był wówczas „przewidziany do użycia w czasie wojny”.
17 stycznia 1938 Sąd Okręgowy w Warszawie skazał go na karę pięciu lat pozbawienia wolności za zgwałcenie pensjonarki. Za ten czyn został w 1939 wydalony z korpusu oficerskiego.

</doc>
<doc id="1514374" url="https://pl.wikipedia.org/wiki?curid=1514374" title="System 1.0">
System 1.0

System Software 1 (albo System 1) – pierwsza wersja systemu operacyjnego na komputer Macintosh Mac OS. System 1 został wydany w 1984 r. Jego następcą został System 2.0.

</doc>
<doc id="1514380" url="https://pl.wikipedia.org/wiki?curid=1514380" title="DW Racing Enterprises">
DW Racing Enterprises

DW Racing Enterprises – były brytyjski zespół Formuły 1, startujący w niej w sezonach 1963 – 1967.

</doc>
<doc id="1514381" url="https://pl.wikipedia.org/wiki?curid=1514381" title="Dąbrówka Nowa (gmina)">
Dąbrówka Nowa (gmina)

Dąbrówka Nowa – dawna gmina wiejska istniejąca w latach 1934-1954 w województwie poznańskim/pomorskim/bydgoskim (dzisiejsze województwo kujawsko-pomorskie). Siedzibą władz gminy była Dąbrówka Nowa.
Gmina zbiorowa Dąbrówka Nowa została utworzona 1 sierpnia 1934 roku w powiecie bydgoskim w województwie poznańskim z dotychczasowych jednostkowych gmin wiejskich: Dąbrówka Nowa, Kruszyn, Kruszyniec, Mochle, Osowiec, Osowagóra, Pawłówek i Zielonczyn (oraz z obszarów dworskich położonych na tych terenach lecz nie wchodzących w skład gmin). 1 kwietnia 1938 gmina Dąbrówka Nowa wraz z całym powiatem bydgoskim została przyłączona do woj. pomorskiego. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 12 gromad: Dąbrówka Nowa, Kruszyn, Kruszyniec, Mochle, Osowiec, Pawłówek, Sicienko, Sitno, Trzemiętowo, Wojnowo, Zawada i Zielonczyn.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514383" url="https://pl.wikipedia.org/wiki?curid=1514383" title="2 Brygada Piechoty (UHA)">
2 Brygada Piechoty (UHA)

2 Brygada Piechoty (zwana "Kołomyjską") – oddział piechoty Armii Halickiej, utworzona na przełomie stycznia i lutego 1919, głównie z żołnierzy grupy bojowej „Stare Sioło”, należąca do II Korpusu Halickiego.
Dowódcą Brygady został mjr. František Tinkl, a szefem sztabu kpt. K. Kupczanko.
Brygada składała się z 4 batalionów piechoty (jeden dodatkowy należał do rezerw armijnych), 1 kompanii szturmowej, 1 kompanii huculskiej, 2 Pułku Artylerii (2 baterie artylerii, 1 bateria moździerzy), kompanii kolejowej, kompanii technicznej, szpitala polowego, pododdziałów tyłowych i taborów.
23 kwietnia 1920 zaatakowała odwodowe formacje 45 Dywizji Strzeleckiej 14 Armii Radzieckiej i ruszyła częścią swoich sił na Mohylów, a częścią na Winnicę.

</doc>
<doc id="1514384" url="https://pl.wikipedia.org/wiki?curid=1514384" title="Mąkowarsko (gmina)">
Mąkowarsko (gmina)

Mąkowarsko – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy było Mąkowarsko.
Gmina zbiorowa Mąkowarsko została utworzona 1 sierpnia 1934 roku w powiecie bydgoskim w woj. poznańskim z dotychczasowych jednostkowych gmin wiejskich: Dziedno, Dziedzinek, Lucin, Łakomowo, Mąkowarsko, Sitowiec i Wilcze. 1 kwietnia 1938 gmina Mąkowarsko wraz z całym powiatem bydgoskim została przyłączona do woj. pomorskiego. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 6 gromad: Dziedno, Dziedzinek, Lucim, Mąkowarsko, Sitowiec i Wilcze.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514385" url="https://pl.wikipedia.org/wiki?curid=1514385" title="System 2.0">
System 2.0

System Software 2 (albo System 2) – druga wersja systemu operacyjnego Mac OS, następca systemu 1.0. Został wydany w 1985. Jego następcą został System 3.0.

</doc>
<doc id="1514386" url="https://pl.wikipedia.org/wiki?curid=1514386" title="Wierzchucin Królewski (gmina)">
Wierzchucin Królewski (gmina)

Wierzchucin Królewski – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy był Wierzchucin Królewski.
Gmina zbiorowa Wierzchucin Królewski została utworzona 1 sierpnia 1934 roku w powiecie bydgoskim w woj. poznańskim z dotychczasowych jednostkowych gmin wiejskich: Byszewa, Huta, Krąpiewo, Łąsko Małe, Łąsko Wielkie, Łukowiec, Murucin, Osiek, Popielewo, Wierzchucin Królewski i Wiskitno (oraz z obszarów dworskich położonych na tych terenach lecz nie wchodzących w skład gmin). 1 kwietnia 1938 gmina Wierzchucin Królewski wraz z całym powiatem bydgoskim została przyłączona do woj. pomorskiego. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 9 gromad: Byszewa, Huta, Krąpiewo, Łąsko Małe, Łąsko Wielkie, Łukowiec, Murucin, Osiek, Popielewo, Wierzchucin Królewski i Wiskitno.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514387" url="https://pl.wikipedia.org/wiki?curid=1514387" title="Aleksander Pan">
Aleksander Pan

Aleksander Pan ("Czaki", "Skanderbeg", "Skanderbek") – polski herb szlachecki z indygenatu.
Opis herbu.
Opis zgodnie z klasycznymi regułami blazonowania:
W polu czerwonym o bordiurze złotej głowa wezyra tureckiego w kołpaku zielonym, z chwostem błękitnym, o wyłogach różowo-srebrnych nad którymi półksiężyc złoty między dwoma takimiż piórami. 
Klejnot: Trzy pióra strusie przeszyte strzałą.
Najwcześniejsze wzmianki.
Herb zatwierdzony indygenatem w roku 1767 dla Franciszka Floriana Czaki.
Herbowni.
Sanderbeck, Czaki.
Znani herbowni.
Franciszek Florian Czaki, Anicet Czaki .

</doc>
<doc id="1514388" url="https://pl.wikipedia.org/wiki?curid=1514388" title="Wtelno (gmina)">
Wtelno (gmina)

Wtelno – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy było Wtelno.
Gmina zbiorowa Wtelno została utworzona 1 sierpnia 1934 roku w powiecie bydgoskim w woj. poznańskim z dotychczasowych jednostkowych gmin wiejskich: Gogolin, Gogolinek, Gościeradz, Nowaczkowo, Opławiec, Szczutki, Tryszczyn, Trzemiętowo, Trzemiętówko, Wierzchucice, Wierzchucinek, Witoldowo i Wtelno (oraz z obszarów dworskich położonych na tych terenach lecz nie wchodzących w skład gmin). 1 kwietnia 1938 gmina Wtelno wraz z całym powiatem bydgoskim została przyłączona do woj. pomorskiego. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 11 gromad: Gogolin, Gogolinek, Gościeradz, Nowaczkowo, Szczutki, Tryszczyn, Trzemiętówko, Wierzchucice, Wierzchucinek, Witoldowo i Wtelno.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514389" url="https://pl.wikipedia.org/wiki?curid=1514389" title="System 3.0">
System 3.0

System Software 3 (albo System 3) – trzecia wersja systemu operacyjnego Mac OS, trafił do sprzedaży w 1986 jako następca systemu 2. Jego następcą został System 4.0.

</doc>
<doc id="1514390" url="https://pl.wikipedia.org/wiki?curid=1514390" title="Podwiesk (gmina)">
Podwiesk (gmina)

Podwiesk – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Podwiesk.
Gmina zbiorowa Podwiesk została utworzona 1 sierpnia 1934 roku w powiecie chełmińskim w woj. pomorskim z dotychczasowych jednostkowych gmin wiejskich: Brankówka, Dolne Wymiary, Dorposz Chełmiński, Gogolin, Granica, Kolenko, Łęg, Małe Łunawy, Nowawieś Chełmińska, Podwiesk, Rozgarty, Sosnówka, Sztynwag, Szynych i Wielkie Łunawy (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 13 gromad: Brankówka, Dolne Wymiary, Dorposz Chełmiński, Gogolin, Łęg, Małe Łunawy, Nowawieś Chełmińska, Podwiesk, Rozgarty, Sosnówka, Sztynwag, Szynych i Wielkie Łunawy. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514393" url="https://pl.wikipedia.org/wiki?curid=1514393" title="Robakowo (gmina)">
Robakowo (gmina)

Robakowo – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Robakowo.
Gmina zbiorowa Robakowo została utworzona 1 sierpnia 1934 roku w powiecie chełmińskim w woj. pomorskim z dotychczasowych jednostkowych gmin wiejskich: Krajęcin, Obory, Robakowo, Ruda, Sarnowo i Trzebiełuch (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 10 gromad: Gorzuchowo, Krajęcin, Obory, Paparzyn, Piątkowo, Robakowo, Ruda, Sarnowo, Trzebiełuch i Wabcz. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514395" url="https://pl.wikipedia.org/wiki?curid=1514395" title="Starogród (gmina)">
Starogród (gmina)

Starogród – dawna gmina wiejska istniejąca w latach 1934–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Starogród.
Gmina zbiorowa Starogród została utworzona 1 sierpnia 1934 roku w powiecie chełmińskim w woj. pomorskim z dotychczasowych jednostkowych gmin wiejskich: Bieńkówka, Borówno, Brzozowo, Kałdus, Kiełp, Kokocko, Osnowo, Rożnowo, Starogród, Grzybno (część), Kijewo Szlacheckie (część) i Watorowo (część) oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 1 stycznia 1950 roku z gminy Starogród wyłączono gromadę Osnowo i włączono ją do gminy Chełmno. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 8 gromad: Bieńkówka, Borówno, Brzozowo, Kałdus, Kiełp, Kokocko, Różnowo i Starogród. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514396" url="https://pl.wikipedia.org/wiki?curid=1514396" title="System 4.0">
System 4.0

System Software 4 (albo System 4) – czwarta wersja systemu Mac OS, utworzona w 1987. Następca systemu 3.
Jest to ostatnia jednozadaniowa wersja systemu Mac OS.
Jego następcą został System Software 5.

</doc>
<doc id="1514398" url="https://pl.wikipedia.org/wiki?curid=1514398" title="Brzeźno Szlacheckie (gmina)">
Brzeźno Szlacheckie (gmina)

Brzeźno Szlacheckie – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. pomorskie). Siedzibą władz gminy było Brzeźno Szlacheckie.
Gmina zbiorowa Brzeźno Szlacheckie została utworzona 1 sierpnia 1934 roku w powiecie chojnickim w woj. pomorskim z dotychczasowych jednostkowych gmin wiejskich: Borowy Młyn (główna część), Brzeźno Szlacheckie, Łąkie, Osusznica (część), Prądzona (część) i Kiełpinek (część) oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 3 gromad: Borowy Młyn, Brzeźno Szlacheckie i Łąkie. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Zobacz też: gmina Brzeźnio, gmina Brzeżno

</doc>
<doc id="1514400" url="https://pl.wikipedia.org/wiki?curid=1514400" title="Siergiej Szarikow">
Siergiej Szarikow

Siergiej Szarikow, Сергей Александрович Шариков (ur. 18 czerwca 1974 w Moskwie, zm. 6 czerwca 2015 tamże) – rosyjski szermierz, szablista, czterokrotny medalista olimpijski.
Przez blisko dekadę należał do grona najlepszych szablistów świata. W Atlancie, w swoim debiucie olimpijskim, wywalczył złoto w konkursie drużynowym oraz srebro w indywidualnym. Na kolejnych dwóch igrzyskach stawał na podium w drużynie, wywalczając złoto w Sydney i brąz w Atenach. Był trzy razy mistrzem świata w drużynie (2001–2003, a także brązowym medalistą indywidualnie w 1998) oraz mistrzem Europy (2000).
Zginął w wypadku samochodowym

</doc>
<doc id="1514404" url="https://pl.wikipedia.org/wiki?curid=1514404" title="Quaker Oats">
Quaker Oats

Quaker Oats Company – amerykański producent żywności z siedzibą w Chicago. Quaker Oats powstało w 1901 roku z połączenia czterech młynów zbożowych.
Przedsiębiorstwo zajmuje się głównie produkcją płatków śniadaniowych oraz innych produktów spożywczych i napojów. Od 2001 roku Quaker Oats wchodzi w skład koncernu PepsiCo.

</doc>
<doc id="1514405" url="https://pl.wikipedia.org/wiki?curid=1514405" title="Leśno (gmina)">
Leśno (gmina)

Leśno – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. pomorskie). Siedzibą władz gminy było Leśno.
Gmina zbiorowa Leśno została utworzona 1 sierpnia 1934 roku w powiecie chełmińskim w woj. pomorskim z dotychczasowych jednostkowych gmin wiejskich: Główczewice, Kruszyn, Lędy, Orlik, Rolbik, Skoszewo, Windorp, Wysoka Zaborska i Małe Chełmy (część) oraz z obszarów dworskich położonych na tych terenach lecz nie wchodzących w skład gmin (m.in. obszaru dworskiego "Leśno"). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 12 gromad: Główczewice, Kaszuba, Kruszyn, Laska, Lendy, Leśno, Orlik, Przymuszewo, Rolbik, Skoszewo, Windorp i Wysoka Zaborska. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514409" url="https://pl.wikipedia.org/wiki?curid=1514409" title="Parafia Najświętszego Serca Pana Jezusa w Olsztynku">
Parafia Najświętszego Serca Pana Jezusa w Olsztynku

Parafia Najświętszego Serca Pana Jezusa w Olsztynku – rzymskokatolicka parafia w Olsztynku, należącym do archidiecezji warmińskiej i dekanatu Olsztynek. Została utworzona w 1895. Kościół parafialny jest budowlą neogotycką wybudowaną w latach 1876-1888. Mieści się przy ulicy Chopina.

</doc>
<doc id="1514410" url="https://pl.wikipedia.org/wiki?curid=1514410" title="Czaki">
Czaki



</doc>
<doc id="1514411" url="https://pl.wikipedia.org/wiki?curid=1514411" title="Mokre (gmina w województwie bydgoskim)">
Mokre (gmina w województwie bydgoskim)

Mokre – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Mokre.
Gmina zbiorowa Mokre została utworzona 1 sierpnia 1934 roku w powiecie grudziądzkim w woj. pomorskim z dotychczasowych jednostkowych gmin wiejskich: Dusocin, Lisiekąty, Mokre, Nowawieś, Owczarki, Parsk, Świerkocin, Wielki Wełcz, Zakurzewo i Zarośle oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 12 gromad: Białochowo, Dusocin, Jamy, Lisiekąty, Mokre, Nowawieś, Owczarki, Parsk, Świerkocin, Wielki Wełcz, Zakurzewo i Zarośle. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514413" url="https://pl.wikipedia.org/wiki?curid=1514413" title="Zmarzły Staw Mięguszowiecki">
Zmarzły Staw Mięguszowiecki

Zmarzły Staw Mięguszowiecki (słow. "Ľadové pleso v Zlomiskách", "Ľadové pleso pod Železnými bránami", niem. "Eissee", "Mengsdorfer Eissee", "Trümmertal-Eissee", węg. "Jeges-tó", "omladék-völgyi Jeges-tó") – staw położony w Dolinie Złomisk ("Zlomisková dolina", odnoga Doliny Mięguszowieckiej), w słowackiej części Tatr Wysokich.
Znajduje się na wysokości 1925 m n.p.m. Jego powierzchnia według pomiarów Josefa Schaffera z 1928 r. to 2,11 ha, wymiary 236 × 148 m, głębokość 10,2 m, pojemność 98 827 m³. Wyniki pomiarów pracowników TANAP-u z lat 1961–67: powierzchnia 2,255 ha, 225 × 150 m, głębokość 9,6 m. Staw otoczony jest surową, wysokogórską panoramą, wśród której wybijają się takie szczyty jak Wysoka czy Ganek. Wypływa z niego Zmarzły Potok ("Ľadový potok") będący głównym dopływem leżącego niżej Popradzkiego Stawu ("Popradské pleso"). Obok jeziora przebiega nieznakowana ścieżka na Wschodnie Żelazne Wrota, jednak jest ona dostępna jedynie z uprawnionym przewodnikiem. Dawniej ścieżka ta do stawu była znakowana (szlak żółty).

</doc>
<doc id="1514418" url="https://pl.wikipedia.org/wiki?curid=1514418" title="Park Skaryszewskiego w Warszawie">
Park Skaryszewskiego w Warszawie



</doc>
<doc id="1514419" url="https://pl.wikipedia.org/wiki?curid=1514419" title="Inowrocław-Wschód (gmina)">
Inowrocław-Wschód (gmina)

Inowrocław-Wschód – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy był Inowrocław, który jednak nie wchodził w jej skład (gmina miejska).
Gmina zbiorowa Inowrocław-Wschód została utworzona 1 sierpnia 1934 roku w powiecie inowrocławskim w woj. poznańskim z dotychczasowych jednostkowych gmin wiejskich: Balczewo, Jacewo, Karczyn, Łojewo, Marcinkowo, Miechowice, Orłowo, Parchanie, Sikorowo, Słońsko, Szadłowice, Szarlej i Turzany (oraz z obszarów dworskich położonych na tych terenach lecz nie wchodzących w skład gmin). 
1 kwietnia 1938 gmina Inowrocław-Wschód została przyłączona do woj. pomorskiego. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 18 gromad: Balczewo, Góra, Jacewo, Jaronty, Karczyn, Komaszyce, Latkowo, Łąkocin, Łojewo, Marcinkowo, Miechowice, Orłowo, Parchanie, Sikorowo, Słońsko, Szadłowice, Turzany i Więcławice.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, powstała jednak gmina Inowrocław, obejmująca obszary dawnych gmin Inowrocław-Wschód i Inowrocław-Zachód.

</doc>
<doc id="1514420" url="https://pl.wikipedia.org/wiki?curid=1514420" title="Zygmunt Biesiadecki">
Zygmunt Biesiadecki

Zygmunt Biesiadecki (ur. 26 października 1894 w Krakowie, zm. 13 stycznia 1944 w Warszawie) – polski przedwojenny aktor teatralny i filmowy oraz reżyser teatralny.
Życiorys.
Zygmunt Biesiadecki urodził się 26 października w rodzinie Józefa i Heleny z Posiadłowskich. W 1912 r. został absolwentem Gimnazjum Św. Anny w Krakowie. Podczas I wojny światowej i wojny polsko-bolszewickiej prowadził działalność kulturalno-oświatową wśród żołnierzy. W 1918 był członkiem Straży Obywatelskiej w Krakowie.
Jego kariera teatralna przebiegała następująco:
Był także członkiem zarządu głównego ZASP w Warszawie.
Podczas II wojny światowej brał udział w konspiracji. W styczniu 1944 został wraz z żoną Janiną aresztowany przez Niemców. Oboje rozstrzelano 13 stycznia 1944 w Warszawie – w egzekucji przy ul. Górczewskiej (róg Płockiej) lub w ruinach getta.

</doc>
<doc id="1514421" url="https://pl.wikipedia.org/wiki?curid=1514421" title="Jim Burns">
Jim Burns

Jim Burns (ur. w kwietniu 1948 r. w Cardiff) – walijski artysta science fiction.
W 1966 zaciągnął się do Royal Air Force, potem zapisał się na roczny kurs do Newport School of Art. Naukę kontynuował w Art and Design at St. Martin's School of Art w Londynie. Po ukończeniu szkoły w 1972 r. zatrudnił się w agencji Young Artists i pozostał jej wierny do dziś.
Ilustrował m.in. książki Daniela Keysa Morana, Roberta Silverberga, Waltera Jona Williamsa, Dave Duncana, Davida Brina, Ricarda Pinto, Petera F. Hamiltona.
Współpracował przy realizacji filmu "Blade Runner" w reżyserii Ridleya Scotta.
Burns trzykrotnie otrzymał nagrodę Hugo (jako jedyny nie Amerykanin) oraz dwunastokrotnie nagrodę British Science Fiction Association. Był honorowym gościem Worldconu w 1987 r.

</doc>
<doc id="1514423" url="https://pl.wikipedia.org/wiki?curid=1514423" title="Inowrocław-Zachód (gmina)">
Inowrocław-Zachód (gmina)

Inowrocław-Zachód – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy był Inowrocław, który jednak nie wchodził w jej skład (gmina miejska).
Gmina zbiorowa Inowrocław-Zachód została utworzona 1 sierpnia 1934 roku w powiecie inowrocławskim w woj. poznańskim z dotychczasowych jednostkowych gmin wiejskich: Batkowo, Gorzany, Jaksice, Janikowo, Mimowola, Rycerzewo, Sielec, Sławęcinek i Tuczno (oraz z obszarów dworskich położonych na tych terenach lecz nie wchodzących w skład gmin). 
1 kwietnia 1938 gmina Inowrocław-Zachód została przyłączona do woj. pomorskiego. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 21 gromad: Batkowo, Cieślin, Czyste, Giebnia, Gnojno, Gorzany, Jaksice, Janikowo, Kołuda Mała, Kołuda Wielka, Kościelec, Łącko, Ostrowo pod Janikowem, Pławin, Radłówek, Rycerzewo, Sielec, Sławęcin, Tuczno, Tuczno-Cukrownia i Węgierce.
Gmina została zniesiona 29 września 1954 roku wraz z reformą wprowadzającą gromady w miejsce gmin.Jednostki nie przywrócono 1 stycznia 1973 roku po reaktywowaniu gmin, powstała jednak gmina Inowrocław, obejmująca obszary dawnych gmin Inowrocław-Wschód i Inowrocław-Zachód, a także gmina Janikowo.

</doc>
<doc id="1514424" url="https://pl.wikipedia.org/wiki?curid=1514424" title="Chalin (gmina)">
Chalin (gmina)

Chalin (od 1973 "Dobrzyń nad Wisłą") – dawna gmina wiejska istniejąca do 1954 roku w woj. warszawskim, pomorskim i bydgoskim. Siedzibą władz gminy był Chalin.
W okresie międzywojennym gmina Chalin należała do powiatu lipnowskiego w woj. warszawskim. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 15 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik gminę Dobrzyń nad Wisłą.

</doc>
<doc id="1514425" url="https://pl.wikipedia.org/wiki?curid=1514425" title="Farsta (stacja metra)">
Farsta (stacja metra)

Farsta – powierzchniowa stacja sztokholmskiego metra, leży w Sztokholmie, w Söderort, w dzielnicy Farsta, w części Farsta. Na zielonej linii metra T18, między Hökarängen a Farsta strand. Dziennie korzysta z niej około 10 100 osób.
Stacja znajduje się na wiadukcie nad Kroppaplanem i Munkforsplanem. Ma jedno wyjście zlokalizowane na rogu Kroppaplanu i Larsbodavägen. 
Otworzono ją 19 listopada 1958 wraz z odcinkiem Hökarängen-Farsta. Do 29 sierpnia 1971 była to stacja końcowa linii T18. Linię przedłużono następnie do Farsty strand. Ma jeden peron.
Otoczenie.
W najbliższym otoczeniu stacji znajdują się:

</doc>
<doc id="1514426" url="https://pl.wikipedia.org/wiki?curid=1514426" title="Stanisław Rozdrażewski (kasztelan)">
Stanisław Rozdrażewski (kasztelan)

Stanisław Rozdrażewski herbu Doliwa (zm. 1564 w Wiedniu) – kasztelan rogoziński od 1535.
Życiorys.
Był synem Jana Rozdrażewskiego (zm. 1527) – kasztelana międzyrzeckiego i Małgorzaty ze Śmigielskich h. Łodzia, "primo voto" Leszczyńskiej. Został oddany przez ojca w służbę na francuskim dworze Franciszka I Walezjusza, gdzie przebywał prawdopodobnie do roku 1530.
W 1535 brał udział w kampanii moskiewskiej pod dowództwem Jana Tarnowskiego, odznaczył się pod Starodubem.
Mianowany 23 kwietnia 1540 kasztelanem rogozińskim pozostawał na urzędzie co najmniej do kwietnia 1546, ale nie dłużej niż do września 1547, kiedy po raz pierwszy w dokumentach pojawia się nazwisko nowego kasztelana, Jana Krotoskiego.
Był bratem czeskim, dokonał konwersji na katolicyzm.
Ożenił się z Zuzanną z Myszkowskich i miał z nią synów: Jana, Stanisława, Hieronima, Krzysztofa i Mikołaja, który jednak najpewniej zmarł w dzieciństwie, oraz córki Annę i Dorotę. Wszystkich swoich synów, tak jak postąpił jego ojciec z nim samym, oddał na wychowanie we francuskim dworze Walezjuszów.
Za udział lub zlecenie zabójstwa szlachcica Wojciecha Koryckiego oraz Jakuba Trzcińskiego na dworze w Korytach Stanisław Rozdrażewski prawdopodobnie został skazany na banicję z Polski; powrócić mógł dopiero w 1551.
Osiadł na Śląsku, gdzie w Pomianowie (niem. "Pomsdorf") nabył dobra od Barbary z Bystrzycy, żony swego przyrodniego brata Rafała Leszczyńskiego, kasztelana przemęckiego, wymieniając je na należące doń części majątku w Rozdrażewie.
Na podstawie XIII- i XIV-wiecznych dokumentów rodowych Stanisław Rozdrażewski uzyskał od Zygmunta Augusta potwierdzenie przysługującego mu tytułu komesa, co podniosło znacznie jego prestiż i zrównało go z innymi hrabiami na Śląsku. Podobnie w 1555 tytuł zatwierdził papież Pius IV.
Zmarł w Wiedniu i tam został pochowany w kościele jezuitów; jego syn Hieronim ufundował mu w tym kościele tablicę-epitafium.

</doc>
<doc id="1514427" url="https://pl.wikipedia.org/wiki?curid=1514427" title="Kanał Dniepr-Ingulec">
Kanał Dniepr-Ingulec

Kanał Dniepr-Ingulec – kanał wodny, łączący Dniepr z Ingulcem, mający za zadanie dostarczanie wody do nawadniania gospodarstw rolnych w obwodzie kirowohradzkim i dniepropetrowskim, oraz dla potrzeb krzyworoskiego kompleksu górniczo-hutniczego.
Tunel został oddany do użytku w 1988, jego długość wynosi 150,5 km. Rozpoczyna się przy Zbiorniku Kremieńczuckim, później stacja pomp tłoczy wodę na wysokość 45 m, skąd spływa sztucznym korytem, później przez tunel o średnicy 5 m, do zbiornika tranzytowego, skąd drugim tunelem, i dalej kanałem do drugiej stacji pomp, podnoszącej wodę na wysokość 10,5 m. Następnie woda spływa do Zbiornika Ołeksandriwskiego na Ingulcu, a dalej uregulowanym korytem rzeki do Zbiornika Iskrowskiego, i wreszcie do Zbiornika Karaczynowskiego w Krzywym Rogu.

</doc>
<doc id="1514428" url="https://pl.wikipedia.org/wiki?curid=1514428" title="Ignacio Bosque">
Ignacio Bosque

Ignacio Bosque Muñoz (ur. 6 sierpnia 1951 w Isso, prowincja Albacete) – hiszpański językoznawca, leksykograf, profesor filologii hiszpańskiej na Uniwersytecie Complutense w Madrycie. Członek Królewskiej Akademii Hiszpańskiej (wybrany 4 maja 1995, od 1 czerwca 1997 zajmuje krzesło oznaczone literą t), w której pełni funkcję sprawozdawcy Komisji Gramatycznej.
Życiorys.
Na Uniwersytecie Autonomicznym w Madrycie był uczniem Fernando Lázaro Carretera, który go przybliżył do gramatyki generatywnej, a później zaproponował na stanowisko profesora. W latach 1974–1975 studiował również w Uniwersytecie Berkeley, gdzie pogłębiał swoje studia dotyczące semantyki i pragmatyki. Od 1982 roku jest profesorem języka hiszpańskiego na Uniwersytecie Complutense w Madrycie. Otrzymał doktoraty "honoris causa" kilku uniwersytetów. Między innymi w Alicante, argentyńskiego w Córdobie, Universidad Americana w Managui (Nikaragua) i Universidad Nacional de Rosario w Argentynie. Jest członkiem korespondentem Panamanian Academy of Language i Academii Europaea. 4 maja 1995 roku został wybrany członkiem Królewskiej Akademii Hiszpańskiej. Podczas uroczystości przyjęcia do Akademii 1 czerwca 1997 roku wygłosił przemowę "Niekończące się poszukiwania. O wizji gramatyki u Salvadora Fernándeza Ramíreza." W latach 1999–2003 i 2007–2011 należał do Rady Zarządzającej Akademii. Meksykański lingwista José Moreno de Alba nazwał go „najlepszym gramatykiem języka hiszpańskiego”.
Twórczość.
Jego dorobek obejmuje liczne artykuły i książki poświęcone gramatyce języka hiszpańskiego. Jest znawcą zarówno gramatyki generatywnej, jak i tradycyjnej. Zwraca szczególną uwagę na relacje pomiędzy leksyką a składnią. W 1999 opublikował wspólnie z Violetą Demonte "Gramatykę opisową języka hiszpańskiego" (), 3-tomowe dzieło. Jest to najobszerniejsze i najdokładniejsze dzieło referencyjne dotyczące składni i morfologii tego języka. Był on również koordynatorem "Nowej gramatyki języka hiszpańskiego" () opublikowanej w 2009. Jest to pierwsza gramatyka normatywna wydana przez Królewską Akademię Hiszpańską od 1931 r. i przedstawia wynik 11 lat pracy 22 Akademii Języka Hiszpańskiego.

</doc>
<doc id="1514429" url="https://pl.wikipedia.org/wiki?curid=1514429" title="Silverdome">
Silverdome

Silverdome (wcześniej Pontiac Silverdome) – stadion sportowy położony w amerykańskim mieście Pontiac w stanie Michigan. Na tym obiekcie rozegrano mecze fazy grupowej Mistrzostw Świata w Piłce Nożnej 1994. Stadion został zbudowany w 1975 roku, maksymalna pojemność wynosiła 80 311 widzów. 
Stadion został zburzony 2 grudnia 2017 roku, a na parkingach dookoła stadionu firma Volkswagen składuje samochody przeznaczone do utylizacji w związku z aferą „dieselgate”. 

</doc>
<doc id="1514430" url="https://pl.wikipedia.org/wiki?curid=1514430" title="Dobrzejewice (gmina)">
Dobrzejewice (gmina)

Dobrzejewice (od 6 X 1973 "gmina Obrowo") – dawna gmina wiejska istniejąca do 1954 roku oraz przejściowo w 1973 roku w woj. warszawskim, pomorskim i bydgoskim. Siedzibą władz gminy były Dobrzejewice.
W okresie międzywojennym gmina Dobrzejewice należała do powiatu lipnowskiego w woj. warszawskim. Była to gmina o ekstremalnie peryferyjnym położeniu, w sąsiedztwie Torunia (siedziby woj. pomorskiego) i z dala od stolicy województwa – Warszawy. 1 kwietnia 1938 roku gminę wraz z całym powiatem lipnowskim przeniesiono jednak do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 13 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Dobrzejewice reaktywowano 1 stycznia 1973 roku, tym razem w powiecie toruńskim, w woj. bydgoskim. W jej skład weszły sołectwa Dobrzejewice, Kawęczyn, Kazimierzewo, Kuźniczki, Łążyn, Łążynek, Obrowo, Skrzypkowo, Zawały, Zębowo, Zębowiec, Brzozówka, Głogowo, Szembekowo, Dzikowo, Łęg Osiek, Obory, Osiek, Sąsieczno, Silno, Smogorzewiec i Stajenczynki.
Jednostka została zniesiona 6 października 1973 i po przeniesieniu siedziby gminy z Dobrzejowic do Obrowa przekształcona w gminę Obrowo.

</doc>
<doc id="1514432" url="https://pl.wikipedia.org/wiki?curid=1514432" title="Ennodiusz z Pawii">
Ennodiusz z Pawii

Ennodiusz z Pawii, właśc. Magnus Felix Ennodius (ur. 473/474, zm. 17 lipca 521) – pisarz i teolog wczesnochrześcijański, biskup, święty Kościoła katolickiego.
Pochodził z rodziny zamieszkałej najpewniej w Arles. Wcześnie osierocony przez rodziców był wychowywany przez zamieszkałą w Pawii ciotkę. Około 493 został wyświęcony na diakona. W 496 przeprowadził się do Mediolanu. Tam rozpoczął działalność pisarską. W 513 został biskupem w diecezji Pawii. Dwukrotnie (w 515 i 517) stał na czele poselstw papieskich do Konstantynopola, które miały doprowadzić do pojednania z Kościołem greckim (schizma akacjańska).
Jego wspomnienie liturgiczne przypada w dzienną pamiątkę śmierci.
Twórczość.
1."Dzieła różne" ("Opuscula miscella")
2. 28 "Przemówień" ("Dictiones")
3. 2 księgi "Pieśni" ("Carmina")
4. 297 "Listów"

</doc>
<doc id="1514433" url="https://pl.wikipedia.org/wiki?curid=1514433" title="Czarne (gmina w województwie bydgoskim)">
Czarne (gmina w województwie bydgoskim)

Czarne (od 1973 "Wielgie") – dawna gmina wiejska istniejąca do 1954 roku w woj. warszawskim, pomorskim i bydgoskim. Nazwa gminy pochodzi od wsi Czarne, lecz siedzibą władz gminy było Wielgie.
W okresie międzywojennym gmina Czarne należała do powiatu lipnowskiego w woj. warszawskim. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 18 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik gminę Wielgie.

</doc>
<doc id="1514434" url="https://pl.wikipedia.org/wiki?curid=1514434" title="Paula Brancati">
Paula Brancati

Paula Brancati (ur. 6 czerwca 1989 w Kanadzie) – kanadyjska aktorka filmowa i telewizyjna.

</doc>
<doc id="1514436" url="https://pl.wikipedia.org/wiki?curid=1514436" title="Jastrzębie (gmina w powiecie lipnowskim)">
Jastrzębie (gmina w powiecie lipnowskim)

Jastrzębie – dawna gmina wiejska istniejąca do 1954 roku w woj. warszawskim, pomorskim i bydgoskim. Nazwa gminy pochodzi od wsi Jastrzębie, lecz siedzibą władz gminy było Lipno, które stanowiło odrębną gminę miejską.
W okresie międzywojennym gmina Jastrzębie należała do powiatu lipnowskiego w woj. warszawskim. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 10 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowej gminy Lipno.

</doc>
<doc id="1514437" url="https://pl.wikipedia.org/wiki?curid=1514437" title="Lista ścieżek dźwiękowych Dragon Ball">
Lista ścieżek dźwiękowych Dragon Ball

Lista ścieżek dźwiękowych Dragon Ball.
Ta lista zawiera tytuły ścieżek dźwiękowych japońskich i amerykańskich z wszystkich trzech serii.

</doc>
<doc id="1514438" url="https://pl.wikipedia.org/wiki?curid=1514438" title="Kłokock (gmina)">
Kłokock (gmina)

Kłokock – dawna gmina wiejska istniejąca do 1954 roku w woj. warszawskim, pomorskim i bydgoskim. Nazwa gminy pochodzi od wsi Kłokock, lecz siedzibą władz gminy były Radomice.
W okresie międzywojennym gmina Kłokock należała do powiatu lipnowskiego w woj. warszawskim. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 12 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowej gminy Lipno.

</doc>
<doc id="1514439" url="https://pl.wikipedia.org/wiki?curid=1514439" title="Parafia Świętych Apostołów Piotra i Pawła w Ciechocinku">
Parafia Świętych Apostołów Piotra i Pawła w Ciechocinku

Parafia Świętych Apostołów Piotra i Pawła – polska rzymskokatolicka parafia w Ciechocinku, należąca do diecezji włocławskiej w dekanacie nieszawskim.
Historia.
Ciechocinek jako osada wymieniana była już w XVI wieku. Należała wówczas do parafii w Słońsku. W 1824 roku kościół w Słońsku został zlikwidowany, a miejscowość włączona do parafii w Raciążku. Już w 1851 roku proboszcz w Raciążku otrzymał zezwolenie na budowę w Ciechocinku kaplicy i jeszcze tego samego roku stanęła kaplica, która została poświęcona przez biskupa Tadeusza Łubieńskiego. Pierwszym ciechocińskim kapłanem został w 1854 roku, ksiądz Jan Rutkowski, były karmelita z Zakrzewa. W 1862 roku w miejsce ks. Rutkowskiego został powołany ksiądz Jacek Jędrecki, natomiast w 1863 roku ksiądz Walenty Kuroch, wikariusz z Opatówka. W 1868 roku i w 1871 roku w czasie wylewu Wisły, kaplica została poważnie uszkodzona i władze miasta postanowiły wybudować nowy, murowany kościół. W 1873 roku, po otrzymaniu zezwolenia, ruszyła budowa kościoła (wówczas kościoła filialnego parafii w Raciążku) oraz plebanii. 5 sierpnia 1874 roku został przez administratora diecezji kujawsko-kaliskiej księdza kanonika Floriana Kosińskiego, poświęcony kamień węgielny pod nową świątynię. Plan kościoła, w stylu gotyckim, był autorstwa architekta Edwarda Cichockiego z Warszawy. W 1918 roku, rozporządzeniem biskupa włocławskiego Stanisława Zdzitowieckiego, erygowano nową parafię w Ciechocinku. Okręg parafialny utworzyły:
Pierwszym proboszczem parafii został ksiądz Jan Sowiński. W czasie II wojny światowej kościół w Ciechocinku był dostępny jedynie dla katolików niemieckich. W czasie działań wojennych kościół parafialny został uszkodzony. Zaraz po wojnie, bo już w 1949 roku, zakończono remont kościoła, m.in. odrestaurowano organy, a w 1954 roku założono w kościele centralne ogrzewanie oraz wymieniono zniszczone cegły i dachówki. W latach 80. XX wieku rozbudowano kościół, a w latach 90. XX wieku przeprowadzono kolejne prace remontowe. W lutym 2000 roku dzwony kościelne i zainstalowano nowe nagłośnienie. Latem 2002 roku zostały uzupełnione ubytki cegieł oraz naprawiono uszkodzoną blachę miedzianą. W latach 2003-2004 kościół został wyposażony w nowe ławki i konfesjonały, a w 2005 roku ponownie zostały wyremontowane organy.
Obecnie proboszczem parafii jest ksiądz prałat honorowy Grzegorz Karolak.
Liczebność i zasięg parafii.
Obecnie parafia liczy 9500 wiernych mieszkających w miejscowościach:

</doc>
<doc id="1514440" url="https://pl.wikipedia.org/wiki?curid=1514440" title="Ligowo (gmina)">
Ligowo (gmina)

Ligowo (do 1921 "Osiek") – dawna gmina wiejska istniejąca w latach 1921-1954 w woj. warszawskim, pomorskim i bydgoskim. Siedzibą władz gminy było Ligowo.
Gmina Ligowo powstała 26 sierpnia 1921 roku w powiecie lipnowskim w woj. warszawskim, w związku z przemianowaniem gminy Osiek na "Ligowo".
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 12 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowej gminy Mochowo w powiecie sierpeckim w woj. warszawskim.

</doc>
<doc id="1514441" url="https://pl.wikipedia.org/wiki?curid=1514441" title="El Zamalek">
El Zamalek



</doc>
<doc id="1514442" url="https://pl.wikipedia.org/wiki?curid=1514442" title="Mazowsze (gmina)">
Mazowsze (gmina)

Mazowsze – dawna gmina wiejska istniejąca do 1954 roku w woj. warszawskim, pomorskim i bydgoskim. Siedzibą władz gminy była Mazowsze.
W okresie międzywojennym gmina Mazowsze należała do powiatu lipnowskiego w woj. warszawskim. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 17 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład gminy Czernikowo.

</doc>
<doc id="1514443" url="https://pl.wikipedia.org/wiki?curid=1514443" title="Eugenia Mandal">
Eugenia Mandal

Eugenia Ewa Mandal – profesor psychologii (doktorat – 1990, Uniwersytet Śląski; habilitacja – 2000, Instytut Psychologii PAN; profesura – 2010).
Pracuje w Instytucie Psychologii w Uniwersytecie Śląskim w Katowicach, gdzie pełni funkcję kierownika Katedry Psychologii Społecznej i Środowiskowej. 
Członek Rady Naukowej Instytutu Psychologii Polskiej Akademii Nauk w Warszawie (2011 – 2014) oraz Członek Komitetu Nauk Psychologicznych Polskiej Akademii Nauk Oddziału w Katowicach.
Zajmuje się psychologią społeczną, w szczególności psychologią bliskich związków interpersonalnych, kobiecością i męskością, stereotypami, psychologią władzy i psychologią wpływu społecznego. Prowadzi badania nad stereotypami płci, atrakcyjnością, adonizacją, władzą, dynamiką stanów emocjonalnych, wsparciem, władzą i wywieraniem wpływu w bliskich relacjach.
Uczestniczyła w przygotowaniu dwóch raportów naukowych dla Banku Światowego. Autorka wielu książek i artykułów naukowych.
Należy do towarzystw naukowych: Polskiego Towarzystwa Psychologicznego, Polskiego Stowarzyszenia Psychologii Społecznej, European Association of Social Psychology, European Network on Conflict, Gender, and Violence.
Założycielka i prezes Polskiego Stowarzyszenia Psychologii Bliskich Związków.
Wybrane publikacje.
Książki
Książki zbiorowe
Redakcja naukowa
Wybrane artykuły

</doc>
<doc id="1514449" url="https://pl.wikipedia.org/wiki?curid=1514449" title="Narutowo (gmina)">
Narutowo (gmina)

Narutowo (do 1932 "Skępe"); od 1973 "Skępe") – dawna gmina wiejska istniejąca w latach 1932–1954 w woj. warszawskim, pomorskim i bydgoskim. Nazwa gminy pochodzi od wsi Narutowo, lecz siedzibą władz gminy było Skępe, które było równocześnie siedzibą władz odrębnej wiejskiej gminy Skępe.
Jednostka powstała 1 października 1932 roku w powiecie lipnowskim w woj. warszawskim, po wyłączeniu z dotychczasowej gminy Skępe osady Skępe i wsi "Wymyślin", z których utworzono odrębną wiejską gminę o nazwie "Skępe"; po czym pozostały obszar "starej gminy Skępe" przemianowano na gminę Narutowo (zmiana nazwy obowiązywała już od 2 lipca 1932 roku), zachowując jednak siedzibę władz w Skępem. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina została przejściowo zniesiona, a jej obszar włączono do gminy Skępe. Powstała ponownie w 1947 roku, wchodząc w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 16 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast wielowioskową gminę Skępe, składającą się głównie z obszarów dawnych gmin Narutowo i Skępe (a więc o zasięgu terytorialnym sprzed podziału jednostek w 1932 roku).

</doc>
<doc id="1514451" url="https://pl.wikipedia.org/wiki?curid=1514451" title="Farsta strand (stacja metra)">
Farsta strand (stacja metra)

Farsta strand – podziemna stacja sztokholmskiego metra, leży w Sztokholmie, w Söderort, w dzielnicy Farsta, w części Farsta strand. Ostatnia stacja zielonej linii metra T18, za Farstą. Dziennie korzysta z niej około 3 700 osób. Przy stacji metra położona jest stacja pendeltågu Farsta strand.
Stacja znajduje się głębokości około 5 m, na południe od Magelungsvägen. Posiada jedno wyjście zlokalizowane przy Farsta Strandplan. 
Otworzono ją 29 sierpnia 1971. Posiada jeden peron.
Otoczenie.
W najbliższym otoczeniu stacji znajdują się:

</doc>
<doc id="1514452" url="https://pl.wikipedia.org/wiki?curid=1514452" title="Smoczy Staw">
Smoczy Staw

Smoczy Staw, Wielki Smoczy Staw, dawniej Siarnicki Staw, rzadziej Siarkański Staw (słow. "Dračie pleso", "Veľké Dračie pleso", dawniej "Šarkanie pleso", "Sarkanec", niem. "Drachensee", węg. "Sárkány-tó") – staw położony w odnodze Doliny Złomisk ("Zlomisková dolina") – Dolince Smoczej ("Dračia dolinka"), w słowackiej części Tatr Wysokich. Znajduje się na wysokości 2019,5 m n.p.m. (według starszych źródeł 1961 lub 1998 m), jego powierzchnia to 1,705 ha, wymiary 210 × 125 m, głębokość 16,0 m (pomiary pracowników TANAP-u z lat 1961–67).
Nazwa Smoczego Stawu, która jest starsza od nazwy Dolinki Smoczej, wiąże się z legowiskiem smoka rzekomo znajdującym się w pobliżu.
Smoczy Staw otoczony jest:
W pobliżu znajdują się Mały Smoczy Staw ("Malé Dračie pleso") oraz Smocze Oka ("Dračie oká"). Do Dolinki Smoczej nie prowadzi żaden szlak turystyczny.

</doc>
<doc id="1514454" url="https://pl.wikipedia.org/wiki?curid=1514454" title="Nowogród (gmina w województwie bydgoskim)">
Nowogród (gmina w województwie bydgoskim)

Nowogród – dawna gmina wiejska istniejąca do 1954 roku w woj. warszawskim, pomorskim i bydgoskim. Nazwa gminy pochodzi od wsi Nowogród, lecz siedzibą władz gminy było Macikowo.
W okresie międzywojennym gmina Nowogród należała do powiatu lipnowskiego w woj. warszawskim. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 9 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowej gminy Golub-Dobrzyń w powiecie golubsko-dobrzyńskim.

</doc>
<doc id="1514457" url="https://pl.wikipedia.org/wiki?curid=1514457" title="Ossówka (gmina)">
Ossówka (gmina)

Ossówka (początkowo "Osówka") – dawna gmina wiejska istniejąca do 1954 roku w woj. warszawskim, pomorskim i bydgoskim. Siedzibą władz gminy była Ossówka (obecna pisownia "Osówka").
W okresie międzywojennym gmina Osówka należała do powiatu lipnowskiego w woj. warszawskim. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina Ossówka składała się z 13 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład gminy Czernikowo.

</doc>
<doc id="1514459" url="https://pl.wikipedia.org/wiki?curid=1514459" title="Gmina Osówka">
Gmina Osówka



</doc>
<doc id="1514462" url="https://pl.wikipedia.org/wiki?curid=1514462" title="Zaduszniki (gmina)">
Zaduszniki (gmina)

Zaduszniki (1868–1930 "Oleszno") – dawna gmina wiejska istniejąca przejściowo w XIX wieku oraz w latach 1930–1954 w woj. warszawskim, pomorskim i bydgoskim. Siedzibą władz gminy były Zaduszniki.
Za Królestwa Polskiego gmina Zaduszniki należała do powiatu lipnowskiego w guberni płockiej. W 1868 roku jednostkę przemianowano na "gminę Oleszno".
Gmina Zaduszniki powstała ponownie 19 maja 1930 roku w powiecie lipnowskim w woj. warszawskim, w związku z przemianowaniem gminy Oleszno na "Zaduszniki". 1 kwietnia 1938 roku gminę wraz z całym powiatem lipnowskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 13 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowej gminy Wielgie.

</doc>
<doc id="1514465" url="https://pl.wikipedia.org/wiki?curid=1514465" title="Pistolet Valtro Resolver">
Pistolet Valtro Resolver

Valtro Resolver - włoski pistolet samopowtarzalny zasilany amunicja 9 mm Short (.380 ACP).
W 1993 roku włoska firma Sites zaprezentowała na targach IWA pistolet samopowtarzalny Resolver. Był to samopowtarzalny pistolet kalibru 9 mm, zasilany amunicja 9 mm Short z siedmionabojowego magazynka. Automatyka tej broni działała na zasadzie odrzutu zamka swobodnego. Pistolet wyposażony był w mechanizm uderzeniowo-spustowy z wyłącznym samonapinaniem (DAO). Pistolet wyposażony był w bezpiecznik zewnętrzny umieszczony na zamku. Zatrzask magazynka po lewej stronie chwytu pistoletowego. Za spustem znajdowała się niewielka dźwignia której wciśnięcie umożliwiało zsunięcie zamka ze szkieletu i rozłożenie broni. Pistolet wykonany był ze stali nierdzewnej. Charakterystyczna cechą Resolvera była niewielka grubość - zaledwie 17 mm. Broń ta była produkowana seryjnie, ale szybko zniknęła z oferty firmy Sites z uwagi na niewielkie zainteresowanie kupujących. W 2000 roku prawa do produkcji tej broni zakupiła inna włoska firma - Veltro Spa. Po wyposażeniu broni w grubsze okładki chwytu zwiększające grubość pistoletu do 30 mm została ona kolejny raz zaprezentowana na IWA (w 2001 roku), a następnie ponownie trafiła na cywilny rynek broni.

</doc>
<doc id="1514468" url="https://pl.wikipedia.org/wiki?curid=1514468" title="Harley Owners Group">
Harley Owners Group

Harley Owners Group (H.O.G.) – klub posiadaczy motocykli marki Harley-Davidson.
Harley Davidson założył H.O.G. w USA w 1983, w odpowiedzi na rosnące pragnienie posiadaczy tychże motocykli do zjednoczenia się i współdzielenia pasji. W 1985 r. 49 lokalnych oddziałów zrzeszało w sumie ok. 60.000 członków.
Szybki rozwój był kontynuowany w następnych latach, a w 1991 H.O.G. oficjalnie stał się zrzeszeniem o charakterze międzynarodowym, w tym roku odbył się pierwszy europejski zlot H.O.G w Cheltenham w Anglii. Klub posiadał w tamtym okresie ok. 151.600 członków zrzeszonych w 685 lokalnych oddziałach.
W następnych latach H.O.G. rozprzestrzenił się na Azję, tworząc swe oddziały w Singapurze i Kuala Lumpur w Malezji. w 1999 r. liczba członków przekroczyła pół miliona, a liczba lokalnych oddziałów 1.157. Obecnie klub zrzesza ponad milion członków i jest największą na świecie organizacją sponsorowaną przez producenta motocykli.

</doc>
<doc id="1514472" url="https://pl.wikipedia.org/wiki?curid=1514472" title="Bitwa morska przy wyspach Hansan">
Bitwa morska przy wyspach Hansan

Bitwa morska przy wyspach Hansan – starcie zbrojne, które miało miejsce dnia 15 sierpnia 1592 r. w trakcie wojny koreańsko-japońskiej (1592–1598). 
W kwietniu 1592 r. flota japońska transportująca armię w sile 200 000 żołnierzy wpłynęła do koreańskiego portu Pusan. Dnia 6 lipca Koreańczycy dowodzeni przez admirała Yi Sun-sina zaskoczyli przeciwnika w okolicy portu Gyeonnaeryang. Po schronieniu się floty japońskiej w wąskiej zatoce, Yi Sun-sin zdecydował się wywabić przeciwnika z ukrycia. Okręty koreańskie ukryte zostały w rejonie wysp Hansan, kilka zaś podpłynęło ku zatoce. Japończycy podjęli pościg, który dotarł w rejon ukrycia się floty koreańskiej. Widząc wychodzącego przeciwnika, Japończycy rzucili się do panicznej ucieczki, w wyniku której stracili 59 okrętów i kilka tysięcy ludzi. Bitwa zakończyła się zwycięstwem floty koreańskiej. 

</doc>
<doc id="1514473" url="https://pl.wikipedia.org/wiki?curid=1514473" title="Vetle Andersen">
Vetle Andersen

Vetle Andersen (ur. 20 kwietnia 1964 w Kristiansand) – norweski piłkarz występujący na pozycji obrońcy. W trakcie kariery występował w klubach z Norwegii, Niemiec, Szkocji, Danii, Anglii i Szwecji, gdzie zakończył karierę jako zawodnik IS Halmia.

</doc>
<doc id="1514477" url="https://pl.wikipedia.org/wiki?curid=1514477" title="Eugipiusz">
Eugipiusz

Eugipiusz (zm. po 533) – pisarz wczesnochrześcijański, uczeń świętego Seweryna z Noricum.
Około 511 napisał "Żywot św. Seweryna" ("Vita s. Severini"). Zestawił również "Wypisy z dzieł św. Augustyna" ("Excerpta ex operibus s. Augustini"), bardzo popularne w średniowieczu. Eugipiusz ułożył także mniszą "Regułę" ("Regula"), która jest zbiorem różnych tekstów pochodzących ze wszystkich znanych mu "Reguł" zakonnych.
Zmarł pełniąc funkcję opata w klasztorze w Lucullanum niedaleko Neapolu.
Wydania dzieł.
Bibliografia.
206. 

</doc>
<doc id="1514478" url="https://pl.wikipedia.org/wiki?curid=1514478" title="Dom Tańca">
Dom Tańca

Dom Tańca – miejsca spotkań młodzieży, gdzie można tańczyć, grać i śpiewać muzykę ludową danego regionu. Cechy charakterystyczne to:
Skandynawia.
Pierwsze ludowe domy tańca powstawały w Skandynawii na przełomie XIX/XX wieku. W Danii prawie w każdej miejscowości odbywały się i nadal odbywają cotygodniowe tańce w miejscach gromadzenia społeczności. Praktyka ta ma miejsce na wsiach, małych miasteczkach a także w specjalnych świetlicach w osiedlach mieszkaniowych w dużych miastach. Do muzyki tradycyjnej tańczy się w całej Skandynawii także w ramach uniwersytetów ludowych dla dorosłych, finansowanych przez gminy. 
Podobnie działają domy tańca w Norwegii, Szwecji oraz w Finlandii. 
W latach 70. XX w. nastąpił na fali ruchów hipisowskich powrót młodych ludzi do muzyki wiejskiej. Powstały letnie festiwale muzyczne, na których kilka tysięcy ludzi uczy się tańczyć taniec "polska" i grać na skrzypcach i innych instrumentach na sposób tradycyjny.
W Helsinkach domy tańca działały już w latach 20. XX wieku. Miejską muzykę taneczną (tanga, fokstroty i polki) grywali w nich znani później muzycy orkiestr tanecznych (np. Helge Pahlman).
Węgry.
Ruch domów tańca tzw. został zapoczątkowany w latach 70 XX w. Rozwijał się spontanicznie wśród młodzieży z miast, zainteresowanej węgierską muzyką ludową z rejonu Transylwanii – kolebki czardasza oraz Gyimes i Mołdawii. Młodzi ludzie jeździli do muzykantów i tancerzy na wieś, uczyli się wiernie ich muzyki i kroków tanecznych. W apogeum rozwoju w Budapeszcie działało kilkadziesiąt domów tańca, gdzie bawiono się, tańczono, uczono tańców siedmiogrodzkich. Charakterystycznym przejawem działania domów tańca jest Tabor – letni obóz z warsztatami muzycznymi i tanecznymi. Obecnie ruch domów tańca na Węgrzech nadal rozwija się intensywnie. Jest miejscem spotkań wszystkich, którzy zainteresowani są tradycyjną muzyką i tańcem- tancerzy i muzyków-amatorów i zawodowców. Także tych, którzy na co dzień tańczą w zespołach folklorystycznych.
Polska.
Powstanie Domów Tańca wiąże się ze zjawiskiem powrotu zainteresowania młodych ludzi w latach 90. XX wieku tradycyjną polską muzyką ludową i wiejską. Domy tańca powstawały w opozycji do oficjalnego obiegu folkloru: zespołów folklorystycznych, dożynek powiatowych, muzyki biesiadnej itp. Domy tańca w Polsce wzorowane były na węgierskich "Tanchazach" i ruchu "Roots revival".
Domy Tańca czerpią inspirację z żywej muzyki oraz z nagrań w archiwach prywatnych i państwowych, współpracują z etnografami i etnomuzykologami z uniwersytetów i PAN.
Pierwszy był Dom Tańca w Warszawie, powstały w 1994 roku. Zajmuje się głównie muzyką Polski Centralnej, Mazowsza, Kurpiów, regionu Radomskiego i Lubelskiego. W kilku miastach Polski rozwija się ruch zainteresowania muzyką wiejską, przybierając różne formuły i nazwy, lecz zachowując istotę swobodnej zabawy i niezależność. Istnieją domy tańca w Krakowie, (muzyka Małopolski i sąsiadów z linii Karpat), w Poznaniu działa Dom Tańca. Poznań, w Olsztynie w ramach Stowarzyszenie Tratwa gra kapela PKS, we Wrocławiu Centrala Muzyki Tradycyjnej, w Lublinie odbywają się cykliczne Pograjki z muzykantami z Lubelszczyzny, w Suwałkach (muzyka pogranicza litewsko-polskiego), rozwijają się środowiska w Gdańsku i Toruniu.
Od 2018 r. na Rzeszowszczyźnie organizowany jest wędrowny cykl "Spotkań z tradycjami Rzeszowszczyzny" "Łojdiridi", początkowo w formie otwartej (zbliżonej do jam session) – dla muzyków i tancerzy, gdzie mogli grać przedstawiciele wszystkich pokoleń. Z czasem forma wyewoluowała do spotkań konkretnych kapel: zarówno utytułowanych, doświadczonych, jak i złożonych z bardzo młodych muzyków. Zawsze wykonywana jest muzyka z regionu rzeszowskiego, pogórzańskiego i lasowiackiego. Potańcówki są najczęściej poprzedzane warsztatami kroków tańców charakterystycznych dla tych regionów: różnego rodzaju polek, oberka itd. Wydarzenia organizowane są przez Stowarzyszenie "Gdzieś Tu" – każda edycja ma miejsce w innej miejscowości - do współpracy zapraszane są samorządy, lokalne instytucje kultury i grupy społeczników (Rady sołeckie, Koła Gospodyń Wiejskich) – organizatorzy starają się tworzyć atmosferę przyjazności dla wszystkich pokoleń bez klimatu typowego festynu.
Cechą zwracającą uwagę jest wszechobecność w domach tańca tańca wirowego o nazwie oberek. Cieszy się on największą popularnością wśród młodych ludzi ze względu na możliwość improwizacji w muzyce i w tańcu, zatracenie w wirze, transowość, improwizowane przyśpiewki.
W Polsce obok nurtu zabawowo-tanecznego silne jest również zainteresowanie tradycją wiejskiego śpiewu, także nabożnego.

</doc>
<doc id="1514481" url="https://pl.wikipedia.org/wiki?curid=1514481" title="Cmentarz żydowski w Barcinie">
Cmentarz żydowski w Barcinie

Cmentarz żydowski w Barcinie – cmentarz założony w latach sześćdziesiątych-siedemdziesiątych XVIII wieku. Nie ma żadnych materialnych śladów po starym cmentarzu.
Najstarszy nagrobek urodzonego w Gnieźnie Lesera pochodził z 1786. Ostatniego pochówku dokonano w 1938. Zmarłym był Józef Aron.
Cmentarz mieści się przy ulicy Podgórnej. Powierzchnia 0,28 ha.
Częściowo ogrodzony. Wpisany do ewidencji zabytków. Kirkut został całkowicie zniszczony w czasie II wojny światowej.
15 listopada 2007, Urząd Miasta Barcin wraz z Fundacją Ochrony Dziedzictwa Żydowskiego wzniósł na terenie cmentarza pomnik upamiętniający nekropolię.

</doc>
<doc id="1514482" url="https://pl.wikipedia.org/wiki?curid=1514482" title="Myxine glutinosa">
Myxine glutinosa



</doc>
<doc id="1514483" url="https://pl.wikipedia.org/wiki?curid=1514483" title="Christophe Bonvin">
Christophe Bonvin

Christophe Bonvin (ur. 14 lipca 1965) – piłkarz szwajcarski grający na pozycji prawego pomocnika.
Kariera klubowa.
Karierę piłkarską Bonvin rozpoczął w zespole FC Sion. W sezonie 1982/1983 zadebiutował w jego barwach w rozgrywkach pierwszej lidze szwajcarskiej. Swój pierwszy sukces z tym klubem osiągnął w sezonie 1985/1986, gdy sięgnął ze Sionem po Puchar Szwajcarii. W 1988 roku odszedł ze Sionu i został zawodnikiem innego pierwszoligowca, Servette FC. Tam grał przez dwa lata, a w 1990 roku ponownie zmienił barwy klubowe stając się piłkarzem Neuchâtel Xamax. Z kolei w Neuchâtel występował przez trzy sezony, ale podobnie jak w Servette, nie osiągnął sukcesów w lidze i pucharze kraju. W 1993 roku wrócił do Sionu. W 1995 roku wywalczył z nim krajowy puchar, a w 1996 roku obronił to trofeum. W sezonie 1996/1997 sięgnął po dublet - mistrzostwo i puchar. Po sezonie zdecydował się zakończyć piłkarską karierę. Liczył sobie wówczas 32 lata.
Kariera reprezentacyjna.
W reprezentacji Szwajcarii Bonvin zadebiutował 19 maja 1987 roku w wygranym 1:0 towarzyskim meczu z Izraelem. W 1996 roku został powołany przez selekcjonera Artura Jorge do kadry na ten turniej. Tam wystąpił we dwóch spotkaniach: z Anglią (1:1) i ze Szkocją (0:1). Ostatni mecz w kadrze narodowej rozegrał w listopadzie tamtego roku przeciwko Norwegii (0:1), a łącznie rozegrał w niej 45 spotkań i zdobył 8 bramek.

</doc>
<doc id="1514485" url="https://pl.wikipedia.org/wiki?curid=1514485" title="Salvatore Sanzo">
Salvatore Sanzo

Salvatore Sanzo (ur. 26 listopada 1975 w Pizie), włoski szermierz, florecista. Wielokrotny medalista olimpijski.
Od blisko dekady należy do grona najlepszych florecistów świata. W Sydney, w swoim debiucie olimpijskim, wywalczył brąz w konkursie drużynowym. Na kolejnych igrzyskach stanął dwukrotnie na podium, wywalczając złoto w drużynie i srebro indywidualnie. W Pekinie zajął trzecie miejsce w konkursie indywidualnym. Stawał na podium mistrzostw świata (indywidualnie złoto w 2001 i 2005), był mistrzem Europy (1999 i 2000).

</doc>
<doc id="1514487" url="https://pl.wikipedia.org/wiki?curid=1514487" title="Amelia Rotter-Jarnińska">
Amelia Rotter-Jarnińska

Amelia Rotter-Jarnińska, także Amelia Rotterowa (ur. 16 lutego 1879 w Warszawie, zm. 14 września 1942 tamże) – polska przedwojenna aktorka teatralna i filmowa.
Życiorys.
Urodziła się 16 lutego 1879 w Warszawie, w rodzinie Jana Rottera i Olimpii z Krochmalskich. Była siostrą aktorki Stanisławy Rotter. Występowała od 1899 w Krakowie, w 1915 w Teatrze Polskim w Warszawie, od 1916 ponownie w Krakowie (Teatr im. J. Słowackiego). Później m.in. w Teatrze Miejskim we Lwowie oraz Teatrze Narodowym w Warszawie (od 1922). Gościnnie występowała m.in. w Kijowie (1907), Wiedniu (1910) i Paryżu (1912). Grała w filmach polskich. 
Od 27 lipca 1927 była żoną Stanisława Jarnińskiego (1884–1921), aktora, reżysera i dyrektora teatru, potem Mieczysława Myszkiewicza (1892–1943), aktora.
Zmarła w Warszawie. Została pochowana na cmentarzu Powązkowskim (kwatera 279-5-17).

</doc>
<doc id="1514488" url="https://pl.wikipedia.org/wiki?curid=1514488" title="Primavera Juventus F.C.">
Primavera Juventus F.C.

Juventus F.C. Primavera ("Settore Giovanile" w języku włoskim) jest ośrodkiem gdzie trenują rezerwy zespołu Juventusu. Cały Primavera trenuje obecnie w "Juventus Center", ośrodku szkoleniowym położonym w wiosce Vinovo pod Piemontem (14 km na południowy zachód od Turynu).
W sierpniu 2007 drużyna Juventusu (U-19) pojechała na Młodzieżowy Puchar Mistrzów w Malezji, które są Klubowymi Mistrzostwami Świata klubów z grupy G-14.
Struktura.
Podobnie jak AFC Ajax, Juventus utrzymuje kilka szkółek piłkarskich i obozów piłkarskich we Włoszech (skierowane dla chłopców od 8 do 16 lat, którzy chcą udoskonalić swój poziom gry. Podobne szkółki znajdują się w: USA , Meksyku i Anglii (skierowane dla chłopców do 11 do 16 lat).
Jedna z najbardziej renomowanych włoskich drużyn, Stara Dama przywiązuje wielką wagę do pracy z młodymi ludźmi. Talenty wyszukują obserwatorzy na terytorium Włoch i "talent-odkrywca" za granicą . Dowodem tego jest fakt, że włoska drużyna narodowa od połowy lat 1970 i w połowie lat 1980 był złożona głównie z młodych zawodników Juventusu nazywany "Juve-Block". W ostatnich latach, Primavera Juventusu rozwijał utalentowanych piłkarz takich jak Raffaele Palladino, Antonio Nocerino, Sebastian Giovinco, Claudio Marchisio, Paolo De Ceglie, Antonio Mirante i Matteo Paro; aktualnie graczy Serie A i Reprezentacji Włoch. Raffaele Palladino, Antonio Nocerino i Claudio Marchisio wystąpili na igrzyskach olimpijskich w Pekinie w 2008 roku.
Skład.
Młodzież z sektora, zgodnie z włoskim systemem ligi piłki nożnej, jest podzielony na sześć brygad: Primavera, Berretti, Allievi, Giovanissimi, Esordienti i Pulcini
Skład Primavery.
W składzie drużyny Primavery występują zawodnicy od 15 do 20 lat. Według włoskiej piłki nożnej Primavera znajduje się najwyżej w młodzieżowych rozgrywkach ligowych. W każdym sezonie Primavery drużyna to eksperymentalna grupa, do procesu i/lub promocji przyszłych członków pierwszej drużyny przed rozpoczęciem mistrzostw zawodowych. Zespół konkuruje obecnie we Włoszech o mistrzostwo Campionato Nazionale Primavera. Juventus to czwarty zespół we Włoszech z największą liczbą tytułów mistrza Primavery .
Drużyna Juventusu występuje również w Torneo di Viareggio.
Skład Berretti.
Berretti jest drużyną w której występują zawodnicy do lat 19.

</doc>
<doc id="1514489" url="https://pl.wikipedia.org/wiki?curid=1514489" title="Amelia Rotterowa">
Amelia Rotterowa



</doc>
<doc id="1514491" url="https://pl.wikipedia.org/wiki?curid=1514491" title="Andrea Cassara">
Andrea Cassara



</doc>
<doc id="1514494" url="https://pl.wikipedia.org/wiki?curid=1514494" title="Parafia Świętej Rodziny w Łodzi (polskokatolicka)">
Parafia Świętej Rodziny w Łodzi (polskokatolicka)

Parafia Świętej Rodziny w Łodzi – parafia Kościoła Polskokatolickiego w RP, położona w dekanacie warszawsko-łódzkim diecezji warszawskiej. Msze w kościele parafialnym celebrowane są w środy w okresie letnim o godz. 17:00, a w okresie zimowym o godz. 16:00, natomiast w niedzielę o godzinie 10.00 i 11:00. W pierwszą niedziele miesiąca o godz. 17.00 celebrowana jest msza w języku angielskim.
Historia.
Prekursorem idei Kościoła Polskokatolickiego, zwanego Polskim Narodowym Kościołem Katolickim (PNKK), powstałym w Stanach Zjednoczonych w końcu XIX wieku, na terenie Łodzi był ksiądz Bolesław Jaeger, kapłan Kościoła rzymskokatolickiego, który swą działalność rozpoczął w 1927. 
Parafia św. Rodziny w Łodzi powstała w 1934. Nieprzychylne i na wskroś wrogie ustosunkowanie się dawnych władz sanacyjnych, współpracujących ściśle z klerem watykańskim, stwarzało trudności w zdobyciu jakiejkolwiek świątyni. Po długich staraniach wyznawcy założyli kaplicę parafialną w prywatnym mieszkaniu, przy ul. Radwańskiej.
Pierwszym proboszczem tutejszej parafii był ks. W. Tuszyński, następnie od 1936 parafię prowadził ks. M. Petrow, który zmarł w 1939, pozostawiając rozpoczęte dzieło swym następcom. W latach 1939–1949 proboszczem był ks. Stanisław Marczewski. W czerwcu 1949 oddano w użytkowanie parafii świątynię pobaptystyczną, mieszczącą się przy ul. Bolesława Limanowskiego 60, a kaplica przy ul. Radwańskiej uległa likwidacji. Poświęcenia nowego kościoła dokonał bp Józef Padewski 21 sierpnia 1949 przy współudziale licznie obecnego duchowieństwa i wiernych. W następnych latach urząd proboszcza parafii sprawowali: bp Adam Jurgielewicz, ks. Heliodor Rogowski, ks. Edmund Grusse, ks. Franciszek Baranowski, ks. Józef Gonkowski, ks. Tadeusz Gotówka, ks. Józef Nowak, ks. Jan Podsiadło, ks. Teodor Elerowski. W latach 1962-2013 proboszczem parafii był ks. sen. mgr Stanisław Muchewicz – wicedziekan dekanatu warszawsko-łódzkiego, od 2013 jego obowiązki spełniał ks. mgr Antoni Strzelczyk. W marcu 2014 roku proboszczem parafii został ks. Jacek Adam Zdrojewski, który rozpoczął remont świątyni w czasie którego między innymi w ołtarzu głównym powieszono historyczny obraz M.B Nieustającej Pomocy pochodzący z nieistniejącego kościoła przy ul. Żeromskiego. W sierpniu 2014r. pod przewodnictwem ks. dziekana L. Kołodziejczyka odbyły się uroczystości związanie z 80 - leciem parafii. W niedzielę 25 października 2015r. poświęcono boczną kaplice pw. Krzyża Świętego, która ma służyć do adoracji i nabożeństw tygodniowych w miesiącach zimowych.
Do końca XX wieku na terenie Łodzi swoją siedzibę miała parafia polskokatolicka pw. Matki Bożej Nieustającej Pomocy, najpierw przy ul. Stefana Żeromskiego 56, a następnie przy ul. Zachodniej 16. Pierwszy kościół tej już byłej parafii, adaptowany z domu modlitwy braci morawskich (herrnhutów), od dekady stoi opuszczony.

</doc>
<doc id="1514496" url="https://pl.wikipedia.org/wiki?curid=1514496" title="Dianne Burge">
Dianne Burge

Dianne Marie Burge (z domu Bowering, ur. 9 października 1943 w Adelaide) - australijska sprinterka, dwukrotna uczestniczka igrzysk olimpijskich i trzykrotna złota medalistka igrzysk Imperium Brytyjskiego i Wspólnoty Brytyjskiej w 1966.
Kariera sportowa.
Zajęła 6. miejsce w finale sztafety 4 × 100 metrów oraz odpadła w półfinale biegu na 100 metrów na igrzyskach olimpijskich w 1964 w Tokio.
Na igrzyskach Imperium Brytyjskiego i Wspólnoty Brytyjskiej w 1966 w Kingston zdobyła złote medale w biegu na 100 jardów (przed Irene Piotrowski z Kanady i Jill Hall z Anglii), w biegu na 220 jardów (przed inną Australijką Jennifer Lamy i Piotrowski) oraz w sztafecie 4 × 110 jardów, która biegła w składzie: Lamy, Pamela Kilborn, Joyce Bennett i Burge. Zajęła 5. miejsce w sztafecie 4 × 100 metrów, 6. miejsce w biegu na 100 metrów i odpadła w półfinale biegu na 200 metrów na igrzyskach olimpijskich w 1968 w Meksyku.
Była mistrzynią Australii w biegu na 100 jardów w 1962/1963, w biegu na 100 metrów w 1966/1967 i 1967/1968, w biegu na 220 jardów w 1964/1965 i w biegu na 200 metrów 1967/1968 oraz wicemistrzynią w biegu na 100 jardów w 1963/1964, 1964/1965 i 1965/1966.
Dwukrotnie poprawiała rekord Australii w sztafecie 4 × 100 metrów do wyniku 43,50, uzyskanego 19 października 1968 w Meksyku.
Rekordy życiowe.
Dianne Burge miała następujące rekordy życiowe:

</doc>
<doc id="1514498" url="https://pl.wikipedia.org/wiki?curid=1514498" title="Andrea Cassarà">
Andrea Cassarà

Andrea Cassarà (ur. 3 stycznia 1984 w Brescii) – włoski szermierz, florecista, trzykrotny medalista olimpijski, czterokrotny mistrz świata, ośmiokrotny mistrz Europy.
W Atenach, w swoim debiucie olimpijskim, wywalczył brąz w konkursie indywidualnym, a wspólnie z kolegami złoto w drużynie. Stawał na podium mistrzostw świata (drużynowo trzykrotnie złoto, indywidualnie w 2011), był mistrzem Europy (2002, 2005, 2008, 2010 i 2011).

</doc>
<doc id="1514499" url="https://pl.wikipedia.org/wiki?curid=1514499" title="Krasne (rejon buski)">
Krasne (rejon buski)

Krasne (ukr. Красне) – osiedle typu miejskiego w rejonie buskim obwodu lwowskiego Ukrainy. Znajduje się tu stacja i węzeł kolejowy Krasne.
Miejscowość założona w 1476, wieś starostwa grodowego buskiego na początku XVIII wieku. Status osiedla typu miejskiego posiada od 1953. Liczy ponad 6 tysięcy mieszkańców.
W 1920 w okolicach Krasnego toczyły się walki polskiej 6 Dywizji Piechoty gen. Mieczysława Lindego z oddziałami 1 Armii Konnej Siemiona Budionnego.
W II Rzeczypospolitej miejscowość była siedzibą gminy wiejskiej Krasne w powiecie złoczowskim województwa tarnopolskiego.
Urodził się tu Stanisław Tadeusz Zapotoczny – żołnierz Armii Andersa i Polskich Sił Zbrojnych, oficer Armii Krajowej, podporucznik łączności czasu wojny, cichociemny.

</doc>
<doc id="1514504" url="https://pl.wikipedia.org/wiki?curid=1514504" title="Bitwa pod Saint-Denis">
Bitwa pod Saint-Denis



</doc>
<doc id="1514506" url="https://pl.wikipedia.org/wiki?curid=1514506" title="Joël Corminbœuf">
Joël Corminbœuf

Joël Corminbœuf (ur. 16 marca 1964 w Domdidier) – piłkarz szwajcarski grający na pozycji bramkarza.
Kariera klubowa.
Corminbœuf karierę zawodniczą rozpoczął w klubie Neuchâtel Xamax. W sezonie 1985/1986 zadebiutował w jego barwach w pierwszej lidze szwajcarskiej, ale w pierwszym składzie zaczął grać od lata 1986. Wtedy też swoją postawą przyczynił się do wywalczenia przez Neuchâtel mistrzostwa Szwajcarii, pierwszego w historii klubu. W 1988 roku powtórzył zdobycie mistrzowskiego tytułu, a w 1990 roku sięgnął po Puchar Szwajcarii. W 1991 roku trafił do FC Zürich, ale już po pół roku powrócił do Neuchâtel, w którym występował przez kolejne dwa sezony. W 1993 roku Corminbœuf został bramkarzem francuskiego RC Strasbourg i przez cały sezon był jego podstawowym zawodnikiem. W 1994 roku powrócił jednak do ligi szwajcarskiej, do Neuchâtel Xamax. Tam grał do 1999 roku i wtedy też postanowił zakończyć piłkarską karierę. Liczył sobie wówczas 35 lat.
Kariera reprezentacyjna.
W reprezentacji Szwajcarii Corminbœuf zadebiutował 27 kwietnia 1988 roku w przegranym 0:1 towarzyskim meczu z RFN. W 1996 roku został powołany przez selekcjonera Artura Jorge do kadry na ten turniej. Tam był rezerwowym bramkarzem dla Marco Pascolo i nie rozegrał żadnego spotkania. Ostatni mecz w kadrze narodowej rozegrał w kwietniu 1998 roku przeciwko Irlandii Północnej (0:1), a łącznie rozegrał w niej 8 spotkań.

</doc>
<doc id="1514507" url="https://pl.wikipedia.org/wiki?curid=1514507" title="Joel Corminboeuf">
Joel Corminboeuf



</doc>
<doc id="1514512" url="https://pl.wikipedia.org/wiki?curid=1514512" title="Działanie jednoargumentowe">
Działanie jednoargumentowe

Działanie jednoargumentowe (unarne, jednoczłonowe) – działanie algebraiczne przyporządkowujące każdemu elementowi danego zbioru jakiś jeden element tego samego zbioru.
Niekiedy wyraz „działanie” zastępuje się słowem „operacja” lub „operator”.
Działanie jest relacją, dlatego do ich zapisu stosuje się notację relacyjną. Dla działania formula_1 są to notacje:
Istnieją też inne, tradycyjne, związane z działem matematyki, z którego pochodzą, sposoby zapisu pewnych działań.
Przykłady.
Przykłady stosowania różnych sposobów zapisu działań jednoargumentowych:

</doc>
<doc id="1514515" url="https://pl.wikipedia.org/wiki?curid=1514515" title="Sierota Chasia">
Sierota Chasia

Sierota Chasia (jid. "Chasie di jesojme") – polski film fabularny z 1912 roku w języku jidysz, oparty na sztuce Jakuba Gordina.

</doc>
<doc id="1514516" url="https://pl.wikipedia.org/wiki?curid=1514516" title="Alex Frei">
Alex Frei



</doc>
<doc id="1514520" url="https://pl.wikipedia.org/wiki?curid=1514520" title="Lucjan z Antiochii">
Lucjan z Antiochii

Lucjan z Antiochii, cs. "Prepodobnomuczenik Łukian, preswitier Antiochijskij" (ur. ok. 250 w Samosacie, zm. 7 stycznia 312 w Nikomedii) – teolog wczesnochrześcijański, zaliczany do ojców Kościoła, męczennik, święty Kościoła katolickiego i prawosławnego.
Żył w Antiochii Syryjskiej. W nauce o Logosie był przedstawicielem subordynacjonizmu. Jego poglądy miały duży wpływ na rozwój arianizmu. Przez długi czas był wykluczony ze swej macierzystej gminy. Został do niej ponownie przyjęty przed swym męczeństwem.
Dokonał recenzji tekstu Septuaginty oraz Nowego Testamentu o czym wspominał Hieronim ze Strydonu.
Tradycja przypisuje Lucjanowi założenie szkoły teologicznej i autorstwo wyznania, z tendencją proariańską, zaaprobowanego w Antiochii w 341.
Według Euzebiusza oraz "Vita Luciani" z IV w., Lucjan zginął jako męczennik w 312 roku bądź to zagłodzony lub ścięty. Jan Chryzostom poświęcił mu panegiryk.
Jego ciało pochowano w pobliżu Drepany (, późniejsze Helenopolis).
Kult.
Ok. 300 relikwie męczennika miał przenieść do Helenopolis sam cesarz Konstantyn I Wielki, który pod koniec swego życia w 337, jak głosi podanie, przy relikwiach św. Lucjana miał przyjąć chrzest.
Wspomnienie liturgiczne św. Lucjana w Kościele katolickim obchodzone jest w dies natalis (7 stycznia).
Cerkiew prawosławna wspomina świętego męczennika 15/28 października (niegdyś 7/21 stycznia).
W ikonografii święty przedstawiany jest w jasnoczerwonych liturgicznych szatach, symbolizujących jego męczeńską śmierć. Jest mężczyzną w średnim wieku trzymającym w dłoniach Ewangelię.

</doc>
<doc id="1514524" url="https://pl.wikipedia.org/wiki?curid=1514524" title="Oddział Lotniczy Armii Halickiej">
Oddział Lotniczy Armii Halickiej

Oddział Lotniczy Armii Halickiej – jedyna jednostka lotnicza Armii Halickiej, zorganizowana na początku grudnia 1918 na lotnisku Krasne.
Dowódcą jednostki mianowano pilota – porucznika Petra Frankę. Jednostka podlegała bezpośrednio Państwowemu Sekretarzowi Spraw Wojskowych ZURL.
Podstawą tworzonej jednostki był 3 Odeski Dywizjon Lotniczy (6 samolotów), utworzony przez władze Państwa Ukraińskiego i przysłany na zachodnią Ukrainę. Oprócz 6 pilotów przybyła również ekipa techniczna licząca 15 żołnierzy. W Dywizjonie oprócz 5 przestarzałych samolotów rozpoznawczych znajdował się również jeden myśliwiec Nieuport 17.
Przejmując sprzęt pozostawiony przez armię austro-węgierską, jednostka do lutego 1919 została rozbudowana do 2 kompanii lotniczych i 1 remontowej:
W sumie jednostka w lutym 1919 liczyła 394 żołnierzy i oficerów, 11 samolotów, 3 konie, 2 samochody ciężarowe, 1 reflektor lotniczy i 15 karabinów maszynowych. W marcu liczba samolotów spadła wskutek strat do 3 samolotów sprawnych i 7 w naprawie.
Pod koniec marca 1919 jednostka otrzymała pomoc od Ukraińskiej Republiki Ludowej w postaci 60 samolotów, jednak większość nich okazała się niesprawna. Przysłano również dywizjon balonowy (4 balony obserwacyjne).
24 kwietnia 1919 Państwowy Sekretariat Spraw Wojskowych zdecydował o utworzeniu Floty Powietrznej Zachodnich Okręgów Ukraińskiej Republiki Ludowej, której inspektorem został mjr Jewhen Puza. Flota składała się z następujących jednostek:
Przypuszczalnie Flota liczyła maksymalnie 50 samolotów, w tym kilkanaście sprawnych.
Samoloty Floty Powietrznej Armii Halickiej oznaczone były na skrzydłach dwoma współśrodkowymi kręgami (w środku żółty, na zewnątrz niebieski). Na kadłubach malowano czaszkę i skrzyżowane kości barwy białej.

</doc>
<doc id="1514525" url="https://pl.wikipedia.org/wiki?curid=1514525" title="Vera Zvonareva">
Vera Zvonareva



</doc>
<doc id="1514527" url="https://pl.wikipedia.org/wiki?curid=1514527" title="Bezpieczeństwo wątków">
Bezpieczeństwo wątków

Bezpieczeństwo wątków w programowaniu współbieżnym jest pojęciem stosowanym w kontekście programów wielowątkowych.
Fragmenty kodu są „wątkowo-bezpieczne” (ang. thread-safe), jeżeli funkcje wywoływane jednocześnie przez wiele wątków wykonują się prawidłowo.
W szczególności musi być spełniony następujący warunek: współbieżne wątki mają dostęp do tych samych współdzielonych danych oraz dostęp do fragmentu współdzielonych danych jest możliwy dla dokładnie jednego wątku w danym czasie.
Bezpieczeństwo wątków jest kluczowym wyzwaniem w programowaniu wielowątkowym. Było ono kiedyś stosowane głównie przez przedsiębiorstwa specjalizujące się w projektowaniu systemów operacyjnych, jednak od końca lat 90. XX wieku bezpieczeństwo wątków stało się częściej spotykanym zagadnieniem. W programie wielowątkowym kilka wątków wykonuje jednocześnie operacje we współdzielonej przestrzeni adresowej. W rzeczywistości każdy wątek ma dostęp do pamięci wszystkich pozostałych wątków.

</doc>
<doc id="1514529" url="https://pl.wikipedia.org/wiki?curid=1514529" title="Zbór Warszawa-Wola">
Zbór Warszawa-Wola



</doc>
<doc id="1514530" url="https://pl.wikipedia.org/wiki?curid=1514530" title="Rzeczpospolita Krakowska Wolna, Niepodległa i Ściśle Neutralna">
Rzeczpospolita Krakowska Wolna, Niepodległa i Ściśle Neutralna



</doc>
<doc id="1514532" url="https://pl.wikipedia.org/wiki?curid=1514532" title="Potępiona. Dramat z życia żydowskiego w trzech częściach">
Potępiona. Dramat z życia żydowskiego w trzech częściach

Potępiona. Dramat z życia żydowskiego w trzech częściach – polski film fabularny z 1913 roku w języku jidysz, oparty na sztuce Jakuba Gordina.

</doc>
<doc id="1514537" url="https://pl.wikipedia.org/wiki?curid=1514537" title="Robotnicza Spółdzielnia Mieszkaniowa Ursus">
Robotnicza Spółdzielnia Mieszkaniowa Ursus

Robotnicza Spółdzielnia Mieszkaniowa „Ursus” – spółdzielnia założona w 1958. Spółdzielnia podzielona jest na trzy administracje: osiedli tj. „Kolorowa”, „Niedźwiadek” i „Sobieskiego”.
Jej zasoby to: 328 221 m² powierzchni użytkowej i 307 209 m² powierzchni mieszkalnych, czyli 6789 lokali mieszkalnych.
Historia.
RSM Ursus została założona 14 stycznia 1958, a zarejestrowana została decyzją Sądu Powiatowego z 25 lutego 1958.
Pierwsze budynki powstały na terenie osiedla „Kolorowa”. W 1968 spółdzielnia rozpoczęła budowę osiedla „Niedźwiadek”. W latach 90. XX wieku spółdzielnia wybudowała w Piastowie osiedle „Sobieskiego”.

</doc>
<doc id="1514540" url="https://pl.wikipedia.org/wiki?curid=1514540" title="Abraham Alter Fiszzon">
Abraham Alter Fiszzon

Abraham Alter Fiszzon (ur. 1843 lub 1848 w Berdyczowie, zm. 1922 Harbin, Chiny) – polski aktor żydowskiego pochodzenia, pionier i dyrektor teatru żydowskiego.
Kariera artystyczna.
Urodził się w Berdyczowie na Ukrainie. Był dyrektorem teatru w Rosji, Galicji a w latach 1874–1917 w Polsce. Swoją karierę artystyczną rozpoczął jako śpiewak brodzki. Występował w Odessie z zespołem N.M. Szajkiewicza.
W cesarskiej Rosji, w okresie gdy teatr żydowski był zakazany, prowadził wędrowną trupę udającą Niemców i używającą języka będącego mieszanką niemieckiego i jidysz. W swoim teatrze prócz zatrudnionych aktorów, występował sam wraz z rodziną m.in. z żoną Bragińską, z adoptowanym synem Miszą i jego żoną Wierą Zesławską. Repertuar trupy obejmował przede wszystkim utwory Goldfadena, Josefa Lateinera, Borysa Tomaszewskiego i innych. W 1905 roku przybył do Warszawy, gdzie występował wraz z zespołem Abrahama Izaaka Kamińskiego. W 1917 roku podczas rewolucje przebywał na Syberii, skąd został wydalony do Chin, gdzie spędził ostatnie lata życia.
Jako aktor występował w żydowskich filmach w języku jidysz.

</doc>
<doc id="1514541" url="https://pl.wikipedia.org/wiki?curid=1514541" title="Tommy &amp; Oskar (film)">
Tommy &amp; Oskar (film)

Tommy &amp; Oskar (ang. "Tommy &amp; Oscar", 2008) – brytyjsko-włoski film animowany. Film powstał na podstawie serialu o tym samym tytule Tommy &amp; Oskar z 1999 roku.
Opis fabuły.
Film opowiada o dwóch przyjaciołach zwykłym chłopcu Tommym i kosmicie Oskarze, którzy mają za zadanie chronić dziewczynkę o imieniu Ming. Odkryta przez archeologów w magiczny sposób zmieniła się w żywą dziewczynkę. Gdy o tym niezwykłym zjawisku dowiedział się chciwy producent zabawek Cezar, postanowił za wszelką cenę porwać Ming i uczynić z niej najdroższą zabawkę na świecie. Zabawkę chciał także zdobyć kosmiczny kolekcjoner. Jedynie dwójka przyjaciół może ocalić Ming przed złem.
Wersja polska.
Opracowanie: na zlecenie Vision Film Distribution – STUDIO LINGUA
Dialogi i reżyseria: Krzysztof Staroń
Realizacja dźwięku: Robert Buczkowski
W wersji polskiej udział wzięli:
i inni

</doc>
<doc id="1514546" url="https://pl.wikipedia.org/wiki?curid=1514546" title="Souleymane Bamba">
Souleymane Bamba

Souleymane „Sol” Bamba (ur. 13 stycznia 1985 w Ivry-sur-Seine) – piłkarz grający na pozycji obrońcy w Cardiff. Reprezentant Wybrzeża Kości Słoniowej. Bamba rozpoczął swoją karierę w rodzinnej Francji w Paris Saint-Germain, ale nie udało mu się przebić do pierwszego zespołu więc przeniósł się do Szkocji, aby dołączyć do Dunfermline w 2006 roku. Dwa lata później przeszedł do Hibernianu. W 2011 roku dołączył do Leicester City, z którym rozstał się w 2012 roku. Następnie występował w Trabzonsporze, US Palermo oraz Leeds, a w 2016 przeszedł do Cardiff.
Urodził się we Francji, ma rodziców z Wybrzeża Kości Słoniowej. Bamba reprezentował Wybrzeże Kości Słoniowej podczas Igrzysk Olimpijskich w 2008 roku i od tego czasu regularnie gra dla ojczyzny rodziców.
Kariera.
PSG.
Bamba rozpoczął swoją karierę w klubie Ligue 1 Paris Saint-Germain w wieku 14 lat. Mimo imponującej gry dla młodzieży PSG i zespołów B, tylko dwa razy pojawił się w pierwszym zespole, w ostatnim roku w klubie. Spór z managerem PSG, Vahidem Halilhodžiciem zmusił Bambe do opuszczenia klubu.
Dunfermline.
Bamba podpisał kontrakt z klubem Scottish Premier League Dunfermline Athletic w lipcu 2006 roku. Przez cały sezon 2006-07 Bamba imponował pełnym zaangażowaniem w obronę i entuzjastycznym podejściem do każdego meczu. Bamba był częścią drużyny, która osiągnęła w 2007 r. Finał Pucharu Szkocji, ale także spadł ze Scottish Premier League. Bamba podpisał dwuletni kontrakt na początku sezonu 2007-08, ale jego występy były mniej imponujące w First Division.
W lipcu 2008 roku Bamba był testowany przez angielski klub Watford. Chociaż sztab szkoleniowy Watfordu był z niego zadowolony i transfer prawie już zatwierdzony angielski klub nagle, bez podania przyczyny, zerwał negocjacje. Kilka tygodni później, Dunfermline zaakceptowało ofertę Hibernianu.
Hibernian.
Bamba przeniósł się do Hibernian, podpisując trzyletni kontrakt z klubem. Szybko stał się popularnym zawodnikiem Hibernianu ze względu na swoją waleczność.
Swojego pierwszego gola w zawodowej karierze strzelił w wygranym 3:1 meczu z Falkirk 22 sierpnia 2009 r. Występy Bamby „nie przeszły niezauważone”. Został dostrzeżony przez selekcjonera reprezentacji WKS, Svena-Görana Erikssona, który zabrał go na Mistrzostwa Świata w 2010, lecz Bamba nie wystąpił w żadnym meczu.
Menedżer Hibernianu John Hughes, zdenerwował się na Bambe gdy ten nie stawił się na obozie przygotowawczym w Holandii przed sezonem 2010-11. Bamba odpowiedział na te zarzuty, twierdząc, że potrzebuje trzy tygodnie wolnego po powrocie z Mistrzostw Świata, lecz Hughes odsunął go od pierwszego składu.
Leicester City.
Umowa Bamby z Hibs wygasała pod koniec sezonu 2010-11, klub jednak zgodził się na transfer do Leicester City. Porozumienie zostało potwierdzone w dniu 2 stycznia 2011 r. Bamba w Leicester spotkał się ze swoim byłym menadżerem z reprezentacji, Svenem-Göranem Erikssonem. We wrześniu 2011 roku podpisał nowy kontrakt z klubem.
Trabzonspor.
18 czerwca 2012 roku podpisał kontrakt z tureckim Trabzonsporem.
Reprezentacja.
Chociaż urodził się we Francji, Bamba reprezentuje ojczyznę swoich rodziców Wybrzeże Kości Słoniowej.
Swój pierwszy mecz w reprezentacji zagrał w 2008 w towarzyskim meczu z Izraelem, pierwszego gola dla drużyny narodowej strzelił w towarzyskim meczu z Rwandą. Zagrał we wszystkich meczach Wybrzeża Kości Słoniowej na Pucharze Narodów Afryki 2010, ale zespół doznał porażki w ćwierćfinale z Algierią po dogrywce. Pojechał także z kadrą na Mistrzostwa Świata w 2010, ale nie zagrał na nich ani minuty.

</doc>
<doc id="1514547" url="https://pl.wikipedia.org/wiki?curid=1514547" title="Przestrzeń binormalna">
Przestrzeń binormalna

Przestrzeń binormalna – każdą przestrzeń topologiczna formula_1 o tej własności, że produkt formula_2 przestrzeni formula_1 i domkniętego odcinka jednostkowego formula_4 jest przestrzenią normalną.

</doc>
<doc id="1514550" url="https://pl.wikipedia.org/wiki?curid=1514550" title="Hrabstwo Fremont (Iowa)">
Hrabstwo Fremont (Iowa)

Hrabstwo Fremont - hrabstwo położone w USA w stanie Iowa z siedzibą w mieście Sidney. Założone w 1847 roku.

</doc>
<doc id="1514552" url="https://pl.wikipedia.org/wiki?curid=1514552" title="Instytut Nauk o Islandii im. Árni Magnússona">
Instytut Nauk o Islandii im. Árni Magnússona



</doc>
<doc id="1514559" url="https://pl.wikipedia.org/wiki?curid=1514559" title="Instytut Nauk o Islandii im. Arni Magnussona">
Instytut Nauk o Islandii im. Arni Magnussona



</doc>
<doc id="1514570" url="https://pl.wikipedia.org/wiki?curid=1514570" title="Jerzy Rygier">
Jerzy Rygier

Jerzy Rygier (ur. 15 lutego 1887 r., zm. 17 czerwca 1952 w Lublinie) – polski przedwojenny aktor i reżyser teatralny i filmowy.
Teatry.
Występował w teatrach:

</doc>
<doc id="1514571" url="https://pl.wikipedia.org/wiki?curid=1514571" title="Hrabstwo Greene (Iowa)">
Hrabstwo Greene (Iowa)

Hrabstwo Greene – hrabstwo położone w USA w stanie Iowa z siedzibą w mieście Jefferson. Założone w 1851 roku.

</doc>
<doc id="1514573" url="https://pl.wikipedia.org/wiki?curid=1514573" title="Tec-Mec">
Tec-Mec

Tec-Mec (pełna nazwa: Studio Tecnica Meccanica) – dawny włoski konstruktor Formuły 1, którego samochód uczestniczył w niej w jednym wyścigu sezonu 1959.
Firma została założona przez Valerio Colottiego w 1958 roku. Nadwozie samochodu Tec-Mec, oznaczone symbolem F415, było de facto zmodyfikowanym nadwoziem Maserati 250F. Z samochodu Tec-Mec skorzystał zespół Camoradi podczas Grand Prix Stanów Zjednoczonych w 1959 roku, podczas którego ich kierowca, Brazylijczyk Fritz d'Orey, odpadł na szóstym okrążeniu wyścigu z powodu wycieków oleju.
Po 1959 roku firma produkowała samochody dla Formuły Junior.

</doc>
<doc id="1514576" url="https://pl.wikipedia.org/wiki?curid=1514576" title="Azula">
Azula



</doc>
<doc id="1514577" url="https://pl.wikipedia.org/wiki?curid=1514577" title="Księżniczka Azula">
Księżniczka Azula

Księżniczka Azula – bohaterka amerykańskiego serialu animowanego pt.: "". Pojawiła się też epizodycznie w filmie aktorskim "Ostatni władca wiatru" z 2010 roku, gdzie zagrała ją amerykańska aktorka, Summer Bishil.
Opis bohatera.
Czternastoletnia księżniczka Narodu Ognia, siostra Zuko i ulubione dziecko . Mimo iż ma czternaście lat, wygląda bardzo dojrzale. Jest okrutna i egoistyczna. Jej myślenie nastawione jest wyłącznie na wojnę i siłę. Manipuluje innymi, nieraz uciekając się do tortur, byleby osiągnąć to co chce, ignoruje rodzinę i więzi emocjonalne, kiedy są jej nie na rękę. Jako Mag Ognia z sadystycznym usposobieniem, Azula jest niezwykle niebezpieczna. Potrafi wytwarzać błyskawice jako formę Magii Ognia (oprócz niej potrafią to także np. stryj Iroh i ). Dodatkowo przejawia umiejętność wytwarzania niebieskiego płomienia, znacznie gorętszego i potężniejszego od zwykłego ognia. Widzi innych jako zupełnie zbędnych, stosując metodę zastraszenia wobec wszystkich, którzy jej podlegają. Azula przyjaźniła się z Mai i Ty Lee. Znała je z dzieciństwa, dorastały razem. W odcinku pt: "Wrząca skała" (rozdział 15), Mai buntuje się i staje w obronie brata Azuli, mówiąc, iż bardziej kocha Zuko, niż boi się złej księżniczki. Księżniczka nie wytrzymuje i próbuje strzelić w Mai błyskawicą, aż do obrony Mai wkracza Ty Lee. Azula wtrąca je do lochu, gdyż nie chce więcej widzieć jej dawnych przyjaciółek.
Załamanie nerwowe.
Na końcu trzeciej księgi Azula zostaje pokonana. Wpada w obłęd. Zuko jako Nowy Władca Ognia wysyła ją do zakładu dla umysłowo chorych, na jednej z pomniejszych wysp Narodu Ognia, gdzie uważnie poddana zostaje obserwacji i leczeniu. Powodem jej szaleństwa było załamanie nerwowe. Przyczyniły się do tego między innymi: zdrada Mai i Ty Lee czy też faworyzowanie Zuko przez ich matkę, księżniczkę Ursę.
Zabicie Aanga.
W drugiej księdze Azula w pewnym sensie zabiła Aanga, zamykając mu siódmą czakrę i tym samym uniemożliwiając mu przejście w stan Awatara ze swą świadomością. Katara jednak uleczyła go wodą z Bieguna Północnego. Woda ta miała wyjątkowe właściwości, gdyż pochodziła z Oazy Duchów – miejsca z duchami księżyca Tui i oceanu La.

</doc>
<doc id="1514578" url="https://pl.wikipedia.org/wiki?curid=1514578" title="Bertalan Székely">
Bertalan Székely

Bertalan Székely (ur. 8 maja 1835 - zm. 21 sierpnia 1910) – węgierski malarz romantyzmu specjalizujący się w malowaniu obrazów o tematyce militarystycznej oraz historycznej.
Bertalan urodził się w 1835 roku w Koloszwarze. W 1855 opuścił rodzimy Siedmiogród rozpoczynając studia w Akademii Sztuk Pięknych w Wiedniu. Po zakończeniu studiów w 1859 roku wyjechał do Monachium, gdzie poznał Carla von Pilotyego, niemieckiego malarza, który w późniejszym czasie wywarł duży wpływ na dzieła Székelyego.
W 1862 osiedlił się w Budapeszcie jednakże w następnych latach malował głównie obrazy dla licznych galerii zagranicznych m.in. w Paryżu oraz Amsterdamie. Bertalan wykonywał głównie portrety o treści historycznej. Do jego najważniejszych dzieł zalicza się m.in. portret Władysława Pogrobowca, a także oraz przedstawiający Bitwę pod Mohaczem. 
Od 1870 roku na stałe zamieszkał w Budapeszcie zajmując się m.in. ozdabianiem Kościoła Macieja w Budapeszcie, katedry w Peszcie, a także budapeszteńskiej opery. W następnych latach pracował głównie w akademiach plastycznych w roli dyrektora lub mistrza malarstwa.
Bertalan Székely zmarł w Budapeszcie w 1910 roku w wieku 75 lat.

</doc>
<doc id="1514580" url="https://pl.wikipedia.org/wiki?curid=1514580" title="Niżni Wielki Furkotny Staw">
Niżni Wielki Furkotny Staw

Niżni Wielki Furkotny Staw (słow. "Nižné Wahlenbergovo pleso", niem. "Unterer Wahlenbergsee", węg. "Alsó-Wahlenberg-tó") – staw położony w Dolinie Furkotnej, w słowackiej części Tatr Wysokich. Znajduje się na wysokości 2053 m n.p.m., jego powierzchnia to 2,01 ha, głębokość ok. 8 m.
Około 100 m powyżej Niżniego Stawu znajduje się większy od niego Wyżni Wielki Furkotny Staw. Pomiędzy nimi położone są dwa małe stawki: Soliskowe Oko i Soliskowy Stawek, natomiast w dolnej części doliny usytuowane są dwa małe zbiorniki wodne o podobnych nazwach: Niżni oraz Wyżni Mały Furkotny Stawek.
Nazewnictwo.
Polska nazwa odnosi się do Doliny Furkotnej lub do Furkotu – szczytu ją zamykającego, natomiast nazwy słowacka (nadana przez MKE w 1890 r.), niemiecka i węgierska do szwedzkiego botanika Görana Wahlenberga, który na początku XIX w. badał Tatry i ich roślinność.

</doc>
<doc id="1514581" url="https://pl.wikipedia.org/wiki?curid=1514581" title="Bertalan Szekely">
Bertalan Szekely



</doc>
<doc id="1514582" url="https://pl.wikipedia.org/wiki?curid=1514582" title="Shannon Racing Cars">
Shannon Racing Cars

Shannon – były zespół i konstruktor Formuły 1, który uczestniczył w jednym wyścigu sezonu 1966 – Grand Prix Wielkiej Brytanii.

</doc>
<doc id="1514583" url="https://pl.wikipedia.org/wiki?curid=1514583" title="Wherever I May Roam">
Wherever I May Roam

Wherever I May Roam – piosenka zespołu Metallica wydana na singlu w 1992 roku, która pochodzi z albumu "Metallica" (1991).
Utwór rozpoczyna się głównym riffem granym na elektrycznym sitarze. Za głośne „crack” słyszane w 0:30 utworu (a następnie wielokrotnie w całym utworze) odpowiedzialny jest basista Jason Newsted, który gra go na 12-strunowej gitarze basowej.
Utwór jest często wykonywany podczas koncertów zespołu na żywo. Został również zagrany z Orkiestrą Symfoniczną pod batutą Michaela Kamena na albumie S&amp;M.

</doc>
<doc id="1514584" url="https://pl.wikipedia.org/wiki?curid=1514584" title="Hrabstwo Grundy (Iowa)">
Hrabstwo Grundy (Iowa)

Hrabstwo Grundy – hrabstwo położone w USA w stanie Iowa z siedzibą w mieście Grundy Center. Założone w 1851 roku.

</doc>
<doc id="1514586" url="https://pl.wikipedia.org/wiki?curid=1514586" title="Aurelian z Réomé">
Aurelian z Réomé



</doc>
<doc id="1514587" url="https://pl.wikipedia.org/wiki?curid=1514587" title="Aurelianus z Réôme">
Aurelianus z Réôme



</doc>
<doc id="1514592" url="https://pl.wikipedia.org/wiki?curid=1514592" title="Hrabstwo Guthrie">
Hrabstwo Guthrie

Hrabstwo Guthrie – hrabstwo położone w USA w stanie Iowa z siedzibą w mieście Guthrie Center. Założone w 1851 roku.

</doc>
<doc id="1514594" url="https://pl.wikipedia.org/wiki?curid=1514594" title="Pacific Star">
Pacific Star



</doc>
<doc id="1514600" url="https://pl.wikipedia.org/wiki?curid=1514600" title="Krzysztof Rozdrażewski">
Krzysztof Rozdrażewski

Krzysztof Rozdrażewski herbu Doliwa (ur. 1547, zm. 1580) – dworzanin króla Henryka Walezego, potem Stefana Batorego, rotmistrz wojsk polskich.
Syn Stanisława Rozdrażewskiego (kasztelana rogozińskiego, zm. 1564) i Zuzanny z Myszkowskich. W dzieciństwie przebywał wraz z braćmi – Janem (zm. 1585); Stanisławem (1540–1619), późniejszym jezuitą i pierwszym rektorem Kolegium Jezuitów w Pułtusku; Hieronimem (1546–1600), przyszłym biskupem kujawskim – we Francji, na dworze Henryka Walezego. Miał jeszcze brata Mikołaja, który zmarł w dzieciństwie i siostry Annę i Dorotę, a jego stryjecznym bratem był podkomorzy i kasztelan poznański Jan Rozdrażewski (zm. 1600).
Jesienią 1560 ojciec zabrał go z dworu francuskiego i oddał do jezuickiego kolegium w Wiedniu (był tam uczniem m.in. Francesca Sunyera). Po śmierci ojca Krzysztof przez parę lat był na utrzymaniu najstarszego brata Jana, hrabiego w Pomsdorfie (dziś Pomianów, powiat ząbkowicki); w 1567 z zamierzeniem wstąpienia do królewskiego wojska pojechał do Francji; tam, podczas francuskiej wojny religijnej, 11 listopada tego roku wziął udział w bitwie pod Saint-Denis pod dowództwem marszałka Francji Anne de Montmorency.
Za namową starszego brata Hieronima, z którym spotkał się w Rzymie w marcu 1568, wystąpił ze służby francuskiej i pojechał do Monachium, gdzie wstąpił na służbę na dwór księcia Albrechta V Bawarskiego. Z końcem 1569 pojechał jeszcze raz do Rzymu, stamtąd na wiosnę 1570, towarzysząc swemu bratu Hieronimowi, pojechał jeszcze raz do Francji, tym razem z oficjalnym poselstwem od papieża do króla Henryka Walezego.
Rok następny spędził głównie na Śląsku, w Pomianowie; po śmierci króla polskiego Zygmunta Augusta przyjechał w II połowie 1572 do Rzeczypospolitej, gdzie wraz z Olbrachtem Łaskim zabiegał o tron dla Ernesta Habsburga. Po elekcji Walezego pojechał wraz z Łaskim do Francji z oficjalnym poselstwem po króla elekta. Przez czas panowania Henryka Walezego był wiernym towarzyszem na jego dworze, czemu sprzyjały lata spędzone przez Krzysztofa w Paryżu. Po ucieczce króla z Polski pojechał w ślad za nim i przez czas jakiś mu towarzyszył; w 1575 przyjechał najpierw do Polski, a potem na Śląsk. Dopiero w czerwcu 1576 pod wpływem brata Hieronima zdecydował się przyjechać do Polski i zgłosić się na służbę u Stefana Batorego. Dworzaninem królewskim został wiosną 1577, spodziewając się otrzymać wkrótce od króla jedno ze starostw. Doczekał się go wkrótce, 5 marca 1579, otrzymawszy starostwo łęczyckie; dochód z tamtejszej tenuty szacowany na 3000 złp rocznie kosztował go tylko 600 złp rocznych opłat dzierżawnych.
W 1579 Krzysztof Rozdrażewski prowadził intensywny werbunek do zaciężnych wojsk królewskich na ziemiach brandenburskich, zachodniopomorskich i w Prusach Książęcych. Swój liczący 2236 żołnierzy pułk złożony z pięciu rot zaprezentował latem tego roku na przeglądach w Kownie, w Dziśnie i pod Połockiem. Miał też własną rotę jazdy liczącą 50 koni, która weszła w skład powierzonego mu również oddziału jazdy niemieckiej. We wrześniu, podczas pierwszej kampanii moskiewskiej Batorego, uczestniczył w zdobyciu zamku Sokół na Inflantach, ale wkrótce się rozchorował i wraz z królem wrócił do Warszawy, po czym kurował się kilka miesięcy w Łęczycy. Jesienią 1580 wrócił na front. 10 października jego oddziały przeprawiały się na tratwach pod Wielkimi Łukami, a sam Rozdrażewski pozostawał na szańcach; tam "„ugodzony w prawe oko marnie zginął”" kiedy wychyliwszy się "„przypatrował się jako do szturmu iść mieli”".
Pochowany został w kościele św. Jana w Wilnie, gdzie jego brat Hieronim ufundował tablicę-epitafium.

</doc>
<doc id="1514601" url="https://pl.wikipedia.org/wiki?curid=1514601" title="Crimea Medal">
Crimea Medal



</doc>
<doc id="1514603" url="https://pl.wikipedia.org/wiki?curid=1514603" title="Mogilno-Wschód (gmina)">
Mogilno-Wschód (gmina)

Mogilno-Wschód – dawna gmina wiejska w latach 1934-1954 w woj. poznańskim/bydgoskim (dzisiejsze woj. kujawsko-pomorskie). Siedzibą władz gminy było Mogilno, które jednak nie wchodziło w jej skład (gmina miejska).
Gmina zbiorowa Mogilno-Wschód została utworzona 1 sierpnia 1934 roku w powiecie mogileńskim w woj. poznańskim z dotychczasowych jednostkowych gmin wiejskich: Bystrzyca, Czarnotul, Dębowo, Goryszewo, Góra, Kołodziejowo, Olsza, Pałuczyna, Sędowo, Strzelce, Świerkowiec, Trląg, Wiecanowo i Żabno (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku gmina Mogilno-Wschód wraz z powiatem mogileńskim została przyłączona do woj. bydgoskiego (które równocześnie zmieniło nazwę z "pomorskiego" na "bydgoskie"). Według stanu z dnia 1 lipca 1952 roku gmina składała się z 14 gromad: Czarnotul, Dąbrówka, Dębowo, Głogłówiec, Goryszewo, Kołodziejowo, Kunowo, Olsza, Sędowo, Strzelce, Świerkowiec, Trląg, Wiecanowo i Żabno.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, powstała jednak gmina Mogilno, obejmująca obszary dawnych gmin Mogilno-Wschód i Mogilno-Zachód.

</doc>
<doc id="1514607" url="https://pl.wikipedia.org/wiki?curid=1514607" title="Hrabstwo Hamilton (Iowa)">
Hrabstwo Hamilton (Iowa)

Hrabstwo Hamilton – hrabstwo położone w USA w stanie Iowa z siedzibą w mieście Webster City. Założone w 1856 roku.

</doc>
<doc id="1514608" url="https://pl.wikipedia.org/wiki?curid=1514608" title="WKE">
WKE

WKE (pełna nazwa: Woonwagenkamp Emmen) - holenderski klub piłkarski z miasta Emmen, założony 14 czerwca 1966 roku. Największym sukcesem klubu była gra w Hoofdklasse (trzeciej lidze).

</doc>
<doc id="1514609" url="https://pl.wikipedia.org/wiki?curid=1514609" title="Mogilno-Zachód (gmina)">
Mogilno-Zachód (gmina)

Mogilno-Zachód – dawna gmina wiejska istniejąca w latach 1934-1954 w woj. poznańskim/bydgoskim (dzisiejsze woj. kujawsko-pomorskie). Siedzibą władz gminy było Mogilno, które jednak nie wchodziło w jej skład (gmina miejska).
Gmina zbiorowa Mogilno-Zachód została utworzona 1 sierpnia 1934 roku w powiecie mogileńskim w woj. poznańskim z dotychczasowych jednostkowych gmin wiejskich: Chabsko, Czaganiec, Dąbrowa, Dębno, Dwietonie, Głęboczek, Huta Padniewska, Huta Palędzka, Izdby, Józefowo, Kopczyn, Krzyżownica, Leśnik, Mieleńko, Niestronno, Padniewko, Palędzie Dolne, Parlin, Parlinek, Parliniec, Przyjma, Sadowice, Sucharzwo-Chałupska, Szerzawy, Wylatowo, Wymysłowo Szlacheckie, Wyrobki Mogileńskie i Wszedzień (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku gmina Mogilno-Zachód wraz z powiatem mogileńskim została przyłączona do woj. bydgoskiego (które równocześnie zmieniło nazwę z "pomorskiego" na "bydgoskie"). Według stanu z dnia 1 lipca 1952 roku gmina składała się z 20 gromad: Chabsko, Dąbrowa, Dębno, Huta Palędzka, Izdby, Krzyżownica, Mielenko, Niestronno, Padniewko, Padniewo, Palędzie Dolne, Palędzie Kościelne, Parlin, Parlinek, Sucharzwo-Chałupska, Szerzawy, Wieniec, Wszedzień, Wylatowo i Wyrobki Mogileńskie.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, powstała jednak gmina Mogilno, obejmująca obszary dawnych gmin Mogilno-Wschód i Mogilno-Zachód.

</doc>
<doc id="1514611" url="https://pl.wikipedia.org/wiki?curid=1514611" title="Strzelno-Południe (gmina)">
Strzelno-Południe (gmina)

Strzelno-Południe – dawna gmina wiejska istniejąca w latach 1934–1954 w woj. poznańskim/bydgoskim (dzisiejsze woj. kujawsko-pomorskie). Siedzibą władz gminy było Strzelno, które jednak nie wchodziło w jej skład (gmina miejska).
Gmina zbiorowa Strzelno-Południe została utworzona 1 sierpnia 1934 roku w powiecie mogileńskim w woj. poznańskim z dotychczasowych jednostkowych gmin wiejskich: Berlinek, Bielsko, Cieńcisko, Dobsko, Gaj, Jeziora Małe, Jeziora Wielkie, Kijewice, Krzywekolano, Kuśnierz, Łąkie, Młynice, Młyny, Nowawieś, Nożyczyn, Ostrowo p. Gębicami, Piątnice, Podbielsko, Pomiany, Rzeszyn, Siedlimowo, Sierakowo, Wola Kożuszkowa, Wojcin, Wronowy i Zbytowo (oraz z obszarów dworskich położonych na tych terenach lecz nie wchodzących w skład gmin).
Po wojnie gmina zachowała przynależność administracyjną. 6 lipca 1950 roku gmina Strzelno-Południe wraz z powiatem mogileńskim została przyłączona do woj. bydgoskiego (które równocześnie zmieniło nazwę z "pomorskiego" na "bydgoskie"). Według stanu z dnia 1 lipca 1952 roku gmina składała się z 28 gromad: Berlinek, Bielsko, Cieńcisko, Gaj, Golejewo, Jeziora Wielkie, Kijewice, Kościeszki, Krzywekolano, Kuśnierz, Łąkie, Miradz, Mirosławice, Młynice, Młyny, Nowawieś, Nożyczyn, Ostrowo pod Gębicami, Piątnice, Pomiany, Rzeszyn, Rzeszynek, Siedlimowo, Sierakowo, Wola Kożuszkowa, Wójcin, Wronowy i Zbytowo.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, powstała jednak gmina Strzelno, obejmująca obszary dawnych gmin Strzelno-Południe i Strzelno-Północ; część obszaru dawnej gminy Strzelno-Południe weszło także w skład nowej gminy Jeziora Wielkie.

</doc>
<doc id="1514612" url="https://pl.wikipedia.org/wiki?curid=1514612" title="Strzelno-Północ (gmina)">
Strzelno-Północ (gmina)

Strzelno-Północ – dawna gmina wiejska istniejąca w latach 1934–1954 w woj. poznańskim/bydgoskim (dzisiejsze woj. kujawsko-pomorskie). Siedzibą władz gminy było Strzelno, które jednak nie wchodziło w jej skład (gmina miejska).
Gmina zbiorowa Strzelno-Północ została utworzona 1 sierpnia 1934 roku w powiecie mogileńskim w woj. poznańskim z dotychczasowych jednostkowych gmin wiejskich: Bronisław, Ciechrz, Ciechrz Górny, Góry, Krusza Duchowna, Książ, Ludzisko, Markowice, Rzadkwin, Sławsko Dolne, Sławsko Małe, Stodolno, Stodoły i Żalinowo (oraz z obszarów dworskich położonych na tych terenach lecz nie wchodzących w skład gmin).
Po wojnie gmina zachowała przynależność administracyjną. 6 lipca 1950 roku gmina Strzelno-Południe wraz z powiatem mogileńskim została przyłączona do woj. bydgoskiego (które równocześnie zmieniło nazwę z "pomorskiego" na "bydgoskie"). Według stanu z dnia 1 lipca 1952 roku gmina składała się z 15 gromad: Bronisław, Ciechrz, Górki, Góry, Krusza Duchowna, Książ, Ludzisko, Markowice, Piotrkowice, Rzadkwin, Skalmierowice, Sławsko Dolne, Stodolno, Stodoły, Strzelno Klasztorne i Żalinowo.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, powstała jednak gmina Strzelno, obejmująca obszary dawnych gmin Strzelno-Południe i Strzelno-Północ.

</doc>
<doc id="1514613" url="https://pl.wikipedia.org/wiki?curid=1514613" title="Lazër Filipi">
Lazër Filipi

Lazër Filipi (ur. 7 lutego 1921 we wsi Sherq, zm. 16 grudnia 2016 w Tiranie) – albański aktor i reżyser.
Życiorys.
Po raz pierwszy wystąpił na scenie w czasie nauki w szkole "28 Nëntori" w Szkodrze, w której przy stowarzyszeniu patriotycznym Bogdani działał amatorski zespół teatralny. W 1938 przeniósł się ze Szkodry do Tirany. W czasie II wojny światowej działał w ruchu oporu, jako żołnierz 27 Brygady AWN. W 1943 należał do organizatorów Teatru Młodzieży Antyfaszystowskiej (alb. Teatri të Rinisë Antifashiste). W 1945, za namową reżysera Sokrata Mio rozpoczął pracę w Teatrze Ludowym (alb. Teatri Popullor) w Tiranie. Zadebiutował jedną z głównych ról w dramacie "Topaz" Marcela Pagnola.
W 1947 wyjechał na studia aktorskie do Zagrzebia, a rok później, po zerwaniu stosunków albańsko-jugosłowiańskich do Pragi (Czechosłowacja). Studia w praskiej FAMU ukończył w 1950. Oprócz licznych ról teatralnych miał na swoim koncie także 16 ról w filmach fabularnych, Zadebiutował epizodyczną rolą w filmie "Tana" w 1958 r. W 1975 na I Festiwalu Filmów Albańskich otrzymał nagrodę za rolę w filmie "Ne fillim te veres". W 1977 przeszedł na emeryturę, ale sporadycznie nadal występował na scenie. W 1991 założył grupę teatralną Tirana, w której zajął się reżyserowaniem dramatów autorów albańskich.
Jest laureatem Nagrody Państwowej Ludowej Republiki Albanii, którą otrzymał w 1957 za rolę Lenina w dramacie "Dzwony Kremla" Nikołaja Pogodina. Otrzymał także tytuł Zasłużonego Artysty (alb. Artist i Merituar). Pracował jako pedagog na Wydziale Aktorskim Instytutu Sztuk w Tiranie.

</doc>
<doc id="1514614" url="https://pl.wikipedia.org/wiki?curid=1514614" title="Okalewo (gmina)">
Okalewo (gmina)

Okalewo – dawna gmina wiejska istniejąca do 1954 roku w woj. warszawskim, pomorskim i bydgoskim (dzisiejsze woj. kujawsko-pomorskie). Siedzibą gminy było Okalewo.
Gmina Okalewo powstała w 1867 roku w powiecie rypińskim w guberni płockiej. W okresie międzywojennym gmina Okalewo należała do powiatu rypińskiego w woj. warszawskim. W 1933 roku gminę podzielono na 12 gromad. 1 kwietnia 1938 roku gminę Okalewo wraz z całym powiatem rypińskim przeniesiono do woj. pomorskiego.
Podczas II wojny światowej gminę włączono do nowej Rzeszy i nazwano "Hegen".
Po wojnie, dekretem PKWN z 21 sierpnia 1944 o trybie powołania władz administracji ogólnej I-ej i II-ej instancji, uchylono wszelki zmiany w podziale administracyjnym państwa wprowadzone przez okupanta (Art. 11). Gmina Żałe weszła w skład terytorialnie zmienionego woj. pomorskiego, przemianowanego 6 lipca 1950 na "woj. bydgoskie". Według stanu z 1 lipca 1952 roku gmina Okalewo składała się z 12 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 po reaktywowaniu gmin, a jej obszar wszedł głównie w skład gmin Skrwilno i Świedziebnia.

</doc>
<doc id="1514619" url="https://pl.wikipedia.org/wiki?curid=1514619" title="Pręczki (gmina)">
Pręczki (gmina)

Pręczki – dawna gmina wiejska istniejąca w latach 1867–1940 i 1944–1954, m.in. w woj. warszawskim, pomorskim i bydgoskim (dzisiejsze woj. kujawsko-pomorskie). Siedzibą gminy były Pręczki.
W okresie międzywojennym gmina Pręczki należała do powiatu rypińskiego w woj. warszawskim. 1 kwietnia 1938 roku gminę wraz z całym powiatem rypińskim przeniesiono do woj. pomorskiego.
24 października 1940 roku okupant zniósł gminę Pręczki, łącząc ją ze zniesioną gminą Starorypin w nową gminę Rypin ("Rippin-Land", od 1941 "Rippin (Westpr.)-Land") Jedynie gromadę Puszcza Rządowa włączono do nowo utworzonej gminy Sadłowo ("Sedlau").
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". 28 lutego 1950 roku z gminy Pręczki wyłączono część gromady Głowińsk (folwark "Piekiełko") i włączono ją do Rypina, równocześnie z Rypina wyłączono obszar o nazwie Puszcza Miejska i włączono go do gminy Pręczki. Według stanu z 1 lipca 1952 roku gmina składała się z 13 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład gmin Rogowo i Rypin.

</doc>
<doc id="1514620" url="https://pl.wikipedia.org/wiki?curid=1514620" title="Lazer Filipi">
Lazer Filipi



</doc>
<doc id="1514624" url="https://pl.wikipedia.org/wiki?curid=1514624" title="Insurekcja Deniski">
Insurekcja Deniski

Insurekcja Deniski – pierwszy po insurekcji kościuszkowskiej zbrojny zryw Polaków w walce o niepodległość.
Już u schyłku insurekcji kościuszkowskiej na Podolu, Bukowinie i Wołoszczyźnie organizowały się polskie wojskowe obozy szkoleniowe, w których Polacy, korzystając z poparcia Turcji, oczekiwali na rychłą w ich mniemaniu wojnę z Rosją. Liczbę stacjonującej tam szlachty ocenia się na 1–1,7 tys. osób. Obozy te były wizytowane przez oficerów angielskich i francuskich. Spiskowcy mieli ponadto dobre kontakty z Centralizacją Lwowską. 
Na początku marca 1797 roku grupa oficerów powołała Związek Wojskowy z brygadierem Joachimem Deniską na czele i ułożyła akt powstania, w którym głoszono między innymi zniesienie stanów. Polityczną reprezentacją insurekcji miało być Zgromadzenie Narodowe. Na cywilnego naczelnika powstania przewidziano Waleriana Dzieduszyckiego, dowództwo wojskowe miało być zaś powierzone Karolowi Kniaziewiczowi. 
W maju 1797 roku w grupie oficerów nastąpił konflikt, Denisko zmuszony został do złożenia dowództwa. Równolegle wskutek infiltracji wywiadu rosyjskiego wśród członków Centralizacji Lwowskiej nastąpiły aresztowania (zatrzymano między innymi Dzieduszyckiego). Pomimo tego 26 maja Denisko z grupą około 200 zwolenników przekroczył w okolicy Zaleszczyk granicę austriacką. Ogłoszony przez Zgromadzenie Narodowe manifest zapowiadał między innymi zniesienie pańszczyzny. 
Już kilka dni później, 30 czerwca, w pierwszym starciu pod Dobronowicami powstańcy zostali rozbici przez wojsko austriackie; część z nich została wyparta do Turcji. Wzięci do niewoli zostali straceni 11 lipca w pobliżu Czernowiec. W końcu lipca Austriacy zlikwidowali resztki polskich obozów wojskowych. 
W powstaniu brał udział między innymi późniejszy generał, Jan Kanty Julian Sierawski. 

</doc>
<doc id="1514625" url="https://pl.wikipedia.org/wiki?curid=1514625" title="Ireneusz Serwotka">
Ireneusz Serwotka

Ireneusz Jerzy Serwotka (ur. 16 lipca 1961 w Radlinie) – polski działacz piłkarski i samorządowiec. Członek zarządu PZPN, były prezes Odry Wodzisław Śląski, prezydent Wodzisławia Śląskiego w latach 1997–2002, starosta wodzisławski (2016–2018).
Życiorys.
W młodości trenował piłkę nożną, był zawodnikiem Górnika Radlin. Zrezygnował z kariery sportowej w wieku 16 lat po stwierdzeniu arytmii serca. Ukończył studia na Akademii Ekonomicznej w Katowicach. Pracował w urzędzie miasta w Wodzisławiu Śląskim, później zajął się prowadzeniem działalności gospodarczej w ramach rodzinnego przedsiębiorstwa.
W 1993 został prezesem klubu piłkarskiego Odra Wodzisław. Funkcję tę pełnił do 2010 (z roczną przerwą w okresie 2007–2008), kiedy to zastąpił go Dariusz Kozielski. W tym okresie klub ten po raz pierwszy awansował do ekstraklasy (w 1996), pozostając w niej przez kilkanaście sezonów. Obejmował również funkcje w PZPN – członka zarządu i przewodniczącego jednego z wydziałów. W 2009 otrzymał tytuł honorowego członka związku. Zasiadł też w radzie nadzorczej Ekstraklasy S.A.
W marcu 1997 rada miasta powołała Ireneusza Serwotkę na urząd prezydenta Wodzisławia Śląskiego, utrzymał go po wyborach z 1998. W 2002 bez powodzenia ubiegał się o reelekcję, pozostając radnym miejskim. W wyborach samorządowych w 2006, 2010, 2014 i 2018 był wybierany na radnego powiatu wodzisławskiego.
W lutym 2016 został wybrany na starostę powiatu wodzisławskiego, zastępując odwołanego Tadeusza Skatułę. Zakończył urzędowanie w listopadzie 2018.
Odznaczony Srebrnym (2002) i Złotym (2018) Krzyżem Zasługi.

</doc>
<doc id="1514626" url="https://pl.wikipedia.org/wiki?curid=1514626" title="Przysięga w sali do gry w piłkę">
Przysięga w sali do gry w piłkę

Przysięga w sali do gry w piłkę – przysięga złożona 20 czerwca 1789 r. przez 577 posłów Stanu Trzeciego po wydaleniu ich z sali obrad Stanów Generalnych. Zebrani uroczyście przyrzekli nie rozchodzić się do czasu sporządzenia nowej konstytucji francuskiej. Mimo braku prawnego znaczenia przysięgi, miała ona ogromny oddźwięk społeczny, co uczyniło ją jednym z przełomowych momentów rewolucji francuskiej. 
Geneza.
Zwołanie Stanów Generalnych przez Ludwika XVI zostało przez społeczeństwo przyjęte z dużymi nadziejami na zmiany. Szczególnie burżuazja, zachęcona przebiegiem pierwszych posiedzeń, liczyła na zwiększenie swoich wpływów w państwie. Tymczasem zarówno król, jak i arystokracja nie wykazywali zainteresowania głębszymi przekształceniami, skupiając się wyłącznie na problemach finansowych kraju. W związku z tym deputowani Stanu Trzeciego, wspierani przez przychylną reformom część szlachty i kleru, zaczęli domagać się zmian w procedurze obrad: wspólnych posiedzeń i liczenia głosów całościowo, a nie na dotychczasowej zasadzie jeden stan – jeden głos. Między 16 a 19 czerwca przedstawiciele Stanu Trzeciego zdołali przekonać do tych postulatów większą część duchowieństwa i wydali jednostronne oświadczenie, w którym ogłaszali się Zgromadzeniem Narodowym.
Przysięga.
Reakcją Ludwika XVI było oświadczenie o całkowitej nielegalności poczynań przedstawicieli Stanu Trzeciego, a następnie niedopuszczenie ich do sali obrad pod pretekstem wykonywania prac remontowych. W odpowiedzi deputowani udali się do pobliskiej sali do gry w piłkę, gdzie Jean Mounier i Emmanuel-Joseph Sieyès zredagowali formułę przysięgi. Następnie tekst odczytał Jean Sylvain Bailly, a zebrani, poza deputowanym Dauchem, powtórzyli słowa przysięgi. W kolejnych dniach przedstawiciele Stanu Trzeciego podjęli szeroką akcję przekonywania niezdecydowanych posłów do swoich idei.
Reakcja.
Ludwik XVI, mimo początkowych zamiarów wysłania wojska przeciwko deputowanym, w końcu zrezygnował z represji, zgadzając się na postulaty Stanu Trzeciego. Wydarzenie to na nowo ożywiło nadzieje na zmiany związane z działalnością parlamentu i spontaniczną aktywność zwykłych obywateli. 

</doc>
<doc id="1514630" url="https://pl.wikipedia.org/wiki?curid=1514630" title="Starorypin (gmina)">
Starorypin (gmina)

Starorypin (1940-41 "de facto" część gminy Rypin, od 1944 "de facto" "Strzygi") – dawna gmina wiejska istniejąca "de facto" do 1940 roku, "de jure" do 1954 roku. Nazwa gminy pochodzi od wsi Starorypin, lecz siedzibą władz gminy były Strzygi.
W okresie międzywojennym gmina Starorypin należała do powiatu rypińskiego w woj. warszawskim. 1 kwietnia 1938 roku gminę wraz z całym powiatem rypińskim przeniesiono do woj. pomorskiego.
24 października 1940 roku okupant zniósł gminę Starorypin, łącząc ją ze zniesioną gminą Pręczki w nową gminę Rypin ("Rippin-Land", od 1941 "Rippin (Westpr.)-Land"), do której przyłaczono także gromady Cetki, Długie i Warpalice wyłączono z przedwojennej gminy Wąpielsk oraz gromadę Sumówko z przedwojennej gminy Osiek. Równocześnie gromady Kłuśno, Michałki i Tadajewo włączono do sąsiedniej gminy Osiek ("Lindenschanz").
Po wojnie, dekretem PKWN z 21 sierpnia 1944 o trybie powołania władz administracji ogólnej I i II instancji, uchylono wszelkie zmiany w podziale administracyjnym państwa wprowadzone przez okupanta (art. 11). Jednak zmiany w podziale administracyjnym powiatu rypińskiego wprowadzone podczas wojny utrzymywały się w praktyce także po wojnie. Było to praktykowane do tego stopnia, że Wojewoda Pomorski wydał 22 kwietnia 1950 specjalne ogłoszenie informujące o powróceniu do stanu administracyjnego z 1 września 1939, podkreślając szczególnie, że "„gromady Kłuśno i Tadajewo należą do gminy wiejskiej Starorypin, a nie do gminy wiejskiej Osiek”". Ponadto, w praktyce powojennej gminę Starorypin zaczęto nazywać w oficjalnych pismach gminą Strzygi, od nazwy jej siedziby, mimo podstaw prawnych.
Tak więc przedwojenna gmina Starorypin funkcjonowała "de iure" także po wojnie, choć w praktyce stosowano skład gmin wprowadzony przez okupanta i nowe nieformalne nazewnictwo. Na przykład GUS-owski oficjalny "Wykaz Gromad Polskiej Rzeczypospolitej Ludowej według stanu z dnia 1.VII 1952 r." dalej zalicza gromady Kłuśno, Michałki i Tadajewo do gminy Osiek, a gminę Starorypin wymienia jako gminę Strzygi, w skład której (niepoprawnie w myśl prawa) zalicza gromady Cetki, Długie, Warpalice i Sumówko. Podobnie było nawet w wydawnictwach wojewódzkich, np. w Dzienniku Urzędowym Wojewódzkiej Rady Narodowej w Bydgoszczy z 1954 w opisie gmin i gromad podlegających transformacji w związku z reformą administracyjną państwa. Z kolei inne publikacje stosowały oficjalne nazewnictwo, np. Dziennik Ustaw, informujący o wyłączeniu z gminy "Starorypin" części gromad Rusinowo (kolonię "Piaski"), Rypałki (kolonię "Bielawki") i Starorypin (osiedle "Wójtostwo") i włączeniu ich 28 lutego 1950 do Rypina. Brak konsensusu trwał do jesieni 1954, kiedy to formalnie zniesiono gminy wiejskie w miejsce gromad.

</doc>
<doc id="1514633" url="https://pl.wikipedia.org/wiki?curid=1514633" title="Radziki Duże (gmina)">
Radziki Duże (gmina)

Radziki Duże (do 1941 i od 1973 "Wąpielsk") – dawna gmina wiejska istniejąca do 1954 roku w woj. pomorskim/bydgoskim (dzisiejsze woj. kujawsko-pomorskie). Siedzibą gminy były Radziki Duże.
Gminę Radziki Duże utworzono w 1941 roku z obszaru przedwojennej gminy Wąpielsk, w powiecie rypińskim w woj. pomorskim, przemianowanym 6 lipca 1950 roku na "woj. bydgoskie". W dniu 1 lipca 1952 roku gmina była podzielona na 13 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki o nazwie Radziki Duże nie przywrócono 1 stycznia 1973 roku po reaktywowaniu gmin, reaktywowano natomiast gminę Wąpielsk.

</doc>
<doc id="1514634" url="https://pl.wikipedia.org/wiki?curid=1514634" title="Konstytucja Macedonii Północnej">
Konstytucja Macedonii Północnej

Konstytucja Macedonii Północnej – podstawowy akt prawny Macedonii Północnej, posiadający najwyższą moc prawną w systemie źródeł prawa w państwie. Została uchwalona 8 września 1991 roku przez parlament, ustanawiając republikę parlamentarną.

</doc>
<doc id="1514636" url="https://pl.wikipedia.org/wiki?curid=1514636" title="Johannes Brønsted">
Johannes Brønsted

Johannes Nicolaus Brønsted (ur. 22 lutego 1879 w Varde, zm. 17 grudnia 1947 w Kopenhadze) – duński chemik, który w 1923 sformułował teorię kwasów i zasad, zwaną "teorią Brønsteda".

</doc>
<doc id="1514637" url="https://pl.wikipedia.org/wiki?curid=1514637" title="Panionios FC">
Panionios FC



</doc>
<doc id="1514643" url="https://pl.wikipedia.org/wiki?curid=1514643" title="Wyżni Wielki Furkotny Staw">
Wyżni Wielki Furkotny Staw

Wyżni Wielki Furkotny Staw (słow. "Vyšné Wahlenbergovo pleso", niem. "Oberer Wahlenbergsee", węg. "Felső-Wahlenberg-tó") – staw położony w Dolinie Furkotnej, w słowackiej części Tatr Wysokich. Znajduje się na wysokości 2145 m n.p.m., jego powierzchnia to 5,18 ha, głębokość ok. 21 m. Woda w stawie jest bardzo przezroczysta (17,8 m). Jest to największy staw w Dolinie Furkotnej, zajmuje niemal całkowicie jej górne piętro. Jest też jednym z najwyżej położonych jezior tatrzańskich. Wyżej od niego znajduje się tylko Lodowy Stawek i okresowy Barani Stawek. Z powodu tak wysokiego położenia bardzo długo pokryty jest lodem. W 1911 wolny był od lodu tylko przez 10 dni, obecnie średnio przez 50 dni w roku.
Ok. 100 m poniżej Wyżniego Stawu znajduje się mniejszy od niego Niżni Wielki Furkotny Staw. Pomiędzy nimi położone są dwa małe stawki: Soliskowe Oko i Soliskowy Stawek, natomiast w dolnej części doliny usytuowane są dwa małe zbiorniki wodne o podobnych nazwach: Niżni oraz Wyżni Mały Furkotny Stawek.
Nazewnictwo.
Polska nazwa odnosi się do Doliny Furkotnej lub do Furkotu – szczytu ją zamykającego, natomiast nazwy słowacka (nadana przez MKE w 1890 r.), niemiecka i węgierska do szwedzkiego botanika Görana Wahlenberga, który na początku XIX w. badał Tatry i ich roślinność.

</doc>
<doc id="1514644" url="https://pl.wikipedia.org/wiki?curid=1514644" title="Dżan Bułat Kanukow">
Dżan Bułat Kanukow

Dżan Bułat Kanukow (ur. 1875, zm. 1919) – pułkownik lotnictwa Armii Halickiej.
Wraz ze swoim synem (który zginął w walce) służył w Oddziale Lotniczym Armii Halickiej jako dowódca 2 polowej Sotni Lotniczej, stacjonującej w Krasnem, a po śmierci poprzedniego dowódcy – płk Borysa Hubera całym Oddziałem Lotniczym.
Zginął w walce powietrznej w rejonie Ozernej pod Tarnopolem.

</doc>
<doc id="1514645" url="https://pl.wikipedia.org/wiki?curid=1514645" title="USS Ramsey (FFG-2)">
USS Ramsey (FFG-2)

USS Ramsey (FFG-2) – amerykańska fregata typu "Brooke" służąca w czasie zimnej wojny w United States Navy. Patronem okrętu był admirał DeWitt Clinton Ramsey.
Stępkę okrętu położono 4 lutego 1963 w stoczni Lockheed Shipbuilding &amp; Construction Company. Wodowano go 15 października 1963, matką chrzestną była żona patrona okrętu. Jednostka weszła do służby 3 czerwca 1967, pierwszym dowódcą został komandor porucznik William D. Robertson Jr.
Po dziewiczym rejsie w okolicach zachodniego wybrzeża USA „Ramsey” opuścił Long Beach 1 maja 1968 i popłynął na zachodni Pacyfik. Po odbyciu tury w rejonie Wietnamu wrócił do Long Beach 9 listopada. Ponownie na zachodni Pacyfik popłynął 8 października 1969 i ponownie po okresie służby w rejonie Wietnamu wrócił do Long Beach 18 kwietnia 1970. Pomiędzy styczniem 1970 i styczniem 1974 okręt odbył dwie tury służbowe na zachodnim Pacyfiku, które przeplótł operacjami w rejonie zachodniego wybrzeża USA.
"Ramsey” został odznaczony pięcioma "battle stars" za służbę w czasie wojny wietnamskiej.
Do 2012 roku żaden inny okręt United States Navy nie nosił tej nazwy.

</doc>
<doc id="1514647" url="https://pl.wikipedia.org/wiki?curid=1514647" title="Michael Hayden">
Michael Hayden

Michael Vincent Hayden (ur. 17 marca 1945 w Pittsburghu) − generał United States Air Force, dyrektor National Security Agency w latach 1999−2005, Dyrektor Centrali Wywiadu w latach 2006−2009.

</doc>
<doc id="1514648" url="https://pl.wikipedia.org/wiki?curid=1514648" title="Marc Janko">
Marc Janko

Marc Janko (ur. 25 czerwca 1983 w Wiedniu) – austriacki piłkarz grający na pozycji napastnika w FC Lugano.
Kariera klubowa.
Janko urodził się w Wiedniu, jednak karierę piłkarską rozpoczął w leżącym na południe od stolicy Austrii, Mödling. W 1991 roku podjął treningi w tamtejszym klubie FC Admira Wacker Mödling. Jednak do składu pierwszej drużyny trafił dopiero w 2003 roku. W austriackiej Bundeslidze zadebiutował 8 grudnia 2004 roku w przegranym 2:5 wyjazdowym meczu z Grazer AK i w debiucie zdobył gola. Do końca sezonu zaliczył jeszcze jedno trafienie, a po sezonie odszedł z Admiry.
W lipcu 2005 roku Janko przeszedł za 350 tysięcy € do zespołu Red Bull Salzburg. Po raz pierwszy w jego barwach wystąpił 30 lipca w meczu przeciwko Rapidowi Wiedeń. W swoim pierwszym sezonie zdobył dla Red Bulla 11 bramek, a w meczu ze Sturmem Graz (3:2) zaliczył hat-tricka. Klub z Salzburga zajął wówczas drugą pozycję w lidze za Austrią Wiedeń. W sezonie 2006/07 Janko został z Red Bullem mistrzem Austrii, jednak pełnił w nim głównie rolę rezerwowego. Także w sezonie 2007/08 był dublerem, tym razem dla takich zawodników jak Alexander Zickler, Johan Vonlanthen, czy Vratislav Lokvenc. Red Bull ponownie został wicemistrzem kraju. W sezonie 2008/09 Janko zaczął występować w pierwszym składzie. Od jego rozpoczęcia zaczął wykazywać się wysoką skutecznością. W 1. kolejce z SV Mattersburg (6:0) strzelił 3 gole, natomiast w 13. z Rheindorf Altach (4:3) zaliczył aż cztery trafienia. Z kolei w meczach 14. kolejki z Kapfenberger SV (7:3) i 16. kolejki z Austrią (5:1) ponownie ustrzelił hat-tricki. W czerwcu 2010 roku przeszedł za 6 milionów € do klubu FC Twente.
W 2012 roku Janko krótko grał w FC Porto. Od 28 sierpnia 2012 do lata 2014 był piłkarzem Trabzonsporu. Latem 2014 przeszedł na zasadzie wolnego transferu do Sydney FC. Następnie grał w FC Basel i Sparcie Praga, a w 2018 trafił do FC Lugano.
Kariera reprezentacyjna.
W reprezentacji Austrii Janko zadebiutował 23 maja 2006 roku w przegranym 1:4 towarzyskim meczu z Chorwacją. Natomiast 20 sierpnia 2008 roku strzelił swoją pierwszą bramkę w kadrze narodowej, a Austriacy zremisowali 2:2 w sparingowym spotkaniu z Włochami.

</doc>
<doc id="1514649" url="https://pl.wikipedia.org/wiki?curid=1514649" title="Michael V. Hayden">
Michael V. Hayden



</doc>
<doc id="1514650" url="https://pl.wikipedia.org/wiki?curid=1514650" title="Sadłowo (gmina)">
Sadłowo (gmina)

Sadłowo (do 1942 "Czermin") – dawna gmina wiejska funkcjonująca "de facto" w latach 1940–1954. Siedzibą gminy było Sadłowo.
Przedwojenną poprzedniczką gminy Sadłowo była gmina Czermin, należąca do powiatu rypińskiego w woj. warszawskim. 1 kwietnia 1938 gminę wraz z całym powiatem rypińskim przeniesiono do woj. pomorskiego. 24 października 1940 należące uprzednio do gminy Czermin Stawiska włączono do sąsiedniej gminy Osiek ("Lindenschanz"). 25 czerwca 1942 okupant zniósł gminę Czermin, przekształcając ją w gminę Sadłowo ("Sedlau").
Po wojnie, dekretem PKWN z 21 sierpnia 1944 o trybie powołania władz administracji ogólnej I i II instancji, uchylono wszelkie zmiany w podziale administracyjnym państwa wprowadzone przez okupanta (art. 11). Jednak zmiany w podziale administracyjnym powiatu rypińskiego wprowadzone podczas wojny utrzymywały się w praktyce także po wojnie. Było to praktykowane do tego stopnia, że Wojewoda Pomorski wydał 22 kwietnia 1950 specjalne ogłoszenie informujące o powróceniu do stanu administracyjnego z 1 września 1939, podkreślając szczególnie, że „"parc. Stawiska i rum. Stawiska należą do gminy wiejskiej Czermin a nie do gminy wiejskiej Osiek"". Tak więc przedwojenna gmina Czermin winna funkcjonowаć "de iure" także po wojnie, choć w praktyce nadal stosowano zarówno nazewnictwo (m.in. "gmina Sadłowo"), jak i skład gmin wprowadzony przez okupanta. Na przykład, GUS-owski oficjalny "Wykaz Gromad Polskiej Rzeczypospolitej Ludowej według stanu z dnia 1.VII 1952 r." dalej wylicza gminę Sadłowo w miejsce gminy Czermin, a gromadę Stawiska nadal zalicza do gminy Osiek. Podobnie było nawet w wydawnictwach wojewódzkich, np. w Dzienniku Urzędowym Wojewódzkiej Rady Narodowej w Bydgoszczy z 1954 w opisie gmin i gromad podlegających transformacji w związku z reformą administracyjną państwa. Brak konsensusu trwał do jesieni 1954, kiedy to formalnie zniesiono gminy wiejskie w miejsce gromad.
Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład gmin Osiek i Rypin.

</doc>
<doc id="1514652" url="https://pl.wikipedia.org/wiki?curid=1514652" title="Optymalny obszar walutowy">
Optymalny obszar walutowy

Optymalny obszar walutowy – obszar geograficzny obejmujący regiony lub państwa, na którym wprowadzenie wspólnej waluty lub wprowadzenie sztywnego kursu pomiędzy regionalnymi (krajowymi) walutami i zachowanie zbiorowego kursu płynnego w stosunku do walut krajów trzecich (przy zachowaniu wewnętrznej mobilności czynników produkcji i braku ich zewnętrznej mobilności), doprowadzi do maksymalizacji efektywności ekonomicznej na tym obszarze.
Do zalet wprowadzenia wspólnej waluty na danym obszarze zalicza się niższe koszty transakcyjne, większą przejrzystość cenową oraz brak ryzyka walutowego. Z drugiej strony główną wadą takiego rozwiązania jest trudność utrzymania pełnego zatrudnienia w przypadku nierównomiernego zaburzenia gospodarki w obszarze walutowym.
Teoria Mundella.
Powszechnie za prekursora koncepcji optymalnego obszaru walutowego uważa się kanadyjskiego ekonomistę Roberta Mundella, laureata nagrody Banku Szwecji im. Alfreda Nobla w dziedzinie ekonomii w 1999 roku, który omówił ten problem w artykule opublikowanym w 1961 roku i zatytułowanym "A Theory of Optimum Currency Areas". Niektórzy ekonomiści wskazują jednak, że tematykę tę analizował już wcześniej amerykański ekonomista Abba Lerner w wydanej w 1944 roku książce zatytułowanej "The Economics of Control: Principles of Welfare Economics".
Gdy Mundell rozważał tę problematykę na początku lat 60. XX wieku, była ona teoretyczną ciekawostką. Jednak jego badania stworzyły teoretyczne podstawy wprowadzenia kilkadziesiąt lat później wspólnej waluty euro oraz utworzenia unii monetarnej na obszarze wielu państw Unii Europejskiej. Mundell zauważył bowiem, że optymalny obszar walutowy może być większy niż obszar pojedynczego kraju.
Według Mundella optymalność obszaru walutowego jest to zdolność do stabilizacji poziomu cen i zatrudnienia. W przypadku optymalnego obszaru walutowego nierównowaga płatnicza oraz nierównowaga w poziomie zatrudnienia niwelowana jest przez automatyczne dostosowania wewnątrz obszaru, bez konieczności stosowania narzędzi polityku fiskalnej i monetarnej.
Z teorii optymalnego obszaru walutowego wynika, że kraj może przystąpić do obszaru walutowego, jeżeli:
Przykład.
Przykładowo, gdyby na obszarze Stanów Zjednoczonych i Kanady obowiązywała wspólna waluta oraz nastąpił niespodziewany i znaczny spadek popytu na surowiec drzewny, dotknąłby on gospodarkę Kanady w dużo większym stopniu niż gospodarkę Stanów Zjednoczonych. W przypadku obowiązywania różnych walut w tych dwóch krajach osłabienie kursu dolara kanadyjskiego względem dolara amerykańskiego mogłoby pomóc przezwyciężyć negatywne konsekwencje spadku popytu i częściowo zapobiec na przykład znacznemu spadkowi płac kanadyjskich drwali i wzrostu bezrobocia w tej grupie. Z drugiej strony, jeżeli Stany Zjednoczone i Kanada byłyby w tym samym obszarze walutowym, wówczas kurs pomiędzy ich walutami nie mógłby się zmienić, ponieważ oba kraje posługiwałyby się tą samą walutą.
Tym samym kluczowym elementem pozwalającym przezwyciężyć negatywny efekt wspólnej waluty na obszarze walutowym jest duża mobilność siły roboczej. Dzięki niej osobom dotkniętym zewnętrznym szokiem popytowo-podażowym łatwiej znaleźć pracę w tych regionach wspólnego obszaru walutowego, które nie zostały nim dotknięte.
Optymalny obszar walutowy teoretycznie może być również mniejszy niż obszar jednego kraju. Wówczas teoretycznie optymalne byłoby wprowadzenie w danym kraju dwóch lub więcej różnych walut.

</doc>
<doc id="1514653" url="https://pl.wikipedia.org/wiki?curid=1514653" title="Strzygi (gmina)">
Strzygi (gmina)

Strzygi (do 1941 "Starorypin") – dawna gmina wiejska funkcjonująca "de facto" w latach 1944–1954. Siedzibą gminy były Strzygi.
Przedwojenną poprzedniczką gminy Strzygi była gmina Starorypin, należąca do powiatu rypińskiego w woj. warszawskim. 1 kwietnia 1938 gminę wraz z całym powiatem rypińskim przeniesiono do woj. pomorskiego. 24 października 1940 roku okupant zniósł gminę Starorypin, łącząc ją ze zniesioną gminą Pręczki w nową gminę Rypin ("Rippin-Land", od 1941 "Rippin (Westpr.)-Land"), do której przyłączono także gromady Cetki, Długie i Warpalice wyłączono z przedwojennej gminy Wąpielsk oraz gromadę Sumówko z przedwojennej gminy Osiek. Równocześnie gromady Kłuśno, Michałki i Tadajewo z gminy Starorypin włączono do sąsiedniej gminy Osiek ("Lindenschanz").
Po wojnie, dekretem PKWN z 21 sierpnia 1944 o trybie powołania władz administracji ogólnej I i II instancji, uchylono wszelkie zmiany w podziale administracyjnym państwa wprowadzone przez okupanta (art. 11). Jednak zmiany w podziale administracyjnym powiatu rypińskiego wprowadzone podczas wojny utrzymywały się w praktyce także po wojnie, a gminę Starorypin zaczęto nazywać w oficjalnych pismach gminą Strzygi, od nazwy jej siedziby, mimo braku podstaw prawnych. 
Tak więc przedwojenna gmina Starorypin winna funkcjonować "de iure" po wojnie, choć w praktyce stosowano najczęściej nazwę Strzygi. Na przykład, GUS-owski oficjalny "Wykaz Gromad Polskiej Rzeczypospolitej Ludowej według stanu z dnia 1.VII 1952 r." wymienia gminę Strzygi w miesjce gminy Starorypin oraz dalej zalicza gromady Kłuśno, Michałki i Tadajewo do gminy Osiek, a gromady Cetki, Długie, Warpalice i Sumówko do gminy Strzygi., mimo że Wojewoda Pomorski specjalnym ogłoszeniem z 22 kwietnia 1950 poinformawał, że „"gromady Kłuśno i Tadajewo należą do gminy wiejskiej Starorypin a nie do gminy wiejskiej Osiek"". Podobnie było też w wydawnictwach wojewódzkich, np. w Dzienniku Urzędowym Wojewódzkiej Rady Narodowej w Bydgoszczy z 1954 w opisie gmin i gromad podlegających transformacji w związku z reformą administracyjną państwa. Z kolei niektóre publikacje stosowały oficjalne nazewnictwo, np. Dziennik Ustaw z 1950 roku, informujący o wyłączeniu z gminy "Starorypin" części gromad Rusinowo (kolonię "Piaski"), Rypałki (kolonię "Bielawki") i Starorypin (osiedle "Wójtostwo") i włączeniu ich 28 lutego 1950 do Rypina. Brak konsensusu trwał do jesieni 1954, kiedy to formalnie zniesiono gminy wiejskie w miejsce gromad.
Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład gmin Osiek i Rypin.

</doc>
<doc id="1514654" url="https://pl.wikipedia.org/wiki?curid=1514654" title="Berge (Dolna Saksonia)">
Berge (Dolna Saksonia)

Berge – miejscowość i gmina w Niemczech, w kraju związkowym Dolna Saksonia, w powiecie Osnabrück, wchodzi w skład gminy zbiorowej Fürstenau.

</doc>
<doc id="1514655" url="https://pl.wikipedia.org/wiki?curid=1514655" title="Konkurs Piosenki Eurowizji 1975">
Konkurs Piosenki Eurowizji 1975

20. Konkurs Piosenki Eurowizji odbył się 22 marca 1975 w Sztokholmie (Szwecja). Scenę konkursową wybudowano w obiekcie należącym do Targów Międzynarodowych w Älvsjö (południowy Sztokholm). Wygrana ABBY dała Szwecji prawo do pierwszej w historii organizacji Konkursu. 
Udział wzięło 19 państw, z debiutującą Turcją oraz powracającymi: Francją i Maltą. Krajem który zrezygnował z udziału, była Grecja. Konkurs wygrał holenderski zespół Teach-In, który zaśpiewał piosenkę "Ding-a-dong" w języku angielskim.
Format.
Wprowadzono nowe zasady głosowania, które obowiązują do dzisiaj. Każdy kraj przyznaje 12 punktów na najlepszą piosenkę, 10 dla piosenki z 2. miejsca, 8 dla trzeciego, itd., aż do 1 punktu dla piosenki na 10. miejscu. Jednak, w przeciwieństwie do dzisiejszego podawania punktów (od 1 do 12), głosy oddawano według kolejności występów. Taki sposób podawania punktów trwał do 1980 roku.

</doc>
<doc id="1514657" url="https://pl.wikipedia.org/wiki?curid=1514657" title="Żałe (gmina)">
Żałe (gmina)

Żałe (od 1973 "Brzuze") – dawna gmina wiejska istniejąca do 1954 roku w woj. warszawskim, pomorskim i bydgoskim (dzisiejsze woj. kujawsko-pomorskie). Siedzibą gminy było Żałe.
Gmina Żałe powstała w 1867 roku w powiecie rypińskim w guberni płockiej. W okresie międzywojennym gmina Żałe należała do powiatu rypińskiego w woj. warszawskim. W 1933 roku gminę podzielono na 12 gromad. 1 kwietnia 1938 roku gminę Żałe wraz z całym powiatem rypińskim przeniesiono do woj. pomorskiego.
Podczas II wojny światowej gminę włączono do nowej Rzeszy i nazwano "Schalensee".
Po wojnie, dekretem PKWN z 21 sierpnia 1944 o trybie powołania władz administracji ogólnej I-ej i II-ej instancji, uchylono wszelki zmiany w podziale administracyjnym państwa wprowadzone przez okupanta (Art. 11). Gmina Żałe weszła w skład terytorialnie zmienionego woj. pomorskiego, przemianowanego 6 lipca 1950 na "woj. bydgoskie". 1 lipca 1952 z gminy Żałe wyłączono gromadę Giżynek włączając ją do gminy Zbójno. Według stanu z 1 lipca 1952 roku gmina Żałe składała się z 13 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostki nie przywrócono 1 stycznia 1973 po reaktywowaniu gmin; utworzono natomiast jej terytorialny odpowiednik, gminę Brzuze.

</doc>
<doc id="1514659" url="https://pl.wikipedia.org/wiki?curid=1514659" title="James Ward (artysta)">
James Ward (artysta)

James Ward (ur. 23 października 1769 w Londynie, zm. 17 listopada 1859 w Cheshunt) – brytyjski malarz, grawer i ilustrator, reprezentant romantyzmu.
Życiorys.
Początkowo pracował jako grawer, do pracy przygotował go starszy brat William. W 1794 pracował jako nadworny rytownik księcia Walii. W 1800 przyjął wielkie zamówienie na 200 obrazów przedstawiających bydło domowe dla Towarzystwa Rolniczego. W 1811 został członkiem Royal Academy. W tym czasie dominującym tematem jego prac były konie. W latach 1815–1821 całkowicie poświęcił się gigantycznej pracy "Alegoria Waterloo", która nie zdobyła uznania. Po śmierci pierwszej żony i córki, pracował u bogatych ziemian malując ich dzieci oraz konie. W 1830 ze swoją drugą żoną przeniósł się do Cheshunt (Hertfordshire) i zajął się malarstwem religijnym. Zmarł zapomniany i w ubóstwie w 1859.
Ward malował głównie zwierzęta, jednak w różnych okresach swojego życia tworzył też portrety, sceny batalistyczne, religijne i mitologiczne. Uważany jest za jednego z największych malarzy zwierząt pierwszej połowy XIX w. Na jego prace wpływ mieli twórcy tacy jak rustykalny malarz George Morland, pejzażysta i malarz zwierząt George Stubbs, a także Peter Paul Rubens.

</doc>
<doc id="1514660" url="https://pl.wikipedia.org/wiki?curid=1514660" title="Bippen">
Bippen

Bippen – miejscowość i gmina w Niemczech, w kraju związkowym Dolna Saksonia, w powiecie Osnabrück, wchodzi w skład gminy zbiorowej Fürstenau.

</doc>
<doc id="1514661" url="https://pl.wikipedia.org/wiki?curid=1514661" title="Drugie studium kobiety">
Drugie studium kobiety

Drugie studium kobiety (oryg. fr. "Autre étude de femme") – powieść Honoriusza Balzaka, opublikowana po raz pierwszy w 1842.
Okoliczności powstania utworu.
"Drugie studium kobiety" ma strukturę powieści epizodycznej. Prolog pochodzi z "Rozmowy pomiędzy jedenastą a północą" ("Une conversation entre onze heures et minuit") z 1832 roku. Opowiadanie de Marsaya zostało opublikowane w "L’Artiste" pomiędzy 21 a 28 marca 1842 roku pod tytułem "Scena z buduaru" ("Une Scène de boudoir"). Sekwencja na temat "Kobiety jak należy" ("La Femme comme il faut") pochodzi ze zbioru "Les Français peints par eux-mêmes", który ukazał się w maju 1839. Interwencja Canalisa została przepisana bez zmian z tekstu pochodzącego z 1832 roku. Kochanka naszego pułkownika ("La Maîtresse de notre colonel") pochodzi ze zbioru "Contes Bruns" (1832), choć swój tytuł uzyskała dopiero w 1834. Budująca historia o śmierci hrabiny de Berret "La Grande Bretèche" pochodzi również z "Contes Bruns".
Treść.
Na raucie u Felicyty des Touches spotyka się grupa bywalców salonów paryskich, będących jednocześnie głównymi bohaterami "Komedii ludzkiej": markiza d’Espard, generał de Montriveau, lord i lady Dudley, dziennikarz Blondet, poeta Canalis, lekarz Horacy Bianchon, malarz Józef Bridau, baronostwo de Nucingen, księżna de Cadignan, hrabina de Serisy, Henri de Marsay. Gospodyni prosi każdego o opowiedzenie dowolnej historii. De Marsay wspomina swoją pierwszą miłość i zawód uczuciowy, który zmienił go w nieczułego dandysa. Delfina de Nucingen wspomina, jak sama padła ofiarą jego zalotów. De Montriveau wstrząsająco opisuje odwrót armii napoleońskiej z Rosji. Blondet, zwracając się do gospodyni, tłumaczy, jak powinna zachowywać się kobieta i w jakich wypadkach można zaakceptować inne postępowanie. Wreszcie Bianchon opowiada historię hrabiny de Merret i jej hiszpańskiego kochanka, zamurowanego żywcem przez zazdrosnego męża.
Cechy utworu.
Dzieło stanowi eksperyment formalny ("roman à episodes"), pogłębiający charakterystykę bohaterów (wszyscy oni pojawiają się w wielu innych utworach "Komedii ludzkiej") poprzez ukazanie nieznanych wcześniej szczegółów ich biografii oraz ich prezentację z ich własnego punktu widzenia. Materiał zawarty w utworze został następnie wykorzystany w innych utworach (m.in. opowiadaniu "Żegnaj"). Równocześnie dzieło, poprzez opis spotkania salonowego i wypowiedź Blondeta o kobietach wpisuje się w motyw przewodni "Komedii ludzkiej" – przedstawienie obyczajów epoki autora. Dla badaczy twórczości Balzaka "Drugie studium kobiety" jest przede wszystkim cennym świadectwem dotyczącym procesu tworzenia przez niego powieści – pisania fragmentami, mnogości konceptów artystycznych, a niekiedy, pod wpływem czynników pozaliterackich, łączenia kilku odległych myśli w jednym utwór (co nie przekreślało możliwości wykorzystania ich ponownie).

</doc>
<doc id="1514662" url="https://pl.wikipedia.org/wiki?curid=1514662" title="All You Want">
All You Want

All You Want – piąty i ostatni singel piosenkarki Dido z debiutanckiego albumu "No Angel".

</doc>
<doc id="1514663" url="https://pl.wikipedia.org/wiki?curid=1514663" title="Tygodnik Mazowsze">
Tygodnik Mazowsze

„Tygodnik Mazowsze” – czasopismo polskiej opozycji solidarnościowej okresu Polskiej Rzeczypospolitej Ludowej, wydawane w latach 1982–1989.
Historia.
Przygotowania do wydania pierwszego numeru „TM” jako informacyjnego czasopisma zarządu Regionu Mazowsze Niezależnego Samorządnego Związku Zawodowego „Solidarność” trwały od jesieni 1981. Zespół redakcyjny na zlecenie regionalnych władz związku skompletował Jerzy Zieleński, publicysta „Przeglądu Kulturalnego” i były współpracownik Komitetu Obrony Robotników, którego powołano na stanowisko redaktora naczelnego.
Przygotowania do wydania pierwszego numeru zostały zakończone 12 grudnia 1981, jednak jego wydanie przerwało wprowadzenie stanu wojennego w dniu 13 grudnia tego samego roku. W proteście przeciwko tej decyzji Jerzy Zieleński tej samej nocy popełnił samobójstwo.
Redagowanie „Tygodnika Mazowsze”, w związku z delegalizacją NSZZ „S”, rozpoczęto w podziemiu. Pierwszy numer ukazał się 11 lutego 1982. Został on celowo opatrzony numerem drugim – rezygnacja z oznaczenia go „jedynką” była wyrazem upamiętnienia Jerzego Zieleńskiego przez pozostałych dziennikarzy. Pod nazwą tytułu i logo związku zamieszczono jako redakcyjne motto cytat z wystąpienia Lecha Wałęsy na I Krajowym Zjeździe Delegatów NSZZ „Solidarność” brzmiący: "„Solidarność” nie da się podzielić ani zniszczyć."
Na pierwszej stronie tego numeru znalazła się informacja o tragicznej śmierci założyciela pisma, wywiad z ukrywającymi się działaczami związku, Zbigniewem Bujakiem i Wiktorem Kulerskim, a także przegląd organizowanych akcji protestacyjnych. Tematyka kolejnych edycji tygodnika w szczególności działań niejawnych struktur związku, publikowano na jego łamach oświadczenia Tymczasowej Komisji Koordynacyjnej i RKW Regionu Mazowsze. Informowano o stosowanych represjach i polityce opozycji wobec reżimu. Zamieszczano wywiady z działaczami pierwszej „Solidarności” (w tym z Lechem Wałęsą czy pozostającym w ukryciu Władysławem Frasyniukiem), a także z polskimi i zagranicznymi intelektualistami i twórcami kultury.
Druk „TM” odbywał się techniką offsetową. Gazeta składała się przeważnie z czterech stron formatu A4. Nakład wahał się między 50 a 80 tys. egzemplarzy, przy czym liczby te obejmowały także jego regionalne odpowiedniki. Wydawany był m.in. przez Niezależną Oficynę Wydawniczą i Oficynę Wydawniczą Rytm.
Ostatni (290.) numer tygodnika został wydany 12 kwietnia 1989, znaczna część członków zespołu redakcyjnego przystąpiła następnie do prac nad tworzeniem „Gazety Wyborczej” w związku z porozumieniami Okrągłego Stołu.
Zespół redakcyjny.
Redaktorem naczelnym od 1982 do 1989 była Helena Łuczywo (pisząca pod pseudonimem Paweł Hofer). W różnych okresach w skład redakcji „Tygodnika Mazowsze” wchodzili m.in.: Tomasz Burski („Tomasz Chudy”), Anna Bikont, Piotr Bikont, Zofia Bydlińska-Czernuszczyk, Anna Dodziuk, Wojciech Kamiński, Krzysztof Leski („K. Pajka”), Piotr Pacewicz („Feliks Felicki”), Małgorzata Pawlicka, Elżbieta Regulska, Joanna Szczęsna („Jan Klincz”), Ludwika Wujec („Michał Kos”). Wśród współpracowników pisma znaleźli się przebywający poza granicami kraju Seweryn Blumsztajn i Irena Lasota. W okresie stanu wojennego opowiadania w piśmie zamieszczał Marek Nowakowski.

</doc>
<doc id="1514665" url="https://pl.wikipedia.org/wiki?curid=1514665" title="USS Richard L. Page (FFG-5)">
USS Richard L. Page (FFG-5)

USS Richard L. Page (FFG-5) – amerykańska fregata typu "Brooke" służąca w czasie zimnej wojny w United States Navy.
Stępkę okrętu położono 4 stycznia 1965 w stoczni Bath Iron Works. Jednostkę zwodowano 4 kwietnia 1966, matkami chrzestnymi były Edmonia Lee Whittle i Nannie Page Trinker - prawnuczki generała brygady Richarda Page`a. Fregata weszła do służby 5 sierpnia 1967 w Bostonie, pierwszym dowódcą został komandor porucznik Milton J. Schultz Jr.
W połowie października 1967 "Richard L. Page" wyruszył z Bostonu do swojego nowego portu macierzystego w Newport. Następnie popłynął na południe w celu przeprowadzenia ćwiczeń na Karaibach. 21 grudnia wrócił do Newport i po zatwierdzeniu do pełnienia pełnej służby bojowej rozpoczął działania w ramach CortRon 6. W 1968 operował na zachodnim Atlantyku, a jesienią został przydzielony na Morze Śródziemne do służby w VI Flocie. 1 lipca 1969 zastąpił USS "Brumby" (DE-1044) w roli okrętu flagowego 112 Dywizjonu (ang. DesDiv 122). Później odbył ćwiczenia na Karaibach.
Okręt spędził cały 1971 i pierwsze osiem miesięcy 1972 w Newport i na operacjach wzdłuż wschodniego wybrzeża USA i na Karaibach. W połowie sierpnia 1972 wypłynął z Newport na przedłużony przydział do Szóstej Floty na Morzu Śródziemnym.
Fregata pozostawała w służbie do 30 września 1988. Została skreślona z listy floty 12 stycznia 1994 i przekazana Maritime Administration 28 marca 1994. 

</doc>
<doc id="1514666" url="https://pl.wikipedia.org/wiki?curid=1514666" title="Aleksandr Bortnikow">
Aleksandr Bortnikow

Aleksandr Wasiljewicz Bortnikow (ros. Алекса́ндр Васи́льевич Бо́ртников; ur. 15 listopada 1951 w Mołotowie) – rosyjski polityk, oficer służb specjalnych i działacz państwowy. Od 2008 dyrektor Federalnej Służby Bezpieczeństwa Federacji Rosyjskiej oraz stały członek Rady Bezpieczeństwa Federacji Rosyjskiej. Posiada stopień generała armii. Objęty sankcjami w związku z usiłowaniem otrucia opozycjonisty Aleksieja Nawalnego.
Życiorys.
W 1966 wstąpił w szeregi Komsomołu. W 1973 ukończył Leningradzki Instytut Inżynierów Kolejnictwa. Krótko pracował w wyuczonej specjalności w Gatczynie.
W 1975 został absolwentem Wyższej Szkoły KGB ZSRR im. Feliksa Dzierżyńskiego i rozpoczął pracę w radzieckich organach bezpieczeństwa. Od 1975 do 1991 był członkiem Komunistycznej Partii Związku Radzieckiego.
Od 2003 był szefem UFSB miasta Petersburg i obwodu leningradzkiego, od 2004 zastępcą dyrektora – przewodniczącym Departamentu Bezpieczeństwa Ekonomicznego FSB, a od lipca 2004 – dyrektorem Służby Bezpieczeństwa Ekonomicznego FSB. 12 maja 2008 został dyrektorem Federalnej Służby Bezpieczeństwa Federacji Rosyjskiej. W tym samym roku został też stałym członkiem Rady Bezpieczeństwa Federacji Rosyjskiej.
W 2014, w związku z konfliktem na wschodzie Ukrainy, Unia Europejska i Kanada wprowadziły przeciwko Bortnikowowi sankcje. Nie znalazł się on jednak na amerykańskiej liście sankcji, obejmującej urzędników, deputowanych i biznesmenów bliskich prezydentowi Władimirowi Putinowi. W lutym 2015, na zaproszenie strony amerykańskiej, Aleksandr Bortnikow wziął udział w szczycie w Waszyngtonie, poświęconemu zwalczaniu ekstremizmu.
W dniach 27–28 stycznia 2018, wraz z generałem Igorem Korobowem i Siergiejem Naryszkinem, ponownie odwiedził Stany Zjednoczone. Spotkał się wówczas z Mikiem Pompeo, dyrektorem Centralnej Agencji Wywiadowczej. Szefowie rosyjskich i amerykańskich służb specjalnych omówili głównie kwestię działań bojowników Państwa Islamskiego w Syrii.15 października 2020 Unia Europejska i Wielka Brytania nałożyły sankcje na osobę Aleksandra Bortnikowa, w związku z otruciem opozycyjnego polityka Aleksieja Nawalnego. Osobom objętym tego typu działaniami nie wolno wjeżdżać do krajów UE, korzystać z tranzytu przez te kraje, ich majątek i fundusze w UE są zamrożone, obowiązuje zakaz udzielania im jakiejkolwiek pomocy ekonomicznej ze strony obywateli unijnych. W 2022, po rosyjskiej inwazji na Ukrainę, sankcjami objęty został również jego syn, Denis Aleksandrowicz Bortnikow.
Krytyka.
W grudniu 2017 grupa ponad 30 naukowców i profesorów związanych z Rosyjską Akademią Nauk, w liście otwartym opublikowanym przez „Kommiersant”, skrytykowała Aleksandra Bortnikowa za wywiad udzielony przez niego i opublikowany w dzienniku „Rossijskaja Gazieta”, z okazji 100-lecia powstania Czeka, w której szef FSB, zdaniem naukowców, uzasadnia represje stalinowskie. Historyk Nikita Pietrow nazwał wywiad Bortnikowa nihilizmem prawnym.
Majątek.
W 2015 w swoim oświadczeniu majątkowym zadeklarował posiadanie dochodów w wysokości 11,5 miliona rubli.

</doc>
<doc id="1514669" url="https://pl.wikipedia.org/wiki?curid=1514669" title="Gmina Sypniewo (ujednoznacznienie)">
Gmina Sypniewo (ujednoznacznienie)

dawne gminy:

</doc>
<doc id="1514671" url="https://pl.wikipedia.org/wiki?curid=1514671" title="Maciej Marcinkiewicz">
Maciej Marcinkiewicz

Maciej Marcinkiewicz (ur. 27 stycznia 1978 roku w Olsztynie) – polski kierowca wyścigowy.
Kariera.
Marcinkiewicz swoją karierę rozpoczynał w kartingu. W 1997 roku rozpoczął starty w Mistrzostwach Polski Formule 1300, kiedy to zajął na koniec sezonu 10 miejsce, a rok później – czwarte. Również w 1998 roku wystartował w dwóch wyścigach Austriackiej Formuły 3, w których był czwarty oraz drugi.
W 1999 roku zdobył tytuł mistrza Polskiej Formuły 3, a także wygrał dwa wyścigi w Austriackiej Formule 3 na torze Automotodrom Brno.
W roku 2000 ścigał się Dallarą w Mistrzostwach Europy Centralnej Formuły 3 – na koniec sezonu zajął ósme miejsce.
W sezonie 2001, startując w barwach zespołu Formuły 3 Franz Woess Racing, na torze w Brnie zajął trzecie miejsce.
W 2002 roku zadebiutował w polskim zespole Alda w serii FIA GT, jeżdżąc w Porsche 911 GT2 wraz z Maciejem Stańco i Andrzejem Dziurką. Na torze w Brnie zajęli oni 8 miejsce.
W roku 2003 nadal startował w serii FIA GT, tym razem dla niemieckiego zespołu Proton Competition. Startował na torach: Automotodrom Brno (odpadł z powodu awarii), Donington (10 miejsce) oraz Monza (8 miejsce).
W sezonie 2004 nadal startował w zespole Proton Competition. Jeżdżąc wraz z Christianem Riedem oraz i Geroldem Riedem zajął trzecie miejsce w klasyfikacji grupy N-GT na Monzy, a piąte na torach: Brno, Valencia oraz Oschersleben.
Latem tego samego roku Marcinkiewicz wraz ze Zbigniewem Szwagierczakiem wystartowali Volkswagenem New Beetle w serii Transgas Super Sprint Challenge na torze w Moście, gdzie zajęli 11 miejsce w klasyfikacji generalnej, a szóste w grupie.
W sezonie 2005 wraz z Robertem Lukasem startował Volkswagenem Golfem V TDI w Wyścigowych Długodystansowych Mistrzostwach Polski, w których na koniec sezonu zajęli drugie miejsce w klasie 3500 cm³. Marcinkiewicz wziął również udział w eliminacji Mistrzostw FIA GT na torze w Brnie, ścigając się Saleenem S7R w barwach zespołu Ram Racing. Marcinkiewicz zajął 11 miejsce w klasie GT1, a także w barwach zespołu Konrad Motosport na torze w Stambule, jednakże miał tam wypadek.
W roku 2006 startował w Wyścigowych Mistrzostwach Polski (czwarte miejsce) oraz Długodystansowych Mistrzostwach Polski (mistrz wraz z Robertem Lukasem, Zbigniewem Szwagierczakiem i Maciejem Stańco).
W roku 2007 zajął 3 miejsca w klasyfikacji generalnej w Wyścigowych Mistrzostwach Polski oraz Wyścigowych Mistrzostwach Polski w klasie H+3500, oraz wraz z Robertem Lukasem pierwsze w Długodystansowych Mistrzostwach Polski.
Marcinkiewicz jest absolwentem Wydziału Nauk Technicznych Uniwersytetu Warmińsko-Mazurskiego. Jest prowadzącym magazynu motoryzacyjnego ABS, był również komentatorem Eurosportu oraz SportKlubu.

</doc>
<doc id="1514672" url="https://pl.wikipedia.org/wiki?curid=1514672" title="Siedem bram Jerozolimy">
Siedem bram Jerozolimy

Siedem bram Jerozolimy – kompozycja autorstwa Krzysztofa Pendereckiego stworzona na zamówienie miasta Jerozolimy z okazji jubileuszu trzech tysiącleci jego istnienia.
Tytuł i budowa tego siedmioczęściowego utworu nawiązują do siedmiu historycznych bram prowadzących do jerozolimskiego Starego Miasta. Początkowo kompozycja została pomyślana jako symfonia, jednak w procesie twórczym przybrała formę wokalno-instrumentalną, zbliżając się tym samym do gatunku oratorium. Utwór przewidziany jest na orkiestrę z rozbudowaną sekcją perkusyjną, trzy chóry, solistów i recytatora. Mieszają się w nim motywy typowe dla muzyki Bliskiego Wschodu oraz muzyki związanej z tradycją chrześcijańską obrządku wschodniego i zachodniego. Wykorzystano nietypowe instrumenty, takie jak trąbka basowa mająca imitować żydowski szofar, a także tubafony, czyli niskobrzmiące rury skonstruowane specjalnie na potrzeby odtworzenia partytury "Siedmiu bram Jerozolimy".
Warstwę tekstową oparto na biblijnych Psalmach, z których wybrano przede wszystkim fragmenty odnoszące się do Jerozolimy, a także na innych starotestamentowych księgach, tj. na Księdze Izajasza, Daniela, Ezechiela i Jeremiasza. Posłużono się przy tym tłumaczeniem wziętym z Wulgaty. Jedynie fragment proroctwa Ezechiela z części szóstej "Siedmiu bram Jerozolimy" jest – zgodnie z życzeniem autora – wykonywany zawsze w języku narodowym publiczności.
Prawykonanie "Siedmiu bram Jerozolimy" odbyło się 9 stycznia 1997 w Jerozolimie. Uczestniczyli w nim muzycy z różnych krajów, m.in. chóry z Monachium, Stuttgartu i Lipska oraz jerozolimska Orkiestra Symfoniczna pod dyrekcją Lorina Maazela. W Polsce "Siedem bram Jerozolimy" po raz pierwszy wykonano w Filharmonii Narodowej w Warszawie 14 marca 1997.

</doc>
<doc id="1514673" url="https://pl.wikipedia.org/wiki?curid=1514673" title="Sypniewo (gmina w województwie bydgoskim)">
Sypniewo (gmina w województwie bydgoskim)

Sypniewo – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Sypniewo.
Gmina zbiorowa Sypniewo została utworzona 1 sierpnia 1934 roku w powiecie sępoleńskim w woj. pomorskim z dotychczasowych jednostkowych gmin wiejskich: Jazdrowo (główna część), Jeleń, Iłowo, Lubcza, Sypniewo, Zakrzewska Osada, Nowydwór (część), Zboże (część) i Witunia (część) oraz z obszarów dworskich położonych na tych terenach, lecz nie wchodzących w skład gmin.
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 6 gromad: Iłowo, Jazdrowo, Jeleń, Lubcza, Sypniewo i Zakrzewska Osada. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514674" url="https://pl.wikipedia.org/wiki?curid=1514674" title="Neuenkirchen (powiat Osnabrück)">
Neuenkirchen (powiat Osnabrück)

Neuenkirchen – miejscowość i gmina w Niemczech, w kraju związkowym Dolna Saksonia, w powiecie Osnabrück, siedziba gminy zbiorowej Neuenkirchen.

</doc>
<doc id="1514681" url="https://pl.wikipedia.org/wiki?curid=1514681" title="Merzen">
Merzen

Merzen - gmina w Niemczech, w kraju związkowym Dolna Saksonia, w powiecie Osnabrück, wchodzi w skład gminy zbiorowej Neuenkirchen.

</doc>
<doc id="1514682" url="https://pl.wikipedia.org/wiki?curid=1514682" title="Kia Soul">
Kia Soul

Kia Soul – samochód osobowy typu crossover klasy miejskiej produkowany pod południowokoreańską marką Kia od 2008 roku. Od 2019 roku produkowana jest trzecia generacja modelu.
Pierwsza generacja.
Kia Soul I została zaprezentowana po raz pierwszy w 2008 roku.
Wizję pierwszego w historii Kii niewielkiego crossovera zdecydowano się zaprezentować w formie futurystycznie stylizowanego prototypu Kia Soul Concept, którego przedstawiono podczas targów motoryzacyjnych w Detroit w styczniu 2006 roku. 
Dwa i pół roku lata po premierze studium, Kia oficjalnie przedstawiła model Soul w seryjnej postaci. Poprzedziło to przedstawienie podczas Geneva Motor Show 2008 trójki przedprodukcyjnych prototypów, a ostateczny wariant stopniowo przedstawiano przez kolejne miesiące 2008 roku aż do światowego debiutu podczas salonu Paris Motor Show 2008.
Pod kątem stylistycznym, pierwsza generacja Kii Soul w obszerny sposób odtworzyła formułę przedstawioną przy okazji prototypu z 2006 roku. Charaterystycznymi cechami zostały pomalowane na czarno przednie słupki, duże reflektory, mała owalna atrapa chłodnicy, a także maksywna obła maska i pionowo umieszczona, prostokątna klapa bagażnika. Projekt opracował Peter Schreyer, ówczesny szef działu projektowego.
Specyficzną cechą, jaką Soul pierwszej generacji wyróżniał się w porównaniu do innych modeli w gamie producenta, były szerokie możliwości personalizacji obejmujące naklejki na nadwoziu czy dwubarwny wystrój wnętrza.
Lifting.
W kwietniu 2011 roku Kia Soul pierwszej generacji przeszła obszerną restylizację. Odświeżony został m.in. pas przedni pojazdu z nowymi wkładami reflektorów, a także wygląd zderzaków i zupełnie nowe wkłady lamp tylnych w dwubarwnej tonacji. Ponadto, dotychczasowe kasetowe klamki zastąpiono klasycznymi, uchwytowymi.
Przy okazji modernizacji wprowadzone zostały także nowe jednostki napędowe - dwa benzynowe silnik o mocy 122 i 138 KM oraz jedna wysokoprężna jednostka o mocy 128 KM. Na rynek amerykański dodane zostały także dwie benzynowe jednostki o pojemności 2 l i mocy 142 i 166 KM.
Wersje wyposażeniowe.
W zależności od wybranej wersji wyposażeniowej pojazdu, auto wyposażone może być m.in. w system ABS i ESP, 6 poduszek powietrznych, system TCS, elektryczne sterowanie szyb, elektryczne sterowanie lusterek, światła przeciwmgłowe, wielofunkcyjną kierownicę, system audio z 6-głośnikami oraz wejściami AUX/USB, a także klimatyzację manualną lub automatyczną.
Druga generacja.
Kia Soul II została zaprezentowana po raz pierwszy w 2013 roku.
Studyjną zapowiedzią kluczowych cech stylistyki zupełnie nowej, drugiej generacji Kii Soul był przedstawiony w lutym 2012 roku prototyp Kia Track'ster Concept. Na miejsce debiutu produkcyjnego modelu rok później wybrano New York Auto Show 2013.
Kia Soul drugiej generacji w obszernym zakresie rozwinęła koncepcję poprzednika, zachowując m.in. masywną maskę, dwubarwne malowanie nadwozia, zadartą ku górze linię szyb i pionowe lampy tylne. Samochód zyskał dodatkowe nakładki na zderzaki i nadkola w celu upodobnienia do samochodów typu SUV, a także zachował opcjonalne dwubarwne malowanie nadwozia.
Równocześnie, pojazd stał się bardziej muskularny i obły, zyskukąc większe lampy i pękate nadkola, a także duży wlot powietrza w przednim zderzaku. Za stylizację pojazdu odpowiedzialne było kalifornijskie centrum projektowe Kii. 
Super Eko Taxi.
Na rynku kolumbijskim Kia Soul drugiej generacji była oferowana wyłącznie w wariancie opracowanym dla lokalnych korporacji taksówkarskich, dostępnym tylko w żółtym malowaniu lakieru. Tradycyjnie dla takiego typu modelu Kii, samochód otrzymał inną nazwę - Kia Super Eko Taxi.
Lifting.
W sierpniu 2016 roku Kia przedstawiła Soula drugiej generacji po drobnej restylizacji, która ograniczała się do zmian w wyglądzie zderzaków. Przemodelowano kształt wlotu powietrza w zderzaku, nadano bardziej kanciastą formę plastikowej nakładce na tylnym zderzaku, a także zmieniono rozmieszczenie halogenów, które tym razem były bardziej zabudowane.
Wyposażenie.
Standardowe wyposażenie podstawowej wersji M pojazdu obejmuje m.in. 6 poduszek powietrznych, system ABS i ESC, system wspomagania kierownicy z trzema trybami pracy, zamek centralny, elektryczne sterowanie szyb, elektryczne sterowanie lusterek, klimatyzację manualną z filtrem powietrza, 6-głośnikowy system audio z radioodtwarzaczem MP3 oraz złączami AUX/USB.
Bogatsza wersja L dodatkowo wyposażona została m.in. w światła do jazdy dziennej oraz lampy tylne wykonane w technologii LED, projekcyjne światła mijania, światła przeciwmgłowe, czujnik zmierzchu, klimatyzację automatyczną oraz kamerę cofania.
Najbogatsza wersja XL dodatkowo wyposażona została m.in. w czujniki cofania, tempomat, elektrycznie składane lusterka, podgrzewane koło kierownicy oraz fotele przednie oraz system bezkluczykowy.
Opcjonalnie pojazd doposażyć można m.in. w dach panoramiczny, system multimedialny z nawigacją satelitarną i 8-calowym ekranem dotykowym, a także skórzaną tapicerkę. 
Soul EV.
Kia Soul EV I została zaprezentowana po raz pierwszy w 2014 roku.
Po raz pierwszy od momentu debiutu w 2008 roku, Kia zdecydowała się poszerzyć ofertę napędową Soula o wariant elektryczny jako pierwszy taki samochód producenta przeznaczony do globalnej sprzedaży.
Kia Soul EV zadebiutowała rok po premierze drugiej generacji, odróżniając się od niej licznymi zmianami wizualnymi jak m.in. inny wzór alufelg, zaślepka w miejscu atrapy chłodnicy, przemodelowane zderzaki czy inne klosze lamp tylnych z kanciastymi soczewkami kierunkowskazów i lamp do cofania.
Sprzedaż.
Kia Soul EV pierwszej generacji była samochodem niskoseryjnym i oferowanym na ograniczonej liczbie rynków z racji niewielkiej, w momencie debiutu, infrastruktury do ładowania pojazdu w skali globalnej. Roczny wolument sprzedaży w momencie początku produkcji szacowano na 5000 sztuk, z kolei sprzedaż odbywała się głównie na wybranych rynkach zachodnioeuropejskich, na czele z Norwegią i Holandią, a także w Stanach Zjednoczonych.
Dane techniczne.
Za napęd pojazdu odpowiedzialny jest silnik elektryczny o mocy 81,4 kW i 285 Nm. Polimerowe akumulatory litowo-jonowe chłodzone powietrzem zapewnić oferowały pojemność 27 kWh, a także przejazd około 150 kilometrów na jednym ładowaniu. 111-konny układ napędowy pozwalał rozpędzić się do 100 km/h w niecałe 10 sekund, maksymalnie jadąc do 145 km/h.
Trzecia generacja.
Kia Soul III została zaprezentowana po raz pierwszy w 2018 roku.
Projektując trzecią generację modelu Soul, Kia zdecydowała się ponownie rozwinąć charakterystyczną formułę poprzednika, wprowadzającj ednocześnie głębokie zmiany w stylistyce. Charakterystycznym elementem stały się dwupoziomowe reflektory przednie. Umieszczone wyżej, podwójne paski diod LED służą do światła do jazdy dziennej, a niżej umieszczone to kryją światła drogowe. 
Inną charakterystyczną cechą stylizacji stała się obła tylna część nadwozia, której zagięte, łukowate lampy optycznie zostały połączone pasem biegnącym przez szerokość klapy bagażnika.
Obszerne zmiany przeszła także kabina pasażerska, która zyskała obły kształt konsoli centralnej z wkomponowanym centralnie ekranem dotykowym systemu multimedialnego o przekątnej 10,25-cala. Umożliwia on łączność z systemami Apple CarPlay i Android Auto, a opcjonalnie pojazd oferuje także system head-up i 10-głośnikowy system nagłośnieniowy.
Lifting.
W maju 2022 Kia Soul Trzeciej generacji przeszła obszerną restylizację, która poza przemodelowaniem tylnego zderzaka skoncentrowała się głównie na wyglądzie pasa przedniego. Dwurzędowe reflektory zostały zastępione pojedyczynmi, wysoko osadzonymi o agresywnym kształcie, które utworzyły jedną linię z czarnym paskiem z umieszczonym na nim logo. Zderzak został wzbogacony przez większy, trapezoidalny wlot powietrza, z kolei w kabinie pasażerskiej znalazł się nowy ekran systemu multimedialnego. Przy okazji restylizacji okrojono także listę wariantów stylistycznych: zniknął Turbo oraz X-Line.
Super VIP Taxi.
Podobnie jak poprzednik, trzecia generacja Kii Soul trafiła do sprzedaży w Kolumbii w specjalnej postaci skierowanej wyłącznie dla lokalnych korporacji taksówkarskich pod nazwą Kia Super VIP Taxi. Pojazd wyróżnił się w ten sposób dostępnością wyłącznie w żółtym lakierze.
Sprzedaż.
Po raz pierwszy od momentu debiutu w 2008 roku, Kia Soul w postaci trzeciej generacji nie trafiła do sprzedaży w Europie, a także Australii. Na tych rynkach rolę pojazdu ograniczono wyłącznie do wariantu elektrycznego, z kolei model spalinowy zastąpił inny crossover o nazwie Stonic.
Kluczowymi rynkami dla Kii Soul trzeciej generacji stały się kraje Ameryki Północnej (Stany Zjednoczone, Kanada i Meksyk), Ameryki Południowej (Chile czy Brazylia), a także Bliski Wschódi Rosja.
Wersje wyposażeniowe.
W zależności od wybranej wersji wyposażeniowej, auto wyposażone może być m.in. w światła przeciwmgłowe, kamerę cofania, klimatyzację automatyczną, skórzaną tapicerkę, wielofunkcyjną kierownicę, cyfrowy zestaw wskaźników, elektryczne sterowanie szyb, elektryczne sterowanie lusterek, system nawigacji satelitarnej.
Soul EV.
Kia Soul EV II została zaprezentowana po raz pierwszy w 2019 roku.
W przeciwieństwie do poprzednika, elektryczny wariant Kii Soul zadebiutował równolegle ze spalinowym wariantem. Samochód ponownie zyskał obszerne zmiany wizualne, wyróżniając się innym wzorem zderzaków z chromowaną listwą u dołu, a także inaczej uformowanym zderzakiem tylnym. Ponadto, elektryczny Soul otrzymał bardziej aerodynamiczne osłony kół o wielkości 17 cali i wykonane z lekkich stopów.
W kabinie pasażerskiej charakterystyczną cechą dla elektrycznego Soula drugiej generacji został okrągły, chromowany przełącznik trybów jazdy umieszczony na końcu tunelu środkowego. Ponadto, pojazd wyposażono w łopatki za kierownicą, które umożliwiają regulowanie siły hamowania rekuperacyjnego umożliwiającego odzysk energii.
Lifting.
We wrześniu 2022 zadebiutowała europejska Kia e-Soul po liftingu, który zyskał znacznie skromniejszy zakres od gruntownie zmodernizowanej wcześniej globalnej wersji spalinowej. Przeniesiono jedynie logo producenta między reflektory, zaktualizowano system multimedialny i wprowadzono bogatsze wyposażenie standardowe głównie z zakresu asystentów wspomagania kierowcy.
Sprzedaż.
Pod nazwą Kia Soul EV samochód oferowany jest na rynkach azjatyckich, a także w Ameryce Północnej. Inną nazwę zdecydowano nadać się w Europie, gdzie samochód oferowany jest jako Kia e-Soul. W tym regionie Soul dostępny jest wyłącznie w wersji elektrycznej.
Dane techniczne.
Układ elektryczny Kii Soul w wariancie topowym tworzy akumulator litowo-jonowy o pojemności 64 kWh, a także silnik elektryczny rozwijający 204 KM mocy i 395 Nm maksymalnego momentu obrotowego. Łącznie pojazd umożliwia przejechanie ok. 500 kilometrów na jednym ładowaniu. 
Producent oferuje także tańszy wariant, który posiada mniejszą baterię o pojemności 39,2 kWh, a także słabszy silnik elektryczny o mocy 136 KM. Maksymalny zasięg tej odmiany na jednym ładowaniu wynosi 276 kilometrów.

</doc>
<doc id="1514683" url="https://pl.wikipedia.org/wiki?curid=1514683" title="Long Beach Convention and Entertainment Center">
Long Beach Convention and Entertainment Center

The Long Beach Convention and Entertainment Center – wielkie centrum konferencyjne i rozrywkowe zlokalizowane w Long Beach w Kalifornii w USA.
Centrum zostało zbudowane w miejscu "Long Beach Municipal Auditorium" na początku roku 1962. Najważniejszymi miejscami kompleksu są:
Long Beach Arena.
Był to pierwszy budynek wchodzący w skład kompleksu, umożliwia on przyjęcie 11 200 kibiców podczas meczów hokejowych, 13 609 kibiców koszykówki i zależnie od ilości miejsc siedzących 4550, 9200 lub 13 500 uczestników koncertów muzycznych, .
Do roku 2007 budynek był siedzibą zawodowej drużyny hokejowej Long Beach Ice Dogs, która grała w East Coast Hockey League.
Arena była gospodarzem wielu widowisk profesjonalnych i uczelnianych imprez sportowych, w tym meczów siatkówki podczas letniej olimpiady w roku 1984. Jest również znanym miejscem, w którym odbywają się koncerty muzyki hip-hopowej ale koncertowali tutaj również tacy artyści estradowi jak Deep Purple, Frank Sinatra, AC/DC, Iron Maiden, Led Zeppelin i Alice in Chains.
Sale wystaw.
Trzy sale wystaw mają w sumie 21 000 m² powierzchni oraz umożliwiają udział ponad 14 899 widzów zajmujących miejsca siedzące.
Teatry.
Znajdują się tu również dwa teatry "Terrace Theater" – 3051 miejsc oraz sąsiadujący z nim "Center Theater" z 825 miejscami siedzącymi.
Centrum konferencyjne i teatr były gospodarzem zawodów w szermierce podczas Letnich Igrzysk Olimpijskich 1984.

</doc>
<doc id="1514685" url="https://pl.wikipedia.org/wiki?curid=1514685" title="Long Beach Arena">
Long Beach Arena



</doc>
<doc id="1514687" url="https://pl.wikipedia.org/wiki?curid=1514687" title="Wałdowo (gmina w województwie bydgoskim)">
Wałdowo (gmina w województwie bydgoskim)

Wałdowo – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Wałdowo.
Gmina zbiorowa Wałdowo została utworzona 1 sierpnia 1934 roku w powiecie sępoleńskim w woj. pomorskim z dotychczasowych jednostkowych gmin wiejskich: Dębiny, Komierowo, Obodowo, Przepałkowo, Wałdowo, Wałdówko, Włościborz, Wilkowo, Zalesie, Mała Cerekwica (część) i Niechorz (część) oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 10 gromad: Dębiny, Komierowo, Obodowo, Przepałkowo, Skarpa, Wałdowo, Wałdówko, Wilkowo, Włościbórz i Zalesie. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1514688" url="https://pl.wikipedia.org/wiki?curid=1514688" title="Nathaniel Mayer">
Nathaniel Mayer

Nathaniel Mayer (ur. 10 lutego 1944 w Detroit, zm. 1 listopada 2008 tamże) – amerykański muzyk śpiewający piosenki rhythm and blues. Swoją karierę rozpoczął na początku lat 60. XX wieku w wytwórni Fortune Records. Znany był również pod pseudonimami „Nay Dog” lub „Nate”.

</doc>
<doc id="1514690" url="https://pl.wikipedia.org/wiki?curid=1514690" title="Wielowicz (gmina)">
Wielowicz (gmina)

Wielowicz (od 1973 "Sośno") – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Wielowicz.
Gmina zbiorowa Wielowicz została utworzona 1 sierpnia 1934 roku w powiecie sępoleńskim w woj. pomorskim z dotychczasowych jednostkowych gmin wiejskich: Jastrzębiec, Płosków, Rogalin, Rostoki, Sośno, Szynwałd, Wielowicz, Wielowiczek, Niechorz (część) i Sikorz (część) oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 8 gromad: Jastrzębiec, Płosków, Rogalin, Rostoki, Sośno, Szynwałd, Wielowicz i Wielowiczek. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Sośno.

</doc>
<doc id="1514691" url="https://pl.wikipedia.org/wiki?curid=1514691" title="Voltlage">
Voltlage

Voltlage – miejscowość i gmina w Niemczech, w kraju związkowym Dolna Saksonia, w powiecie Osnabrück, wchodzi w skład gminy zbiorowej Neuenkirchen.

</doc>
<doc id="1514693" url="https://pl.wikipedia.org/wiki?curid=1514693" title="Gesche Gottfried">
Gesche Gottfried

Gesche Margarethe Gottfried (ur. 6 marca 1785, zm. 21 kwietnia 1831) – niemiecka seryjna morderczyni. W latach 1813–1827 zamordowała w Bremie oraz Hanowerze 15 osób. Wszystkie ofiary zmarły przez zatrucie arszenikiem. Była ostatnią osobą publicznie straconą w Bremie.
Zbrodnie.
Ofiarami Gesche padli między innymi: jej rodzice, brat, dwaj mężowie, kochankowie oraz jej dzieci. Zanim została aresztowana, zyskała duże współczucie wśród mieszkańców Bremy, gdyż członkowie jej rodziny oraz wielu jej przyjaciół zapadało na tajemniczą chorobę i w jej wyniku umierało. Ze względu na troskliwą opiekę, którą sprawowała nad chorymi, Gesche była nazywana "aniołem z Bremy". Gdy okazało się, że "choroba" jej bliskich nie była przypadkowa, została aresztowana, osądzona i skazana na karę śmierci. W 1831 roku została publicznie stracona.

</doc>
<doc id="1514703" url="https://pl.wikipedia.org/wiki?curid=1514703" title="Procedury antydumpingowe w Unii Europejskiej">
Procedury antydumpingowe w Unii Europejskiej

Procedury antydumpingowe w Unii Europejskiej – stosowany w Unii Europejskiej mechanizm obronny przeciwko nieuczciwym praktykom handlowym. Dumping ma miejsce, gdy cena eksportowa produktu sprzedawanego do państw Unii jest niższa od ceny analogicznego produktu na rynku krajowym.
Przepisy prawa.
Podstawę prawną dla postępowania antydumpingowego w UE stanowią przepisy Rozporządzenia Rady nr 384/96 w sprawie ochrony przed dumpingowym przywozem produktów z krajów niebędących członkami Wspólnoty Europejskiej.
Rozpoczęcie procedury.
Postępowanie antydumpingowe może być rozpoczęte na podstawie pisemnej skargi złożonej przez osobę fizyczną lub prawną, a także stowarzyszenie nie posiadające osobowości prawnej, występujące w imieniu przemysłu Unii. We wniosku powinny być zawarte:
Istnieje możliwość wszczęcia postępowania przez Komisję Europejską z urzędu (jest to rzadko spotykane).
Skarga może być wycofana. Jeśli nastąpi to przed rozpoczęciem postępowania antydumpingowego, uznaje się ją za niezłożoną, jeśli po – postępowanie może być zakończone, gdy nie jest to sprzeczne z interesem Unii.
Komisja Europejska ma 45 dni na podjęcie decyzji o rozpoczęciu procedury antydumpingowej. W tym okresie Komisja sprawdza przede wszystkim zakres poparcia skargi przez przemysł Wspólnoty, przedstawione dowody oraz najważniejsze informacje.
Postępowanie właściwe.
W przypadku, gdy wszczęcie postępowania jest uzasadnione, Komisja po konsultacji z Komitetem Doradczym (składającym się z przedstawicieli państw członkowskich UE) publikuje w Dzienniku Urzędowym UE zawiadomienie o wszczęciu postępowania, wraz z istotnymi danymi takimi jak: podmiot wnoszący skargę, produkty oraz kraje objęte postępowaniem, zarzuty dotyczące dumpingu, data rozpoczęcia postępowania.
Następnie Komisja Europejska poleca eksporterom wypełnienie kwestionariusza obejmującego opis produktów, dane o sprzedaży tych produktów w określonym okresie, dane o eksporterze. Wypełnienie kwestionariusza powinno nastąpić w ciągu 30 dni, jednak na wniosek ekspertów termin ten może ulec wydłużeniu.
Komisja może zlecić wykonanie kontroli i inspekcji wśród importerów, handlowców i producentów Unii, jak również wszczęcie dochodzeń w państwach trzecich, o ile zainteresowane przedsiębiorstwa się zgodzą, a oficjalnie poinformowany rząd danego kraju nie zgłosi sprzeciwu. Urzędnicy Komisji mogą przeprowadzać te czynności wraz z urzędnikami państw – członków UE na wniosek tych państw lub Komisji.
W toku postępowania we wskazanych przez Komisję Europejską (w zawiadomieniu o wszczęciu postępowania) terminach zainteresowane strony mogą składać zeznania ustne, wyjaśnienia, dostarczać dodatkowe informacje.
Całe postępowanie powinno być zakończone w ciągu roku i absolutnie nie może przekroczyć 15 miesięcy (poszczególne etapy procedury także mają dokładnie określone ramy czasowe).
Kary.
Cło tymczasowe nakładane jest w przypadku stwierdzenia importu po cenach dumpingowych, powodującego szkodę w przemyśle Unii. Komisja Europejska nakłada cło tymczasowe po konsultacjach poprzez Komitet Doradczy z państwami członkowskimi, przeważnie na okres 6-9 miesięcy.
Na wniosek Komisji Rada Unii Europejskiej może w trybie rozporządzenia nałożyć ostateczne cła antydumpingowe. Propozycję nałożenia cła ostatecznego Komisja przedstawia na co najmniej miesiąc przed wygaśnięciem cła tymczasowego, jeśli takowe było ustanowione.
Jeśli jednak eksporter zobowiąże się do podwyższenia ceny albo zaprzestania wywozu na dany obszar po cenach dumpingowych i Komisja uzna, że zniweluje to szkodliwe efekty dumpingu, cła tymczasowe nałożone przez Komisję, a także ostateczne nałożone przez Radę, nie będą dotyczyły określonego przywozu.
Cła antydumpingowe nakłada się na produkty eksporterów, którym udowodniono dumping.
Cło antydumpingowe ustala się zazwyczaj poniżej stwierdzonego marginesu dumpingu, o ile spowoduje to usunięcie szkody dla przemysłu unijnego. Cła powinny obowiązywać przez okres niezbędny do zniwelowania strat spowodowanych przez import po cenach dumpingowych. Poza nielicznymi wyjątkami, środek wygasa po 5 latach od jego zastosowania.
Producenci unijni, eksporterzy, importerzy mają prawo do złożenia wniosku o wszczęcie postępowania rewizyjnego oraz prawo odwołania na drodze sądowej do sądu pierwszej instancji.

</doc>
<doc id="1514711" url="https://pl.wikipedia.org/wiki?curid=1514711" title="Tolunay Kafkas">
Tolunay Kafkas

Tolunay Hakki Kafkas (ur. 31 marca 1968 w Ankarze) – turecki piłkarz grający na pozycji defensywnego pomocnika.
Kariera klubowa.
Pierwszym klubem Tolunaya w karierze był Türk Telekomspor, wywodzący się ze stolicy kraju, Ankary. Występował w nim w sezonie 1987/1988, a następnie przeszedł do lokalnego rywala, trzecioligowego zespołu Keçiörengücü. W 1989 roku został piłkarzem Diyarbakırsporu i przez dwa sezony występował w jego barwach w rozgrywkach drugiej ligi tureckiej. W 1991 roku został piłkarzem Erzurumsporu, a w 1992 roku odszedł z tego drugoligowca do Konyasporu, jednak wiosną 1993 spadł z nim z pierwszej ligi do drugiej.
Latem 1993 roku po spadku Konyasporu Tolunay podpisał kontrakt z Trabzonsporem. Swoje pierwsze sukcesy z tym klubem osiągnął w sezonie 1994/1995, gdy sięgnął po Puchar Turcji, a także został wicemistrzem kraju. W 1996 roku ponownie zajął z Trabzonsporem 2. miejsce w tureckiej lidze. Latem 1998 Tolunay został sprzedany do Galatasaray SK ze Stambułu. W 1999 wywalczył mistrzostwo Turcji, jednak nie przebił się do podstawowego składu „Cimbom” i latem został wypożyczony do Bursasporu. Z kolei w 2000 roku odszedł z Galatasaray i przeszedł do Denizlisporu, w którym spędził dwa lata.
W 2002 roku Tolunay wyjechał do Austrii, a jego pierwszym klubem w tym kraju został SV Pasching. Tam stał się podstawowym obrońcą drużyny, a w 2004 roku zajął z nią 3. miejsce w Bundeslidze, najwyższe w historii SV Pasching. W sezonie 2004/2005 stracił jednak miejsce w składzie i odszedł do drugoligowego LASK Linz, a pół roku później został graczem Admiry Wacker Mödling. Po zakończeniu wypożyczenia do Admiry zdecydował się odejść na piłkarską emeryturę.
Kariera reprezentacyjna.
W reprezentacji Turcji Tolunay zadebiutował 21 grudnia 1994 roku w przegranym 1:3 towarzyskim meczu z Włochami. W 60. minucie tego meczu zdobył jedynego gola dla Turcji. W 1996 roku został powołany przez selekcjonera Fatiha Terima do kadry na Euro 96. Tam wystąpił we dwóch spotkaniach, przegranych po 0:1 z Chorwacją i z Portugalią. Ostatni mecz w kadrze narodowej rozegrał w lutym 1998 roku przeciwko Izraelowi (1:4). Łącznie wystąpił w niej 33 razy i zdobył 3 bramki.
Kariera trenerska.
Po zakończeniu kariery piłkarskiej Tolunay został trenerem. W 2007 roku objął zespół Kayserisporu. W sezonie 2007/2008 zajął z nim 5. miejsce w lidze oraz doprowadził do zdobycia Pucharu Turcji.

</doc>
<doc id="1514713" url="https://pl.wikipedia.org/wiki?curid=1514713" title="Huta Czechy">
Huta Czechy



</doc>
<doc id="1514714" url="https://pl.wikipedia.org/wiki?curid=1514714" title="Parafia św. Maksymiliana Kolbego w Waplewie Wielkim">
Parafia św. Maksymiliana Kolbego w Waplewie Wielkim



</doc>
<doc id="1514716" url="https://pl.wikipedia.org/wiki?curid=1514716" title="Annweiler am Trifels">
Annweiler am Trifels

Annweiler am Trifels – niemieckie miasto położone w kraju związkowym Nadrenia-Palatynat, w powiecie Südliche Weinstraße, siedziba gminy związkowej Annweiler am Trifels. Miasto leży nad rzeką Queich i jest położone o ok. 12 km od miasta Landau in der Pfalz. Populacja miasta wynosi 6 889 mieszkańców (31 grudnia 2010).
Historia.
Miejscowość otrzymała prawa miejskie w 1086 roku. W okolicach miasta usytuowany jest Las Palatynacki, a także ruiny zamku Trifels w którym Ryszard I Lwie Serce był przetrzymywany w 1193 roku. Dzięki swojemu położeniu miasto rozwinęło w ostatnich latach bazę turystyczną, a turystyka przynosi znaczne przychody do miejskiego budżetu.
Obecnym burmistrzem miasta jest Thomas Wollenweber z SPD.
Współpraca.
Miejscowości partnerskie:

</doc>
<doc id="1514721" url="https://pl.wikipedia.org/wiki?curid=1514721" title="Jonas Čekuolis">
Jonas Čekuolis

Jonas Čekuolis (ur. 25 września 1970 w Wilnie) – litewski dziennikarz i polityk, były poseł na Sejm Republiki Litewskiej, wiceprzewodniczący Zgromadzenia Parlamentarnego Rady Europy (w latach 2003–2004).
Życiorys.
W 1992 został absolwentem Wydziału Historii Uniwersytetu Wileńskiego. Przez krótki okres studiował nauki polityczne na Uniwersytecie w Århus w Danii. Po ukończeniu nauki podjął pracę w stacji "Radiocentras" jako dziennikarz. Był komentatorem sportowym w litewskiej TV (1996–1997), później pracował w Telewizji Bałtyckiej, gdzie prowadził audycję polityczną "Ringas" (1997–1998) oraz był redaktorem serwisów informacyjnych (1998–1999).
W 1990 znalazł się wśród założycieli Litewskiego Związku Liberałów. W 1994 objął przewodnictwo nad Litewską Organizacją Młodzieży Liberalnej. Od czerwca do listopada 1999 pełnił funkcję sekretarza prasowego premiera Rolandasa Paksasa. W tym samym okresie został mianowany dyrektorem firmy "Baltijos viešųjų ryšių grupė".
W wyborach samorządowych 2000 wszedł w skład Rady Miejskiej Wilna, mandat sprawował do 2001.
W październiku 2000 uzyskał mandat posła na Sejm Republiki Litewskiej z list Litewskiego Związku Liberałów. Pracował w Komisji Spraw Zagranicznych, był przedstawicielem Litwy w Zgromadzeniu Parlamentarnym Rady Europy oraz przewodniczącym jej delegacji. W 2003 został wybrany wiceprzewodniczącym Zgromadzenia oraz jego sprawozdawcą w Serbii i Czarnogórze.
Od 2003 pozostawał członkiem Związku Liberałów i Centrum. W 2004 ponownie znalazł się w Sejmie, gdzie od 2006 pełnił funkcję wiceprzewodniczącego frakcji liberałów i centrystów. Sprawował również kierownictwo nad komisją ds. stosunków z NATO. Bez powodzenia kandydował w wyborach parlamentarnych w 2008 z listy partyjnej, jak też w okręgu jednomandatowym Szeszkinie, gdzie uzyskał jedynie 8,46% głosów w I turze.

</doc>
<doc id="1514722" url="https://pl.wikipedia.org/wiki?curid=1514722" title="Przenośne urządzenie internetowe">
Przenośne urządzenie internetowe

Przenośne urządzenie internetowe (ang. "Mobile Internet Device") – przenośne urządzenie posiadające funkcje multimedialne oraz umożliwiające bezprzewodowy dostęp do Internetu.
Urządzenia tego typu charakteryzują się niewielkim rozmiarem, są zazwyczaj mniejsze niż Ultra-Mobile PC, ale większe od smartfona.
Do budowy tego typu urządzeń stosuje się m.in. układy PXA320 firmy Marvell, Snapdragon firmy Qualcomm, S3C6400 Samsunga, OMAP340 Texas Instruments, ale także procesory Atom firmy Intel lub VIA C7, znane z netbooków.
Od strony software stosuje się systemy operacyjne znane ze smartfonów Symbian i Windows CE, ale także typowe systemy z rodziny Microsoft Windows dla komputerów x86 (XP, Seven) i Linux.
Urządzenia MID umożliwiają dostęp do Internetu poprzez transmisję bezprzewodową (bluetooth, Wi-Fi, GSM, HSDPA, UMTS, WCDMA).
Przykładem MID wyposażonego w system Windows lub Linux są urządzenia Viliv, np.: model S5, aigo serii P lub Gigabyte M528.
Część z urządzeń posiada komplet interfejsów komunikacyjnych wymienionych wyżej (Bluetooth, Wi-Fi 802.11b/g, HSDPA, GPS Sirf III), jednak zachowany powinien być warunek że każde zgodne ze standardem MID urządzenie powinno posiadać przynajmniej jeden interface pozwalającą na transmisję bezprzewodową, np. kartę Wi-Fi 802.11b/g.
Cechą rozróżnianych dzisiaj komputerów typu MID (Mobile Internet Device) jest ekran nieprzekraczający 5 cali, w odróżnieniu od UMPC dysponujących ekranem 5 cali i większym. Jest to jednak charakterystyka urządzenia w pewnym uproszczeniu, ponieważ sami producenci urządzeń różnie adresują swoje modele, określając mianem MID, komputery spełniające charakterystykę UMPC.
Dodatkowo znajomość modeli pozwala rozróżnić fakty:

</doc>
<doc id="1514723" url="https://pl.wikipedia.org/wiki?curid=1514723" title="Wzór Wilcoxa">
Wzór Wilcoxa

Wzór Wilcoxa jest stosowany do obliczenia wartości likwidacyjnej przedsiębiorstwa.
Wartość likwidacyjna = gotówka + papiery wartościowe, które można upłynnić + 70% wartości księgowej zapasów i należności + 50% wartości księgowej innych aktywów – zobowiązania krótkoterminowe – zobowiązania długoterminowe

</doc>
<doc id="1514725" url="https://pl.wikipedia.org/wiki?curid=1514725" title="Manes">
Manes

Manes – zespół z Trondheim w Norwegii, założony w 1993 roku. Obecnie zapisani do wytwórni Candlelight Records, początkowo do Hammerheart Records. Zespół zaczął od grania typowego, surowego norweskiego black metalu. Styl grupy wyewoluował wraz z albumem Vilosophe, na którym zespół kompletnie zmienił styl łącząc Jazz, Trip-hop, electronica oraz Heavy metal. 
W 2004 roku zespół wystąpił na Inferno Metal Festival.

</doc>
<doc id="1514730" url="https://pl.wikipedia.org/wiki?curid=1514730" title="Roman Postl">
Roman Postl

Roman Postl (ur. 1969, zm. 8 września 2008 w Chomutovie) – czeski seryjny morderca i narkoman, zwany Strzelcem z Chomutova. Postl brutalnie zamordował 5 mężczyzn.
W 1998 roku Postl został skazany na 13 lat więzienia za zabójstwo siedemnastolatka. W 2008 roku został zwolniony z więzienia za dobre sprawowanie. W dniach 1–3 września 2008 roku Postl zamordował czterech mężczyzn w okolicach miasta Uście nad Łabą. Jedną z ofiar był policjant usiłujący go zatrzymać. Postl, postrzelony przez policjanta, zmarł 8 września w szpitalu w Chomutovie.

</doc>
<doc id="1514731" url="https://pl.wikipedia.org/wiki?curid=1514731" title="Wielki Staw Furkotny Niżni">
Wielki Staw Furkotny Niżni



</doc>
<doc id="1514733" url="https://pl.wikipedia.org/wiki?curid=1514733" title="Wielki Staw Furkotny Wyżni">
Wielki Staw Furkotny Wyżni



</doc>
<doc id="1514735" url="https://pl.wikipedia.org/wiki?curid=1514735" title="Mansour Ojjeh">
Mansour Ojjeh

Mansour Ojjeh (ur. 25 września 1952, zm. 6 czerwca 2021) – francuski przedsiębiorca pochodzenia saudyjskiego, posiadał część udziałów firmy Techniques d’Avant Garde.
Ojjeh był dyrektorem generalnym TAG, które posiadało 15% akcji McLaren Group, na które z kolei składał się między innymi zespół wyścigowy Formuły 1 McLaren.
Zmarł 6 czerwca 2021 w Genewie w wieku 68 lat.

</doc>
<doc id="1514739" url="https://pl.wikipedia.org/wiki?curid=1514739" title="Konkurs Piosenki Eurowizji 1973">
Konkurs Piosenki Eurowizji 1973

18. Konkurs Piosenki Eurowizji 1973 został zorganizowany 7 kwietnia 1973 roku w mieście Luksemburg przez luksemburgskiego nadawcę publicznego Compagnie Luxembourgeoise de Télédiffusion (CLT), dzięki zwycięstwu Vicky Leandros, reprezentantki kraju w konkursie w 1972 roku.
Finał konkursu, który prowadziła Helga Guitton, wygrała Anne-Marie David, reprezentantka Luksemburga z utworem „Tu te reconnaîtras” autorstwa Vline Buggy i Claude’a Morgana, za który otrzymała łącznie 129 punktów.
Przebieg konkursu.
Podczas konkursu w 1973 roku zniesiono zasadę narzucającą każdemu uczestnikowi śpiewania piosenki w swoim ojczystym języku. 
W świetle wydarzeń z Letnich Igrzysk Olimpijskich 1972 w Monachium obawiano się ataku terrorystycznego, związanego z pierwszym w historii konkursu udziałem Izraela, co doprowadziło do niezwykle napiętego bezpieczeństwa podczas całej imprezy. Według brytyjskiego dziennikarza i komentatora widowiska, Terry’ego Wogana, kierownik piętra miał stanowczo zalecać publiczności siedzenie podczas oklaskiwania występów, co miało przestrzec widzów przed postrzeleniem przez siły bezpieczeństwa.
Zwycięska piosenka „Tu te reconnaîtras” zdobyła najwyższy możliwy wynik w historii konkursu, jaki kiedykolwiek można byłoby osiągnąć w ówczesnym formacie głosowania (129 punktów na 160 możliwych, co dało ok. 81% maksymalnej liczby punktów).
Kontrowersje.
Oskarżenia o plagiat.
Autorzy hiszpańskiej propozycji „Eres tú” zespołu Mocedades zostali oskarżeni o naruszenie praw autorskich oraz plagiat utworu „Brez besed” Berty Ambrož, jugosłowiańskiej propozycji z konkursu w 1966 roku. Numer nie został jednak wycofany ze stawki konkursowej i zajął ostatecznie drugie miejsce, stając się także międzynarodowym przebojem. 
Spór w irlandzkiej delegacji.
Podczas prób do występu w finale konkursu reprezentantka Irlandii, Maxi, wpadła w spór ze swoją delegacją. Ekipa nie zgadzała się ze sobą w kontekście prezentacji scenicznej krajowej piosenki. W trakcie prób technicznych artystka kilkakrotnie przerywała występ, co sprowokowało krajową stację Raidió Teilifís Éireann do wybrania piosenkarki Tiny Reynold na ewentualną zastępczynię reprezentantki. Ostatecznie w barwach kraj wystąpiła Maxi, która zajęła dziesiąte miejsce w finale. 
Kontrowersyjne słowa piosenek.
Słowa piosenki „Tourada” reprezentującej Portugalię zostały zrozumiane przez niektórych jako atak na upadającą dyktaturę w kraju. Poza tym, w tekście utworu „You’re Summer” reprezentującej Szwecję zostało użyte słowo „piersi”. EBU nie powzięła żadnego działania w obu sprawach.
Kraje uczestniczące.
W 18. Konkursie Piosenki Eurowizji wzięli udział reprezentanci siedemnastu krajowych nadawców publicznych, w tym debiutująca telewizja z Izraela. Z udziału w widowisku zrezygnowali nadawcy z Austrii i Malty, który wycofał się z powodu zajmowania ostatniego miejsca w dwóch poprzednich finałach.
Powracający artyści.
W konkursie w 1973 roku wzięło udział kilku wykonawców, którzy wystąpili w widowisku w poprzednich latach. Marion Rung po raz drugi została reprezentantką Finlandii, wcześniej będąc przedstawicielką kraju w finale konkursu w 1962 roku. Reprezentantem Wielkiej Brytanii po raz drugi został Cliff Richard, który zaśpiewał w barwach kraju w finale imprezy w 1968 roku. Reprezentujący Włochy Massimo Ranieri wystąpił wcześniej w finale widowiska w 1971 roku.
Dyrygenci.
Podobnie jak w poprzednich latach, każdej prezentacji scenicznej towarzyszyła orkiestra. Monique Dominique ze Szwecji została pierwszą panią dyrygent w historii konkursu.

</doc>
<doc id="1514740" url="https://pl.wikipedia.org/wiki?curid=1514740" title="WWE Cruiserweight Championship (1991–2007)">
WWE Cruiserweight Championship (1991–2007)

WWE Cruiserweight Championship – nieaktywny tytuł mistrzowski profesjonalnego wrestlingu, stworzony i oryginalny promowany w World Championship Wrestling (WCW) i później w World Wrestling Federation/Entertainment (WWF/WWE). Mogli o niego walczyć wrestlerzy tzw. dywizji cruiserweight ważący maksymalnie 102 kilogramów. Po kupnie WCW przez WWF w 2001, mistrzostwo zastąpiło WWF Light Heavyweight Championship. Po wprowadzeniu pierwszego podziału WWE na brandy w 2002, tytuł stał się ekskluzywny dla brandu SmackDown! i był tam broniony do czasu dezaktywacji.
Mistrzostwo zostało wprowadzone w WCW w 1996, gdzie Shinjiro Otani był jego inauguracyjnym posiadaczem. Mimo to, po kupnie WCW przez WWF/WWE, nowy właściciel uznaje Cruiserweight Championship jako kontynuację historii WCW Light Heavyweight Championship, którego pierwszym właścicielem był Brian Pillman. Cruiserweight Championship zostało zawieszone, a następnie zdezaktywowane w 2007, gdzie jego ostatnim właścicielem był Hornswoggle.
W 2016 utworzono nowy WWE Cruiserweight Championship, gdzie pomimo dzielenia tej samej nazwy, oba tytuły mają osobną listę mistrzów. Nowy Cruiserweight Championship posiada również zmniejszony limit wagi (do 93 kilogramów).
Historia.
WWE Cruiserweight Championship był wcześniej uznawany jako WCW Light Heavyweight Championship; tytuł, który był uważany jako odseparowany od WCW Cruiserweight Championship w tamtym czasie przez WCW. Po tym jak zaprezentowano Light Heavyweight Title w 1991, odbył się turniej wyłaniający pierwszego mistrza. 27 października 1991, Brian Pillman pokonał Richarda Mortona w finale turnieju zdobywając tytuł. Jednakże kiedy Brad Armstrong musiał porzucić tytuł ze względu na kontuzję 2 września 1992, tytuł stał się nieaktywny. 20 marca 1996, Shinjiro Otani pokonał The Pegasus Kida (Chrisa Benoit) w decydującym meczu o posiadacza WCW Cruiserweight Championship.
W marcu 2001, World Wrestling Federation (WWF) zakupiło World Championship Wrestling. Niedługo później odbył się storyline "The Invasion" (związany z wrestlerami z WCW/ECW), gdzie grupa The Alliance ostatecznie została rozwiązana. Po gali Survivor Series 2001, nazwa tytułu została zmieniona na WWF Cruiserweight Championship, tym samym dezaktywując WWF Light Heavyweight Championship. Po zmianie nazwy z World Wrestling Federation na World Wrestling Entertainment w 2002, akronim tytułu również został zmieniony na WWE. Tego samego roku, mistrzostwo stało się ekskluzywne dla brandu SmackDown.
28 września 2007, tytuł został zawieszony po tym jak ostatni mistrz, Hornswoggle, został pozbawiony tytułu przez generalną menadżerkę SmackDown Vickie Guerrero. Hornswoggle wygrał mistrzostwo w Cruiserweight Open na tegorocznej gali The Great American Bash. Ostatni raz tytuł był broniony 31 sierpnia na tygodniówce "SmackDown", gdzie Hornswoggle pokonał Jamiego Noble’a.
3 marca 2008, WWE usunęło mistrzostwo z listy aktywnych na swojej oficjalnej stronie, gdzie przez pół roku znajdował się jako „zwakowany”. Tuż po tym, tytuł został przeniesiony do strony z nieaktywnymi mistrzostwami. W ten sposób, tytuł został definitywnie zdezaktywowany.
Panowania.
Gregory Helms podczas jednego panowania posiadał tytuł najdłużej - 385 dni. Helms wygrał mistrzostwo na gali Royal Rumble w 2006, wygrywając Cruiserweight Open oraz będąc oryginalnie członkiem brandu Raw, lecz po wygranej przeniesiono go na SmackDown. Stracił tytuł dopiero na gali No Way Out w 2007 (trzynaście miesięcy później) na rzecz Chavo Guerrero. Psicosis miał tytuł najkrócej, gdyż jego panowanie trwało około godziny. Rey Mysterio Jr. miał tytuł osiem razy (pięć razy w WCW i trzy w WWE), najwięcej w historii. Trzy kobiety posiadały mistrzostwo, a były to Madusa i Daffney z WCW oraz Jacqueline z WWE.

</doc>
<doc id="1514742" url="https://pl.wikipedia.org/wiki?curid=1514742" title="Stanisław Rozdrażewski (jezuita)">
Stanisław Rozdrażewski (jezuita)

Stanisław Rozdrażewski herbu Doliwa (ur. 1540, zm. 27 marca 1619 w Krakowie) – jezuita, pierwszy rektor Kolegium Jezuitów w Pułtusku.
Syn Stanisława Rozdrażewskiego (kasztelana rogozińskiego, zm. 1564) i Zuzanny z Myszkowskich. W dzieciństwie uczył się najpierw w domu rodzinnym, potem we Wrocławiu, a potem przebywał wraz z braćmi – starszym Janem (zm. 1585) i młodszymi Hieronimem (1546–1600), przyszłym biskupem kujawskim oraz Krzysztofem, późniejszym rotmistrzem u króla Stefana Batorego – we Francji, na dworze Henryka Walezego. Miał jeszcze brata Mikołaja, który zmarł w dzieciństwie i siostry Annę i Dorotę, a jego stryjecznym bratem był podkomorzy i kasztelan poznański Jan Rozdrażewski (zm. 1600).
W 1557 przyjechał na studia do Krakowa, a wkrótce potem, na początku 1558, pojechał do Wiednia, gdzie przez rok kształcił się w zakresie nauk humanistycznych u prywatnego nauczyciela. W 1559 podjął naukę retoryki i poetyki w wiedeńskim konwikcie jezuickim. 23 maja 1560 przyjęto go w Wiedniu do nowicjatu jezuickiego. W latach 1561–1564 studiował w Wiedniu filozofię u Filipa Jakuba Widmanstadta; pod koniec 1564 wyjechał do Rzymu i tam uzyskał święcenia kapłańskie w 1565.
W grudniu 1565 uczestniczył w Pułtusku w rozmowach zmierzających do utworzenia w tym mieście kolegium jezuickiego; został wyznaczony na jego pierwszego rektora tej szkoły, która uroczyście otwarta została 18 października 1566. Rządy Rozdrażewskiego na tym stanowisku nie należały do udanych: narastały konflikty personalne, pogłębiały się długi będące skutkiem nieroztropnego gospodarowania funduszami Kolegium, a na to nałożyły się kłopoty wynikające z klęski nieurodzaju w 1571 oraz epidemii dżumy, która ogarnęła kraj w latach 1571–1572. Wskutek tych problemów, które doprowadziły Rozdrażewskiego do depresji psychicznej ustąpił on 17 sierpnia 1572 i wyjechał z Pułtuska do Wilna.
Następne lata życia poświęcił głównie interesom jezuickimi w Inflantach, ściśle też współpracował ze swym bratem Hieronimem, biskupem włocławskim.
Zmarł w Krakowie w domu profesów św. Barbary, a nazajutrz po śmierci, w Wielki Czwartek 28 marca 1619 pochowany został w kościele św. Barbary pod jego wielkim ołtarzem.

</doc>
<doc id="1514747" url="https://pl.wikipedia.org/wiki?curid=1514747" title="Najlepsi z najlepszych (film 2003)">
Najlepsi z najlepszych (film 2003)

Najlepsi z najlepszych (oryg. tytuł "Michel Vaillant") – francuski sportowy film akcji z 2003 roku, oparty na serii komiksów o Michelu Vaillancie.
Ścieżkę dźwiękową do niego stworzył zespół Archive i wydał jako Michel Vaillant 4 listopada 2003 roku.

</doc>
<doc id="1514753" url="https://pl.wikipedia.org/wiki?curid=1514753" title="Wybory prezydenckie w Polsce w 1926 roku (pierwsze)">
Wybory prezydenckie w Polsce w 1926 roku (pierwsze)

Pierwsze wybory prezydenckie w Polsce w 1926 roku odbyły się 31 maja (jedna tura). Zgromadzenie Narodowe wzięło pod uwagę dwóch kandydatów: Józefa Piłsudskiego i Adolfa Bnińskiego. Posiedzeniu przewodniczył marszałek Sejmu Maciej Rataj.
Wyniki.
Zgromadzenie Narodowe na urząd prezydenta wybrało Piłsudskiego, który odmówił przyjęcia urzędu. 
Wobec jego odmowy, odbyły się ponowne wybory.

</doc>
<doc id="1514756" url="https://pl.wikipedia.org/wiki?curid=1514756" title="Królestwo Laosu">
Królestwo Laosu

Królestwo Laosu – niepodległe państwo w Azji Południowo-Wschodniej, istniejące od lipca 1954 do grudnia 1975, kiedy siły Pathet Lao obaliły rząd i utworzyły Laotańską Republikę Ludowo-Demokratyczną. Po otrzymaniu autonomii w ramach federacyjnych Indochin Francuskich w 1949, franko-laotański traktat z 1954 ostatecznie tworzył niepodległe państwo ze stolicą w Luang Prabang. Władcami niezależnego Królestwa Laosu byli: król Sisavang Vong (1954–1959), a następnie jego syn – król Savang Vatthana (1959–1975). W okresie królestwa walczyły o władzę w Laosie trzy odrębne siły polityczne: umiarkowani, na czele których stał książę Souvanna Phouma, prawica księcia Boun Oumy z Champasak i lewica – wspierany przez Wietnamczyków Patriotyczny Front Laosu ("Pathet Lao") księcia Souphanouvonga i przyszłego premiera Kaysone’a Phomvihana.
Rząd królestwa.
Zgodnie z postanowieniami traktatu francusko-laotańskiego władzę w kraju objął Rząd Królestwa Laosu. Powstała monarchia konstytucyjna, gdzie królem został Sisavang Vong, a premierem książę Souvanna Phouma. Stolicą królestwa zostało miasto Luang Prabang. Francja zobowiązywała się do obrony Laosu przed spodziewaną inwazją wojsk północnowietnamskich.
Souvanna Phouma podejmował liczne wysiłki na rzecz utworzenia rządu koalicyjnego: w 1958 roku powstał z jego inicjatywy Rząd Jedności Narodowej, ale przetrwał zaledwie kilka miesięcy. Premier, który zgodnie z konstytucją mianował ministrów spośród kandydatów opiniowanych przez króla, zawarł porozumienie ze swym bratem przyrodnim, księciem Souphanouvongiem: Souvanna Phouma dał komunistom dwa fotele ministerialne, w zamian za co Souphanouvong wcieli jedną czwartą ze swych sześciotysięcznych oddziałów komunistycznych do Armii Królewskiej. Souphanouvong otrzymał ministerstwo planowania, rekonstrukcji i urbanizacji, zaś inny członek kierownictwa Partii Komunistycznej został ministrem religii i sztuki. Komuniści wkrótce uznali, że dostali za mało i zerwali współpracę, a jeden z wcielonych do armii batalionów Pathet Lao zdezerterował i przeszedł przez granicę do Wietnamu Północnego, co spowodowało aresztowania szeregu działaczy komunistycznych, w tym Souphanouvonga i eskalacje walk wewnętrznych.
Wraz z upadkiem rządu koalicyjnego Stany Zjednoczone zaczęły poważnie interesować się Laosem. W związku z tym jednak, że zgodnie z postanowieniami konferencji genewskiej po upadku Điện Biên Phủ (1954) pomoc i doradztwo wojskowe ze strony sił zewnętrznych zostało w Indochinach zakazane, władze w Waszyngtonie utworzyły cywilne Biuro Szacowania Programów (ang. "Programs Evaluation Office" w skrócie PEO) w Wientianie.
Rząd Laosu utrzymywał bliskie kontakty z USA. Król Savang Vatthana odwiedził Stany Zjednoczone w 1963 roku, by spotkać się z prezydentem Kennedym, który w odniesieniu do Laosu kontynuował politykę swego poprzednika, prezydenta Eisenhowera. Laos był również wspierany przez Francję, Australię, Birmę, Tajlandię i Japonię.
Siły zbrojne.
Siły zbrojne Królestwa Laosu (fr. "Armeé Nationale Laotiene", w skrócie ANL, a od 1959 roku "Forces Armeé Laotiene", FAL) dzieliły się na Królewską Armię Laosu (Royal Lao Army – RLA), Królewską Marynarkę Laosu (Royal Lao Navy – RLN) i Królewskie Lotnictwo Laosu (Royal Lao Air Force – RLAF) i były podporządkowane ministerstwu obrony w Wientianie.
Wraz z upadkiem rządu koalicyjnego Laos stał się obiektem zainteresowania Stanów Zjednoczonych, które wyposażyły RLN w dwadzieścia rzecznych kutrów patrolowych i szesnaście jednostek desantowych, trwała też powolna rozbudowa RLAF z główną bazą w Savannakhét. Pomiędzy 1962 i 1971 rokiem USA dostarczyły władzom Laosu około 500 milionów USD pomocy wojskowej, nie licząc kosztów wyposażenia i wyszkolenia oddziałów paramilitarnych i nieregularnych (partyzantki antykomunistycznej). Do tych ostatnich należały utworzone w 1961 roku kompanie Samoobrony d’Choc (ADC) górskiego plemienia Hmong, zajmujące się m.in. osłanianiem prymitywnych lotnisk na północy Laosu.
W lipcu 1959 roku do Laosu skierowany został zespół szkoleniowców Sił Specjalnych Armii Stanów Zjednoczonych (ang. "US Army Special Forces Mobile Training Team"). Grupa instruktorów (nazwa kodowa "HOTFOOT"), wraz z doradcami francuskimi, działała w pięciu regionalnych ośrodkach szkoleniowych.
Wojna i upadek.
Doradcy.
Niemal w chwili przybycia do Laosu zespołu "HOTFOOT" siły Pathet Lao, wspierane przez Ludową Armię Wietnamską (LAW), zaatakowały garnizony w prowincji Sam Neua. Siły rządowe wysłały na miejsce znaczne posiłki, które miały przewagę nad komunistami, ale poniosły dotkliwą porażkę. Okazało się, że szkolenie Laotańczyków było źle prowadzone, a instruktorzy niewystarczająco przygotowani.
W grudniu 1959 roku drugi kontyngent instruktorów USSF ("HOTFOOT 2") zastąpił pierwszą grupę. Bataliony FAL zaczęły przepływać przez obozy treningowe i wykazywać nieznaczną poprawę w wyszkoleniu i dyscyplinie. I właśnie w chwili, gdy kampania antykomunistyczna zaczęła przynosić pierwsze sukcesy, najlepszy oddział FAL – "2. Bataillon Parachutiste" – prowadzony przez zastępcę dowódcy, kpt. Konga Le’a, dokonał w sierpniu 1960 roku udanego zamachu stanu ("coup d’état") w Wientianie. Kong Le ogłosił się „neutralistą” i wezwał wszelkie siły obce – a zwłaszcza amerykańskich doradców – do opuszczenia kraju. Pathet Lao, widząc tu szansę dla siebie, udzieliła zamachowcom poparcia, ale większość oficerów FAL, skupionych wokół gen. bryg. Phoumiego Nosavana, zaczęła w bazie w Savannakhét przygotowywać kontruderzenie. Pod koniec listopada siły Phoumiego (piechota, artyleria, pojazdy desantowe i pancerne) zaczęły marsz na Wientian, podczas gdy na tyłach buntowników lądował "1 Bataillon Parachutiste" i zajął miejscowość Chinaimo. Po ciężkich walkach o miasto gen. Phoumi zwyciężył w połowie grudnia, ale spadochroniarze Konga (wspierani przez Pathet Lao i baterię wietnamskich haubic 105mm) wycofali się w zupełnym porządku i nagłym manewrem zajęli strategicznie ważny Płaskowyż Urn.
Wobec ciągłych niepowodzeń bataliony FAL zostały połączone – po trzy – w związki wielkości pułków zwane Grupami Mobilnymi (GM) z sześcioosobowymi zespołami instruktorów "HOTFOOT" przy każdej. Znacznie lepiej niż FAL radzili sobie ludzie z plemienia Hmong pod dowództwem ppłk. Vanga Pao. Ich stuosobowe kompanie ADC, zaopatrywane z powietrza przez "Air America", z powodzeniem zwalczały siły Pathet Lao na północy kraju, rozpoczynając tzw. "tajną wojnę". Zaalarmowany doniesieniami CIA o gwałtownym rozszerzeniu się strefy działań zbrojnych w Laosie prezydent Kennedy, który jeszcze w kwietniu 1961 roku zdecydował się na zmianę „cywilnej” PEO w Military Assistance Advisory Group (MAAG), teraz przez kilka godzin namawiał generałów, by stacjonujące w Tajlandii bombowce B-26 zbombardowały koncentrację sił Konga na Płaskowyżu Urn. Sprzeciw Kongresu zapobiegł eskalacji konfliktu i w pierwszym tygodniu maja zawarte zostało w Laosie zawieszenie broni. Tymczasem formacja "HOTFOOT" została przemianowana na Polowy Zespół Szkoleniowy Białej Gwiazdy (ang. "White Star Field Training Team"), a szkoleniowcy i doradcy otrzymali prawo noszenia amerykańskich mundurów, nawet w czasie akcji zbrojnych.
Wojna i polityka.
Gdy druga próba zawiązania Rządu Jedności Narodowej przez księcia Souvanna Phoumę zakończyła się w 1962 roku niepowodzeniem, a znaczne siły Wietcongu uderzyły na górali z plemienia Hmong, sytuacja stała się na tyle groźna, że lansujące teorię domina Stany Zjednoczone postanowiły czynnie włączyć się w działania przeciw siłom komunistycznym. Rozpoczęła się tzw. „tajna wojna”, w czasie której siły amerykańskie brały udział w walce, ale oficjalnie zachowywały neutralność. Tak miało być aż do końca konfliktu w Laosie. Pierwszą widoczną zmianą było dostarczenie RLAF w sierpniu 1963 roku czterech, a wiosną roku następnego dalszych dwudziestu czterech samolotów T-28 Trojan. Prezydent Lyndon Johnson był zdeterminowany wyprzeć komunistów z Laosu. Odpowiedzią była ofensywa "Forces Armeé Royales" (FAR, nowa nazwa nadana FAL we wrześniu 1961) latem 1964 roku mająca oczyścić drogę nr 13 łączącą Wientian z Luang Prabang. Ofensywa ta zakończyła się całkowitym powodzeniem, ale z początkiem 1965 roku generałów z pól bitew odciągnęła sytuacja polityczna. Generał Kouprasith Abhay, komendant V Okręgu Wojskowego, zgromadził swych zwolenników i obalił urzędujący gabinet powodując ucieczkę członków i zwolenników rządu do Tajlandii. Wśród tych, którzy musieli szukać azylu za granicą był gen. Phoumi Nosavan – najbardziej znacząca postać w polityce i armii od początku lat sześćdziesiątych. Polityczne ambicje i rywalizacja osobista w szeregach generalicji tłumaczą słabość laotańskiej armii. W rezultacie jedynymi oddziałami, mogącymi równoważyć siły komunistów, były paramilitarne oddziały tworzone i szkolone na zlecenie i za pieniądze ambasady Stanów Zjednoczonych.
Antykomunistyczna partyzantka.
Podobnie jak w przypadku FAR rekrutacja oddziałów paramilitarnych związana była z poszczególnymi okręgami wojskowymi. Każdy okręg miał odmienne cechy charakterystyczne:
1 Okręg Wojskowy (w skrócie MR 1) dzielił się na dwie (później trzy) strefy: Strefę Północno-Zachodnią w oparciu o wioskę Nam Yu i Północno-Wschodnią z siedzibą w Luang Prabang – najbardziej zróżnicowaną etnicznie z oddziałami partyzanckimi formowanymi przez plemiona Mien (Yao), Lao Theung, Lu i kilka innych. W związku z taką różnorodnością etniczną i górską charakterystyką terenu program rozbudowy sił paramilitarnych strefy ograniczony został do organizowania niewielkich zespołów zwiadowczych. Jeden z tych zespołów o nazwie FOX powstał w plemieniu Mien w 1966 roku i prowadził działania wywiadowcze dalekiego zasięgu, nawet na obszarze południowych Chin.
W MR 2 program paramilitarny zasadzał się na ADC plemienia Hmong istniejących od 1961 roku. We wczesnych latach sześćdziesiątych XX wieku kilka kompanii Hmongów zostało wysłanych na przeszkolenie bojowe do Tajlandii. W 1963 roku kompanie te zostały połączone w Specjalnym Batalionie Partyzanckim Nr 1 (w skrócie SGU 1), którego centrum mieściło się w wiosce Long Cheng na południowy zachód od Płaskowyżu Urn. W 1965 roku cztery bataliony SGU utworzyły MR 2, a w roku następnym ich centrum szkoleniowe powstało w Muong Cha, na południe od Płaskowyżu Urn. Wreszcie w 1967 roku Vang Pao, który został w grudniu 1963 roku mianowany generałem brygadierem uformował z trzech takich batalionów tzw. "Groupement Mobile 21" (w skrócie GM 21). Władze, które korzystały z zaopatrzenia dostarczanego drogą powietrzną przez "Air America" i "Bird &amp; Son" (od 1965 "Continental Air Services, Inc.") wykorzystywały bataliony SGU do działań ofensywnych w prowincjach Xieng Khouang i Sam Neua w porze deszczowej. W porze suchej partyzanci znikali w dżungli, jedynie prowadząc obserwację działań Pathet Lao i wojsk wietnamskich ponownie zajmujących tereny utracone w dobie monsunów.
MR 3 na wschodzie kraju był okręgiem najtrudniejszym, bowiem obejmował swym zasięgiem Szlak Ho Chi Minha, a więc był opanowany przez regularne wojska LAW. By móc skutecznie walczyć przeciw Wietnamczykom, działalność paramilitarna w tym okręgu została rozbita na trzy rodzaje zespołów: uderzeniowych, wywiadowczych i obserwacyjnych. Siedziba główna sił MR 3 znajdowała się w Naseng, południowym przedmieściu Savannakhet. Centra szkoleniowe znajdowały się na południe i północ od miasta. Koszary o nazwie "Whiskey-Three" mieściły się na wschód od Savannakhet. Wraz ze wzrostem aktywności Wietnamczyków na szlaku rosła również aktywność batalionów partyzanckich oraz lotnictwa laotańskiego, wspieranego od 1967 roku przez Amerykanów i pilotów-ochotników z Tajlandii.
MR 4, podobnie jak MR 3, był zaangażowany w walkę z regularnymi siłami wietnamskimi, bowiem przez jego wschodnie obszary przebiegał Szlak Ho Chi Minha. Z tego też powodu partyzantka była zorganizowana identycznie jak w MR 3.
By wspomóc działania partyzantów od 1964 roku "Royal Lao Air Force" rozpoczęło loty bojowe, przy czym pierwszymi pilotami uzbrojonych T-28 byli ochotnicy z Tajlandii. Od połowy 1965 roku bezpośredniego wsparcia udzielało też US Air Force i lotnictwo US Navy z lotniskowców. Ponadto w bazach RLAF pojawiła się niewielka liczba instruktorów US AF, którzy głównie uczyli partyzantów jak skutecznie współdziałać z lotnictwem. Niektórzy pilotowali niewielkie samoloty łącznikowe, przeprowadzając kontrole odległych baz w górach. Jeden z nich zginął zestrzelony przez Wietnamczyków.
Eskalacja działań Pathet Lao.
Do końca 1967 roku przeciw siłom FAR występowały prawie wyłącznie oddziały Pathet Lao, z niewielką pomocą ze strony LAW. Jednak w styczniu 1968 roku ruszyła wietnamska ofensywa Tết, a celem ataku LAW (obok Wietnamu Południowego) stał się Laos. Do pierwszej bitwy doszło w leżącej na północ od Luang Prabang dolinie Nambac, gdzie stacjonowały najlepsze regimenty partyzanckie: GM 11, GM 12, GM 15, GM 19 i GM 25. Stacjonująca w Điện Biên Phủ 31 Dywizja LAW przeszła przez góry, otoczyła bazę w dolinie Nambac i zaczęła bombardowanie partyzanckich pozycji. W połowie stycznia baza padła, a oddziały partyzanckie poniosły ogromne straty. Była to największa klęska partyzantki laotańskiej w jej dziejach. W rezultacie władze kazały rozwiązać wszystkie "Groupement Mobiles", powracając do batalionów jako największych jednostek bojowych. Ofensywa wojsk LAW trwała nadal. W marcu 776. Pułk Specjalny wdarł się głęboko na terytorium prowincji Sam Neua i zaatakował bazę na szczycie góry Phou Pha Thi, gdzie zniszczyli stację radarową obsługiwaną przez amerykański personel techniczny. Jedenastu Amerykanów zostało zabitych, pozostałych pięciu ewakuowały helikoptery. W ciągu miesiąca regularne oddziały LAW opanowały wszystkie stałe bazy partyzanckie w prowincji Sam Neua i wkroczyły do prowincji Xieng Khouang. W okresie letnich deszczów monsunowych działania ustały, a w listopadzie elementy byłej GM 21 próbowały odebrać Phou Pha Thi, ale bezskutecznie. Elementy 316. Dywizji LAW zdobyły kluczową bazę partyzancką w Nakhang i wkroczyły na Płaskowyż Urn. W tym momencie w Hanoi popełniono błąd, nakazując zdobycie bazy FAN w Muong Soui nad Mekongiem, a tym samym nadmiernie rozciągając linie zaopatrzenia tuż przed rozpoczęciem pory deszczowej. Nadeszło lato, a w sierpniu żołnierze wietnamscy tkwiący na płaskowyżu zaczęli przymierać głodem. Co więcej US Air Force otrzymały zezwolenie na rozpoczęcie nalotów na linie logistyczne Wietnamczyków na wschód od płaskowyżu i to wszystkimi możliwymi środkami.
Kontrofensywy.
Wykorzystując kłopoty LAW na Płaskowyżu Urn, partyzanci z plemienia Hmong podjęli kontrofensywę o kryptonimie Odzyskać honor (laot. "Kou Kiet"). Uderzenie było dla LAW całkowitym zaskoczeniem. W ręce Laotańczyków wpadły ogromne ilości broni i amunicji wartości milionów USD – największa taka zdobycz w czasie całej "II wojny indochińskiej". Partyzanci ścigali pobitych Wietnamczyków aż do granicy, ale dalej nie mogli się posuwać wobec braku lotniczego wsparcia ze strony Amerykanów. W tej sytuacji nastąpiło kontruderzenie dwóch dywizji wietnamskich, które z łatwością odzyskały teren i ponownie wdarły się do straconych prowincji, a w 1971 roku wkroczyły do Kambodży, co spowodowało kontrakcję Amerykanów i ich ponowne pojawienie się w Laosie. Jednakże operacja pod kryptonimem "Lam Sơn 719" sprowadzała się do uderzenia sił południowo-wietnamskich (ARVN) od wschodu na Szlak Ho Chi Minha (które wspierał 5. pułk zmechanizowany US Army) i ograniczonych akcji amerykańskiego lotnictwa. Po 46 dniach walk straty poniesione przez ARVN sięgały połowy stanów zaangażowanych jednostek. Operacja laotańska wykazała, że próba "wietnamizacji" wojny nie powiedzie się bez poprawy zaopatrzenia armii Wietnamu Południowego i bez zapewnienia jej silnego wsparcia lotniczego.
Ostatnie akcje.
W czasie pory suchej 1971/72 kombinowane siły Pathet Lao i LAW rozpoczęły działania, których celem było ostateczne opanowanie Płaskowyżu Urn. W walkach brały udział 316 Dywizja Piechoty oraz regimenty 866., 335. i 88., a także dziewięć batalionów sił specjalnych, nie licząc siedmiu batalionów Pathet Lao. W południowym Laosie 968. pułk LAW i siły Pathet Lao zajęły tereny Tha Teng i Lao Nam, wyrzucając FAR z Płaskowyżu Bolovens. 21 maja siły FAR rozpoczęły natarcie celem odebrania płaskowyżu. Bitwa trwała 170 dni (do 15 listopada 1972), a po jej zakończeniu komuniści ogłosili, że zabili 1200 i wzięli do niewoli 80 żołnierzy sił rządowych. Kiedy 30 marca dywizje LAW rozpoczęły w Południowym Wietnamie "Ofensywę Nguyễn Huệ" (W USA nazywaną "Ofensywą Wielkanocną"), co wymagało od Amerykanów masowego wsparcia z powietrza, obecność US AF nad Laosem spadła do stanu sprzed 1965 roku. W północnym Laosie komuniści również poczynili pewne postępy w ciągu 1972 roku, ale nie udało im się pokonać sił rządowych, w związku z czym w listopadzie Pathet Lao zgodziło się na przedyskutowanie z rządem królewskim zawieszenia broni.
Zawieszenie broni.
Ostatecznie zawieszenie broni nastąpiło w lutym 1973 roku, zaraz po zawarciu traktatu pokojowego pomiędzy Waszyngtonem i Hanoi. W kwietniu 1974 roku powstał kolejny rząd tymczasowy z księciem Souvanna Phoumą jako premierem. Tym razem jednak siły Pathet Lao kontrolowały większość kraju i po upadku Sajgonu, w kwietniu 1975 roku, ruszyły na stolicę. W grudniu tegoż roku w Wientianie książę Vongsavang wręczył przywódcom Pathet Lao list abdykacyjny króla Savanga Vatthany. Tego samego dnia powstała Ludowo-Demokratyczna Republika Laosu, na czele której stanął książę Souphannavong jako prezydent. Kaysone Phomvihane został premierem i sekretarzem generalnym Laotańskiej Partii Ludowo-Rewolucyjnej.
Konsekwencje.
Po objęciu władzy przez komunistów tysiące obywateli powiązanych z obalonym reżimem zostało aresztowanych i zesłanych do tzw. „obozów reedukacyjnych” w odległych od miast obszarach prowincji Sam Neua. Na rozkaz nowych władz członków rodziny królewskiej wraz z cywilnymi pracownikami dworu również zesłano do obozów koncentracyjnych, gdzie wszyscy – w ciągu kilku następnych lat – w niewyjaśnionych okolicznościach zmarli. Działacze Pathet Lao szczególnie zawzięcie mścili się na góralach z plemienia Hmong, urządzając w górach prawdziwą masakrę. W dwadzieścia dwa lata po zakończeniu wojny w Laosie, 15 maja 1997 roku, Stany Zjednoczone oficjalnie przyznały się do brania w niej udziału (czemu dotąd zaprzeczały), wznosząc na Cmentarzu Arlington w Waszyngtonie pomnik na cześć Amerykanów i Hmongów poległych w tym konflikcie. Po następnych kilku latach, pod naciskiem działaczy ruchu obrony praw człowieka, rząd USA zrewidował swą długoletnią politykę odmawiania praw uchodźczych Hmongom, którzy zbiegli pod koniec wojny z Laosu i znaleźli się w obozach dla uchodźców w Tajlandii. W rezultacie ponad piętnaście tysięcy Hmongów uzyskało prawa azylanckie w Ameryce, gdzie zostali skierowani na osiedlenie w stanach Kalifornia, Minnesota i Wisconsin.

</doc>
<doc id="1514759" url="https://pl.wikipedia.org/wiki?curid=1514759" title="Barack Hussein Obama">
Barack Hussein Obama



</doc>
<doc id="1514761" url="https://pl.wikipedia.org/wiki?curid=1514761" title="Akira Nishiguchi">
Akira Nishiguchi

 – japoński seryjny morderca i oszust. Od października do grudnia 1963 roku zamordował 5 osób.
Policja ścigająca Nishiguchiego początkowo nie skojarzyła serii oszustw z brutalnymi morderstwami, przez co Nishiguchi dłużej pozostawał na wolności. Gdy został aresztowany, osądzono go i skazano go na karę śmierci przez powieszenie. Początkowo Nishiguchiego przed karą śmierci bronił kościół katolicki (pochodził z katolickiej rodziny) w Japonii, składając wielokrotnie apelacje w tej sprawie. W sierpniu 1966 kościół wycofał swoją ostatnią apelację i zrezygnował z dalszej obrony Nishiguchiego. Akira Nishiguchi został powieszony 11 grudnia 1970.

</doc>
<doc id="1514762" url="https://pl.wikipedia.org/wiki?curid=1514762" title="Wybory prezydenckie w Polsce w 1926 roku (drugie)">
Wybory prezydenckie w Polsce w 1926 roku (drugie)

Wybory prezydenckie w Polsce w 1926 roku odbyły się w 1 czerwca. O stanowisko prezydenta ubiegało się przed Zgromadzeniem Narodowym trzech kandydatów. Wybory prezydenckie odbyły się dzień po poprzednich wyborach z powodu nieprzyjęcia stanowiska przez Józefa Piłsudskiego. Posiedzeniu przewodniczył marszałek Sejmu Maciej Rataj.
Wyniki.
W I turze oddano 545 głosów, z czego 482 ważne i 63 nieważne. Wymagana większość wynosiła 242 głosy. W II turze (gdy wymagana większość także wynosiła 242 głosy) oddano 545 głosów, z czego 476 głosów ważnych oraz 69 głosów nieważnych.
W wyniku głosowania w II turze na prezydenta RP wybrany został Ignacy Mościcki. Zaprzysiężenie prezydenta odbyło się 4 czerwca 1926.

</doc>
<doc id="1514763" url="https://pl.wikipedia.org/wiki?curid=1514763" title="WWF Light Heavyweight Championship">
WWF Light Heavyweight Championship

WWF Light Heavyweight Championship było tytułem mistrzowskim profesjonalnego wrestlingu promowanym przez federację World Wrestling Federation. Tytuł był broniony przez wrestlerów wagi lekkiej z maksymalną wagą 97 kg (przez dezaktywacją zwiększono limit do 100 kg).
Historia.
WWF Light Heavyweight Championship był na początku wprowadzony w Japonii w turnieju, który zakończył się pokonaniem Grana Hamady przez Perro Aguayo, stając się jego pierwszym właścicielem. Jeszcze tego samego roku migrowało do wschodnich terenów Stanów Zjednoczonych oraz do Meksyku, w którym pozostał aż do 1996, gdzie powrócił do Japonii jako część federacji New Japan Pro Wrestling. Od 4 sierpnia 1996, tytuł stał się częścią innego tytułu, który istniał pod nazwą "J-Crown", a składał się z aż ośmiu tytułów wagi lekkiej. 5 listopada 1997, J-Crown został zdezaktywowany wraz z Light Heavyweight Championship i powędrował do Stanów Zjednoczonych, gdzie WWF postanowiło przywrócić owo mistrzostwo dla swojego rosteru. Od 3 listopada do 7 grudnia odbywał się 8-osobowy turniej wyłaniający pierwszego mistrza w federacji, który wygrał Taka Michinoku.
Turniej w 1997.
Notki:
1 
2 
3 
Dezaktywacja tytułu.
W marcu 2001, World Wrestling Federation zakupiło World Championship Wrestling (WCW). Kilka miesięcy później nastąpiła inwazja wrestlerów WCW, która zakończyła się na Survivor Series 2001. Na tej samej gali, WWF Light Heavyweight Championship zostało porzucone na rzecz WCW Cruiserweight Championship, któremu później zmieniono nazwę na WWF Cruiserweight Championship. Pół roku później zmieniono na WWE Cruiserweight Championship ze względu na przemianowanie World Wrestling Federation na World Wrestling Entertainment. Tytuł był broniony do września 2007.

</doc>
<doc id="1514767" url="https://pl.wikipedia.org/wiki?curid=1514767" title="Lloyd Millard Bentsen, Jr.">
Lloyd Millard Bentsen, Jr.



</doc>
<doc id="1514769" url="https://pl.wikipedia.org/wiki?curid=1514769" title="Nowa Era">
Nowa Era

Nowa Era (łot. "Jaunais laiks", JL) – centroprawicowa partia polityczna działająca na Łotwie (2002–2011). W latach 2002–2004; 2004–2006 i 2009–2011 ugrupowanie współrządzące krajem. 
Historia.
Partia została założona 2 lutego 2002 na kilka miesięcy przed wyborami do Sejmu VIII kadencji, a na jej czele stanął były prezes Banku Łotwy Einars Repše. Popularność zaskarbiła sobie antykorupcyjną retoryką oraz liberalnymi receptami na rozwiązanie problemów gospodarczych, a także spraw szkolnictwa i służby zdrowia. W wyborach październikowych z 2002 na Nową Erę głosowało 23,86% wyborców, co przełożyło się na 26 mandatów w Sejmie. 
Ugrupowanie weszło w skład czteropartyjnej koalicji centroprawicowej rządzącej Łotwą w latach 2002–2004, a jego lider Einars Repše objął funkcję premiera. Po upadku gabinetu Repšego i stworzeniu rządu Indulisa Emsisa Nowa Era na kilka miesięcy znalazła się w opozycji, jednak jeszcze w tym samym roku weszła w skład rządu Aigarsa Kalvītisa, w którym pozostała do kwietnia 2006, gdy zarzucając pozostałym partiom korupcję opuściła koalicję. 
W wyborach do Sejmu z 2006 Nowa Era zajęła trzecie miejsce i uzyskała 16,38% głosów oraz 18 mandatów. Przeszła do opozycji wobec prawicowych rządów Aigarsa Kalvītisa i Ivarsa Godmanisa (2006–2009), zachowując status największego ugrupowania opozycyjnego. 26 lutego 2009 prezydent Valdis Zatlers desygnował europosła JL Valdisa Dombrovskisa na premiera. Od tego czasu ugrupowanie pozostawało jednym z filarów czteropartyjnego rządu, który w marcu 2010 opuściła Partia Ludowa. 
W 2008 na czele Nowej Ery stanęła Solvita Āboltiņa, która kierowała nią do rozwiązania. W skład zarządu wchodzili m.in. Einars Repše, Valdis Dombrovskis, Linda Mūrniece i Dzintars Zaķis. Sekretarzem generalnym partii był Ēriks Škapars, przewodniczącym jej rady był Artis Kampars. W marcu 2010 Nowa Era weszła w skład centroprawicowego bloku wyborczego Jedność, który w wyborach 2010 uzyskał 33 mandaty w Sejmie, z tego 12 dla Nowej Ery. Po wyborach rozpoczęły się rozmowy nad powołaniem na bazie wyborczej koalicji jednolitego ugrupowania, co ostatecznie nastąpiło 6 sierpnia 2011. W skład zarządu partii politycznej „Jedność” weszli działacze Nowej Ery: Solvita Āboltiņa (przewodnicząca) oraz Valdis Dombrovskis, Dzintars Zaķis, Silva Bendrāte i Edgars Jaunups (członkowie zarządu). 
Reprezentacja w samorządach oraz na forum europejskim.
W wyborach w 2004 partia zdobyła 19,71% głosów i dwa mandaty europejskie, które przypadły Valdisowi Dombrovskisowi i Aldisowi Kušķisowi (w 2009 r. mandat po Dombrovskisie objęła Liene Liepiņa). W wyborach w 2009 mandat z listy Nowej Ery uzyskał Arturs Krišjānis Kariņš. Nowa Era związana była z Europejską Partią Ludową. Reprezentowana była w samorządach łotewskich: burmistrzem Rygi pozostawał w latach 2005–2007 Aivars Aksenoks.

</doc>
<doc id="1514771" url="https://pl.wikipedia.org/wiki?curid=1514771" title="Maurice Smith (kickbokser)">
Maurice Smith (kickbokser)

Maurice Smith (ur. 13 grudnia 1961 w Seattle) − amerykański kickbokser i zawodnik MMA wagi ciężkiej. Czterokrotny mistrz świata w kick-boxingu, a także mistrz UFC w wadze ciężkiej (1997).
Kariera sportowa.
Kick-boxing.
Na zawodowstwo przeszedł w 1983 roku w wieku 22 lat. W tym samym roku zdobył dwa tytuły mistrza świata (WKC w wadze półciężkiej, a wkrótce potem WKA w wadze ciężkiej). Przez kolejnych 10 lat był niepokonany, zdobywając reputację jednego z najlepszych kick-boxerów lat 80.
30 kwietnia 1993 roku w Tokio wystąpił w pierwszym w historii mistrzowskim turnieju K-1 Grand Prix. Odpadł w półfinale, znokautowany kopnięciem okrężnym w szyję przez Ernesto Hoosta. Wkrótce potem rozstał się z kick-boxingiem na rzecz kariery w mieszanych sztukach walki.
Mieszane sztuki walki.
Smith zadebiutował w MMA 8 listopada 1993 roku na trzeciej gali Pancrase, nokautując gwiazdę japońskiego wrestlingu Minoru Suzuki. Następne występy nie były dla niego udane. Przegrał między innymi z Kenem Shamrockiem i dwukrotnie z Basem Ruttenem. W 1996 roku przeszedł do innej japońskiej organizacji RINGS, a rok później powrócił do USA, aby zadebiutować w UFC.
Na gali UFC 14 zmierzył się z Markiem Colemanem, ówczesnym mistrzem wagi ciężkiej tej organizacji. Smith wygrał pojedynek przez decyzję sędziów, po 21 minutach boju, odbierając tytuł Colemanowi. Trzy miesiące później obronił pas w walce przeciwko popularnemu streetfighterowi Tankowi Abbottowi, ale już w następnej go utracił, gdy przegrał po kolejnym 21-minutowym starciu z Randym Couture’em.
Następnie, od 2000 roku, walczył ze zmiennym powodzeniem dla różnych organizacji (UFC, RINGS, PRIDE FC).
Powrót do K-1.
W 1998 roku postanowił wrócić do K-1. W swojej pierwszej walce zremisował z Masaaki Satake. Następnie bezskutecznie próbował zakwalifikować się do finałów World GP. Przegrał kolejno z Hoostem, Bernardo, Aertsem i Hugiem. W 2001 roku wygrał cztery walki z rzędu (m.in. z Michaelem McDonaldem), ale w końcu uległ Peterowi Aertsowi w półfinale turnieju K-1 WGP w Las Vegas.
Ostatnią walkę na zasadach K-1 stoczył w 2003 roku przeciwko Rickowi Roufusowi, po czym, po 20 latach od debiutu, zakończył zawodową karierę.
Powrót do MMA.
W maju 2007 roku powrócił do czynnego uprawiania sportu, gdy wygrał przez TKO z Marco Ruasem na jednej z gal International Fight League. W 2008 roku wystąpił w Japonii, gdy na gali Sengoku III przegrał przez poddanie z Hidehiko Yoshidą. Po 4 latach nieaktywności, w wieku 50 lat, raz jeszcze stanął do walki. W marcu 2012 roku na gali RFA 2 w Nebrasce w pojedynku w wadze półciężkiej znokautował kopnięciem okrężnym Jorge Cordobę.

</doc>
<doc id="1514772" url="https://pl.wikipedia.org/wiki?curid=1514772" title="I liga brazylijska w piłce nożnej (1978)">
I liga brazylijska w piłce nożnej (1978)

Brazylia 1978
Mistrzem Brazylii został klub Guarani FC, natomiast wicemistrzem Brazylii - klub SE Palmeiras.
Do Copa Libertadores w roku 1979 zakwalifikowały się następujące kluby:
W 1978 roku w rozgrywkach I ligi brazylijskiej wzięły udział 74 kluby. Nie było żadnych spadków, a w następnym sezonie I liga liczyła 94 kluby.
Campeonato Brasileiro Série A 1978.
Uczestnicy.
W mistrzostwach Brazylii w 1978 roku wzięły udział 74 kluby - najlepsze w mistrzostwach stanowych 1977 roku.
Stan Alagoas reprezentowały 2 kluby: CRB Maceió, CSA Maceió.
Stan Amazonas reprezentowały 2 kluby: Fast Manaus, Nacional Manaus.
Stan Bahia reprezentowały 3 kluby: EC Bahia, Itabuna, Vitória Salvador.
Stan Ceará reprezentowały 2 kluby: Ceará Fortaleza, Fortaleza.
Dystrykt Federalny reprezentował 1 klub: Brasília.
Stan Espírito Santo reprezentowały 2 kluby: Rio Branco Cariacica, Desportiva Cariacica
Stan Goiás reprezentowały 3 kluby: Anapolina Anápolis, Goiás EC, Vila Nova Goiânia.
Stan Maranhão reprezentowały 2 kluby: Moto Club São Luís, Sampaio Corrêa São Luís.
Stan Mato Grosso reprezentowały 4 kluby: Mixto Cuiabá, Operário Campo Grande, Comercial Campo Grande, Dom Bosco Cuiabá.
Stan Minas Gerais reprezentowało 6 klubów: América Mineiro Belo Horizonte, Clube Atlético Mineiro, Cruzeiro EC, Uberaba, Uberlândia, Villa Nova AC.
Stan Pará reprezentowały 2 kluby: Paysandu SC, Remo Belém.
Stan Parana reprezentowało 5 klubów: Athletico Paranaense, Grêmio Maringá, Colorado Kurytyba, Coritiba FBC, Londrina.
Stan Paraíba reprezentowały 2 kluby: Botafogo João Pessoa, Campinense Campina Grande.
Stan Pernambuco reprezentowały 3 kluby: Náutico Recife, Santa Cruz Recife, Sport Recife.
Stan Piauí reprezentowały 2 kluby: Flamengo Teresina, River Teresina.
Stan Rio de Janeiro reprezentowało 9 klubów: Americano Campos, América Rio de Janeiro, Bangu AC, Botafogo FR, CR Flamengo, Fluminense FC, Goytacaz FC, CR Vasco da Gama, Volta Redonda.
Stan Rio Grande do Sul reprezentowało 5 klubów: Brasil Pelotas, Caxias, Grêmio Porto Alegre, SC Internacional, EC Juventude.
Stan Rio Grande do Norte reprezentowały 2 kluby: ABC Natal, América Natal.
Stan Santa Catarina reprezentowały 3 kluby: Chapecoense Chapecó, Figueirense Florianópolis, Joinville.
Stan São Paulo reprezentowało 12 klubów: América São José do Rio Preto, Botafogo Ribeirão Preto, Comercial Ribeirão Preto, Corinthians Paulista, Guarani FC, Noroeste Bauru, SE Palmeiras, Ponte Preta Campinas, Portuguesa São Paulo, Santos FC, São Paulo, XV de Piracicaba.
Stan Sergipe reprezentowały 2 kluby: Confiança Aracaju, Sergipe Aracaju.
Format rozgrywek.
W pierwszym etapie 74 uczestników mistrzostw podzielono na 6 grup - dwie po 13 klubów i cztery po 12 klubów. Z każdej grupy do dalszych gier awansowało 6 najlepszych drużyn. Łącznie do drugiego etapu awansowało 36 klubów.
W drugim etapie 36 klubów podzielono na 4 grupy po 9 klubów. Z każdej grupy do trzeciego etapu awansowało 6 klubów. Ponadto z pozostałych klubów utworzono tabelę pomocniczą, sumującą dorobek klubów z pierwszego i drugiego etapu - najlepszy klub w tej tabeli także awansował do trzeciego etapu.
Równolegle z drugim etapiem rozegrano baraże z udziałem tych drużyn, które odpadły w pierwszym etapie. Kluby te podzielono na 6 grup liczących 6 lub 7 zespołów. Zwycięzcy tych grup awansowali do trzeciego etapu. Ponadto dla fazy barażowej utworzono z pozostałych klubów tabelę pomocniczą, sumującą dorobek uzyskany w pierwszym etapie i w barażach. Najlepszy w tej tabeli klub awansował do trzeciego etapu.
W trzecim etapie 32 kluby podzielono na 4 grupy po 8 klubów. Do ćwierćfinału awansowały po 2 najlepsze kluby z każdej grupy.
W ćwierćfinale, półfinale i finale grano mecz i rewanż systemem pucharowym aż do wyłonienia mistrza Brazylii.
Pierwszy etap.
Grupa A.
Tabela grupy A.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa B.
Tabela grupy B.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa C.
Tabela grupy C.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa D.
Tabela grupy D.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa E.
Tabela grupy E.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa F.
Tabela grupy F.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Drugi etap.
Grupa G.
Tabela grupy G.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa H.
Tabela grupy H.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa I.
Tabela grupy I.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa J.
Tabela grupy J.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Tabela pomocnicza.
Tabela klasyfikuje kluby, które zajęły w swoich grupach drugiego etapu miejsca 7-10. Zsumowany został dorobek tych klubów z pierwszego i drugiego etapu - do trzeciego etapu awansował klub, który zajął pierwsze miejsce w tabeli.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Baraże.
Grupa K.
Tabela grupy K.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa L.
Tabela grupy L.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa M.
Tabela grupy M.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa N.
Tabela grupy N.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa O.
Tabela grupy O.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa P.
Tabela grupy P.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Tabela pomocnicza.
Tabela obejmuje kluby, które w barażach zajęły miejsca 2-7. O kolejności klubów decydował zsumowany dorobek pierwszego etapu i barażów - najlepszy w tabeli klub awansował do dalszych gier mistrzostw Brazylii.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Trzeci etap.
Grupa Q.
Tabela grupy Q.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa R.
Tabela grupy R.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa S.
Tabela grupy S.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa T.
Tabela grupy T.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Finał.
Mistrzem Brazylii w 1978 roku został klub Guarani FC, a wicemistrzem Brazylii – SE Palmeiras.
Końcowa klasyfikacja sezonu 1978.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.

</doc>
<doc id="1514774" url="https://pl.wikipedia.org/wiki?curid=1514774" title="Maurice Smith">
Maurice Smith

Osoby o nazwisku Maurice Smith:

</doc>
<doc id="1514777" url="https://pl.wikipedia.org/wiki?curid=1514777" title="Nicholas Frederick Brady">
Nicholas Frederick Brady

Nicholas Frederick Brady (ur. 11 kwietnia 1930 w Nowym Jorku) – amerykański bankier i polityk związany z Partią Republikańską.
Życiorys.
W 1982 roku reprezentował stan New Jersey w Senacie Stanów Zjednoczonych.
W latach 1988–1993 pełnił funkcję sekretarza skarbu Stanów Zjednoczonych w gabinetach prezydentów Ronalda Reagana i George’a H.W. Busha.

</doc>
<doc id="1514778" url="https://pl.wikipedia.org/wiki?curid=1514778" title="Nicholas F. Brady">
Nicholas F. Brady



</doc>
<doc id="1514779" url="https://pl.wikipedia.org/wiki?curid=1514779" title="James A. Baker, III">
James A. Baker, III



</doc>
<doc id="1514785" url="https://pl.wikipedia.org/wiki?curid=1514785" title="Brea (Kalifornia)">
Brea (Kalifornia)

Brea – miasto w Stanach Zjednoczonych, w stanie Kalifornia, w obszarze metropolitalnym Los Angeles-Riverside-Orange County, w hrabstwie Orange. W roku 2019 liczyło 43 255 mieszkańców. Zajmuje powierzchnię 31 km², z czego obszar wodny zajmuje 0,26%. Graniczy z nieposiadającymi osobowości prawnej terytoriami Hrabstwa Orange i Hrabstwa Los Angeles (na północy i wschodzie) oraz miastami La Habra (na zachodzie), Fullerton (na południowym zachodzie), Placentia (na południu), Yorba Linda (na południowym wschodzie).
Nazwą Brea pochodzi od hiszpańskiego słowa oznaczającego pak węglowy.

</doc>
<doc id="1514786" url="https://pl.wikipedia.org/wiki?curid=1514786" title="Park Narodowy Sonfjället">
Park Narodowy Sonfjället

Park Narodowy Sonfjället (szw. "Sonfjället nationalpark", znany także pod nazwą "Sånfjället nationalpark") – park narodowy położony w Szwecji, na terenie gminy Härjedalen, w regionie administracyjnym Jämtland. Został utworzony w 1909 jako jeden z pierwszych parków narodowych w Europie. 
Park chroni szczyt Sonfjället, mierzący 1278 m n.p.m. (od którego wywodzi się nazwa parku), oraz otaczające go lasy. Na terenie parku licznie występują niedźwiedzie brunatne ("Ursus arctos", łosie ("Alces alces"), wilki ("Canis lupus") i rysie ("Lynx lynx"). Żyje tam także jedyna w Szwecji populacja wołów piżmowych ("Ovibos moschatus").
Tereny otaczające szczyt pokryte są głazowiskami i poprzecinane licznymi strumieniami. W północnej części parku leży niewielka polana z punktem informacyjnym i parkingiem dla turystów.

</doc>
<doc id="1514787" url="https://pl.wikipedia.org/wiki?curid=1514787" title="Juventud Guerrera">
Juventud Guerrera

Juventud Guerrera, właśc. Eduardo Aníbal González Hernández (ur. 23 listopada 1974 w mieście Meksyk) – meksykański wrestler, najbardziej znany ze swojej pracy w wielu federacjach zapaśniczych na całym świecie, wliczając w to najważniejsze amerykańskie promocje (WWE, WCW, ECW &amp; TNA) a także główne federacje z Meksyku (AAA &amp; CMLL).
Kariera.
Wczesna kariera.
Na początku swojej kariery Juventud walczył w Asistencia Asesoria y Administracion. Toczył on bardzo długi feud z Reyem Mysterio Jr., podczas którego wymieniali się AAA Welterweight Championship w tę i z powrotem. Ta para stoczyła także kilka pojedynków tag-teamowych, w których Guerrera miał za partnera swojego ojca Fuerza Guerrerę, natomiast Rey Jr. swojego wujka i trenera Reya Misterio Sr.
Juventud walczył w wielu meksykańskich federacjach niezależnych jako zamaskowany zapaśnik, a swoje pierwsze występy w Stanach Zjednoczonych zaliczył w ECW u boku takich luchadorów jak Rey Misterio Jr., Psicosis, Konnan i La Parka. Wszyscy walczyli w tym czasie, także dla federacji Promo Azteca należącej do Konnana. Gdy Konnan opuścił ECW by przenieść się do WCW, Juvi i reszta podążyli za nim.
World Championship Wrestling.
Juventud debiutował w WCW 26 sierpnia 1996 roku pokonując Billy’ego Kidmana. Przez cały rok 1996 i 1997 Juvi występował w takiej samej masce jaką miał w Meksyku oraz ECW. Jego najbardziej pamiętnymi walkami z tych lat, były starcia z Reyem Mysterio i Psicosisem. Guerrera pokonał Ultimo Dragona i zdobył WCW World Cruiserweight Title 8 stycznia 1998 roku, jednak potem stracił go na rzecz Reya Mysterio. Następnie wyzwał Chrisa Jericho na pojedynek o Cruiserweight title ze stypulacją Mask vs Title. Juvi przegrał ten pojedynek, przez co był zmuszony do porzucenia maski. Po zdemaskowaniu Guerrery, Jericho często drwił z jego paskudnego wyglądu nazywając go 'Quasi-tud', co było nawiązaniem do „Quasimodo”. Później tego roku, Juvi pokonał Jericho na Road Wild '98 i zdobył swój drugi Cruiserweight Championship. Obronił pas na Fall Brawl '98, gdzie jego rywalem był Silver King, zanim stracił go na rzecz Billy’ego Kidmana następnego wieczoru na gali Nitro.
Podczas Spring Stampede '99, Juvi stoczył pojedynek z Blitzkriegiem, który później przez wielu został uznany najlepszą walką tego roku. Później Juvi pełnił rolę komentatora na WCW Thunder po tym, jak doznał kontuzji. Juvi często imitował The Rocka nazywając siebie 'The Juice' i używając jego catch phrases, co strasznie irytowało publiczność. Dołączył do Reya Mysterio, Konnana, Kidmana i reszty grupy Filthy Animals. Jako członek tej stajni Juvi wraz z Reyem Mysterio zostali WCW World Tag Team Champions. Juvi został zwolniony z WCW pod koniec 2000 roku po „incydencie” w Australii, gdzie Juvi przyniósł wstyd WCW. Mówiło się, że Juventud był pod wpływem narkotyków i biegał nago wokół hotelu strasząc mieszkających w nim ludzi.
Scena niezależna.
Guerrera zaczął występować dla wielu niezależnych federacji takich jak: Xtreme Pro Wrestling, CMLL, WWA, AAA, oraz FWA. Juventud często walczył w zespole z Reyem Mysterio, do czasu gdy Rey podpisał kontrakt z WWE. Niebawem Guerrera rozpoczął pracę w TNA.
Total Nonstop Action.
W TNA Juvi dołączył do innych wrestlerów wywodzących się z AAA takich jak: Mr. Águila, Héctor Garza, Abismo Negro, Heavy metal, wraz z którymi utworzył grupę znaną jako 'Team AAA', lub później 'Team Mexico'. Grupa brała udział w TNA World X Cup. Guerrera wziął także udział w TNA 2003 Super X Cup, gdzie dotarł aż do finału, przegrywając w nim z Chrisem Sabinem.
Gdy relacje TNA i AAA zakończyły się, Team Mexico przestało istnieć a Juvi opuścił TNA by kontynuować karierę w federacjach Lucha Libre.
World Wrestling Entertainment.
Juventud Guerrera podpisał kontrakt z WWE wiosną 2005 roku. W telewizji zadebiutował 18 czerwca jako Juventud ('Guerrera' zostało porzucone, prawdopodobnie by uniknąć mylenia z Chavo Guerrero i Eddie Guerrero) pokonując Funakiego na gali Velocity (siostrzane show SmackDown!). 23 czerwca on, Super Crazy i Psicosis (razem nazywani The Mexicools) przerwali walkę pomiędzy Chavo Guerrero i Paulem Londonem, wjeżdżając pod ring kosiarką do trawy i atakując obu wrestlerów.
Przez następne tygodnie The Mexicools przerywali wiele pojedynków atakując losowych wrestlerów i serwując widzom swoje proma. Juventud szybko został liderem grupy i wrócił do swojego dawnego gimmicku 'The Juice'.
24 lipca 2005 podczas PPV Great American Bash, The Mexicools pokonali Blue World Order, (grupę której liderem był Stevie Richards) w six-man tag team match.
Po kolejnych tygodniach przerwanych walk i niespodziewanych ataków, Juventud i jego grupa zostali odesłani na show Velocity. Grupa feudowała z WWE Cruiserweight Championem Nunzio i jego partnerem Vito. Członkowie The Mexicools zaliczyli wtedy wiele zwycięstw nad ówczesnym Cruiserweight Championem.
4 października 2005 podczas tapingu SmackDown dla show Velocity, Juventud (wraz z Super Crazym i Psicosisem) podejmowali Briana Kendricka, Paula Londona, Scotty’ego 2 Hotty i Funakiego w Over-the-top Battle royal ze stypulacją mówiącą, że zwycięzca otrzyma walkę o Cruiserweight Championship na No Mercy. Po wyeliminowaniu Paula Londona, Juventud wygrał walkę i zdobył titleshot. 9 października, podczas No Mercy, Juventud pokonał Nunzio po Juvi Driver i zdobył WWE Cruiserweight Championship.
Juventud stracił tytuł na rzecz Nunzio podczas gali we Włoszech. Jednak 25 listopada odzyskał pas podczas gali SmackDown! odbywającej się w Anglii. Guerrera stracił tytuł 18 grudnia podczas Armageddon, gdzie został pokonany przez Kid Kasha.
6 stycznia 2006 WWE ogłosiło, że Juventud został zwolniony z federacji. Jego ostatnią walką był rewanż z Kid Kashem, który jednak Juvi przegrał. Podczas tej walki Juventud używał wielu high flying moves (mimo iż WWE instruowało swoich cruiserweightów, by używali mniej akcji wysokiego ryzyka), a także 450 splash (którego WWE stanowczo zabroniła, po wcześniejszej walce Juviego, podczas której Meksykanin zepsuł cios, co spowodowało złamanie kilku kości twarzy Paula Londona).
Asistencia Asesoría y Administración.
Juventud Guerrera wrócił do Meksyku by walczyć w AAA. Pierwszy raz wystąpił 30 kwietnia. Utworzył wtedy nową stajnię, którą nazwał „Mexican Power”, do której oprócz niego należą Joe Lider, Crazy Boy (który jest kuzynem Super Crazy'ego). W stajni byli także Psicosis II, który zastąpił prawdziwego Psicosisa, i Extreme Tiger, krewny Reya Mysterio.
Podczas show TNA vs. AAA w Meksyku, Juventud był jednym z meksykańskich wrestlerów, którzy pomogli L.A.X. i zaatakowali AJ Stylesa. Materiał ten został później zamieszczony w edycji TNA iMPACT! (5 października 2006)

</doc>
<doc id="1514790" url="https://pl.wikipedia.org/wiki?curid=1514790" title="Sándor Rózsa">
Sándor Rózsa

Sándor Rózsa (ur. 10 lipca 1813 w Röszke, zm. 22 listopada 1878 w Szamosújvárze) – rozbójnik węgierski, uczestnik powstania węgierskiego w 1848-1849.
Już w młodym wieku zajmował się rozbojem za przykładem swego ojca i dziadka, był wspaniałomyślnym dla ubogich, których wspierał kosztem ludzi bogatych i cieszył się życzliwością ludu. Podczas rewolucji Lajos Kossuth wysłał go z oddziałem ochotników przeciwko Serbom i następnie, jako szpiega, do Komárna. Aresztowany 1856, po trzyletnim procesie został skazany na śmierć, ale złagodzono mu tę karę na dożywocie i osadzono w twierdzy Kufstein. Po upływie ośmiu lat uzyskał amnestię, ale znowu puścił się na rozboje; 1868 dokonał napadu na pociąg kolei żelaznej. W końcu udało się komisarzowi królewskiemu hr. Gedeonowi Rádayowi zwabić go do fortecy segedyńskiej, gdzie w 1872 skazany został ze swą bandą na dożywotnie więzienie, które odsiadywał w Szamosújvárze. Tam też zmarł.

</doc>
<doc id="1514791" url="https://pl.wikipedia.org/wiki?curid=1514791" title="Solvita Āboltiņa">
Solvita Āboltiņa

Solvita Āboltiņa z domu Martinova (ur. 19 lutego 1963 w Rydze) – łotewska prawniczka i polityk, minister sprawiedliwości (2004–2006), była przewodnicząca partii Nowa Era oraz Jedność. Przewodnicząca Sejmu X i XI kadencji (2010–2014).
Życiorys.
Ukończyła studia na wydziale prawa Uniwersytetu Łotwy w Rydze. Pracowała jako prawniczka, od 1993 była zatrudniona w Ministerstwie Spraw Zagranicznych Republiki Łotewskiej, pełniła m.in. funkcję dyrektora departamentu spraw konsularnych.
W 2002 znalazła się wśród założycieli partii Nowa Era, przewodniczyła grupie zajmującej się wypracowaniem programu zwalczania korupcji. Została w tym samym roku posłanką na Sejm VIII kadencji, gdzie pełniła funkcję przewodniczącej komisji prawnej oraz była członkinią komisji prawa europejskiego. 2 grudnia 2004 została powołana na urząd ministra sprawiedliwości w rządzie Aigarsa Kalvītisa. Sprawowała go do 7 kwietnia 2006, gdy jej partia opuściła koalicję rządzącą.
Wybrana ponownie do parlamentu w wyborach z 2006, zasiadła w tych samych komisjach co w poprzedniej kadencji. Wiosną 2008 została przewodniczącą Nowej Ery, w lecie 2011 objęła funkcję przewodniczącej współtworzonej przez swoją dotychczasową partię Jedności. W kadencji 2006–2010 pełniła obowiązki wiceprzewodniczącej Sejmu. W wyborach w 2010 uzyskała mandat poselski z ramienia Jedności (wówczas działającej jako koalicja). 2 listopada 2010 została wybrana na przewodniczącą Sejmu. Ponownie została posłanką w wyborach w 2011. 18 października tegoż roku uzyskała reelekcję na stanowisko przewodniczącej Sejmu w parlamencie XI kadencji. W 2014 przegrała wybory parlamentarne, jednak zasiadła w Sejmie XII kadencji dzięki rezygnacji Jānisa Junkursa z objęcia mandatu.
W czerwcu 2016 na funkcji przewodniczącego Jedności zastąpił ją Andris Piebalgs. W listopadzie 2017 została wykluczona z partii. Po odejściu z polityki stanęła na czele Departamentu Europejskiego Ministerstwa Spraw Zagranicznych. Uzyskała następnie nominację na ambasadora Łotwy we Włoszech, na Malcie i w Albanii.

</doc>
<doc id="1514795" url="https://pl.wikipedia.org/wiki?curid=1514795" title="Bitwa pod Daszowem">
Bitwa pod Daszowem

Bitwa pod Daszowem – pierwsze znaczne starcie lokalnego powstania podolskiego, będącego częścią powstania listopadowego.
Komendę nad powstańcami podolskimi objął gen. Benedykt Kołyszko, który wówczas miał już ponad 80 lat. Mimo zaawansowanego wieku i braku obycia z nowinkami wojskowymi, swoich podkomendnych prowadził odważnie. 14 maja pod Daszowem gen. Loggin Roth zadał mu jednak klęskę, skutkiem której powstańcy porzucili nadzieje na zebranie silnego korpusu i dalej już realizowali koncepcję walk partyzanckich.
Opis bitwy.
Siły Kołyszki były dosyć liczne, ale źle zorganizowane i dowodzone. Powstańcy przemieszczali się w mocno rozciągniętej i nieuporządkowanej kolumnie, której nie nadzorowała żadna policja marszowa. Około godziny szesnastej przednie straże wojsk polskich pod dowództwem Wacława Seweryna Rzewuskiego starły się w pobliżu Gródka ze szpicą nieprzyjacielską i zostały przez nią rozbite. Udany kontratak Pobiedzińskiego skutkował rozbiciem po kolei dwóch szwadronów jazdy rosyjskiej. Kiedy z długiego taboru polskiego wysypały się kolejne szwadrony kawalerii, odpowiednio: Aleksandra Sobańskiego, kapitana Podhorskiego i Skurata, rozochocony Pobiedziński znów uderzył na nieprzyjaciela i rozbił kolejne jego awangardy, ale w trakcie pogoni za uciekającymi zginął w lesie zakłuty lancami, co wprowadziło popłoch wśród Polaków i było przyczyną rozpoczęcia odwrotu. 
Tymczasem na równinie major Józef Orlikowski uszykował dwa kolejne szwadrony i wystąpił przeciw kolumnie rosyjskiej, rozbił ją i dopadł do jej artylerii, gdzie zorientowawszy się, że nie może liczyć na natychmiastowe wsparcie głównych sił, nakazał odwrót. Powodowała nim tylko chęć uniknięcia zbędnych strat przed głównym starciem, ale przyczyny tej decyzji zostały źle zrozumiane przez niedoświadczonych podkomendnych, tym bardziej, że dostrzeżono odwrót podkomendnych zabitego Pobiedzińskiego. Odwrót zamienił się w bezładną ucieczkę. 
W międzyczasie główne siły gen. Kołyszko szykował tak, by czołem kolumny uderzyć na tył nieprzyjaciela, a centrum miało wstąpić w bój z prawym skrzydłem wroga. Na ustawiających się wpadli jednak wyżej wspomniani uchodzący z pola. Popsuło to szyki Polaków, którzy zbili się w bezładną masę, uchodzącą w stronę Daszowa. W ten sposób linie polskie załamały się pod ciężarem własnych towarzyszy. 
Nieprzyjaciel postępował za Polakami. Nieliczne kontrataki nie mogły odwrócić obrazu sytuacji. Do niewyjaśnionych okoliczności śmierci Rzewuskiego nawiązał Juliusz Słowacki w "".

</doc>
<doc id="1514798" url="https://pl.wikipedia.org/wiki?curid=1514798" title="Gwanina">
Gwanina



</doc>
<doc id="1514804" url="https://pl.wikipedia.org/wiki?curid=1514804" title="Czesław Andrycz">
Czesław Andrycz

Czesław Andrycz (ur. 19 września 1878 w guberni lubelskiej, zm. 16 lipca 1943 w Warszawie) – polski architekt, urzędnik konsularny i dyplomata II Rzeczypospolitej.
Życiorys.
Urodził się jako Tomasz Czesław Andrycz (później używał drugiego imienia), syn Ludwika Jana (1855–1946) i Marii z Sikorskich (1851–1926). Ukończył gimnazjum w Odessie. Studiował na Wydziale Architektury Politechniki Ryskiej w latach 1900–1904, w trakcie studiów został przyjęty do korporacji akademickiej Arkonia. Kontynuował naukę na Wydziale Prawa Uniwersytetu Petersburskiego. W czasie I wojny światowej pracował w Komitecie Narodowym Polskim w Paryżu, gdzie był szefem Departamentu Administracyjno-Technicznego przy Sekretariacie Generalnym. 
Po odzyskaniu niepodległości, od 6 maja 1919 roku pełnił służbę konsularną jako konsul i kierownik konsulatu Rzeczypospolitej Polskiej w Paryżu. Od 13 maja do 30 lipca 1920 roku pełnił funkcję konsula generalnego w Olsztynie, był również delegatem rządu polskiego do Komisji Międzysojuszniczej podczas plebiscytu na Warmii i Mazurach. Następnie był delegatem rządu polskiego jako radca legacyjny w Kłajpedzie. Od grudnia 1921 do listopada 1924 roku pracował w MSZ jako naczelnik Wydziału Ogólnego Departamentu Politycznego, był też zastępcą dyrektora Protokołu Dyplomatycznego. Z początkiem grudnia 1924 roku powołano go jako "chargé d’affaires" w Poselstwie RP w Atenach. Powrócił do Polski 24 lutego 1926 roku i pracował w centrali Ministerstwa Spraw Zagranicznych. 
31 sierpnia 1931 roku przeszedł w stan spoczynku. Poświęcił się wówczas hodowli koni, od 1926 posiadał stajnię „Topór”, a jego konie uczestniczyły w gonitwach na warszawskim Torze Wyścigów. Podczas okupacji niemieckiej uczestniczył w życiu konspiracyjnym, od marca 1943 roku był współtwórcą Departamentu Spraw Zagranicznych przy Delegaturze Rządu na Kraj, sekretarzem przewodniczącego Romana Knolla. Aresztowany i uwięziony na Pawiaku został zamordowany podczas egzekucji odwetowej w ruinach getta. Pochowany na cmentarzu Powązkowskim (kwatera 113-2-14).

</doc>
<doc id="1514807" url="https://pl.wikipedia.org/wiki?curid=1514807" title="IC 1318">
IC 1318

IC 1318 (również Mgławica Motyl) – mgławica emisyjna znajdująca się w konstelacji Łabędzia. Odkrył ją Edward Barnard w sierpniu 1893 roku. Mgławica ta jest odległa o 2500-5000 lat świetlnych od Ziemi w ramieniu Oriona Drogi Mlecznej. Nazwa mgławicy Motyl nawiązuje do jej kształtu, gdyż jej dwa świecące płaty są oddzielone od siebie przez długi, ciemny pas pyłowy.
IC 1318 znajduje się w pobliżu gwiazdy Sadr oraz młodej, ciasno zgrupowanej gromady gwiazd NGC 6910. IC 1318 należy do większego kompleksu mgławic Łabędzia zawierającego takie mgławice, jak mgławica Gamma Cygni skatalogowana jako Sharpless 108, Mgławica Półksiężyc, czyli NGC 6888 czy Mgławica Tulipan skatalogowana jako Sharpless 101.

</doc>
<doc id="1514810" url="https://pl.wikipedia.org/wiki?curid=1514810" title="Mgławica Tulipan">
Mgławica Tulipan

Mgławica Tulipan (również Sharpless 101) – mgławica emisyjna znajdująca się w konstelacji Łabędzia. Mgławica ta jest położona około 8000 lat świetlnych od Ziemi w ramieniu Oriona Drogi Mlecznej. Nazwa mgławicy Tulipan opisuje jej kształt, przypominający rozkwitający kwiat widziany z boku. 
Mgławica Tulipan znajduje się na obszarze emisyjnym mgławic gwiazdozbioru Łabędzia. Obszar ten zawiera także najjaśniejsze i najsłynniejsze źródło promieniowania rentgenowskiego, Cygnus X-1.

</doc>
<doc id="1514814" url="https://pl.wikipedia.org/wiki?curid=1514814" title="Boulder (Kolorado)">
Boulder (Kolorado)



</doc>
<doc id="1514815" url="https://pl.wikipedia.org/wiki?curid=1514815" title="Wisconsin Dells">
Wisconsin Dells

Wisconsin Dells – miasto ("city") w stanie Wisconsin w Stanach Zjednoczonych, położone nad rzeką Wisconsin.
Znajduje się ono na granicy czterech hrabstw: Columbia, Sauk, Adams oraz Juneau.
Miasto zostało założone w 1857 roku i początkowo nosiło nazwę Kilbourn City.
Jest ono popularnym ośrodkiem turystycznym, zwanym często "światową stolicą parków wodnych". Parki wodne oraz atrakcje turystyczne, krajoznawcze i wypoczynkowe powodują, ze miasto z populacją około 2000 osób zamienia się w stolicę wakacyjną Środkowego Zachodu.
Rocznie Wisconsin Dells jest odwiedzane przez 3 miliony Amerykanów.

</doc>
<doc id="1514816" url="https://pl.wikipedia.org/wiki?curid=1514816" title="Pusyamitra Sunga">
Pusyamitra Sunga

Pusyamitra Sunga lub Puszjamitra Siunga (? - ok. 151 p.n.e.) – bramin, założyciel dynastii Sunga. Był dowódcą armii ostatniego władcy z dynastii Maurjów, którego obalił w wyniku przewrotu pałacowego w 183 p.n.e. W czasie swych rządów dążył do przywrócenia wierzeń i rytuałów wedyjskich.
Jego następcą został Agnimitra.

</doc>
<doc id="1514817" url="https://pl.wikipedia.org/wiki?curid=1514817" title="Niemiecka Republika Nadwołżańska">
Niemiecka Republika Nadwołżańska



</doc>
<doc id="1514822" url="https://pl.wikipedia.org/wiki?curid=1514822" title="Albert Marquet">
Albert Marquet

Albert Marquet (ur. 27 marca 1875 w Bordeaux, zm. 14 czerwca 1947 w Paryżu) − francuski malarz, rysownik i grafik.
Życiorys.
Studiował w Paryżu od 1890 w École des Arts Décoratifs, a od 1895 w École des Beaux-Arts. Malował pejzaże i sceny paryskie, przede wszystkim Sekwanę i jej mosty. Jego prace charakteryzują się jasną, pełną światła kolorystyką.

</doc>
<doc id="1514827" url="https://pl.wikipedia.org/wiki?curid=1514827" title="Marie Kettnerová">
Marie Kettnerová

Marie Kettnerová (ur. 4 kwietnia 1911 w Pradze, zm. 28 lutego 1998 w Londynie) – czeska tenisistka stołowa reprezentująca Czechosłowację, sześciokrotna mistrzyni świata.
Kariera sportowa.
Dwudziestotrzykrotnie zdobywała medale mistrzostw świata. Dwukrotnie zdobywała tytuły w grze pojedynczej (1934, 1935), trzykrotnie zespołowo oraz jeden raz w grze podwójnej (w parze z Marie Šmídovą).

</doc>
<doc id="1514828" url="https://pl.wikipedia.org/wiki?curid=1514828" title="Marie Kettnerova">
Marie Kettnerova



</doc>
<doc id="1514829" url="https://pl.wikipedia.org/wiki?curid=1514829" title="Judyta Przemyślidka">
Judyta Przemyślidka



</doc>
<doc id="1514830" url="https://pl.wikipedia.org/wiki?curid=1514830" title="Judyta Przemyślidka (zm. 1230)">
Judyta Przemyślidka (zm. 1230)

Judyta Przemyślidka (zm. 2 czerwca 1230) – córka króla Czech Przemysła Ottokara I i jego drugiej żony Konstancji węgierskiej.
W 1213 poślubiła księcia Karyntii Bernarda. Miała z nim czworo dzieci:
Bezpotomna śmierć Ulryka II Karynckiego umożliwiła królowi Przemysłowi Ottokarowi II zajęcie Karyntii. Matka Ulryka Judyta była ciotką władcy Czech.

</doc>
<doc id="1514832" url="https://pl.wikipedia.org/wiki?curid=1514832" title="Rudolf Kjellén">
Rudolf Kjellén

Johan Rudolf Kjellén (ur. 13 czerwca 1864 w Torsö, zm. 14 listopada 1922 w Uppsali) – szwedzki politolog i polityk, który pierwszy użył nazwy geopolityka. Uważał on, że państwo jest nieodłącznie związane z ziemią, na której bytuje, stale współzawodniczy z sąsiadującymi państwami, chcąc zdobyć prawo do przewodzenia innymi.
Głosił potrzebę autarkii i lebensraum. Wiele z jego poglądów zaadaptował Karl Haushofer.

</doc>
<doc id="1514833" url="https://pl.wikipedia.org/wiki?curid=1514833" title="Fortunat Łosiewski">
Fortunat Łosiewski

Fortunat Łosiewski (ur. 1688, miejsce urodzenia nie są znane, zm. 11 listopada 1751 w Piotrkowie) – polski duchowny, franciszkanin konwentualny.
Wiadomo, iż w 1706 wstąpił do zakonu św. Franciszka w Krakowie. Stopień bakałarza teologii otrzymał w Akademii Krakowskiej w 1731 lub 1732 r. Był kaznodzieją zwyczajnym w konwencie warszawskim (1726-1729), krakowskim (1731-1736) oraz poznańskim (1738). Równocześnie, w latach 1731-1736, z fundacji Konarskich pełnił urząd kaznodziei katedralnego na Wawelu.

</doc>
<doc id="1514834" url="https://pl.wikipedia.org/wiki?curid=1514834" title="Deodat de Severac">
Deodat de Severac



</doc>
<doc id="1514836" url="https://pl.wikipedia.org/wiki?curid=1514836" title="Vlasta Pokorná-Depetrisová">
Vlasta Pokorná-Depetrisová

Vlasta Pokorná-Depetrisová (ur. 20 grudnia 1920 w Pilźnie, zm. 23 października 2003 w Pilźnie) - tenisistka stołowa reprezentująca Czechosłowację, czterokrotna mistrzyni świata.
Czternastokrotnie zdobywała medale mistrzostw świata. Dwukrotnie zdobywała tytuły w grze podwójnej (1937, 1938) w parze z Verą Votrubcovą oraz jeden raz indywidualnie w 1939 w Kairze i rok wcześniej drużynowo w Londynie.

</doc>
<doc id="1514837" url="https://pl.wikipedia.org/wiki?curid=1514837" title="Beb Bakhuys">
Beb Bakhuys



</doc>
<doc id="1514838" url="https://pl.wikipedia.org/wiki?curid=1514838" title="Czjentse Norbu">
Czjentse Norbu



</doc>
<doc id="1514839" url="https://pl.wikipedia.org/wiki?curid=1514839" title="Vlasta Pokorna-Depetrisova">
Vlasta Pokorna-Depetrisova



</doc>
<doc id="1514840" url="https://pl.wikipedia.org/wiki?curid=1514840" title="Vlasta Depetrisová">
Vlasta Depetrisová



</doc>
<doc id="1514841" url="https://pl.wikipedia.org/wiki?curid=1514841" title="Vlasta Depetrisova">
Vlasta Depetrisova



</doc>
<doc id="1514842" url="https://pl.wikipedia.org/wiki?curid=1514842" title="Bluszcz nepalski">
Bluszcz nepalski



</doc>
<doc id="1514844" url="https://pl.wikipedia.org/wiki?curid=1514844" title="Kurier Krakowski">
Kurier Krakowski

Kurier Krakowski – dziennik wydawany w Krakowie w latach 1887-1889 przez Kazimierza Bartoszewicza. 
Pismo koncentrowało się na sprawach lokalnych, publikowało kronikę wydarzeń politycznych, omówienia wydarzeń kulturalnych, a także recenzje książek i przedstawień teatralnych. W 1887 roku wydano "Dodatek do Wystawy Krajowej".

</doc>
<doc id="1514846" url="https://pl.wikipedia.org/wiki?curid=1514846" title="Sam Francis">
Sam Francis

Samuel Lewis Francis (ur. 25 czerwca 1923 w San Mateo w Kalifornii, zm. 4 listopada 1994 w Santa Monica) − amerykański malarz. Jeden z głównych przedstawicieli action painting.
Życiorys.
Początkowo studiował botanikę i medycynę, a następnie historię sztuki. W latach 1943–1945 walczył na wojnie, został ranny i podczas rekonwalescencji zaczął malować.
W latach 1950–1961 mieszkał w Paryżu, gdzie tworzył prace w tonacji szarobiałej. Następnie jego twórczość zdominowała czerń. Wkrótce uległ wpływowi Henri Matisse’a. W 1957 wykonał polichromie dla Kunsthalle w Bazylei. Po 1957 podróżował często po Azji i do Meksyku.
Twórczość.
W malarstwie wypracował nową koncepcję przestrzeni – malarską, wewnętrzną i kosmiczną. W jego obrazach ważny jest kolor, plamy barwne występują na obrzeżach płótna lub tworzą kwadratowe pola. Niekiedy poddają się kompozycji, czasami jednak pozostają bezwładne, porozrzucane w przestrzeni.

</doc>
<doc id="1514847" url="https://pl.wikipedia.org/wiki?curid=1514847" title="Schronisko pod Naruzim">
Schronisko pod Naruzim



</doc>
<doc id="1514849" url="https://pl.wikipedia.org/wiki?curid=1514849" title="Michajło Potok">
Michajło Potok

Michajło Potok – mitologiczny bohater ruskich bylin.
Michajło poślubił pogańską księżniczkę Marię Białą Łabędzicę (Awdotię Lichodiejewną), posiadającą zdolność przybierania ptasiej postaci. Postawił żonie dwa warunki - zgodę na jej chrzest i wspólny pogrzeb bez względu na to, które z nich pierwsze umrze. Pierwsza umarła Maria, wobec czego Michajło dał się z nią pogrzebać, zabierając ze sobą do grobu zapas jedzenia na trzy lata i kleszcze. Pod ziemią stoczył walkę ze żmiją, pokonując ją swoimi kleszczami, a następnie zmusił ją do przyniesienia wody. Wskrzesił żonę i razem powrócili do świata żywych.
Niedługo potem kraj został najechany przez króla Iwana Okulewicza. Maria zdradziła małżonka i uciekła z Iwanem. Michajło trzykrotnie wyprawiał się po żonę i trzykrotnie ponosił klęskę oszukany przez nią - za pierwszym razem napoiła męża zaczarowanym winem i pogrzebała, za drugim razem zamieniła go w kamień, za trzecim razem przybiła go czterema gwoździami do miejskich murów. Michajła uratowała siostra Iwana Okulewicza, Anastazja. Oswobodzony Michajło ściął niewierną żonę i poślubił Anastazję.

</doc>
<doc id="1514853" url="https://pl.wikipedia.org/wiki?curid=1514853" title="Piotruś Pan (serial animowany)">
Piotruś Pan (serial animowany)

 – japoński serial animowany z 1989 roku wyprodukowany przez wytwórnię Nippon Animation. Ekranizacja powieści Jamesa Matthew Barriego "Przygody Piotrusia Pana". Serial należący do cyklu "World Masterpiece Theater". W Polsce emitowany na początku lat 90. przez TVP2 z polskim dubbingiem.
Postacie.
Protagoniści.
Trójka zagubionych chłopców:
Antagoniści.
Piraci:
Ciemność:
Wersja japońska.
Obsada (głosy).
Głosy zagubionych chłopców:
Głosy piratów:

</doc>
<doc id="1514855" url="https://pl.wikipedia.org/wiki?curid=1514855" title="Ruth Hughes Aarons">
Ruth Hughes Aarons

Ruth Hughes Aarons (ur. 11 czerwca 1918 w Stamford, zm. 6 czerwca 1980 w Los Angeles) – amerykańska tenisistka stołowa, trzykrotna mistrzyni świata. 
Pięciokrotnie zdobywała medale mistrzostw świata. Zwyciężała w grze pojedynczej w 1936 oraz w turnieju drużynowym w 1937 roku w Baden. W 1937 podczas mistrzostw świata w Baden nie odbył się jej pojedynek finałowy z Niemką Gertrude Pritzi. Wówczas tytułu nie przyznano, jednak od kwietnia 2001 decyzją ITTF obie zawodniczki figurują na liście triumfatorów mistrzostw świata w grze pojedynczej.

</doc>
<doc id="1514857" url="https://pl.wikipedia.org/wiki?curid=1514857" title="Ruth Aarons-Hughes">
Ruth Aarons-Hughes



</doc>
<doc id="1514865" url="https://pl.wikipedia.org/wiki?curid=1514865" title="Oktyn">
Oktyn

Oktyn, C8H14 – organiczny związek chemiczny, węglowodór nienasycony z szeregu homologicznego alkinów (zawiera jedno wiązanie potrójne). W warunkach normalnych jest bezbarwną cieczą. Ulega reakcjom typowym dla alkinów (np. spalanie i addycja z chlorowcami).
Oktyn ma 4 izomery funkcyjne (nazwy odpowiednio według IUPAC i ACS):

</doc>
<doc id="1514868" url="https://pl.wikipedia.org/wiki?curid=1514868" title="Hidehiko Yoshida">
Hidehiko Yoshida

 – japoński judoka i zawodnik MMA, mistrz olimpijski w judo z 1992 roku.
Kariera sportowa.
Judo.
Yoshida to jeden z najbardziej utytułowanych i popularnych japońskich zawodników judo. Był dwukrotnym mistrzem Japonii, mistrzem Azji, multimedalistą mistrzostw świata oraz mistrzem olimpijskim z Barcelony w kategorii do 78 kg. Stoczył ponad 1000 oficjalnych walk.
Mieszane sztuki walki.
Po zakończeniu kariery judoki w 2002 r. podpisał kontrakt z organizacją PRIDE FC na walki w formule MMA. Walczył przeciwko czołowym zawodnikom tej dyscypliny, efektywnie stosując umiejętności nabyte w judo. Jego ulubioną techniką kończącą było "juji-gatame" (dźwignia na staw łokciowy), którą zmusił do poddania m.in. Dona Frye'a, Marka Hunta czy Naoyę Ogawę (4-krotnego mistrza świata w judo).
Na gali PRIDE Shockwave wziął udział w walce na zasadach grapplingu przeciwko gwieździe brazylijskiego jiu-jitsu i zwycięzcy trzech turniejów UFC, Royce'owi Gracie. Pojedynek ten był promowany jako kontynuacja tradycyjnej rywalizacji judo vs brazylijskie jiu-jitsu, zapoczątkowanej walką pomiędzy Helio Gracie (współtwórcą BJJ i ojcem Royce'a) a Masahiko Kimurą (uznawanego za judokę wszech czasów) w 1955 roku.
Yoshida położył rywala na plecy, po czym przeszedł do duszenia przy użyciu rękawa swojej judogi. Brazylijczyk zaprzestał czynnej obrony i nie odpowiadał na komendy sędziego, który uznał, że Gracie stracił przytomność. Walka została przerwana i ogłoszono zwycięstwo Yoshidy, mimo że Gracie szybko powstał z maty. Brazylijczyk złożył oficjalny protest z żądaniem uznania walki za nieodbytą, ale rezultatu nie zmieniono.
Do rewanżu doszło rok później na gali Shockwave 2003, tym razem na zmodyfikowanych zasadach MMA (obóz Brazylijczyka zażądał walki bez sędziów). Gracie dominował, ale nie zdołał poddać Yoshidy i pojedynek zakończył się automatycznym remisem.
W latach 2008-2009 Yoshida walczył dla japońskiej organizacji World Victory Road. 25 kwietnia 2010 roku stoczył na specjalnej pożegnalnej gali w Tokio swoją ostatnią walkę przeciwko Kazuhiro Nakamurze. Przegrał przez jednogłośną decyzję sędziów, po czym ogłosił zakończenie sportowej kariery.

</doc>
<doc id="1514871" url="https://pl.wikipedia.org/wiki?curid=1514871" title="Jamski Staw">
Jamski Staw

Jamski Staw (słow. "Jamské pleso", niem. "Jamsko-See", węg. "Jamszkó-tó") – staw położony na wysokości 1447 m n.p.m., wśród wałów morenowych należących do Doliny Ważeckiej ("Važecká dolina"), w słowackich Tatrach Wysokich. Potężne wały morenowe stanowiące przedłużenie południowego ramienia Krywania noszą nazwę Jam i od nich pochodzi nazwa stawu. Według dawniejszych pomiarów (sprzed 1956 r.) miał on głębokość 5 m i powierzchnię 0,5 ha. Nowsze pomiary z lat 1961–1967 wykazują, że jezioro to ma 0,69 ha i głębokość około 4,2 m. Woda jest mało przezroczysta (2,5 m).
W latach 1935–1943 stało tu niewielkie prywatne schronisko „Krivánska chata”, wybudowane przez taternika Gustáva Nedobrego, jednak spłonęło w lutym 1943 r. Nedobrý doprowadził do stawu także drogę samochodową i zmienił jego nazwę na "Krivánske pleso", aby bardziej spopularyzować swoje schronisko. Gaj limbowy, znajdujący się w pobliżu stawu, zasadzony został na cześć słowackiego powstania narodowego przez pracowników TANAP-u.

</doc>
<doc id="1514879" url="https://pl.wikipedia.org/wiki?curid=1514879" title="Herb Dąbia">
Herb Dąbia

Herb Dąbia – jeden z symboli miasta Dąbie i gminy Dąbie w postaci herbu.
Wygląd i symbolika.
Herb przedstawia wizerunek gałązki dębowej z liściem i dwoma opuszczonymi żołędziami przedstawiony na tarczy koloru błękitnego.
Historia.
Po lokacji miasta w 1423 roku Dąbie posługiwało się znakiem herbowym przedstawijącym kielich mszalny pomiędzy dwiema różami, który okalały cztery krzyżujące się łuki. W otoku znajdował się łaciński napis: „SIGILLVUM CIVITATIS DAMBENSIS”. Ze względu na słabnące znaczenie miasta, herbu używano coraz rzadziej, i już w wieku XVII popadł on w zapomnienie.
Herb przywrócono za sprawą dekretu z 28 sierpnia 1919 roku, umożliwiającego miastom powrót do herbów, których dotychczas używały nieformalnie. Rada Miejska w Dąbiu na spotkaniu, które odbyło się 2 lipca 1926 roku ustaliła, iż miasto Dąbie będzie miało herb złożony z łodygi dębowej z liściem i dwoma żołędziami.

</doc>
<doc id="1514882" url="https://pl.wikipedia.org/wiki?curid=1514882" title="Orhan Çıkırıkçı">
Orhan Çıkırıkçı

Orhan Çıkırıkçı (ur. 15 kwietnia 1967 w Kirklareli) – piłkarz turecki grający na pozycji lewego pomocnika.
Kariera klubowa.
Karierę piłkarską Orhan rozpoczął w klubie Eskişehirspor. W jego barwach przez dwa lata występował w tureckiej pierwszej lidze. W 1989 roku przeszedł do innego pierwszoligowca, Trabzonsporu i już w swoim pierwszym sezonie spędzonym w tym klubie występował w podstawowym składzie. Swój pierwszy sukces osiągnął już w 1990 roku, gdy dotarł do finału Pucharu Turcji, a w 1992 roku zdobył go. W sezonie 1994/1995 został zarówno wicemistrzem Turcji, jak i sięgnął po swój drugi w karierze krajowy puchar. Wicemistrzostwo turckiej ligi wywalczył także rok później, a w 1997 roku wystąpił w finale tureckiego pucharu. W Trabzonsporze grał do 2001 roku, ale nie osiągnął z tym klubem więcej sukcesów. Dla Trabzonsporu rozegrał łącznie 315 ligowych spotkań, w których zdobył 62 bramki. W sezonie 2001/2002 występował w Akçaabat Sebatspor w drugiej lidze, a po jego zakończeniu udał się na piłkarską emeryturę.
Kariera reprezentacyjna.
W reprezentacji Turcji Orhan zadebiutował 22 sierpnia 1991 roku w zremisowanym 0:0 towarzyskim meczu z Bułgarią. W 1996 roku został powołany przez selekcjonera Fatiha Terima do kadry na Euro 96. Tam wystąpił jedynie w przegranym 0:3 spotkaniu z Danią. Ostatni mecz w kadrze narodowej rozegrał w sierpniu 1996 roku przeciwko Belgii (1:2). Łącznie wystąpił w niej 28 razy i zdobył 2 bramki.

</doc>
<doc id="1514883" url="https://pl.wikipedia.org/wiki?curid=1514883" title="Orhan Cikirikci">
Orhan Cikirikci



</doc>
<doc id="1514884" url="https://pl.wikipedia.org/wiki?curid=1514884" title="Cessna 162">
Cessna 162

Cessna 162 Skycatcher – lekki samolot sportowy i turystyczny amerykańskiej firmy Cessna. Skycatcher został oblatany 13 października 2006 roku. Samolot może zabrać na swój pokład 2 osoby.
Historia.
Cessna 162 Skycatcher została oblatana w październiku 2006 roku. Samolot wyposażono w system nawigacji Garmin G300. By zmniejszyć cenę, wnętrze samolotu jest dość skromne.
13 października 2006 prototyp samolotu Cessna 162 po raz pierwszy wystartował z lotniska McConnell Air Force Base. Samolot leciał z prędkością 210 km/h. W czerwcu 2007 rozpoczęła się produkcja seryjna.
Podczas testowania samolotu 18 września 2008 w Douglass w stanie Kansas prototyp Cessny 162 rozbił się.
Silnik.
Samolot wyposażono w silnik Continental O-200D o mocy 74,6 kW, który wystarcza na osiągnięcie maksymalnej prędkości 218 kilometrów na godzinę.
Konstrukcja.
Samolot ma aluminiową konstrukcję górnopłatu i wyposażony jest w pojedynczy silnik. Cessna 162 w 2007 została wyposażona w nowoczesne skórzano-materiałowe siedzenia.

</doc>
<doc id="1514887" url="https://pl.wikipedia.org/wiki?curid=1514887" title="Czesław Sejbuk">
Czesław Sejbuk

Czesław Sejbuk SJ (ur. 4 października 1906 w Mołożew-Wieś, zm. 20 kwietnia 1943 w Dachau) – Sługa Boży, męczennik za wiarę, polski prezbiter katolicki, pisarz.
Święcenia kapłańskie przyjął 24 czerwca 1936. Publikował jako kleryk w czasopiśmie " Nasze Wiadomości", a po ukończeniu studiów został współredaktorem "Oriens" i od 1937 roku redaktorem naczelnym "Misji Katolickich".
Po wybuchu II wojny światowej unikał działań mogących sprowadzić na niego zagrożenie i w tym celu prosił o przeniesienie. Po uzyskaniu zgody na wyjazd udał się do parafii Łysobyki na Lubelszczyźnie, ale wkrótce po dotarciu na miejsce, już w lutym 1940 roku został aresztowany i uwięziony na Zamku w Lublinie.
13 czerwca tegoż roku przewieziony został do niemieckiego obozu koncentracyjnego KL Sachsenhausen, a następnie od 9 stycznia 1941 przebywał w obozie Auschwitz-Birkenau. 22 lutego 1941 przewieziono go do obozu w Dachau i zarejestrowano pod numerem 23994. W 1942 roku umieszczono o. Czesława w stacji doświadczalnej, gdzie na polskich księżach przeprowadzano doświadczenia z posocznicą. 10 listopada 1942 dokonano infekcji flegmoną i do męczeńskiej śmierci o. Czesława oprawcy obserwowali jej działanie. Według naocznego świadka ks. Wacława Sitka (powojenny proboszcz Parafii Świętych Apostołów Piotra i Pawła w Łodzi) w dniu śmierci Sługa Boży Czesław odzyskał przytomność i żegnając wszystkich wybaczył swoim katom.
Jest jednym z 122 Sług Bożych, wobec których 17 września 2003 roku rozpoczął się proces beatyfikacyjny drugiej grupy męczenników z okresu II wojny światowej.

</doc>
<doc id="1514893" url="https://pl.wikipedia.org/wiki?curid=1514893" title="Liam Cosgrave">
Liam Cosgrave

Liam Cosgrave (irl. "Liam Mac Cosgair"; ur. 13 kwietnia 1920 w Templeogue, zm. 4 października 2017 w Dublinie) – irlandzki polityk i prawnik, długoletni deputowany, minister spraw zagranicznych w latach 1954–1957, od 1965 do 1977 lider Fine Gael, w latach 1973–1977 premier Irlandii (taoiseach).
Życiorys.
Syn Williama Thomasa Cosgrave’a, który w latach 1922–1932 stał na czele irlandzkiego rządu. Uczył się w Castleknock College, studiował prawo na University College Dublin, a także kształcił się w szkolącej prawników instytucji King’s Inns w Dublinie. W 1943 uzyskał uprawnienia barristera.
Zaangażował się w działalność polityczną w ramach Fine Gael. W 1943 po raz pierwszy uzyskał mandat posła do Dáil Éireann. Z powodzeniem ubiegał się o reelekcję w dziesięciu kolejnych wyborach, zasiadając w niższej izbie irlandzkiego parlamentu do 1981, kiedy to zrezygnował z kandydowania na kolejną kadencję.
W trakcie 13. kadencji na przełomie lat 40. i 50. pełnił funkcję parlamentarnego sekretarza przy premierze oraz przy ministrze przemysłu i handlu. Od czerwca 1954 do marca 1957 sprawował urząd ministra spraw zagranicznych, wchodząc w skład rządu, którym kierował John A. Costello. W 1965 został wybrany na nowego lidera Fine Gael.
W marcu 1973 stanął na czele irlandzkiego gabinetu, który utworzyły FG i Partia Pracy, przez co rządząca nieprzerwanie przez kilkanaście lat Fianna Fáil musiała przejść do opozycji. W 1975 był z urzędu pierwszym rotacyjnym przewodniczącym Rady Europejskiej. W okresie jego rządów terroryści z Prowizorycznej Irlandzkiej Armii Republikańskiej dokonali zamachu, w którym zginął Christopher Ewart-Biggs, brytyjski ambasador w Dublinie. Reakcją na to było przygotowanie nowego prawa pod nazwą Emergency Powers Bill. Na tle jego uchwalenia doszło do kryzysu w relacjach premiera z prezydentem, w wyniku którego w 1976 prezydent Cearbhall Ó Dálaigh zrezygnował z urzędu. Na skutek kolejnych wyborów z 1977 FG utraciła władzę. Liam Cosgrave w lipcu tegoż roku zakończył pełnienie funkcji premiera, ustąpił też z przywództwa w partii. W 1981 odszedł z parlamentu, nie prowadził od tego czasu aktywnej działalności publicznej.
Życie prywatne.
Był żonaty z Verą Osborne, miał troje dzieci, w tym polityka Liama.

</doc>
<doc id="1514900" url="https://pl.wikipedia.org/wiki?curid=1514900" title="Alexandre Balduzzi">
Alexandre Balduzzi

Alexandre Balduzzi (ur. 6 maja 1978 roku w Nicei) – francuski piosenkarz i kompozytor.
W 1990 roku osiedlił się w Owernii. W wieku czternastu lat otrzymał od swojej babki swoją pierwszą gitarę. Mając szesnaście i pół roku zainteresował się koszykówką. W 1994 roku powrócił na Lazurowe Wybrzeże. W 1996 roku założył zespół Cab Drivers, który w dzielnicy Lepanto wykonywał utwory Lenny'ego Kravitza, Jimiego Hendriksa i Prince'a. W latach 1996-98 uczęszczał do IUT (Institut Universitaire de Technologie), gdzie pełnił funkcję wiceprzewodniczącego stowarzyszenia studentów marketingu (AEM). Dorabiał śpiewając w korytarzach paryskiego metra i jako doręczyciel czasopisma "TéléLoisirs".
Pod koniec lat 90. stworzył grupę Bomb Jack, następnie w 2000 roku wyjechał do Paryża, gdzie między innymi tworzył muzykę. Wkrótce, odkryty przez francuską telewizję Hape, wziął udział w programie "Star Academy" (2002). Na początku 2005 roku z grupą Bomb Jack zrealizował swój pierwszy album, który ukazał się w 2007 roku.
Od września 2006 roku występował również na scenie z Lizą Pastor ("Belles belles belles"/"Piękne piękne piękne", 2003) jako akustyczny duet.

</doc>
<doc id="1514901" url="https://pl.wikipedia.org/wiki?curid=1514901" title="Zaklinacz dusz (sezon 1)">
Zaklinacz dusz (sezon 1)

Ten artykuł zawiera streszczenia, a także informacje o odcinkach pierwszego sezonu serialu Zaklinacz dusz. Pierwsza emisja w USA odbyła się 23 września 2005, ostatnia pierwszego sezonu 5 maja 2006.
&lt;onlyinclude&gt;
&lt;/onlyinclude&gt;

</doc>
<doc id="1514904" url="https://pl.wikipedia.org/wiki?curid=1514904" title="Tamara Wiszniewska">
Tamara Wiszniewska

Tamara Wiszniewska (ur. 20 grudnia 1919 w Dubnie, zm. 1 kwietnia 1981 w Rochester) – polska przedwojenna aktorka filmowa i tancerka.
Życiorys.
Urodziła się na Wołyniu. Niektóre źródła podają 1 kwietnia 1919 jako datę jej urodzin. Pochodziła z mieszanej rodziny, ojciec – Siergiej Wiszniewski był Ukraińcem, matka – Lidia Tarnawska była Polką. Miała dwie młodsze siostry. Gimnazjum ukończyła w Łucku, dokąd przeprowadziła się rodzina. W 1934 Tamara Wiszniewska przeniosła się do swojej ciotki w Warszawie i rozpoczęła naukę w szkole tańca scenicznego Tacjanny Wysockiej. Początkowo występowała pod imieniem Mira. Szybko została zaangażowana do zespołu występującego w nocnych lokalach oraz teatrach, i została dostrzeżona. W listopadzie 1935 wypatrzył ją niemiecki reżyser Paul Wegner i zaproponował rolę w polsko-niemieckim filmie "August Mocny". Zaraz po tym otrzymała rólkę w ekranizacji powieści z 1909, pod tytułem "Trędowata". Na fali popularności filmu "Trędowata" (1936) zapadła decyzja o nakręceniu jego kontynuacji, pod tytułem "Ordynat Michorowski" (1937). W związku z realizacją kontynuacji Wiszniewska poznała Władysława Mikosza, również zaangażowanego w realizację tego filmu.
29 września 1937 poślubiła kierownika produkcji Władysława Mikosza (spotkali się również na planie "Trójki hultajskiej"). Po zakończeniu II wojny światowej wyemigrowała z mężem do Stanów Zjednoczonych, gdzie wiele lat pracowała jako tłumaczka i recepcjonistka w Rochester.
Zmarła na skutek choroby nowotworowej w 1981 i została pochowana na Mount Hope Cemetery, gdzie później spoczął także jej mąż (zm. 1994).

</doc>
<doc id="1514907" url="https://pl.wikipedia.org/wiki?curid=1514907" title="Mistrzostwa Świata w Biathlonie Sztafet Mieszanych 2010">
Mistrzostwa Świata w Biathlonie Sztafet Mieszanych 2010

3. Mistrzostwa Świata w Biathlonie Sztafet Mieszanych zostały rozegrane 28 marca 2010 w rosyjskim Chanty-Mansyjsku. Zawody kończyły sezon 2009/2010 w biathlonie.
Konieczność rozegrania mistrzostw świata w sztafecie mieszanej spowodowana była brakiem tej konkurencji w programie igrzysk olimpijskich w Vancouver.
Złoto wywalczyła reprezentacja Niemiec, pokonując Norwegię i Szwecję.
Do zawodów zgłoszono 18 sztafet. Nikt się nie wycofał.

</doc>
<doc id="1514910" url="https://pl.wikipedia.org/wiki?curid=1514910" title="Valdis Dombrovskis">
Valdis Dombrovskis

Valdis Dombrovskis (ur. 5 sierpnia 1971 w Rydze) – łotewski polityk, fizyk, ekonomista, poseł na Sejmu Republiki Łotewskiej, minister finansów w latach 2002–2004. Premier Łotwy od 12 marca 2009 do 22 stycznia 2014. Deputowany do Parlamentu Europejskiego VI i VIII kadencji, wiceprzewodniczący Komisji Europejskiej (od 2014).
Życiorys.
W latach 1989–1996 studiował na wydziale matematyczno-fizycznym Uniwersytetu Łotwy w Rydze, gdzie ukończył kolejno studia licencjackie i magisterskie. W 1995 został absolwentem studiów ekonomicznych na wydziale inżynieryjno-ekonomicznym Ryskiego Uniwersytetu Technicznego. Uzyskał również dyplom ukończenia studiów w zakresie fizyki na Uniwersytecie Johannesa Gutenberga w Moguncji. W 1998 doktoryzował się na wydziale inżynierii elektrycznej Uniwersytetu Marylandu w College Park. W 2007 ukończył studia w dziedzinie ceł i administracji podatkowej na wydziale inżynieryjno-ekonomicznym Ryskiego Uniwersytetu Technicznego.
W latach 1991–1995 pracował jako laborant na wydziale matematyczno-fizycznym Uniwersytetu Łotwy: przez pierwsze dwa lata w instytucie fizyki ciała stałego, a przez kolejne dwa w zakładzie półprzewodników. Przez rok był laborantem w instytucie fizyki Uniwersytetu Johannesa Gutenberga w Moguncji. W 1997 powrócił do pracy w instytucie fizyki ciała stałego, a następnie pracował na wydziale inżynierii elektrycznej Uniwersytetu Marylandu w College Park. W 1998 rozpoczął pracę w zarządzie polityki pieniężnej Banku Łotwy, gdzie zajmował kolejno stanowiska specjalisty, starszego ekonomisty i głównego ekonomisty.
W 2002 brał udział w zakładaniu partii Nowa Era kierowanej przez byłego prezesa Banku Łotwy Einarsa Repšego. W tym samym roku został wybrany na posła na Sejm Republiki Łotewskiej z list zwycięskiej Nowej Ery, a następnie objął stanowisko ministra finansów w rządzie Einarsa Repšego. W wyborach do Parlamentu Europejskiego w 2004 uzyskał mandat eurodeputowanego. Przystąpił do frakcji Europejskiej Partii Ludowej-Europejskich Demokratów, zasiadał w Komisji Budżetowej.
26 lutego 2009 desygnowany przez prezydenta Valdisa Zatlersa na stanowisko premiera Łotwy. 12 marca 2009 parlament Łotwy zatwierdził rząd Valdisa Dombrovskisa. Przez kilka miesięcy był też ministrem ds. dzieci, rodziny i integracji społecznej. W wyborach w 2010 i 2011 z ramienia Jedności odnawiał mandat poselski. 2 listopada 2010 otrzymał od prezydenta Valdisa Zatlersa misję sformowania nowego rządu, który następnego dnia został zatwierdzony przez Sejm X kadencji. Do końca roku kierował w tym rządzie również resortem rozwoju regionalnego i samorządności. 25 października 2011 Sejm XI kadencji udzielił akceptacji trzeciemu gabinetowi dotychczasowego premiera.
21 października 2013 doszło do katastrofy budowlanej w Rydze, w wyniku której śmierć poniosły 54 osoby. Sześć dni później Valdis Dombrovskis podał się do dymisji, uznając, że jego rząd przyjmuje na siebie polityczną odpowiedzialność. Urząd premiera sprawował do 22 stycznia 2014, kiedy to zakończył się proces formowania nowego gabinetu. 23 stycznia 2014 odnowił mandat poselski, wracając do pracy w parlamencie.
W wyborach europejskich w 2014 uzyskał mandat posła do PE VIII kadencji, kandydując z 1. miejsca na liście Jedności. 10 września tego samego roku Jean-Claude Juncker ogłosił nominację Valdisa Dombrovskisa na wiceprzewodniczącego KE oraz komisarza ds. euro i dialogu społecznego (od 1 listopada 2014). W 2016, po rezygnacji z członkostwa w KE złożonej przez Jonathana Hilla, powierzono mu również odpowiedzialność za stabilność finansową, usługi finansowe i unię rynków kapitałowych.
W lutym 2019 został głównym kandydatem Nowej Jedności w wyborach europejskich w 2019. W głosowaniu z maja 2019 uzyskał mandat europosła, jednak zrezygnował z jego objęcia w związku z otrzymaniem nominacji na kolejną kadencję w KE. Dołączył do Komisji Europejskiej kierowanej przez Ursulę von der Leyen jako wiceprzewodniczący wykonawczy odpowiedzialny za gospodarkę, która służy ludziom (z kadencją od 1 grudnia 2019). W październiku 2020, po uprzednim zatwierdzeniu przez Europarlament, powołany na komisarza ds. handlu (pozostał jednocześnie wiceprzewodniczącym wykonawczym KE).
Życie prywatne.
Żonaty z Āriją Dombrovską. Jego rodzina ma częściowo polskie korzenie.

</doc>
<doc id="1514913" url="https://pl.wikipedia.org/wiki?curid=1514913" title="Próg absolutny">
Próg absolutny

Próg absolutny – w psychometrii minimalna siła bodźca (energii fizycznej), przy której w połowie prób wytwarza on doznania sensoryczne u badanej osoby. Wykrywanie sygnału sensorycznego występuje w różnych próbach przy jego większym lub mniejszym natężeniu, a krzywa funkcji psychometryczna wykrywania sygnału przyjmuje kształt litery "S". W funkcji tej na osi Y zaznacza się procent rozpoznania sygnału, a na osi X siłę bodźca. Próg absolutny arbitralnie wyznacza się w miejscu przecięcia krzywej z 50% detekcji bodźca.

</doc>
<doc id="1514920" url="https://pl.wikipedia.org/wiki?curid=1514920" title="Jan Rozdrażewski (1527/1528)">
Jan Rozdrażewski (1527/1528)



</doc>
<doc id="1514922" url="https://pl.wikipedia.org/wiki?curid=1514922" title="Lemony Snicket’s A Series of Unfortunate Events (gra komputerowa)">
Lemony Snicket’s A Series of Unfortunate Events (gra komputerowa)

Lemony Snicket's A Series of Unfortunate Events – gra oparta na filmie , który jest ekranizacją książek Daniela Handlera. Gracz wciela się w jedno z trójki sierot Baudelaire, których rodzice giną w pożarze, a następnie przez pana Poe, zostają oddani pod opiekę okrutnemu Hrabiemu Olafowi.

</doc>
<doc id="1514923" url="https://pl.wikipedia.org/wiki?curid=1514923" title="Yakushima">
Yakushima



</doc>
<doc id="1514926" url="https://pl.wikipedia.org/wiki?curid=1514926" title="Ignacio Bosque Muñoz">
Ignacio Bosque Muñoz



</doc>
<doc id="1514928" url="https://pl.wikipedia.org/wiki?curid=1514928" title="Roberts Zīle">
Roberts Zīle

Roberts Zīle (ur. 20 czerwca 1958 w Rydze) – łotewski ekonomista i polityk, poseł na Sejm, minister w kilku gabinetach, poseł do Parlamentu Europejskiego VI, VII, VIII i IX kadencji.
Życiorys.
Ukończył w 1981 ekonomię na Uniwersytecie Łotwy. W 1997 uzyskał stopień doktora nauk ekonomicznych w Łotewskiej Akademii Rolniczej. Przez kilkanaście lat był pracownikiem naukowym instytutu gospodarki rolnej.
W latach 90. sprawował mandat radnego Rygi. W latach 1995, 1998 i 2002 był wybierany posłem na Sejm. W rządach Andrisa Šķēlego i Guntarsa Krastsa pełnił funkcję ministra finansów (1997–1998). Od 1998 do 2002 zajmował stanowisko ministra bez teki do spraw współpracy z międzynarodowymi instytucjami finansowymi. W gabinecie Einarsa Repšego stał na czele resortu łączności (2002–2004).
W wyborach w 2004 został wybrany łotewskim posłem do Parlamentu Europejskiego. W wyborach europejskich w 2009 z powodzeniem ubiegał się o reelekcję z listy ugrupowania Dla Ojczyzny i Wolności/Łotewskiego Narodowego Ruchu Niepodległości (TB/LNNK). W 2006 objął funkcję przewodniczącego tej partii. W PE VII kadencji powołano go w skład prezydium nowej grupy pod nazwą Europejscy Konserwatyści i Reformatorzy. Na XVI Kongresie TB/LNNK w grudniu 2010 ponownie wybrany na przewodniczącego partii stosunkiem głosów 94:29. Funkcję sprawował do rozwiązania partii w dniu 23 lipca 2011. Na krótko został współprzewodniczącym Zjednoczenia Narodowego „Wszystko dla Łotwy!” – TB/LNNK.
W wyborach parlamentarnych w 2014 i 2019 uzyskiwał reelekcję do Parlamentu Europejskiego jako lider listy wyborczej swojego ugrupowania. W styczniu 2022 został wybrany na wiceprzewodniczącego Parlamentu Europejskiego IX kadencji.

</doc>
<doc id="1514933" url="https://pl.wikipedia.org/wiki?curid=1514933" title="Wybory czerwcowe">
Wybory czerwcowe



</doc>
<doc id="1514935" url="https://pl.wikipedia.org/wiki?curid=1514935" title="Zielony Staw Ważecki">
Zielony Staw Ważecki

Zielony Staw Ważecki, Zielony Staw pod Krywaniem (słow. "Zelené pleso Krivánske", "Zelené pleso pod Kriváňom", niem. "Grüner See am Krivan", węg. "Kriváni-Zöld-tó") – staw położony na wysokości 2017 m n.p.m. w górnych partiach Doliny Ważeckiej, w słowackich Tatrach Wysokich. Pomiary pracowników TANAP-u z lat 60. XX wieku wykazują, że ma on 5,161 ha powierzchni, wymiary 450 × 160 m i głębokość około 23,1 m. Jest największym stawem w Dolinie Ważeckiej, oprócz niego, nieco na południowy zachód od jego brzegów znajduje się dużo mniejszy stawek zwany Małym Stawem Ważeckim. Rejon doliny jest obszarem ochrony ścisłej i do stawu nie prowadzą żadne szlaki turystyczne. Jeszcze na początku lat 70. XX wieku od niebieskiego szlaku na Krywań odchodził żółty nad brzeg stawu, jednak został on zlikwidowany.
Zielony Staw Ważecki otoczony jest:

</doc>
<doc id="1514937" url="https://pl.wikipedia.org/wiki?curid=1514937" title="Adnan Erkan">
Adnan Erkan

Adnan Erkan (ur. 15 stycznia 1968 w Denizli) – piłkarz turecki grający na pozycji bramkarza.
Kariera klubowa.
Adnan urodził się w mieście Denizli i wychował się w tamtejszym klubie Denizlispor. Grał w nim jedynie w drużynach młodzieżowych i w 1988 roku przeszedł do Konyasporu, grającego wówczas w pierwszej lidze tureckiej. W zespole z miasta Konya był pierwszym bramkarzem, jednak po spadku tej drużyny w 1993 roku do drugiej ligi odszedł do stołecznego MKE Ankaragücü. W Ankaragücü bronił przez siedem sezonów, jednak nie odniósł większych sukcesów z tym klubem, a w 2000 roku powrócił do Denizlisporu. Przez dwa sezony grał w jego barwach w pierwszej lidze Turcji, a w 2002 roku ponownie zmienił barwy klubowe trafiając do Mersin İdman Yurdu z miasta Mersin. Przez rok grał w drugiej lidze i w 2003 roku zdecydował się zakończyć piłkarską karierę.
Kariera reprezentacyjna.
Pierwsze powołanie do reprezentacji Turcji Adnan otrzymał w grudniu 1994 na mecz ze Szwajcarią, jednak przez 90 minut siedział na ławce rezerwowych. Zadebiutował w niej dopiero 9 kwietnia 1996 roku w wygranym 1:0 towarzyskim meczu z Azerbejdżanem. W tym samym roku został powołany przez selekcjonera Fatiha Terima do kadry na Euro 96. Tam był rezerwowym dla Rüştü Reçbera i nie wystąpił w żadnym spotkaniu. Mecz z Azerbejdżanem był jego jedynym w kadrze narodowej. Występował także w reprezentacji U-21 i olimpijskiej.

</doc>
<doc id="1514939" url="https://pl.wikipedia.org/wiki?curid=1514939" title="Yakushima (miejscowość)">
Yakushima (miejscowość)

 – miejscowość w Japonii, na wyspie Yaku-shima, w prefekturze Kagoshima. W 2008 roku miasto to na powierzchni 540,98 km² zamieszkiwało 13 486 osób.
Miasteczko Yakushima utworzono w dniu 1 października 2007, łącząc osady Kamiyaku i Yaku. Znajduje się ono 135 km na południe od miasta Kagoshima i 60 km na południe od stałego lądu prefektury Kagoshima. Jest położone na dwóch wyspach: Yaku (Yaku-shima) i Kuchinoerabu (Kuchinoerabu-jima). 
Wyspa Kuchinoerabu (aktywna wyspa wulkaniczna o długości 12 km i szerokości 5 km) znajduje się 12 km na północny zachód od wyspy Yaku-shima. Całkowita powierzchnia miasta Yakushima wynosi 540,98 km², z czego 93% to wyspa Yaku-shima. 

</doc>
<doc id="1514940" url="https://pl.wikipedia.org/wiki?curid=1514940" title="Hrabstwo Hancock (Iowa)">
Hrabstwo Hancock (Iowa)

Hrabstwo Hancock - hrabstwo położone w USA w stanie Iowa z siedzibą w mieście Garner. Założone w 1851 roku.

</doc>
<doc id="1514941" url="https://pl.wikipedia.org/wiki?curid=1514941" title="Inese Vaidere">
Inese Vaidere

Inese Vaidere (ur. 3 września 1952 w Jełgawie) – łotewska wykładowczyni akademicka, ekonomistka i polityk, deputowana do Parlamentu Europejskiego VI, VII, VIII i IX kadencji.
Życiorys.
W latach 1970–1975 studiowała cybernetykę ekonomiczną na Wydziale Ekonomii Uniwersytetu Łotewskiego, po czym zaangażowała się w pracę naukową. W 1983 uzyskała stopień kandydata nauk ekonomicznych na Uniwersytecie Łotewskim w Rydze. W 1992 została doktorem ekonomii na tejże uczelni. Od 1993 do 1995 pełniła obowiązki zastępcy redaktora naczelnego pisma „Labrīt”.
W 1990 przystąpiła do ugrupowania Dla Ojczyzny i Wolności, z ramienia którego sprawowała mandat radnej Rygi. W 2001 wybrano ją na wiceburmistrza miasta (funkcję tę pełniła do 2002). Od 1997 do 1998 pracowała jako doradczyni premiera Łotwy, później była sekretarzem stanu w rządzie Republiki (1998–1999). Doradzała również prezydent Łotwy (1999–2000).
W 2002 uzyskała mandat posłanki na Sejm z listy narodowców. Przez dwa lata stała na czele komisji spraw zagranicznych. W 2004 została wybrana do Parlamentu Europejskiego jako jedna z 9 przedstawicieli Łotwy. W wyborach w 2009 uzyskała reelekcję, tym razem z listy Związku Obywatelskiego, z którym związała się po wystąpieniu z poprzedniej partii w 2008. W wyborach w 2014 nie uzyskała reelekcji, zajmując pierwsze niemandatowe miejsce na liście Jedności. Powróciła do PE już w listopadzie 2014 w miejsce Valdisa Dombrovskisa. W 2019 utrzymała mandat deputowanej, gdy Valdis Dombrovskis jeszcze przed rozpoczęciem IX kadencji PE zrezygnował z jego objęcia.
Deklaruje znajomość języków angielskiego, rosyjskiego, niemieckiego, francuskiego i włoskiego.

</doc>
<doc id="1514943" url="https://pl.wikipedia.org/wiki?curid=1514943" title="Herb Olkusza">
Herb Olkusza

Herb Olkusza – jeden z symboli miasta Olkusz i gminy Olkusz w postaci herbu.
Wygląd i symbolika.
Herb przedstawia w polu złotym bramę miejską czerwoną, bez wrót i brony, o dwóch wieżach, z czteroblankowym krenelażem każda, między którymi czarna kopaczka o okrągłej nasadzie, bez styliska, w słup, ostrzem ku górze.
Kopaczka nawiązuje do górniczego charakteru miasta, zaś elementy architektoniczne są tradycyjnym wyrazem miejskiego charakteru jednostki. Niewykluczone jednak, że brama w herbie nawiązuje do rzeczywistych bram miejskich, poświadczonych w Olkuszu już na początku XIV wieku. Bramy te zamykały wyjazdy drogami w stronę Krakowa i Sławkowa. Przypuszcza się, że brama w herbie może przedstawiać dawną bramę krakowską.
Historia.
Herb wywodzi się bezpośrednio z godła napieczętnego występującego na najdawniejszej pieczęci miasta z 1386 roku, którą przyłożono do dokumentu sygnującego złożenie hołdu Władysławowi Jagielle. Nie wiadomo od kiedy dokładnie miasto używało herbu, przypuszcza się, że od momentu uzyskania praw miejskich. Nieznany jest rok lokacji miasta. Prawdopodobnie nastąpiło to w XIII wieku. Kolejne pieczęcie z wizerunkiem herbu Olkusza pochodzą dopiero z XVI wieku. Na szczególną uwagę zasługuje ta z lat 1543-44, gdzie herb Olkusza widnieje pośród herbów pięciu innych miast sądu komisarskiego (Kraków, Nowy Sącz, Wieliczka, Bochnia, Kazimierz). Na herbie tym kopaczka jest odwrócona ostrzem do dołu, jest sercowata, nie trójkątna, zaś nad całością umieszczono koronę. Tam jeszcze korona nie leżała w polu herbu, ale nad wszystkimi herbami. Już jednak na pieczęci z 1562, należącej do sądu ławniczego w Olkuszu, korona byłą częścią herbu. Przy tym samym dokumencie były jeszcze pieczęcie rady miejskiej i sądu prawa magdeburskiego. Ta pierwsza przypominała najstarszą pieczęć (z odwróconą kopaczką), zaś ta druga zawierała mur o trzech blankach z wysoką wieżą pośrodku i ogniami Ducha Świętego spływającymi z Nieba. Istnieje hipoteza, że wieża z zabudowaniami przedstawiałą miejski ratusz. Na pieczęciach rady miejskiej konsekwentnie nie dodawano korony do herbu aż do XVII wieku. W ciągu XVI wieku pojawiła się jeszcze jedna drobna zmiana – bramę zastąpiła otwarta brama z wierzejami, na niektórych pieczęciach pojawiała się też uniesiona brona.
Herbu miasta używali rzemieślnicy, między innymi papiernicy, którzy oznaczali swój papier znakiem wodnym z herbem miasta. Herb widnieje także na prospekcie organów i malowidłach w olkuskiej bazylice (pocz. XVII wieku). Nie używali herbu gwarkowie olkuscy, którzy sztaby ołowiu wytapiane przez siebie oznaczali napisem "ILKVS".
Element herbu Olkusza – kopaczka, został wykorzystany w herbie nowej osady, założonego w 1559 Ujkowa. Przedstawiał on kopaczkę wpisaną w inicjał "U", nad całością napis "UIKOW".
Poważną zmianę wyglądu herbu zanotowano w XIX wieku. Wówczas kopaczkę zawieszono na łańcuchu zwieszającym się z wież, w bramie dodano Orła Białego z drugą kopaczką poniżej. Dodano cztery strzelnice (przez które rozumiano krenalaż). Nad całością korona zamknięta. Określono barwę pola jako błękitną, mur i wieże czerwone. Herb taki, dodatkowo ze złotą broną, inicjałami "I", "C" oraz napisem "ILKVS", widnieje w krakowskich Sukiennicach. W zbliżonej formie herb przetrwał do połowy XX wieku.
W opracowaniu Mariana Gumowskiego "Herby miast polskich" (1960) herb zmienił się znacznie. Pole stało się złote, kopaczka, wierzeja i portal bramy – srebrne. Nie było już dodatkowych elementów. Herb nawiązujący do najstarszych pieczęci kształtem i do koncepcji Gumowskiego barwami, zaproponował Marian Haisig w "Miasta Polskie w tysiącleciu" (1965). Mimo to jeszcze w 1970 roku, w publikacji "Ziemia Olkuska" można jeszcze było zobaczyć herb nawiązujący do wzrou XIX wiecznego. Wizerunek Haisiga powtórzyli Plewako i Wanag w "Herbarzu miast polskich" (1994). Wzór herbu prawnie określono w uchwale rady miejskiej z 1991 roku. Wzór nawiązywał do najstarszej pieczęci, ale dodano koronę otwartą. Pole było złote, mury czerwone, kopaczka czarna. Całość na tarczy z języczkiem. Wzór ten miał kilka wad. Po pierwsze łączył narzucony przez władze carskie element – koronę, ze wzorem XV-wiecznym. Po drugie, złota korona na złotym polu łamała zasadę alternacji.
Nowy wzór herbu zaprojektowali Wojciech Drelicharz i Zenon Piech w 2001 roku, projekt został pozytywnie zaopiniowany przez Komisję Heraldyczną w marcu 2002 roku. Komisja sugerowała, aby jednak pozostawić w projekcie koronę, ostatecznie jednak projektanci udowodnili, że umieszczenie korony jest bezpodstawne.
Herb został ustanowiony Uchwałą Nr LXIII/752/2002 Rady Miejskiej z dnia 20 września 2002 r.

</doc>
<doc id="1514944" url="https://pl.wikipedia.org/wiki?curid=1514944" title="Ekonomiczna teoria demokracji Anthony’ego Downsa">
Ekonomiczna teoria demokracji Anthony’ego Downsa

Ekonomiczna teoria demokracji Anthony’ego Downsa (ang. "An Economic Theory of Democracy") – opublikowana w 1957 r. przez Anthony’ego Downsa monografia analizująca i wyjaśniająca przy użyciu narzędzi ekonomicznych, a więc w sposób odmienny od nauk politycznych, funkcjonowanie państwa, rządu i zachowania wyborców. Jest uważana za jeden z najważniejszych elementów teorii wyboru publicznego.
Założenia.
Ekonomiczna teoria demokracji ma swoje korzenie w pracach Josepha Schumpetera, uważanego za jednego z pionierów teorii wyboru publicznego, który stwierdził, że wszelkie teorie dotyczące ludzkiej działalności powinny być oparte na założeniu dążenia każdej jednostki do maksymalizacji własnego interesu. Tym samym demokrację jako system polityczny powinno się analizować przy użyciu metodologii pozytywnej, a nie normatywnej. W modelu Downsa zarówno partie, jak i głosujący kierują się przede wszystkim interesem własnym.
Ponadto autor teorii poczynił następujące założenia:
Wnioski.
Wprowadzając i wykorzystując wyżej wymienione założenia i pojęcia takie jak oczekiwane zróżnicowanie partii, bieżące zróżnicowanie partii czy medianowy wyborca oraz analizując logikę głosowania ekonomiczna teoria demokracji prowadzi do licznych wniosków, które Downs w swojej pracy zapisał pod postacią 25 twierdzeń:
Ekonomiczna teoria demokracji na tle innych ujęć.
Downs krytykuje koncepcję rządu jako organizacji całkowicie altruistycznej, nastawionej tylko i wyłącznie na możliwie najlepsze rozwiązywanie problemów społecznych. Dostrzega brak spójności pomiędzy takim traktowaniem państwa a ekonomiczną analizą sektora prywatnego, zakładającą dążenie do maksymalizacji zysku. Zdaniem autora jest to rezultatem faktu, że teorie rządu i państwa są bardziej przedmiotem badań politologicznych niż ekonomicznych. Tymczasem w rządzie również zasiadają ludzie, którzy dążą do maksymalizacji swojej użyteczności, czy to podczas obecnej kadencji czy podczas przyszłych.

</doc>
<doc id="1514946" url="https://pl.wikipedia.org/wiki?curid=1514946" title="Angra Pequeña">
Angra Pequeña



</doc>
<doc id="1514949" url="https://pl.wikipedia.org/wiki?curid=1514949" title="Shinkei">
Shinkei

 – japoński poeta, mnich buddyjski.
Był mistrzem pieśni wiązanej (renga). Poświęcił jej wiele pism teoretycznych. Publikował także teksty dotyczące ogólnie pojętej działalności artystycznej i poszukiwaniu oświecenia.

</doc>
<doc id="1514951" url="https://pl.wikipedia.org/wiki?curid=1514951" title="Milan Jovanović">
Milan Jovanović



</doc>
<doc id="1514953" url="https://pl.wikipedia.org/wiki?curid=1514953" title="Ukraińskie Zjednoczenie Narodowe">
Ukraińskie Zjednoczenie Narodowe

Ukraińskie Zjednoczenie Narodowe (UNO) – ukraińska legalna organizacja polityczna, działająca na terenie Ukrainy Karpackiej, a później Karpato-Ukrainy.
Zebrania organizacyjne odbywały się już pod koniec 1938, jednak założona została 18 stycznia 1939 w Chuście, na spotkaniu przedstawicieli wszystkich ukraińskich ugrupowań politycznych (z wyjątkiem komunistów). W UNO zjednoczyli się członkowie ukraińskich partii rozwiązanych dekretem rządu Czecho-Słowacji z 23 grudnia 1938 (Partia Chrześcijańsko-Narodowa, Ukraińska Partia Ludowo-Chłopska, Partia Agrarna, Partia Socjaldemokratyczna, grupy młodzieży nacjonalistycznej)
Przewodniczącym Zjednoczenia został Fedir Rewaj (pod koniec zastąpił go Jurij Perewuznyk), a sekretarzem generalnym A. Woron. Organem prasowym UNO był dziennik "Nowa Swoboda".
W lutym 1939 UNO wystartowało w wyborach do parlamentu Karpackiej Ukrainy z jedną wspólną listą 32 kandydatów (w tym Augustyn Wołoszyn), wszyscy zostali wybrani na posłów. Ugrupowanie otrzymało 92,4% oddanych w wyborach głosów.
Po wkroczeniu na obszar Ukrainy Karpackiej w marcu 1939 wojsk węgierskich organizacja została rozwiązana.

</doc>
<doc id="1514954" url="https://pl.wikipedia.org/wiki?curid=1514954" title="Herb Dobczyc">
Herb Dobczyc

Herb Dobczyc – jeden z symboli miasta Dobczyce i gminy Dobczyce w postaci herbu 
Wygląd i symbolika.
Herb przedstawia w polu czerwonym en face głowa św. Jana Chrzciciela o wysokim czole, włosach, długiej, zaplątanej brodzie i wąsach czarnych, na dużej okrągłej, złotej misie o wydatnym obramieniu.
Herb nawiązuje do wezwania kościoła parafialnego w Dobczycach oraz patrona miasta i gminy – św. Jana Chrzciciela.
Historia.
Herb został ustanowiony Uchwałą rady miasta i gminy nr VIII/71/99 z 17 maja 1999 r.

</doc>
<doc id="1514955" url="https://pl.wikipedia.org/wiki?curid=1514955" title="Bitwa o twierdzę Haengju">
Bitwa o twierdzę Haengju

Bitwa o twierdzę Haengju – starcie zbrojne, które miało miejsce dnia 14 marca 1593, w trakcie wojny koreańsko-japońskiej (1592–1598).
Po bitwie pod Pjongjangiem w styczniu 1593, wojska japońskie zostały zmuszone do odwrotu z Korei. Podczas odwrotu odniosły znaczące zwycięstwo nad armią mingowską pod Pyŏkjeyekiem, na północ od Seulu, ale ich ogólna sytuacja była niekorzystna: Chińczycy wciąż posiadali znaczne siły, a działani koreańskich partyzantów i floty admirała Yin Suna zagrażały japońskim liniom komunikacyjnym, zmuszając ich do dalszego cofania się.
Na drodze odwrotu znajdowała się leżąca 13 km od Seulu stara i zniszczona twierdza Haengju. Gubernator prowincji Chŏlla generał Kwŏn Yul, wiodący ok. 2300 żołnierzy (w tym oddział mnichów) zajął twierdzę i umocnił ją palisadami i fosami, oczekując okazji by uderzyć na Japończyków, ściganych przez wojska chińskie. Porażka tych ostatnich uniemożliwiła ten zamiar, a japoński dowódca, posiadający trzydziestotysięczną armię postanowił rozprawić się z zagrożeniem ze strony Kwŏna. Wczesnym rankiem 14 marca Japończycy podjęli szturm Haengju. Koreańczycy bronili się ostrzałem z łuków, broni palnej i rzucając bomby; przeciwko gęstym formacjom japońskich żołnierzy powoli wspinających się na strome stoki góry, szczególnie skuteczne okazały się baterie "hwacha" - wyrzutni rakietowych zdolnych wystrzlić kilkaset strzał na raz. Dzięki przewadze liczebnej Japończykom udało się zdobyć zewnętrzny wał twierdzy, ale mimo łącznie dziewięciu natarć, nie zdobyli umcnień wewnętrznych, tracąc (według niektórych źródeł koreańskich) nawet 10 tys. ludzi. 
Klęska pod Haengju zniwelowała efektu sukcesu pod Pyŏkjeyek. Na wieść o japońskiej klęsce, armia chińska podjęła ponownie marsz na Seul; oddziały japońskie, poważnie osłabione w walkach i na skutek chorób i kłopotów z zaopatrzeniem, zdecydowały się ewakuować stolicę i wycofać się na południe kraju.

</doc>
<doc id="1514957" url="https://pl.wikipedia.org/wiki?curid=1514957" title="Hrabstwo Hardin (Iowa)">
Hrabstwo Hardin (Iowa)

Hrabstwo Hardin – hrabstwo położone w USA w stanie Iowa z siedzibą w mieście Eldora. Założone w 1851 roku.

</doc>
<doc id="1514959" url="https://pl.wikipedia.org/wiki?curid=1514959" title="Dieumerci Mbokani">
Dieumerci Mbokani

Dieumerci Mbokani Bezua (ur. 22 listopada 1985 w Kinszasie) – kongijski piłkarz, występujący na pozycji napastnika w belgijskim klubie Waasland-Beveren oraz w reprezentacji Demokratycznej Republiki Konga, której jest kapitanem.
Kariera klubowa.
Dieumerci Mbokani zawodową karierę rozpoczął w 2005 w klubie TP Mazembe. Następnie przeprowadził się do Belgii, gdzie w trakcie sezonu 2006/2007 zasilił RSC Anderlecht na zasadzie wypożyczenia. W 9 meczach Eerste Klasse kongijski napastnik strzelił 4 gole i razem z zespołem zdobył wicemistrzostwo kraju.
Po zakończeniu ligowych rozgrywek Mbokani podpisał pięcioletni kontrakt ze Standardem Liège, który zapłacił za niego milion euro. W nowej drużynie razem z Serbem Milanem Jovanovicem stworzył najskuteczniejszy duet napastników w Jupiler League – Mbokani zdobył 15 bramek, Jovanović zaliczył o 1 trafienie więcej. Standard Liège dzięki zwycięstwu 2:0 z Anderlechtem po dwóch golach Kongijczyka wywalczył 9. w historii klubu tytuł mistrza Belgii. Mbokaniemu do tytułu króla strzelców ligi zabrakło 1 bramki.
Sezon 2008/2009 Mbokani także rozpoczął udanie – zadebiutował w Lidze Mistrzów oraz już od początku ligowych rozgrywek stał się ich najlepszym strzelcem. Ostatecznie z 16 golami na koncie zajął 2. miejsce w klasyfikacji najlepszych strzelców wspólnie z Tomem De Sutterem. Najlepszy strzelec ligi – Jaime Alfonso Ruiz zanotował 16 trafień. Razem ze Standardem Mbokani ponownie zdobył mistrzostwo Belgii.
Latem 2010 Mbokani przeszedł za 7 milionów euro do AS Monaco podpisując 4-letni kontrakt. W 2011 roku został wypożyczony do Wolfsburga. W 2011 wrócił do Anderlechtu.
21 czerwca 2013 podpisał kontrakt z Dynamem Kijów. 31 sierpnia 2015 został wypożyczony do Norwich City F.C. 31 sierpnia 2016 został wypożyczony do Hull City. Latem 2017 wrócił do Dynama. W maju 2018 po wygaśnięciu kontraktu opuścił kijowski klub. 25 sierpnia 2018 został piłkarzem Royal Antwerp.
Kariera reprezentacyjna.
W reprezentacji Demokratycznej Republiki Konga Mbokani zadebiutował w 2006, jednak nie załapał się do 23-osobowej kadry drużyny narodowej na Puchar Narodów Afryki 2006.

</doc>
<doc id="1514960" url="https://pl.wikipedia.org/wiki?curid=1514960" title="Ģirts Valdis Kristovskis">
Ģirts Valdis Kristovskis

Ģirts Valdis Kristovskis (ur. 19 lutego 1962 w Windawie) – łotewski inżynier i polityk. Minister spraw wewnętrznych, obrony narodowej i spraw zagranicznych. Deputowany do Parlamentu Europejskiego (2004–2009) i Saeimy, przewodniczący Związku Obywatelskiego i współprzewodniczący Jedności.
Życiorys.
W 1984 ukończył Ryski Instytut Politechniczny ze specjalnością inżyniera budownictwa, po czym pracował jako inżynier–konstruktor. W 1998 uzyskał magisterium z zakresu prawa na Uniwersytecie Łotewskim. Cztery lata później obronił doktorat z dziedziny nauk politycznych na tejże uczelni.
Pod koniec lat 80. zaangażował się w działalność Łotewskiego Frontu Ludowego, z ramienia którego został w 1989 wybrany na radnego Windawy. Rok później uzyskał mandat posła Rady Najwyższej Łotewskiej SRR. W parlamencie zasiadał w komisjach obrony narodowej i spraw wewnętrznych.
W 1993 z powodzeniem walczył o reelekcję do Sejmu z list Łotewskiej Drogi. Po raz kolejny mandat posła uzyskiwał w latach 1998 i 2002 z poparciem Dla Ojczyzny i Wolności – Łotewskiego Narodowego Ruchu Niepodległości. W Sejmie pracował w komisjach prawa europejskiego oraz spraw wewnętrznych.
Był wieloletnim członkiem kolejnych gabinetów. W rządzie Valdisa Birkavsa sprawował urząd ministra spraw wewnętrznych (1993–1994). W administracjach Vilisa Krištopansa, Andrisa Šķēlego, Andrisa Bērziņsa i Einarsa Repšego (1998–2004) był z kolei ministrem obrony narodowej.
W wyborach w 2004 został wybrany na łotewskiego posła do Parlamentu Europejskiego z listy narodowców. Przystąpił do klubu Unii na Rzecz Europy Narodów. W lutym 2008 opuścił szeregi partii, inicjując powstanie nowego ugrupowania o charakterze centrowym pod nazwą Związek Obywatelski, którego został przewodniczącym. W czerwcu 2009 został wybrany na radnego Rygi, uzyskując drugi wynik w mieście (36,5 tys. głosów). Bez powodzenia ubiegał się o urząd burmistrza Rygi, uzyskując na posiedzeniu rady miejskiej 21 głosów.
W wyborach w 2010 ponownie uzyskał mandat do Saeimy. W tym samym roku został ministrem spraw zagranicznych w drugim rządzie Valdisa Dombrovskisa, funkcję pełnił do 25 października 2011. Był współprzewodniczącym powstałej m.in. na bazie Związku Obywatelskiego Jedności. Nie wszedł w skład Sejmu XI kadencji. W późniejszym czasie wybierany na radnego Windawy (w tym w 2021). Wszedł w skład władz miejskiego portu, zajął się również działalnością konsultingową.
Został odznaczony m.in. łotewskim Orderem Westharda.

</doc>
<doc id="1514966" url="https://pl.wikipedia.org/wiki?curid=1514966" title="Hotel Europejski w Krakowie">
Hotel Europejski w Krakowie

Hotel Europejski w Krakowie – trzygwiazdkowy hotel usytuowany w centrum Krakowa, w bezpośrednim sąsiedztwie Dworca Głównego, przy ulicy Lubicz 5. 
Hotel został wybudowany w 1884 przez Jana Kazimierza Lubicz Łapińskiego. 3-kondygnacyjny (1 piętro przeznaczone było dla gości, pozostałe dla służby). Hotel posiadał restaurację, do której dobudowano następnie salę teatralno-balową oraz powozownię. W 1966 hotel został upaństwowiony i przeszedł pod zarząd najpierw Dyrekcji Hoteli Miejskich, a w 1973 Krakowskiego Przedsiębiorstwa Turystycznego Wawel-Tourist, ulegając znacznej dewastacji. 23 maja 1991 zwrócony spadkobierczyni (wnuczce założyciela), Marii Lubicz Łapińskiej-Czepczyk. Po gruntownym remoncie, prowadzi go obecnie syn pani Marii – Jacek Czepczyk.
Obecnie oferuje 87 miejsc noclegowych w 41 pokojach, a także restaurację, kawiarnię, ogród czarodziejski, klub bilardowy, salę balową, sale konferencyjne i kantor.

</doc>
<doc id="1514967" url="https://pl.wikipedia.org/wiki?curid=1514967" title="Mirosław Kamiński">
Mirosław Kamiński

Mirosław Kamiński (ur. 10 lutego 1969) – polski muzyk, w latach 2006–2020 perkusista zespołu Lombard.

</doc>
<doc id="1514974" url="https://pl.wikipedia.org/wiki?curid=1514974" title="Drenaż ułożeniowy">
Drenaż ułożeniowy

Drenaż ułożeniowy - bierny to specjalne ułożenie pacjenta stosowane w celu ułatwienia odpływu wydzieliny zalegającej głęboko w drogach oskrzelowych. Istotą tego zabiegu jest zastosowanie takiej pozycji, w której kierunek drenowanego oskrzela jest zbieżny z przebiegiem oskrzela głównego. Sprzyja to odpływowi wydzieliny przy wykorzystaniu siły ciężkości.
Zasady:

</doc>
<doc id="1514976" url="https://pl.wikipedia.org/wiki?curid=1514976" title="Kopparberg">
Kopparberg

Kopparberg – miejscowość (tätort) w środkowej Szwecji, w regionie Örebro, siedziba władz administracyjnych gminy Ljusnarsberg.
Populacja wynosi 3,2 tys. mieszkańców (2005). Do 1997 roku taką nazwę nosił region Dalarna.

</doc>
<doc id="1514977" url="https://pl.wikipedia.org/wiki?curid=1514977" title="Mpongwe">
Mpongwe

Mpongwe – grupa etniczna w Gabonie, najstarsi znani mieszkańcy okolic Estuaire du Gabon. Ich język identyfikuje ich jako odłam ludu Myènè z grupy Bantu, zamieszkującego pobliskie tereny przypuszczalnie już od 2 tys. lat, chociaż same klany Mpongwe prawdopodobnie zaczęły napływać dopiero w XVI stuleciu, korzystając z możliwości handlu z Europejczykami. Mpongwe stopniowo stali się pośrednikami między ludami wybrzeża i wnętrza lądu, takimi jak Bakèlè i Séké. Od lat 70. XVIII wieku zajmowali się także handlem niewolnikami. W latach 30. XIX wieku handlowali również hebanem, kauczukiem i kością słoniową w zamian za ubrania, żelazo, broń palną i alkohol. 
W latach 40. XIX wieku, kiedy do Gabonu przybyli amerykańscy i misjonarze i francuskie oddziały marynarki wojennej, Mpongwe liczyli 6–7 tys. wolnych i ok. 6 tys. niewolników, skupionych w kilkunastu klanach. Cztery klany miały dominującą pozycję – Asiga i Agulamba na południowym wybrzeżu Estuarie du Gabon oraz Agekaza-Glass i Agekaza-Quaben na północnym wybrzeżu. Na czele każdego z tych klanów stał "oga", którego tytuł tłumaczony był na języki europejskie jako „król”, jednak przywództwo klanów było w większości oligarchiczne.
Francuzi skorzystali z odwiecznej rywalizacji klanów, żeby umocnić swoje wpływy w tym regionie. „Król Denis” (Antchouwé Kowe Rapontchombo) z klanu Asigas przekonał Francuzów do rezygnacji z wykorzystania jego ziemi, „król Glass” (R'Ogouarowe) z klanu Agekaza-Glass poddał się po bombardowaniach w 1845 roku, a „król Louis” (Anguilé Dowe) z klanu Agekaza-Quaben oddał wioskę Okolo, pozwalając Francuzom zbudować tam Fort d'Aumale w 1843 roku.
Zniesienie niewolnictwa i bezpośredni kontakt Europejczyków z ludami wnętrza lądu uszczupliły majątek Mpongwe, jednocześnie jednak szkoły misjonarskie umożliwiały młodym członkom plemienia pracę dla kolonialnego rządu i przedsiębiorstw. Liczebność Mpongwe spadła gwałtownie w II połowie XIX wieku w wyniku epidemii ospy. Dane szacunkowe z 1884 roku wskazują na liczebność rzędu 3 tys. osób. 
Nasilające się na początku XX wieku migracje Fangów zmusiły Mpongwe to porzucenia wiejskiego trybu życia. Wielu Mpongwe znalazło zatrudnienie w kolonialnych władzach francuskich, a później władzach niepodległego Gabonu.

</doc>
<doc id="1514981" url="https://pl.wikipedia.org/wiki?curid=1514981" title="Wasyl Busłajewicz">
Wasyl Busłajewicz

Wasyl Busłajewicz – bohater ruskich bylin z cyklu nowogrodzkiego.
Urodził się jako jedyny syn Amelfy Timofiejewny i Busłaja. Wcześnie stracił ojca, zaś w wieku siedmiu lat został oddany przez matkę na naukę. Szybko zaczął prowadzić żywot hulaki i zabijaki. Sprowadził do domu matki miłośników mocnych trunków i darmowego jadła. Sformował w ten sposób dwudziestodziewięcioosobową drużynę, wraz z którą sterroryzował Nowogród Wielki, nieustannie wywołując w mieście zamieszki i zmuszając mieszkańców do płacenia haraczu.
Po pewnym czasie postanowił odkupić grzechy młodości i udał się na pielgrzymkę do Jerozolimy. W czasie wędrówki odwiedził Soroczyńską Górę, gdzie znieważył ludzką czaszkę, która przepowiedziała mu rychłą śmierć. W drodze powrotnej z Jerozolimy, gdzie spełnił bogobojny ślub, ponownie znieważył czaszkę na Soroczyńskiej Górze. Wkrótce potem zlekceważył ostrzegawczy napis wyryty w kamieniu i zabił się podczas zabawy.
Drużyna Wasyla powiadomiła Amelfę o śmierci syna. Ta obdarowała drużynę i rozeszła się ona po świecie.

</doc>
<doc id="1514982" url="https://pl.wikipedia.org/wiki?curid=1514982" title="Koksiak">
Koksiak

Koksiak (inaczej koksownik) – przenośne palenisko w postaci stalowego kosza do spalania koksu, służące do ogrzania się na wolnym powietrzu.
Znane ze stosowania podczas stanu wojennego w Polsce (1981–1983) przez żołnierzy i milicjantów do ogrzewania się w mrozy na posterunkach ulicznych. W niektórych miastach (np. w Częstochowie) są ustawiane w mroźne dni w okolicach przystanków komunikacji miejskiej i miejsc, gdzie gromadzą się bezdomni.
Wbrew pojawiającym się twierdzeniom, określenie koksownik nie jest ani błędne – w znaczeniu „wolnostojącego pieca, w którym pali się koksem” figuruje w aktualnym "Słowniku Języka Polskiego" PWN – ani nowomodne, ponieważ odnotowywał je już słownik języka polskiego pod red. Witolda Doroszewskiego z lat 50. i 60. XX wieku.

</doc>
<doc id="1514985" url="https://pl.wikipedia.org/wiki?curid=1514985" title="Hrabstwo Henry (Iowa)">
Hrabstwo Henry (Iowa)

Hrabstwo Henry – hrabstwo położone w USA w stanie Iowa z siedzibą w mieście Mount Pleasant. Założone w 1836 roku.

</doc>
<doc id="1514986" url="https://pl.wikipedia.org/wiki?curid=1514986" title="Wybory parlamentarne na Litwie w 2000 roku">
Wybory parlamentarne na Litwie w 2000 roku

Wybory parlamentarne na Litwie w 2000 roku odbyły się w dwóch turach: 8 i 22 października 2000.
70 mandatów rozdzielono w okręgu większościowym z list krajowych między ugrupowania, które przekroczyły wynoszący 5% próg wyborczy, 71 posłów wybrano w okręgach jednomandatowych.
Listy krajowe wystawiło 15 ugrupowań, w tym jeden blok – Koalicja Socjaldemokratyczna Algirdasa Brazauskasa, obejmująca Litewską Demokratyczną Partię Pracy, Litewską Partię Socjaldemokratyczną, Związek Rosjan Litwy i Partię Nowej Demokracji. W okręgach jednomandatowych przedstawiciele tej koalicji startowali pod szyldami własnych partii.
Ojczyźniana Partia Ludowa, Nowocześni Chrześcijańscy Demokraci i kilka mniejszych formacji wystawiło kandydatów wyłącznie w okręgach jednomandatowych. Kandydaci Litewskiego Związku Więźniów Politycznych i Zesłańców, Litewskiej Partii Narodowo-Demokratycznej oraz Litewskiej Partii Demokratycznej startowali z tych komitetów w wyborach większościowych, natomiast w wyborach proporcjonalnych znaleźli się na listach odpowiednio Związku Ojczyzny, Związku Litewskich Narodowców i Młodej Litwy.
Frekwencja w I turze wyniosła 58,63% uprawnionych do głosowania.

</doc>
<doc id="1514987" url="https://pl.wikipedia.org/wiki?curid=1514987" title="Ukraińskie Zjednoczenie Narodowe w Niemczech">
Ukraińskie Zjednoczenie Narodowe w Niemczech

Ukraińskie Zjednoczenie Narodowe w Niemczech - ukraińska organizacja społeczna, działająca w Niemczech od 1933, od 1937 również w Austrii i Protektoracie Czech i Moraw.
Centrala organizacji znajdowała się w Berlinie. W 1942 organizacja liczyła 42 tysiące członków w 1268 kołach i filiach. 
Przewodniczącymi do 1937 byli F. Koroliw i I. Drabatyj, po 1937 - T. Omelczenko. W Zarządzie Głównym zasiadali między innymi: Bohdan Krawciw, Wołodymyr Janiw, M. Dorożynśkyj, M. Sełeszko, J. Artiuszenko, J. Kowałenko, Wołodymyr Łewyćkyj, P. Werżbyćkyj, D. Kwitkowśkyj, W. Maruniak.
Organem Zjednoczenia był tygodnik "Ukrajinśkyj Wisnyk". Organizacja nauczała języka niemieckiego, prowadziła kursy zawodowe, biblioteki i czytelnie. Pomagała ukraińskim studentom, jak również jeńcom-Ukraińcom z armii polskiej. Zjednoczenie działało do 1945. 
Drugą organizacją działającą w Niemczech o owym czasie była Ukraińska Hromada.

</doc>
<doc id="1514988" url="https://pl.wikipedia.org/wiki?curid=1514988" title="Aldis Kušķis">
Aldis Kušķis

Aldis Kušķis (ur. 6 października 1965 w Rydze) – łotewski polityk, deputowany do Parlamentu Europejskiego (2004–2009).
Życiorys.
W 1983 ukończył szkołę średnią w Rydze. Po odsłużeniu wojska na Syberii w połowie lat 80. włączył się w działalność eksperymentalnego centrum młodzieżowego „Forums” w Rydze. Był dyrektorem Tērpu Teātris, wydawał gazetę „Pilsēta”, pracował jako DJ. W latach 90. został dyrektorem w spółce reklamowej „Labvakar”, pracował również w Baltic Motors Corporation jako dyrektor ds. marketingu oraz agencji reklamowej Adell Saatchi &amp; Saatchi Advertising. Od 1996 zatrudniony jako dyrektor ds. obsługi klienta w agencji reklamowej „AGE”, a później jako dyrektor ds. regionalnych stosunków biznesowych.
W 2002 znalazł się wśród założycieli ugrupowania Nowa Era. W tym samym roku uzyskał mandat posła na Sejm. W latach 2003–2004 był łotewskim obserwatorem w Parlamencie Europejskim. W 2004 wybrany do Parlamentu Europejskiego z listy Nowej Ery. W PE zajmował się m.in. stosunkami z Ukrainą i Białorusią, pracował w Komisji Ochrony Środowiska Naturalnego, Zdrowia Publicznego i Bezpieczeństwa Żywności. Był członkiem grupy chadeckiej. W 2009 nie ubiegał się o reelekcję.

</doc>
<doc id="1514991" url="https://pl.wikipedia.org/wiki?curid=1514991" title="Gołańcz Pomorska (gmina)">
Gołańcz Pomorska (gmina)

Gołańcz Pomorska (1945–46 "Kościerzyna") – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy była Gołańcz Pomorska .
Gmina "Kościerzyna" powstała po II wojnie światowej (w czerwcu 1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina Gołańcz Pomorska – jako jednostka administracyjna powiatu gryfickiego – weszła w skład nowo utworzonego woj. szczecińskiego.
Według stanu z 1 lipca 1952 roku gmina była podzielona na 7 gromad: Bieczyno, Gołańcz Pomorska, Gosław, Karcino, Samowo, Sarbia i Siemidarżno (obecnie obszary te leżą na pograniczu powiatów gryfickiego i kołobrzeskiego). Gmina została zniesiona 29 września 1954 roku wraz z reformą wprowadzającą gromady w miejsce gmin a z jej obszaru utworzono trzy gromady: Gołańcz Pomorska, Gorzysław i Sarbia. Jednostki o nazwie "Gołańcz Pomorska" nie przywrócono 1 stycznia 1973 roku wraz z kolejną reformą reaktywującą gminy a obszar dawnej jednostki wszedł w skład gmin Trzebiatów i Kołobrzeg.

</doc>
<doc id="1514992" url="https://pl.wikipedia.org/wiki?curid=1514992" title="Valbo">
Valbo

Valbo – miejscowość ("tätort") w Szwecji, w regionie administracyjnym ("län") Gävleborg (gmina Gävle). 
Miejscowość położona jest w prowincji historycznej ("landskap") Gästrikland nad rzeką Gavleån na południowy zachód od Gävle przy drodze E16 w kierunku Sandviken.
W Valbo znajduje się centrum handlowe Valbo köpcentrum.
W 2010 r. Valbo liczyło 7065 mieszkańców.

</doc>
<doc id="1514994" url="https://pl.wikipedia.org/wiki?curid=1514994" title="Jan Szewczyk (1891–1967)">
Jan Szewczyk (1891–1967)

Jan Szewczyk (ur. 30 września 1891, zm. 21 grudnia 1967) – podpułkownik dyplomowany artylerii Wojska Polskiego.
Życiorys.
Urodził się 30 września 1891 jako syn Karola.
1 czerwca 1921 był oficerem pułku motorowego artylerii najcięższej w Warszawie. W latach 1921–1923 był słuchaczem Kursu Normalnego Wyższej Szkoły Wojennej w Warszawie. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 280. lokatą w korpusie oficerów artylerii. W dalszym ciągu pełnił służbę w 1 pułku artylerii najcięższej w Warszawie. Z dniem 1 października 1923 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Oddziału II Sztabu Generalnego w Warszawie, pozostając oficerem nadetatowym 1 pan. 12 kwietnia 1927 awansował na majora ze starszeństwem z dniem 1 stycznia 1927 i 32. lokatą w korpusie oficerów artylerii. W styczniu 1930 został przeniesiony do 7 pułku artylerii lekkiej w Częstochowie na stanowisko dowódcy I dywizjonu. W kwietniu 1932 wrócił do Sztabu Głównego. Na podpułkownika awansował ze starszeństwem z dniem 1 stycznia 1933 w korpusie oficerów artylerii. 28 września 1933 został przeniesiony do 5 pułku artylerii lekkiej we Lwowie na stanowisko zastępcy dowódcy pułku. Od kwietnia do września 1939 dowodził 4 pułkiem artylerii ciężkiej stacjonującym w Łodzi i Tomaszowie Mazowieckim. W składzie 8 Dywizji Piechoty dotarł do Modlina, gdzie wziął udział w jego obronie. Jeniec Oflagu VII A Murnau.

</doc>
<doc id="1514995" url="https://pl.wikipedia.org/wiki?curid=1514995" title="Jaworowy Potok">
Jaworowy Potok

Jaworowy Potok (słow. "Javorinka", niem. "Uhrnbach", węg. "Javorinka-patak") – duży potok w słowackich Tatrach Wysokich, płynący Doliną Zadnią Jaworową i Doliną Jaworową. Wypływa z Żabiego Stawu Jaworowego (1886 m n.p.m.). Ma kilka większych dopływów płynących z bocznych odnóg Doliny Jaworowej. W okolicach Jaworowej Polany tworzy serię niewielkich kaskad. Po opuszczeniu Tatr przepływa w północno-wschodnim kierunku Rowem Podspadzkim przez wsie spiskie: Jaworzyna Tatrzańska i Podspady. W Podspadach zakręca w północno-zachodnim kierunku i doliną pomiędzy Magurą Spiską i grzbietem Skoruśniaka. Na wysokości ok. 805 m n.p.m., powyżej Jurgowa wpada do Białki, jako jeden z jej głównych dopływów.
Dopływy Jaworowego Potoku (wymienione w kolejności od góry):
Szlaki turystyczne.
Czasy przejścia podane na podstawie mapy.

</doc>
<doc id="1514996" url="https://pl.wikipedia.org/wiki?curid=1514996" title="Muhammad ibn al-Hanafijja">
Muhammad ibn al-Hanafijja

Muhammad ibn al-Hanafijja (637 - zm. 700/81 A.H.) – imam szyitów, pierwsza w historii islamu osoba w stosunku do której użyto tytułu mahdiego.
Muhammad był trzecim synem Alego, przy czym jego matką nie była Fatima, ale kobieta z plemienia Hanafitów, stąd jego przydomek „Ibn al-Hanafijja”. Szyici z głównego skupiska zwolenników tego ugrupowania, Kufy, zaczęli pokładać swoje nadzieje w osobie Muhammada kiedy jego starszy brat, Husajn, zginął w bitwie pod Karbalą w roku 680. W tym momencie żyjący w Medynie Muhammad stał się najstarszym żyjącym synem Alego.
Kiedy w roku 685 w Kufie wybuchło antyumajjadzkie powstanie pod przywództwem Al-Muchtara (zm. 687) ten ogłosił, że występuje w imieniu Muhammada Ibn al-Hanafijji, który jest prawowitym przywódcą wszystkich muzułmanów, „słusznie prowadzonym [przez Boga]” ("al-Mahdī"), imamem oraz kalifem. Termin „al-Mahdi”, który wówczas po raz pierwszy pojawił się pośród szyitów, nie miał jeszcze wtedy późniejszych eschatologicznych konotacji. Chodziło tu raczej o przeciwstawienie osoby Muhammada „niesłusznie prowadzonym” Umajjadom. Zwolennicy al-Muchtara przygotowali dla Muhammada tron udekorowany jedwabiem oraz brokatem, wokół którego tańczyli spodziewając się rychłego przybycia Mahdiego oraz z którego wygłaszano przepowiednie. Muhammad nie chciał jednak opuścić Medyny, a nawet wezwał Al-Muchtara do złożenia broni. Powstanie w Kufie zostało stłumione przez namiestnika Basry, brata antykalifa Ibn az-Zubajra (624 - 692) i w roku 687 Al-Muchtar zginął. Po upadku Ibn az-Zubajra w roku 692 Muhammad Ibn al-Hanafijja osobiście złożył hołd kalifowi Abd al-Malikowi (panował 685 - 705) i żył spokojnie w Medynie aż do swojej śmierci w roku 700.
Mimo opisanego powyżej zachowania Muhammada Ibn al-Hanafijji oraz jego śmierci przez pewien czas nadal była z nim kojarzona idea Mahdiego, która jednak przeszła znaczącą ewolucję. Jednym z ważniejszych przywódców szyitów stał się teraz Kajsan, dawny przywódca gwardii Al-Muchtara, od którego szyici uznający przywództwo Muhammada i jego potomków zaczęli być nazywani kajsanitami. Wśród kajsanitów pojawiła się idea, że ogłoszony Mahdim przez Al-Muchtara Muhammad wcale nie umarł, ale znajduje się w pieczarach w górach w pobliżu Medyny, strzeżony przez lwy i tygrysy oraz karmiony przez górskie kozice. W niedalekiej przyszłości wyjdzie on z ukrycia, zgromadzi wokół siebie swoich zwolenników, pokona przeciwników, zaprowadzi prawdziwie muzułmańską władzę oraz pokój i sprawiedliwość. Chwilowe zesłanie Mahdiego było interpretowane jako pokuta ("ʿuqūba") za hołd jaki złożył fałszywemu kalifowi Abd al-Malikowi. W ten sposób pośród szyitów po raz pierwszy pojawiła się koncepcja oczekiwanego Mahdiego, która miała później ewoluować oraz zakorzenić się także w popularnym sunnizmie.
Dwaj synowie Muhammada Ibn al-Hanafijji odegrali znaczniejszą rolę w historii islamu. Abd Allah (zm. przed 703) został uznany za następcę swojego ojca przez większość Kajsanitów i zajmuje ważne miejsce w historii szyizmu. Natomiast Hasan (zm. pomiędzy 701 a 720) jest uznawany za jednego z pierwszych przedstawicieli kalamu i twórcę murdżyizmu.

</doc>
<doc id="1515000" url="https://pl.wikipedia.org/wiki?curid=1515000" title="USS Brooke (FFG-1)">
USS Brooke (FFG-1)

USS Brooke (FFG-1) – amerykańska fregata typu "Brooke" służąca w czasie zimnej wojny w United States Navy. W 1989 przekazany Pakistanowi, gdzie służył jako "Khaibar". Zwrócony Stanom Zjednoczonym w 1993, złomowany 1994.
Historia.
Zamówienie na budowę pierwszej fregaty typu "Brooke" zostało złożone w stoczni Lockheed Shipbuilding and Construction Company 4 stycznia 1962. Stępkę okrętu pod budowę okrętu położono 19 grudnia 1962. Wodowanie nastąpiło 19 lipca 1963, wejście do służby 12 marca 1966. Po wejściu do służby służył we Flocie Pacyfiku Stanów Zjednoczonych. Początkowo nosił oznaczenie DEG-1, od 1975 po reformie klasyfikacji okrętów, oznaczenie zmieniono na FFG-1. Okręt został wycofany ze służby 16 września 1988. 1 lutego 1989 jednostkę przekazano Pakistanowi, gdzie służyła jako "Khaibar". 14 listopada 1993 została zwrócona Stanom Zjednoczonym, 29 marca 1994 sprzedana na złom.

</doc>
<doc id="1515001" url="https://pl.wikipedia.org/wiki?curid=1515001" title="Górzyca (gmina w województwie szczecińskim)">
Górzyca (gmina w województwie szczecińskim)

Górzyca (1945–46 "Grusza") – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy była Górzyca .
Gmina "Grusza" powstała po II wojnie światowej (w czerwcu 1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina Górzyca – jako jednostka administracyjna powiatu gryfickiego – weszła w skład nowo utworzonego woj. szczecińskiego.
Według stanu z 1 lipca 1952 roku gmina była podzielona na 13 gromad: Bielikowo, Borzęcin, Dziadowo, Gąbin, Górzyca, Kłodkowo, Lewice, Otok, Sikory, Skalin, Trzeszyn, Węgorzyn i Zielin. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki o nazwie "Górzyca" nie przywrócono 1 stycznia 1973 roku wraz z kolejną reformą reaktywującą gminy, a obszar dawnej jednostki wszedł w skład gmin Gryfice, Trzebiatów, Karnice i Brojce.

</doc>
<doc id="1515002" url="https://pl.wikipedia.org/wiki?curid=1515002" title="Grusza (gmina)">
Grusza (gmina)



</doc>
<doc id="1515005" url="https://pl.wikipedia.org/wiki?curid=1515005" title="Stanisław Kowalewski">
Stanisław Kowalewski

Stanisław Kowalewski (ur. 16 marca 1918 r. w Brwinowie koło Warszawy, zm. 24 grudnia 2003 w Warszawie) – polski prozaik, autor utworów dla młodzieży oraz sztuk scenicznych.
Studiował na Wydziale Prawa Uniwersytetu Warszawskiego. W 1939 r. uczestniczył w kampanii wrześniowej, w walkach w obronie Warszawy. Debiutował w 1947 r. na łamach prasy literackiej jako prozaik.

</doc>
<doc id="1515006" url="https://pl.wikipedia.org/wiki?curid=1515006" title="Mrzeżyno (gmina)">
Mrzeżyno (gmina)

Mrzeżyno (1945–46 "Głębokie") – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy było Mrzeżyno .
Gmina "Głębokie" powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina Mrzeżyno – jako jednostka administracyjna powiatu gryfickiego – weszła w skład nowo utworzonego woj. szczecińskiego.
Według stanu z 1 lipca 1952 roku gmina była podzielona na 3 gromady: Gorzysław, Roby i Trzebusz. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki o nazwie "Mrzeżyno" nie przywrócono 1 stycznia 1973 roku wraz z kolejną reformą reaktywującą gminy, a obszar dawnej jednostki wszedł w skład gminy Trzebiatów.

</doc>
<doc id="1515008" url="https://pl.wikipedia.org/wiki?curid=1515008" title="Głębokie (gmina)">
Głębokie (gmina)

Głębokie – dawna gmina wiejska istniejąca do 1939 roku w woj. nowogródzkim/Ziemi Wileńskiej/woj. wileńskim w Polsce. Siedzibą gminy było Głębokie (4514 mieszk. w 1921 roku), które stanowiło odrębną gminę miejską.
Na samym początku okresu międzywojennego gmina Głębokie należała do powiatu dziśnieńskiego w woj. nowogródzkim. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie.
11 kwietnia 1929 roku do gminy Głębokie przyłączono części gmin Dokszyce, Porpliszcze, Norzyca i zniesionej gminy Wierzchnie, natomiast fragmenty gminy Głębokie włączono do gmin Plissa, Porpliszcze i Zalesie, a z części gminy utworzono nową gminę Hołubicze. 10 listopada 1933 roku część gminy Głębokie (m.in. kolonię Gliniszcze i majątek Głębokie) włączono do Głębokiego.
Po wojnie obszar gminy Głębokie został odłączony od Polski i włączony do Białoruskiej SRR.
Demografia.
Według Powszechnego Spisu Ludności z 1921 roku gminę zamieszkiwało 14 707 osób, 3 248 było wyznania rzymskokatolickiego, 11 101 prawosławnego, 7 ewangelickiego, 232 staroobrzędowego, 85 mojżeszowego a 34 mahometańskiego. Jednocześnie 5 141 mieszkańców zadeklarowało polską przynależność narodową, 9 488 białoruska, 1 niemiecką, 27 żydowską, 31 rosyjska, 1 estońska, 18 tatarską. Było tu 2 597 budynków mieszkalnych.

</doc>
<doc id="1515009" url="https://pl.wikipedia.org/wiki?curid=1515009" title="Charles William Beebe">
Charles William Beebe



</doc>
<doc id="1515011" url="https://pl.wikipedia.org/wiki?curid=1515011" title="Knud Rasmussen">
Knud Rasmussen

Knud Rasmussen, właściwie Knud Johan Victor Rasmussen (ur. 7 czerwca 1879 w Ilulissat na Grenlandii, zm. 21 grudnia 1933 w Kopenhadze) – duński podróżnik, badacz Arktyki i etnograf.
Z pochodzenia był półkrwi Inuitą – synem duńskiego misjonarza oraz grenlandzkiej Inuitki. W 1910 r. założył w Qaanaaq (Thule) stację badawczą. W latach 1921–24 psim zaprzęgiem odbył najdłuższą ze swych wypraw, w czasie której przebył trasę od Ziemi Baffina, poprzez północną Kanadę do Cieśniny Beringa. Na jego cześć region północno-zachodniej Grenlandii nazwano Ziemią Knuda Rasmussena.
Książki.
Knud Rasmussen jest autorem licznych prac naukowych i literackich, dotyczących geografii regionu i życia jego mieszkańców. Oto niektóre z jego publikacji oraz przekładów jego dzieł:

</doc>
<doc id="1515015" url="https://pl.wikipedia.org/wiki?curid=1515015" title="Kazimierz Antoni Sanguszko">
Kazimierz Antoni Sanguszko

Kazimierz Antoni Sanguszko (ur. 1677, zm. 15 czerwca 1706 w Białej Podlaskiej) – marszałek nadworny litewski od 1702, starosta poduświacki i bolnicki, książę.
Był synem Hieronima i Konstancji z Sapiehów. W 1706 poślubił Bronisławę z Pieniążków. Poseł na sejm 1701–1702. 

</doc>
<doc id="1515016" url="https://pl.wikipedia.org/wiki?curid=1515016" title="Henri Winkelman">
Henri Winkelman

Henri Gerard Winkelman (ur. 17 sierpnia 1876 w Maastricht, zm. 27 grudnia 1952 w Soesterberg) – holenderski generał, głównodowodzący holenderskich Królewskich Wojsk Lądowych podczas niemieckiej napaści na Holandię w trakcie II wojny światowej.
Życiorys.
W 1892 wstąpił do Królewskiej Akademii Wojskowej w Bredzie, w 1896 awansował na porucznika. W latach 1902–1905 uczęszczał do Wyższej Szkoły Wojskowej w Hadze, pracował następnie w sztabie generalnym. W 1923 został majorem. W 1931 roku awansowany na stopień generała majora.
W 1934 roku awansowany na generała porucznika, odszedł do rezerwy. W 1939 został zmobilizowany, został głównodowodzącym Koninklijke Landmacht. 14 maja 1940 roku podpisał akt kapitulacji wojsk holenderskich. Podczas wojny przebywał w niewoli niemieckiej. 1 października 1945 odszedł z zawodowej służby wojskowej.

</doc>
<doc id="1515017" url="https://pl.wikipedia.org/wiki?curid=1515017" title="Przybiernówko (gmina)">
Przybiernówko (gmina)

Przybiernówko (1945–1946 "Strzelce") – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy było Przybiernówko.
Gmina "Strzelce" powstała po II wojnie światowej (w czerwcu 1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina Przybiernówko – jako jednostka administracyjna powiatu gryfickiego – weszła w skład nowo utworzonego woj. szczecińskiego.
Według stanu z 1 lipca 1952 roku gmina była podzielona na 9 gromad: Dobrzyn, Grądy, Modlimowo, Niedźwiedziska, Przybiernówko, Rybokarty, Rzęskowo, Wilczkowo i Witno. Gmina została zniesiona 29 września 1954 roku wraz z reformą wprowadzającą gromady w miejsce gmin, a z jej obszaru utworzono trzy gromady: Przybiernówko, Rybokarty (w powiecie gryfickim) i Świerzno (w powiecie kamieńskim). Jednostki o nazwie "Przybiernówko" nie przywrócono 1 stycznia 1973 roku wraz z kolejną reformą reaktywującą gminy, a obszar dawnej jednostki wszedł w skład gmin Gryfice i (fragmentarycznie) Karnice.

</doc>
<doc id="1515018" url="https://pl.wikipedia.org/wiki?curid=1515018" title="Circus (singel Britney Spears)">
Circus (singel Britney Spears)

Circus – drugi singiel Britney Spears pochodzący z jej szóstego studyjnego albumu pt. "Circus" (2008). Piosenka została skomponowana przez Dr. Luke i Bennego Blanco. „Circus” został oficjalnie ogłoszony jako drugi singiel 31 października 2008 roku na oficjalnej stronie internetowej artystki. Jest to pierwszy singiel Spears, który zadebiutował w pierwszej trójce zestawienia Billboard Hot 100. Łącznie sprzedano około 3 500 000 egzemplarzy singla.
Teledysk.
Teledysk miał swoją światową premierę 4 grudnia 2008 roku w programie "Entertainment Tonight". Klip przedstawia wokalistkę tańczącą i przechadzającą się po tytułowym cyrku.

</doc>
<doc id="1515019" url="https://pl.wikipedia.org/wiki?curid=1515019" title="Seahorse">
Seahorse

Seahorse – aplikacja działająca w środowisku Linux w menedżerze GNOME i służąca do zarządzania kluczami PGP oraz SSH. Seahorse jest zintegrowany z programami Nautilus, gedit oraz Evolution w celach szyfrowania, odszyfrowywania oraz przeprowadzania innych operacji. Posiada obsługę HKP oraz key server support. Podstawą tego programu jest GNU Privacy Guard (GPG) i jest on udostępniony pod GNU General Public License.
Napisany jest w języku programowania Vala.
Deweloperzy.
Utrzymanie oraz rozwój programu Seahorse zmieniało się już dotychczas kilka razy.

</doc>
<doc id="1515020" url="https://pl.wikipedia.org/wiki?curid=1515020" title="Ukrajinśka Hromada w Niemczech">
Ukrajinśka Hromada w Niemczech

Ukrajinśka Hromada w Niemczech - ukraińskie emigracyjne towarzystwo społeczno-kulturalne działające w Niemczech, założone w 1919 w Berlinie.
Przewodniczącymi organizacji byli Bohdan Łepki, Zenon Kuzelja i B. Homzyn. Organizacja najprężniej działała w latach 20, i pierwszej połowie lat 30. XX wieku, liczyła wtedy ponad 6 tysięcy członków. Politycznie zbliżona była do ruchu hetmańskiego Pawła Skoropadskiego..
Organami prasowymi towarzystwa były "Nowe Słowo" (1920), "Ukrajinśke Słowo" (1921-1923) i "Ukrajinśka Dijsnist'".
Była to druga, oprócz UNO, legalna ukraińska organizacja w Niemczech. Hromada działała do 1945.

</doc>
<doc id="1515021" url="https://pl.wikipedia.org/wiki?curid=1515021" title="Marek Eremita">
Marek Eremita

Marek Eremita (zm. po 430) – wczesnochrześcijański pisarz i teolog.
Początkowo był przełożonym klasztoru w Ancyrze, później poświęcił się życiu pustelniczemu na Pustyni Judzkiej. Jego zachowana twórczość obejmuje siedem "Rozpraw" praktyczno-ascetycznych oraz dwa traktaty dogmatyczno-polemiczne: "O Melchizedeku" ("De Melchisedech") i "Przeciw nestorianom".

</doc>
<doc id="1515023" url="https://pl.wikipedia.org/wiki?curid=1515023" title="Andrzej Kaczmarek (satyryk)">
Andrzej Kaczmarek (satyryk)

Andrzej Kaczmarek (ur. 18 marca 1958, zm. 24 marca 2008 w Kielcach) – polski satyryk, artysta związany z kabaretem Pirania.
Na estradzie zadebiutował jeszcze podczas studiów na Politechnice Świętokrzyskiej. W latach 1981 i 1983 zdobył nagrody na festiwalach piosenki studenckiej odbywających się w Krakowie. W roku 1986 nawiązał współpracę z kabaretem Pigwa Show (zob. Genowefa Pigwa).
W roku 1991 wraz ze Stefanem Lipcem założył kabaret Pirania (nazwa pochodziła od tytułu autorskiej audycji tych twórców – „Piracki Radiowęzeł Pirania” – emitowanej na antenie radia kieleckiego; później do kabaretu dołączyła też Joanna Litwin-Berner). Kaczmarek tworzył piosenki, dialogi oraz skecze. Wkrótce kabaret odniósł spory sukces i zyskał popularność. Znaczącym wydarzeniem był udział w kabaretonie podczas KFPP w Opolu w 1995 roku.
Z Piranią Kaczmarek występował w całej Polsce, a także w wielu innych krajach (m.in. Australia, Niemcy, USA). Działał też w utworzonym przy kieleckim WDK Bractwie Andrzejowym. W roku 2007 wystąpił w komedii romantycznej "Jan z drzewa".
Kaczmarek zmarł po kilkudniowym pobycie w kieleckim szpitalu. 28 marca 2008 został pochowany na cmentarzu komunalnym w Cedzynie.

</doc>
<doc id="1515024" url="https://pl.wikipedia.org/wiki?curid=1515024" title="Feliks Steuer">
Feliks Steuer

Feliks Steuer (ur. 5 listopada 1889 w Sułkowie k. Baborowa, zm. 30 maja 1950 w Katowicach) – dyrektor Państwowego Gimnazjum Klasycznego (1923–1925) oraz Miejskiego Gimnazjum Matematyczno-Przyrodniczego w latach 1925–1939 oraz 1945–1948 w Katowicach, doktor filozofii, dialektolog, opisał specyficzne cechy narzecza baborowskiego (dialekt morawski) oraz sułkowskiego (dialekt polski).
Życiorys.
Pochodził z ubogiej wielodzietnej rodziny chłopskiej. Ukończył gimnazjum w Głubczycach, gdzie uczył go między innymi śląski poeta Johannes Reinelt, znany pod pseudonimem "Philo vom Walde", uważany za klasyka niemieckiej gwarowej literatury śląskiej. Studiował potem w Innsbrucku i na Uniwersytecie Wrocławskim na wydziale filozofii na kierunku filologia słowiańska. Studia ukończył w 1915 r. W czasie pierwszej wojny światowej służył w armii pruskiej. Został ranny, w wyniku czego amputowano mu nogę.
Po Plebiscycie i podziale Śląska wyjechał do polskich Katowic, jednak jego rodzice i rodzeństwo pozostała w Baborowie, po stronie niemieckiej. Zapewne z tej przyczyny, w trosce o swoich krewnych ostatnie prace wydawał pod pseudonimem F.Res. Z tej też przyczyny wiele szczegółów z jego życia wciąż nie jest jasnych, bowiem na wszelki wypadek utrzymywano je w tajemnicy. Dyplom nauczycielski i prawo wykonywania zawodu nauczycielskiego otrzymał w 1923 roku. Wiele lat przepracował jako nauczyciel języka polskiego i łaciny oraz dyrektor szkoły. Z powodu protezy i utykania otrzymał od swoich uczniów przezwisko "Hefajst" (Hefajstos).
Oprócz pracy w charakterze pedagoga, Steuer zajmował się badaniem gwar okolic z których pochodził. We wstępie do "Dialektu Sulkowskiego" pisze: Przyczyny zainteresowania się narzeczem sułkowskim wyjaśnia kilka stron dalej następująco:
Aby temu przeciwdziałać, nie tylko opisał specyfikę dialektu sułkowskiego, ale przygotował też słownik z odmianami używanych słów oraz kilka czytanek pisanych specjalnym alfabetem (coś w rodzaju współczesnego, międzynarodowego zapisu fonetycznego) oddającym brzmienie słów. Zapis miał być czytelny i użyteczny dla ludzi wynaradawianych, niemających kontaktu z językiem polskim. Metodę zapisu dopracował Steuer we współpracy z Kazimierzem Nitschem. W 1937 roku powstała niemal bliźniacza praca "Narzecze baborowskie". Wieloletnia współpraca z Uniwersytetem Jagiellońskim w Krakowie zaś później także z Polską Akademią Umiejętności zaczęła się już w roku 1923. Steuer był aktywny zwłaszcza w komisji językowej, także po II wojnie światowej kiedy wielu miejscowościom śląskim przywracano tradycyjne, przedhitlerowskie nazwy. Steuer o tożsamości językowo-etnicznej Śląska w artykule (odczycie) "O zachowaniu narzecza górnośląsko-polskiego" pisał następująco: W trosce o zachowanie rodzinnego narzecza Steuer (jako R.Res) wydał w 1935 r. zbiór wierszy traktujących m.in. o zjawiskach przyrody zatytułowany "Z naszej źymjy ślunskej" oraz pisane prozą wspomnienie o ojcu pt. "Ostatńi gwojźdźaurz" (gwoździarz to kowal wyrabiający gwoździe). Zastosowany przez Steuera zapis gwary, po modyfikacjach, jest promowany m.in. przez towarzystwo Pro Loquela Silesiana jako oficjalny zapis przygotowywanej kodyfikacji języka śląskiego.
Steuer jako dialektolog zbierał również materiały do planowanego wydania słownika gwar górnośląskich. Wojna, długotrwała choroba i śmierć sprawiły, że swego zamiaru nie zrealizował. Po śmierci duża część jego rękopisów i maszynopisów została wyrzucona jako „pisma w nieznanych językach”.
Feliks Steuer zmarł mając 61 lat w Katowicach. Zgodnie ze swoją wolą pochowany został na cmentarzu w Baborowie, tuż za kaplicą św. Józefa. 7 listopada 2009 r. Stowarzyszenie Miłośników Sułkowa oraz Warszawska Fundacja Wspomagania Wsi postawiły mu w Sułkowie pamiątkowy obelisk

</doc>
<doc id="1515028" url="https://pl.wikipedia.org/wiki?curid=1515028" title="Röda linjen">
Röda linjen

Röda linjen lub Tub 2 – wspólna nazwa dwóch linii metra w Sztokholmie. Na czerwoną linię składają się linie T13 i T14.
T13 Norsborg - Ropsten
T14 Fruängen - Mörby centrum
Linia liczy sobie 36 stacji, z czego 19 to stacje podziemne (15 skalnych i 4 betonowe). Ma długość 41,238 km i jest o 18 metrów krótsza od zielonej linii. Stacje T-Centralen, Gamla Stan i Slussen leżą również na linii zielonej. W 2005 w przeciętny dzień roboczy z linii skorzystało ok. 411 000 osób. 
Linia T13 zaczyna się w północnej części gminy Botkyrka a kończy się w północno-wschodnim Sztokholmie. Linia T14 rozpoczyna się południowo-zachodniej części miasta kończy się w centrum gminy Danderyd. Obie linie mają wspólny przebieg od Liljeholmen do Östermalmstorg.
Pierwszy odcinek czerwonej linii oddano do użytku 5 kwietnia 1964. Było to połączenie między T-Centralen a Örnsberg (T13) i Fruängen (T14).

</doc>
<doc id="1515030" url="https://pl.wikipedia.org/wiki?curid=1515030" title="Dale Cooper">
Dale Cooper

Dale Bartholomew Cooper to główna postać amerykańskiego serialu "Miasteczko Twin Peaks". W jego rolę wcielił się Kyle MacLachlan.
Cooper jest agentem FBI, który przyjeżdża do Twin Peaks, by przeprowadzić śledztwo w związku z morderstwem nastolatki z tamtejszego liceum, siedemnastoletniej Laury Palmer. Od samego początku zakochuje się w małym miasteczku i zyskuje sympatię tamtejszych mieszkańców (a nawet coś więcej niż sympatię w przypadku Audrey Horne). Jest niezwykle uprzejmy i zawsze zadowolony. Jego poczucie humoru jest równie dziwne jak mieszkańców Twin Peaks. Uwielbia rzucać mądre powiedzenia oraz ich wysłuchiwać. Jego ulubionym daniem staje się placek wiśniowy i „cholernie dobra kawa”. Ma zwyczaj nagrywania swych przemyśleń na dyktafon, do którego mówiąc, zwraca się do tajemniczej Diane. Cooper jest wykształcony i jego wiedza na temat tajemnych nauk tybetańskich mnichów czy mitologii Indian często pomaga w śledztwie. Ma 35 lat.
O przeszłości bohatera dowiadujemy się w serialu wiele, szczególnie gdy do akcji wkracza Windom Earle, były partner i przyjaciel Coopera, a teraz jego największy przeciwnik. Losy Dale'a Coopera odkrywa przed nami także film "", będący prequelem serialu "Miasteczko Twin Peaks".

</doc>
<doc id="1515031" url="https://pl.wikipedia.org/wiki?curid=1515031" title="Sadlno (gmina w województwie szczecińskim)">
Sadlno (gmina w województwie szczecińskim)

Sadlno (1945–46 "Ziętkowice") – dawna gmina wiejska istniejąca w latach 1945-1954 w woj. szczecińskim (dzisiejsze woj. zachodniopomorskie). Siedzibą władz gminy było Sadlno .
Gmina "Ziętkowice" powstała po II wojnie światowej (w czerwcu 1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina Sadlno – jako jednostka administracyjna powiatu gryfickiego – weszła w skład nowo utworzonego woj. szczecińskiego.
Według stanu z 1 lipca 1952 roku gmina była podzielona na 10 gromad: Chomętowo, Czaplin Mały, Czaplin Wielki, Drozdowo, Konarzewo, Rogozina, Sadlno, Skalno, Włodarka i Zapolice. Gmina została zniesiona 29 września 1954 roku wraz z reformą wprowadzającą gromady w miejsce gmin a z jej obszaru utworzono dwie gromady: Chomętowo i Rogozina. Jednostki o nazwie "Sadlno" nie przywrócono 1 stycznia 1973 roku wraz z kolejną reformą reaktywującą gminy, a obszar dawnej jednostki wszedł w skład gmin Karnice i Trzebiatów.

</doc>
<doc id="1515032" url="https://pl.wikipedia.org/wiki?curid=1515032" title="Leniuchowo (ścieżka dźwiękowa)">
Leniuchowo (ścieżka dźwiękowa)

LazyTown – ścieżka dźwiękowa serialu "Leniuchowo", obejmująca piosenki z pierwszej serii.
Po sprzedaniu ponad 100.000 kopii, album zyskał status złotej płyty.
Wersja brytyjska (specjalna).
CD.
Płyta zawiera te same piosenki co wersja zwykła + wszystkie w wersji karaoke + piosenkę "Ach te święta".
DVD.
Ponadto na DVD dostępna jest gra ze Sportacusem.

</doc>
<doc id="1515033" url="https://pl.wikipedia.org/wiki?curid=1515033" title="Ziętkowice (gmina)">
Ziętkowice (gmina)



</doc>
<doc id="1515034" url="https://pl.wikipedia.org/wiki?curid=1515034" title="Autosan H7">
Autosan H7

Autosan H7 – seria autobusów miejskich, międzymiastowych oraz specjalnych klasy mini, zaprezentowana w 1999 roku, a produkowana seryjnie w latach 2000–2006, początkowo przez spółkę Autosan-Bussan, a następnie przez przedsiębiorstwo Autosan w Sanoku.
Rodzina H7 zastąpiła w ofercie producenta wdrożone do produkcji seryjnej w 1992 roku autobusy serii H6, których koncepcja i konstrukcja stanowiły podstawę do opracowania pierwszych wersji modelu Autosan H7, produkowanych w latach 2000–2001. W 2001 roku znacząco zmodernizowano tę serię pojazdów, zastosowano nowe nadwozie oraz wprowadzono zmiany konstrukcyjne w układzie jezdnym i napędowym. Produkcję ostatnich odmian tej serii zakończono w 2006 roku, wraz z wprowadzeniem do oferty nowej rodziny autobusów klasy mini Autosan Solina. W nowych pojazdach zastosowano całkowicie odmienne rozwiązania konstrukcyjne, zamiast podwozia podłużnicowo-kratownicowego wykorzystano podwozie ramowe lekkiego samochodu ciężarowego Mercedes-Benz Vario. Pomimo istotnych różnic technicznych aż do końca 2010 roku modele serii Solina nosiły oznaczenie H7, w przypadku wersji międzymiastowej H7-10MB Solina, a w odmianie miejskiej H7-20MB Solina LE/Solina City. Ostatecznie produkcję modeli Solina/Solina City zakończono w 2011 roku. Ich następcą została kolejna generacja małych autobusów Autosan Wetlina.
Geneza.
Spadek liczby przewozów miejskich i międzymiastowych obserwowany w II połowie lat 90. oraz rosnąca konkurencja w segmencie autobusów klasy mini, sprawiła, iż wydzielona ze struktury przedsiębiorstwa Autosan S.A. spółka Autosan-Bussan, specjalizująca się w produkcji oferowanych od 1992 roku przedniosilnikowych autobusów miejskich i międzymiastowych serii Autosan H6, rozpoczęła prace konstrukcyjne nad nowym modelem oznaczonym jako H7. Pod koniec lat 90. na rynku polskim znacząco wzrosła sprzedaż autobusów klasy mini zarówno miejskich, jak i międzymiastowych. Głównym konkurentem dla produktów zakładów w Sanoku stało się przedsiębiorstwo Kapena, które we współpracy z włoskim przedsiębiorstwem Cacciamali opracowało w 1997 roku autobus miejski Kapena City, bazujący na podwoziu samochodu dostawczego Iveco TurboDaily A59.12. W tym samym czasie rozpoczęto sprzedaż produkowanych w Turcji autobusów marek Anadolu, Otoyol i Temsa opartych na podwoziach dostarczanych przez Isuzu oraz Mitsubishi. W celu zahamowania spadku sprzedaży swoich autobusów, Autosan-Bussan po konsultacjach z klientami przystąpił do opracowania bazującej na rozwiązaniach Autosanów H6-10 i H6-20 nowej serii autobusów klasy mini, która w stosunku do swojego poprzednika charakteryzowała się powiększoną przestrzenią pasażerską oraz lepszymi właściwościami jezdnymi.
Modele seryjne.
Autosan H7-10.01/H7-20.01.
W 1999 roku zaprezentowano prototyp nowego autobusu międzymiastowego o oznaczeniu Autosan H7-10.01. Nowy pojazd opracowany został jako wersja rozwojowa produkowanego seryjnie od 1992 roku modelu H6-10. Wprowadzone zmiany miały na celu zaspokojenie potrzeb dotychczasowych użytkowników autobusów serii H6, którzy zgłaszali uwagi dotyczące niewystarczającej liczby miejsc pasażerskich oraz słabej dynamiki i zbyt wysokiego zużycia paliwa.
Zmodernizowany Autosan H7-10.01 w stosunku do starszego modelu H6-10, charakteryzował się nadwoziem wydłużonym o 797 mm (do 7152 mm), które pod względem konstrukcji i stylizacji było w pełni zunifikowane z poprzednikiem. Prototypowy egzemplarz wyposażony został w umieszczone pomiędzy osiami w prawej ścianie bocznej nadwozia jednopłatowe drzwi, otwierane ręcznie w układzie 0-1-0. W lewej ścianie bocznej zastosowano natomiast drzwi przeznaczone tylko dla kierowcy. Wnętrze przystosowane zostało do przewozu 35 pasażerów, z czego 28 na miejscach siedzących. Do napędu pojazdu zastosowano spełniający wymagania normy emisji spalin Euro 2, turbodoładowany 4-cylindrowy, rzędowy silnik wysokoprężny Iveco 8040.45 o pojemności skokowej 3908 cm³ i mocy maksymalnej 100 kW (136 KM). Jednostka napędowa została zblokowana z 6-biegową manualną skrzynią biegów Iveco 2855.01. W układzie jezdnym zastosowano zawieszone na resorach piórowych przednią oś sztywną oraz tylny sztywny most napędowy produkcji przedsiębiorstwa Star Trucks ze Starachowic. Produkcję modelu H7-10 rozpoczęto w 2000 roku, odmiany seryjne w stosunku do prototypu różniły się zastosowaniem jednopłatowych, otwieranych na zewnątrz drzwi sterowanych pneumatycznie. Opcjonalnie możliwe było zamówienie wersji z drugą parą drzwi, umieszczonych na zwisie tylnym. W pierwszym roku produkcji seryjnej dostarczono odbiorcom 12 egzemplarzy tego modelu.
Równolegle z Autosanem H7-10 opracowano odmianę miejską, oznaczoną jako Autosan H7-20.01. Model ten, podobnie jak wersja międzymiastowa, posiadał nadwozie wydłużone o 797 mm w stosunku do poprzedniego modelu Autosan H6-20.03, dzięki czemu przestrzeń pasażerska uległa powiększeniu i umożliwiała przewóz 38 pasażerów, z czego 20 na miejscach siedzących. Dostęp do wnętrza pojazdu zapewniony był poprzez sterowane pneumatycznie drzwi w układzie 0-2-1, dwupłatowe umieszczone za osią przednią oraz jednopłatowe na zwisie tylnym. Źródło napędu stanowił ten sam co w H7-10 silnik Iveco 8040.45 o mocy maksymalnej 100 kW (136 KM), jednak zblokowany z 5-biegową manualną skrzynią biegów Iveco 2845.5. W 2000 roku na zamówienie przedsiębiorstwa Rapid-Bus obsługującej linie miejskie w Warszawie, opracowano wersję Autosana H7-20 wyposażoną w 4-cylindrowy, rzędowy silnik wysokoprężny Andoria 4CT107 o pojemności skokowej 4360 cm³ i mocy maksymalnej 77 kW (105 KM). Jednostka ta została zblokowana z 5-biegową manualną skrzynią biegów TS5-40.
Autosan H7-10.02/H7-20.02.
W 2001 roku zaprezentowano znacznie zmodernizowany model serii H7, międzymiastowy autobus H7-10.02 noszący nową nazwę handlową H7-10 Traper. Pojazd wyposażony został w całkowicie nowe nadwozie, którego stylizacja zrywała z linią starszych modeli H7-10.01/H7-20.01 oraz serii H6. Nowy autobus w stosunku do swojego poprzednika był dłuższy o 201 mm (7353 mm), szerszy o 96 mm (2376 mm) oraz wyższy o 55 mm (2847 mm), dzięki czemu powiększono przestrzeń pasażerską, która umożliwiała przewóz 28 pasażerów na miejscach siedzących i dodatkowo 7 osób na miejscach stojących. Nadwozie podtypu.02 wyposażone zostało w wiele elementów zewnętrznych zapożyczonych z autobusów rodziny A10, jak np. reflektory czy lampy kierunkowskazów. Wszystkie szyby mocowane były za pomocą metody klejenia. Niezmieniony został układ drzwi w konfiguracji 0-1-0, które sterowane były pneumatycznie. W lewej ścianie bocznej umieszczono drzwi umożliwiające dostęp do stanowiska kierowcy.
Do napędu zastosowano zmodernizowany 4-cylindrowy, silnik typu Iveco 8040SRC21 spełniający wymagania normy Euro 2 o pojemności skokowej 3908 cm³ oraz mocy maksymalnej 100 kW (136 KM), który zblokowany został z 6-biegową manualną skrzynią biegów Iveco 2855. Znaczące zmiany wprowadzono w układzie jezdnym, gdzie zastosowano przednią sztywną belkę oraz tylny jednostopniowy most napędowy dostarczany przez przedsiębiorstwo MAN. Elementy te oparte zostały na parabolicznych resorach piórowych dodatkowo wspartych przez amortyzatory hydrauliczne i stabilizator osi tylnej. Sterowany pneumatycznie układ hamulcowy wyposażono w tarcze hamulcowe na obydwu osiach oraz dodatkowo w układ ABS.
Miejski Autosan H7-20.02 zaprezentowany został we wrześniu 2001 roku podczas Wystawy Komunikacji Miejskiej w Łodzi. Model ten posiadał analogicznie jak wersja międzymiastowa nowy typ nadwozia o zwiększonych wymiarach oraz zmienionej stylizacji. Pojazd noszący nazwę handlową Autosan H7-20 Trafic dostosowany został do transportu 50 pasażerów z czego 18 na miejscach siedzących. Źródło napędu stanowił silnik Iveco 8040SRC21 Euro 2, jednak generowana przez niego moc przekazywana była na tylną oś poprzez 5-biegową skrzynię manualną Iveco 2845. W 2002 roku dokonano niewielkiej modernizacji, wprowadzono wówczas nowy wzór drzwi wejściowych z jednoczęściową dużą szybą, w miejsce dotychczas stosowanych z szybami dwuczęściowymi.
Produkcja autobusów serii H7 do 2002 roku realizowana była przez wydzieloną ze struktury przedsiębiorstwa Autosan S.A. spółkę Autosan-Bussan. Wraz z jej likwidacją, produkcja najmniejszych modeli marki przeniesiona została do macierzystych zakładów przedsiębiorstwa Autosan.
Autosan H7-10.03.
W 2001 roku oprócz pierwszych egzemplarzy nowej generacji Autosanów H7, reprezentowanej przez podtyp.02 zaprezentowano jeszcze jedną odmianę międzymiastowego autobusu klasy mini, którym był model H7-10.03. Głównym wyróżnikiem tego pojazdu było zastosowane źródło napędu, które stanowił spełniający wymagania normy Euro 2, turbodoładowany 4-cylindrowy, rzędowy silnik wysokoprężny Andoria 4CT107 o pojemności skokowej 4360 cm³, osiągający moc maksymalną 80 kW (109 KM). Jednostka napędowa połączona została z 5-biegową manualną skrzynią biegów typu TS5-50. Produkcji seryjnej tej odmiany nie podjęto, a jedyny prototypowy egzemplarz został zakupiony przez Przedsiębiorstwo Komunikacji Samochodowej w Mławie.
Autosan H7-10.04/H7-20.04.
Kolejną modernizację serii H7 przeprowadzono już w 2002 roku. Główne zmiany objęły układ jezdny, gdzie zastosowano oś przednią oraz tylny most napędowy produkcji FON Radomsko, w miejsce produktów przedsiębiorstwa MAN. Zastosowanie nowych podzespołów spowodowało zwiększenie rozstawu kół, przez co konieczne było wprowadzenie poszerzonych nadkoli, tak aby koła jezdne nie wystawały poza obrys autobusu. Modyfikacje objęły również stanowisko pracy kierowcy, wprowadzono wówczas nową deskę rozdzielczą z zestawem wskaźników przejętych z francuskiego samochodu ciężarowego Renault Midlum. Międzymiastowy H7-10 Traper oferowany był w wersji przystosowanej do przewozu 35 pasażerów, w tym 28 na miejscach siedzących lub w odmianie wyposażonej w 24 fotele z regulowanym oparciem. Konfiguracja układu napędowego pozostała niezmieniona w dalszym ciągu wykorzystywano silnik Iveco 8040SRC21 Euro 2 o mocy maksymalnej 100 kW (136 KM), który zblokowano z 6-biegową manualną skrzynią biegów w modelu H7-10 Traper lub przekładnią 5-biegową w przypadku H7-20 Trafic.
W 2003 roku Autosan rozpoczął współpracę z białoruskim przedsiębiorstwem Briestgruzawtoserwis, której celem było utworzenie spółki Briest-Autosan oraz rozpoczęcie montażu polskich autobusów w zakładzie znajdującym się w specjalnej strefie ekonomicznej w Brześciu. Pierwsze 3 próbne egzemplarze modelu Autosan H7-10 Traper zostały zmontowane jeszcze w 2003 roku. W stosunku do egzemplarzy produkowanych w Polsce różniły się zastosowaniem produkowanego przez Mińską Fabrykę Silników (Minskij Motornyj Zawod), 4-cylindrowego silnika wysokoprężnego typu MMZ 245.9-337 o pojemności skokowej około 4,7 dm³ i mocy maksymalnej 100 kW (136 KM) oraz manualnej skrzyni biegów ZiŁ. Próba utworzenia polsko-białoruskiej spółki oraz rozpoczęcia montażu i sprzedaży autobusów Autosan H7-10 na rynku białoruskim zakończyła się niepowodzeniem głównie ze względu na konkurencję ze strony producentów oferujących tańsze pojazdy tej samej klasy.
Autosan H7-10.05/H7-20.05.
W drugiej połowie 2004 roku wprowadzono do produkcji po raz kolejny zmodernizowane modele rodziny H7 o oznaczeniu H7-10.05 oraz H7-20.05. Nowe wersje wyposażone zostały w spełniający wymagania normy emisji spalin Euro 3, turbodoładowany 4-cylindrowy, rzędowy silnik wysokoprężny Iveco F4AE0482 o pojemności skokowej 3908 cm³ i mocy maksymalnej 110 kW (150 KM). Moc generowana przez silnik podobnie jak w starszych odmianach przenoszona była poprzez 6-biegową manualną skrzynią biegów w wersji międzymiastowej lub przekładnię 5-biegową stosowaną w miejskim H7-20. Zmieniona została stylizacja ściany czołowej, jej charakterystycznym elementem została szeroka i lakierowana pod kolor nadwozia osłona wlotu powietrza do silnika. W Autosanie H7-10 Traper w ramach wyposażenia opcjonalnego pojawiła się możliwość montażu na zwisie tylnym dodatkowej pary jednoskrzydłowych drzwi sterowanych ręcznie. Rozwiązanie to pozwoliło na powrót wersji międzymiastowej z układem drzwi 0-1-1, która została wycofana z ofert wraz z wprowadzeniem do sprzedaży podtypu.02 w 2001 roku. Ostatnia korekta wyglądu elementów zewnętrznych nadwozia nastąpiła w 2005 roku, dokonano wówczas niewielkich zmian ściany czołowej gdzie zastosowano mniejsze reflektory projektorowe oraz lampy kierunkowskazów przedsiębiorstwa Hella, w ścianie tylnej umieszczono okrągłe lampy kierunkowskazów oraz świateł stop i cofania w miejsce dotychczas stosowanych kwadratowych.
Pomimo wdrożenia do produkcji seryjnej w pierwszej połowie 2006 roku nowego autobusu Autosan H7-10MB Solina (typ H7-10.06), starsze modele H7-10.05 i H7-20.05 nie zostały wycofane od razu ze sprzedaży. Ich produkcja była kontynuowana do połowy roku, a pojazdy te stanowiły uzupełnienie oferty ze względu na niższą cenę zakupu w stosunku do Autosana Soliny.
Autosan H7-10MB/H7-20MB Solina.
W 2005 roku zaprezentowano nowego przedstawiciela serii małych autobusów produkowanych w Sanoku, model Autosan H7-10.06, który oferowany był pod nazwą handlową H7-10MB Solina. Konstrukcja nowego pojazdu została oparta na ramowym podwoziu lekkiego samochodu ciężarowego Mercedes-Benz Vario. Zastosowanie nowego podwozia przyczyniło się do zwiększenia długości pojazdu w stosunku do starszej wersji o 417 mm (7770 mm). Wprowadzono również istotne zmiany w stylizacji nadwozia, które szczególnie uwidocznione zostały w przedniej części. Produkcję seryjną Soliny rozpoczęto w 2006 roku, jednocześnie wprowadzając odmianę miejską H7-20.06 Solina City i jej wersję z obniżonym poziomem podłogi na zwisie tylnym. Pod koniec 2010 roku z nazwy handlowej usunięte zostało kodowe oznaczenie „H7". Od tego momentu pojazdy te w zależności od wersji nosiły nazwy "Autosan Solina" lub "Autosan Solina City". Ostatecznie produkcja seryjna autobusów serii Solina została zakończona pod koniec 2011 roku.
Wersje specjalne.
Autosan H7-10ZK.
Produkcję pierwszych małych autobusów więziennych bazujących na rozwiązaniach serii H6 fabryka Autosan rozpoczęła w 1993 roku. Następcą tych pojazdów został Autosan H7-10ZK początkowo oparty na konstrukcji autobusu międzymiastowego H7-10.04, a później zmodernizowanej wersji H7-10.05. Sanocka więźniarka oferowana była w dwóch wersjach wyposażenia, różniących się konfiguracją przestrzeni pasażerskiej. Wariant I posiadał jedną parę drzwi wejściowych w układzie 0-1-0 i dostosowany został do przewozu 25 osób w dwóch oddzielonych od siebie przedziałach. Przedział pierwszy przeznaczony został dla 3 konwojentów oraz kierowcy, natomiast w drugim przedziale umieszczono 21 miejsc siedzących dla skazanych. Wnętrze wariantu II podzielone zostało na 3 przedziały, pierwszy dla 3 konwojentów i kierowcy, drugi przeznaczony do transportu 17 aresztantów oraz trzeci przedział bagażowy o objętości 3,6 m³, do którego dostęp był zapewniony poprzez umieszczoną na zwisie tylnym drugą parę drzwi sterowanych ręcznie. Część dla skazanych w obydwu wersjach wykończona została materiałami zapewniającymi jedynie minimalny komfort podróżowania. Miejsca siedzące wyposażano w twarde oparcia ze sklejki, a na podłodze umieszczono ryflowaną blachę aluminiową. Dostęp do światła dziennego zapewniony był przez zabezpieczone kratą niewielkie stałe okienka umieszczone przy górnej krawędzi ścian bocznych. Układ wentylacji składał się wentylatora wyciągowego oraz wywietrzników dachowych, natomiast do ogrzewania zastosowano dwie nagrzewnice elektryczne. Dodatkowe wyposażenie przedziału dla osób pozbawionych wolności obejmowało 4 lampy oświetleniowe, system nagłośnienia, przycisk alarmowy oraz mocowane do sufitu dwie półki bagażowe. W układzie elektrycznym pojazdu zastosowano niezależną instalację dla przedziału skazanych. Do wyposażenia standardowego więźniarki należała toaleta chemiczna umieszczona w kabinie, której konstrukcja umożliwiała dostęp zarówno konwojentom, jak i konwojowanym, bez zagrożenia dostania się osób pozbawionych wolności do części zajmowanej przez strażników i kierowcę.
Autosan H7-10I.
Na zamówienie Policji w 2005 roku opracowano bazujący na modelu H7-10.04 autobus interwencyjny Autosan H7-10I, wyposażony w silnik Iveco 8040SCR21.11 o pojemności skokowej 3908 cm³ i mocy maksymalnej 100 kW (136 KM). Pojazd ten przeznaczony został dla Oddziałów Prewencji i służył do przewozu 30 osób, w tym 28 funkcjonariuszy wraz z wyposażeniem, dowódcy oraz kierowcy. Istotne zmiany wprowadzono we wnętrzu, gdzie metalowe składane siedzenia usytuowano wzdłuż ścian bocznych nadwozia. Za miejscami siedzącymi zamontowano wieszaki na kurtki oraz stojaki na pałki i broń długą. W miejsce podsufitowych półek bagażowych zastosowano wsporniki, na których mogły zostać powieszone hełmy ochronne. Na środku przestrzeni pasażerskiej pomiędzy siedzeniami zamontowane zostały stojaki na tarcze obronne. Dodatkowo w przedniej części wnętrza, tuż przy kierowcy znajdowało się siedzenie dla dowódcy pojazdu umiejscowione tyłem do kierunku jazdy. Wygląd zewnętrzny modelu H7-10I wyróżniał się dzięki zastosowanemu okratowaniu świateł oraz wszystkich okien, przy czym krata szyby czołowej była automatycznie podnoszona lub opuszczana. Podobnie jak w wersji międzymiastowej, odmiana interwencyjna wyposażona została w umieszczone po prawej stronie sterowane pneumatycznie jednoskrzydłowe drzwi w układzie 0-1-0 oraz przeznaczone dla kierowcy dodatkowe drzwi z lewej strony. Aby umożliwić szybkie opuszczenie autobusu przez interweniujących policjantów w tylnej ścianie zastosowano drzwi dwuskrzydłowe. Ogółem powstała krótka seria tego modelu, 10 sztuk w 2005 oraz kolejnych 6 egzemplarzy w 2006 roku.
Eksport.
Już w 2000 roku wyeksportowano pierwsze 3 egzemplarze międzymiastowego autobusu Autosan H7-10.01 na Łotwę. W 2003 roku w wyniku podjętej współpracy z przedsiębiorstwem Briestgruzawtoserwis zmontowano w Brześciu na Białorusi 3 egzemplarze modelu H7-10 Traper. Zakładano wówczas utworzenie polsko-białoruskiej spółki Briest-Autosan, która według planów w 2004 roku miała zmontować 50 autobusów. Kolejnymi odbiorcami zagranicznymi były przedsiębiorstwa przewozowe z Rumunii, gdzie w latach 2004–2006 dostarczono 12 sztuk miejskiego autobusu Autosan H7-20 Trafic. W 2004 r. – 2 szt., 2005 r. – 3 szt., 2006 r. – 7 sztuk.
Konstrukcja.
Nadwozie.
Konstrukcja nadwozia modeli serii H7 wykonana została z kwadratowych i prostokątnych rur stalowych, łączonych ze sobą poprzez spawanie. Nadwozie oparte zostało na ramie podłużnicowo-kratownicowej. Poszycie zewnętrzne ścian bocznych wykonane zostało z blachy chromoniklowej o podwyższonej odporności na korozję. Sterowane pneumatycznie z miejsca prowadzącego pojazd drzwi wejściowe, otwierane były na zewnątrz w przypadku H7-10 lub do wewnątrz w modelu H7-20. Ściany czołowa oraz tylna wykonywane były z tworzyw sztucznych mocowanych do szkieletu nadwozia poprzez klejenie, klapy boczne wykonywano z aluminium. W odmianie międzymiastowej H7-10 do wykończenia sufitu i ścian bocznych wnętrza wykorzystywane były panele wykańczane wykładziną materiałową, w przypadku modelu miejskiego H7-20 zastosowano płyty laminowane. Podłoga w obydwu modelach pokrywana była wykładziną z PCW. Wentylacja zapewniona była przez otwory okienne, klapy dachowe, otwory w ścianie czołowej oraz wyciągi wentylacyjne. W przypadku Autosana H7-10 Traper istniała możliwość zamówienia klimatyzatora przestrzeni pasażerskiej, stanowiącego element wyposażenia dodatkowego. Ogrzewanie zapewniał agregat grzewczy połączony z układem chłodzenia silnika oraz dodatkowe nagrzewnice.
Układ jezdny i hamulcowy.
W autobusach rodziny H7 zastosowano zawieszenie zależne z dostarczanymi przez przedsiębiorstwo MAN-Star Trucks sztywną przednią osią i sztywnym tylnym mostem napędowym, które oparte były na resorach parabolicznych, amortyzatorach teleskopowych oraz stabilizatorach przechyłu. W modelach pierwszej generacji H7-10.01/H7-20.01 zastosowano pneumatyczny układ hamulcowy z hamulcami bębnowymi na obydwu osiach oraz systemem ABS. W 2001 roku wraz z wprowadzeniem nowych modeli H7-10 Traper i H7-20 Trafic zmodernizowano układ hamulcowy, w którym zastosowano hamulce tarczowe. Od 2002 roku głównymi elementami układu jezdnego były przednia oś sztywna oraz tylny most napędowy dostarczane przez FON Radomsko. Nowe komponenty cechowały się większym rozstawem kół niż osie MAN, co wymusiło zmiany w nadwoziu, polegające na poszerzeniu nadkoli.
Instalacja elektryczna.
Modele serii H7 zarówno w odmianie międzymiastowej, jak i miejskiej wyposażone zostały w instalację elektryczną o napięciu znamionowym 24 V. Do wytwarzania energii elektrycznej w przypadku autobusów wyposażonych w silniki spełniające wymagania normy emisji spalin Euro 2 zastosowano alternator o natężeniu 80 A, natomiast w przypadku wersji z silnikami Euro 3 o natężeniu 90 A. Do magazynowania wytworzonego prądu zastosowano dwa akumulatory o pojemności 120 Ah. Więźniarka H7-10ZK wyposażona została w niezależną instalację elektryczną dla przedziału przeznaczonego do przewozu aresztowanych. Instalacja elektryczna obsługiwała podstawowe układy elektryczne autobusu, jak układ zasilania silnika, oświetlenie zewnętrzne i wewnętrzne, ogrzewanie, system wentylacji czy instalacja pneumatyczna. Dodatkowo na zamówienie klienta istniała możliwość montażu dodatkowych urządzeń elektrycznych, jak klimatyzatora, lodówki, radia czy automatu do napojów w modelu H7-10 lub w odmianie miejskiej H7-20 kasowników, sterowników elektronicznych oraz tablic informacyjnych.

</doc>
<doc id="1515036" url="https://pl.wikipedia.org/wiki?curid=1515036" title="Jonas Cekuolis">
Jonas Cekuolis



</doc>
<doc id="1515037" url="https://pl.wikipedia.org/wiki?curid=1515037" title="Żabi Staw Jaworowy">
Żabi Staw Jaworowy

Żabi Staw Jaworowy (, "Žabie pleso Javorinské"; ; ) – staw znajdujący się w Dolinie Zadniej Jaworowej (górna część Doliny Jaworowej), w słowackich Tatrach Wysokich.
Opis.
Położony jest na wysokości 1886 m n.p.m. (według niektórych źródeł 1900 m). Zgodnie z pomiarami TANAP-u z lat 60. XX w. staw ma powierzchnię 1,11 ha, wymiary 197 × 80 m i głębokość ok. 15,2 m. Leży na dnie karu u podnóży monumentalnych ścian Jaworowych Szczytów, które regularnie zasypują go piargami. Od strony zachodniej zamknięty jest moreną.
Żabi Staw Jaworowy otaczają:
Znad brzegu stawu widok na potężne, 400-metrowej wysokości ściany Jaworowych Szczytów. Na jednej ze skał poniżej stawu umieszczono w 1911 tabliczkę upamiętniającą śmierć Stanisława Szulakiewicza i spieszącego mu na pomoc przewodnika Klimka Bachledy, którzy w 1910 zginęli w ścianach Małego Jaworowego Szczytu.
Przez wiele lat podawano w przewodnikach nieprawdziwą informację, że w 1940 r. duża lawina kamienna z Jaworowego Szczytu zmniejszyła nieco obszar stawu. Podał ją około 10 sierpnia 1940 r. Klub Słowackich Turystów i Narciarzy wraz ze stwierdzeniem, jakoby klub ten podjął akcję ratowania jeziora. Doniesienie to zostało sprostowane przez nieznanego autora (prawdopodobnie był nim Gyula Hefty) tydzień później. Sprostowanie to zostało jednak przeoczone, a zauważył je dopiero w 2010 Józef Nyka. W rzeczywistości obryw skalny nastąpił jesienią 1939 r., nie był jednak na tyle potężny, aby zmienić wymiary jeziora – do wody wpadło tylko kilka kamieni, a cała reszta zatrzymała się wyżej, na wielkim stożku piargowym ponad stawem.
Tragedia Kaszniców.
W okolicy stawu w 1925 miał miejsce niewyjaśniony wypadek. W czasie złej pogody (wiatr i siąpiący deszcz) z Lodowej Przełęczy schodził warszawski prokurator Kazimierz Kasznica (42 lata) z żoną, 12-letnim synem i młodym, ale doświadczonym już taternikiem Ryszardem Wasserbergerem (21 lat). Na przełęczy Kasznica wyciągnął koniak i nieco go popili wraz ze studentem. Podczas schodzenia z przełęczy syn zaczął się skarżyć na trudności z oddychaniem. Jego plecak wzięła matka, a przewodnik pomagał mu schodzić. Przy stawie Kazimierz Kasznica usiadł i powiedział, że dalej nie może iść. Przewodnik oświadczył, że nie zdoła mu pomóc, gdyż również czuje się bardzo słaby, i wraz z synem Kaszniców schronili się przed wiatrem pod dużym kamieniem. Kasznicowa poczęstowała ich łykiem koniaku i przeszła do męża, jemu również wlewając do ust koniak. On jednak był już nieprzytomny i wkrótce zmarł. Gdy wróciła do kamienia, zastała tu martwego syna i przewodnika, który zmarł na jej oczach. Sama, jak potem oświadczyła, koniaku nie piła. Spędziła przy zwłokach jeszcze dwie noce i jeden dzień, jednak z powodu złej pogody nikt nie szedł, więc zeszła do Jaworzyny i zaalarmowała TOPR. Przeprowadzono dochodzenie i sekcję zwłok, jednak przyczyny tragedii nie wyjaśniono.

</doc>
<doc id="1515039" url="https://pl.wikipedia.org/wiki?curid=1515039" title="Posłowie na Sejm Republiki Litewskiej 2000–2004">
Posłowie na Sejm Republiki Litewskiej 2000–2004

Posłowie na Sejm Republiki Litewskiej 2000–2004 zostali wybrani w wyborach parlamentarnych, które odbyły się w dwóch turach: 8 i 22 października 2000.
Sejm tej kadencji urzędował od 19 października 2000 do 14 listopada 2004.
Stanowisko przewodniczącego parlamentu zajmował Artūras Paulauskas z wyłączeniem okresu od 20 kwietnia do 11 lipca 2004, gdy pełnił obowiązki głowy państwa po usunięciu z urzędu prezydenta Rolandasa Paksasa. W tym czasie p.o. marszałka był Česlovas Juršėnas.
Lista posłów według frakcji na koniec kadencji.
Koalicja Socjaldemokratyczna LDDP-LSDP-LRS.
Wybrani z ramienia LDDP:
Wybrani z ramienia LSDP:
Wybrani z ramienia LRS:
Wybrani z ramienia LLS:
Wybrani z ramienia NS:
Wybrany z ramienia LVP:
Wybrana z ramienia NDP:
Związek Liberałów i Centrum.
Wybrani z ramienia LLS:
Wybrany z ramienia LSDP:
Wybrany z ramienia LCS:
Wybrany z ramienia MKD:
Wybrany jako kandydat niezależny:
Wybrana z ramienia NS:
Partia Liberalno-Demokratyczna.
Wybrani z ramienia LLS:
Wybrani z ramienia NS:
Wybrani z ramienia AWPL:

</doc>
<doc id="1515041" url="https://pl.wikipedia.org/wiki?curid=1515041" title="Trzygłów (gmina)">
Trzygłów (gmina)

Trzygłów (1945–46 "Trojanowo") – dawna gmina wiejska istniejąca w latach 1945-1954 w woj. szczecińskim (dzisiejsze woj. zachodniopomorskie). Siedzibą władz gminy był Trzygłów .
Gmina "Trojanowo" powstała po II wojnie światowej (w czerwcu 1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina Trzygłów – jako jednostka administracyjna powiatu gryfickiego – weszła w skład nowo utworzonego woj. szczecińskiego.
Według stanu z 1 lipca 1952 roku gmina była podzielona na 12 gromad: Barkowo, Baszewice, Jasiel, Kołomąć, Kukań, Łopianów, Smolęcin, Świeszewo, Trzygłów, Waniorowo, Wołczyno i Zagórcze. Gmina została zniesiona 29 września 1954 roku wraz z reformą wprowadzającą gromady w miejsce gmin a z jej obszaru utworzono cztery gromady: Trzygłów, Jasiel, Rybokarty i Rotnowo. Jednostki o nazwie "Trzygłów" nie przywrócono 1 stycznia 1973 roku wraz z kolejną reformą reaktywującą gminy, a obszar dawnej jednostki wszedł w skład gminy Gryfice.

</doc>
<doc id="1515043" url="https://pl.wikipedia.org/wiki?curid=1515043" title="Trojanowo (gmina)">
Trojanowo (gmina)



</doc>
<doc id="1515044" url="https://pl.wikipedia.org/wiki?curid=1515044" title="Stanisław Grolicki">
Stanisław Grolicki

Stanisław Grolicki, właśc. Stanisław Grolich (ur. 2 lutego 1892 w Krakowie, zm. 1 lutego 1947 w Łodzi) – polski przedwojenny aktor teatralny i filmowy.
Życiorys.
Syn Stanisława Julii z Tarczyńskich. Ukończył szkołę średnią w Wadowicach oraz akademię handlową w Wiedniu. Od 1914 służył w Legionach Polskich.
Debiutował na deskach Teatru Ludowego w Krakowie w 1914 r. W okresie międzywojennym występował na deskach polskich teatrów Krakowa, Warszawy, Poznania, Torunia, Łodzi i Wilna. Podczas okupacji występował w Teatrze Komedia oraz w teatrzyku Na Antresoli. Tuż po wojnie do końca swoich dni występował w Teatrze Wojska Polskiego w Łodzi. Aktor zmarł 1 lutego 1947 r. podczas kręcenia zdjęć w atelier.

</doc>
<doc id="1515046" url="https://pl.wikipedia.org/wiki?curid=1515046" title="Granatnik Carl Gustaf">
Granatnik Carl Gustaf

Carl Gustaf – szwedzkie gwintowane działo bezodrzutowe kalibru 84 mm, produkowane przez Saab Bofors Dynamics, klasyfikowane również jako średni granatnik przeciwpancerny. Pierwszy prototyp granatnika Carl Gustaf powstał w 1946.
Konstrukcja.
Granatnik działa na zasadzie działa bezodrzutowego. Ładowany jest odtylcowo, zamek jest otwierany na bok. Pocisk w czasie lotu jest stabilizowany dzięki gwintowanej lufie.
Do broni przeznaczona jest amunicja w pięciu rodzajach: kumulacyjna (typu HEAT-551), przeciwpancerno-odłamkowa (typu HEDP-502), odłamkowo-burząca (typu HE-441B), oświetlająca (typu 545) i dymna (typu 469B). Prowadzone są próby pocisku ppanc kierowanego półaktywnie wiązką światła laserowego.
Użytkownicy.
Granatnik mimo wiekowej konstrukcji jest z powodzeniem używany do dnia dzisiejszego przez siły zbrojne wielu państw świata.
Polska.
27 granatników Carl Gustaf M2 posiadały Nadwiślańskie Jednostki Wojskowe, a po ich rozformowaniu przekazane Wojskom Aeromobilnym (25 BKP, 6 BDSz), broń tych sił była zmagazynowana (stan na 2017 rok). Wojska Specjalne są największym użytkownikiem w SZ RP.

</doc>
<doc id="1515047" url="https://pl.wikipedia.org/wiki?curid=1515047" title="Moja przyjaciółka Gwiazdka">
Moja przyjaciółka Gwiazdka

Moja przyjaciółka Gwiazdka (in. tytuł Gwiazdka Laury; ang. Laura's Star, 2004) – niemiecki film animowany. Film powstał na podstawie serialu o tym samym tytule Gwiazdka Laury z 2002 roku.
Opis fabuły.
Gdy Laura wraz z rodziną przeprowadza się do innego miasta, pozbawiona dotychczasowych przyjaciół dziewczynka czuje się samotna i zagubiona. Do czasu, kiedy w magiczną noc odnajduję gwiazdkę, która spadła z nieba, łamiąc sobie jedno z ramion. Laura troskliwie opiekuje się swą nową przyjaciółką. Niestety gwiazdka bardzo tęskni za swoim domem. Laura, z pomocą swojego młodszego braciszka postanawia więc pomóc gwiazdce powrócić na niebo, tam gdzie jej miejsce.
Wersja polska.
Opracowanie i udźwiękowienie wersji polskiej: Studio Sonica
Reżyseria i dialogi polskie: Jacek Rozenek
Dźwięk i montaż: Jacek Osławski
Organizacja produkcji: Agnieszka Sokół
Wystąpili:
i inni

</doc>
<doc id="1515048" url="https://pl.wikipedia.org/wiki?curid=1515048" title="Carl Gustav">
Carl Gustav



</doc>
<doc id="1515051" url="https://pl.wikipedia.org/wiki?curid=1515051" title="4motion">
4motion

4motion – nazwa handlowa napędu na cztery koła stosowanego w koncernie Volkswagen AG. Używana po 1999 roku, w związku z czym nie określa się nią zwykłego sprzęgła wiskotycznego, a jedynie systemy oparte na rozwiązaniu Haldex (tylny napęd dołączany; w samochodach z silnikiem ułożonym poprzecznie) i Torsen (tylny napęd stały; silnik położony wzdłużnie).

</doc>
<doc id="1515053" url="https://pl.wikipedia.org/wiki?curid=1515053" title="Herb Prabut">
Herb Prabut

Herb Prabut – jeden z symboli miasta Prabuty i gminy Prabuty w postaci herbu.
Wygląd i symbolika.
Herb przedstawia w polu błękitnym w srebrnej bramie taki sam Dziki mąż z zieloną przepaską, trzymający taką samą maczugę.
Jest to herb herb mówiący. Nawiązuje do niemieckiej nazwy miasta – "Riesenburg".
Historia.
Niemiecka nazwa miasta przez niektórych jest wywodzona od pruskiej nazwy ziemi – Resin (Resinburg) lub też od słowa Riesen (Riesenburg) – miasto, gród olbrzyma. Stąd też olbrzym z maczugą umieszczony w herbie miasta. Herb został ustanowiony przez radę miejską 16 marca 2011 r.
Kontrowersje.
Komisja Heraldyczna negatywnie oceniła projekt herbu. Zdaniem komisji, architektura w herbie została przedstawiona w sposób skomplikowany i zawiera zbyt wiele szczegółów. Zastrzeżenia budzi też postać olbrzyma, która powinna zostać znacznie uproszczona i poddana stylizacji heraldycznej.

</doc>
<doc id="1515056" url="https://pl.wikipedia.org/wiki?curid=1515056" title="Gennadiusz I">
Gennadiusz I

Gennadiusz I, gr. Άγιος Γεννάδιος (zm. 25 sierpnia 471 w Konstantynopolu) – wczesnochrześcijański pisarz i teolog, patriarcha Konstantynopola w latach 458–471.
Życiorys.
Zaraz po swoim wyborze na patriarchę, w roku 458 lub 459 napisał "Pismo synodalne" przeciw symonii, które dotrwało do naszych czasów w całości. Ponadto jego zachowana spuścizna literacka obejmuje fragmenty z komentarzy do "Księgi Rodzaju" i "Listu do Rzymian". Posiadamy także (również we fragmentach) "Pismo polemiczne przeciwko dwunastu anatematyzmom Cyryla", rozprawę "Do Parteniosa" oraz "Pochwałę Listu do Flawiana".
Sam Gennadiusz wspomina o licznych "Homiliach" swego autorstwa, które jednak nie zachowały się.

</doc>
<doc id="1515058" url="https://pl.wikipedia.org/wiki?curid=1515058" title="Gmina Broniszewo">
Gmina Broniszewo



</doc>
<doc id="1515059" url="https://pl.wikipedia.org/wiki?curid=1515059" title="Muzyka relaksująca">
Muzyka relaksująca



</doc>
<doc id="1515060" url="https://pl.wikipedia.org/wiki?curid=1515060" title="Fregaty rakietowe typu Brooke">
Fregaty rakietowe typu Brooke

Fregaty rakietowe typu Brooke – seria amerykańskich fregaty rakietowe, które zaczęły wchodzić do służby w 1966. Zbudowano 6 okrętów tego typu. Ostatnią jednostkę wycofano ze służby w US Navy w 1989.
Historia.
Projekt fregat rakietowych typu "Brooke" powstał na początku lat 60. XX wieku. Pod względem konstrukcyjnym nowe okręty były zbliżone do fregat typu "Garcia", a główną różnicą była instalacja systemu przeciwlotniczego wyposażonego w pociski RIM-24 Tartar.
Zamówienie na pierwszy okręt serii USS "Brooke" zostało złożone w stoczni Lockheed Shipbuilding and Construction Company 4 stycznia 1962. Stępkę pod budowę okrętu położono 19 grudnia 1962. Wodowanie nastąpiło 19 lipca 1963, wejście do służby 12 marca 1966.

</doc>
<doc id="1515063" url="https://pl.wikipedia.org/wiki?curid=1515063" title="Mistrzostwa świata w petanque">
Mistrzostwa świata w petanque



</doc>
<doc id="1515066" url="https://pl.wikipedia.org/wiki?curid=1515066" title="Chomętowo (gmina)">
Chomętowo (gmina)

Chomętowo – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy było Chomętowo.
Gmina zbiorowa Chomętowo została utworzona 1 sierpnia 1934 roku w powiecie szubińskim w woj. poznańskim z dotychczasowych jednostkowych gmin wiejskich: Chomętowo, Gadka, Gąbin, Jabłowo Pałuckie, Jabłówko, Klotyldowo, Kowalewo, Mąkoszyn, Nowyświat, Obielewo, Ostatkowo, Ostatkowska Struga, Smolniki, Wąsosz, Załachowo i Żędowo (oraz z obszarów dworskich położonych na tych terenach lecz nie wchodzących w skład gmin). 
1 kwietnia 1938 gmina Chomętowo została przyłączona do woj. pomorskiego. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 12 gromad: Chomętowo, Gąbin, Jabłowo Pałuckie, Kowalewo, Mąkoszyn, Obielewo, Ostatkowo, Smolniki, Szubin Wieś, Wąsosz, Załachowo i Żędowo.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515067" url="https://pl.wikipedia.org/wiki?curid=1515067" title="Koncza-Zaspa">
Koncza-Zaspa

Koncza-Zaspa (ukr. Конча-Заспа) – ukraińska historyczna dzielnica w płd.-wsch. okolicy Kijowa. Obszar obejmuje osiedla typu miejskiego Czapajewka i Kozyn oraz działki, lasy i parki wzdłuż prawego brzegu Dniepru.
Najważniejszym obiektem jest Państwowa rezydencja Prezydenta Ukrainy. Są też inne państwowe rezydencje.
W latach 90. wybudowano nowoczesny ośrodek treningowy dla klubu piłkarskiego Dynamo Kijów.
Na obszarze znajdują się też sanatorium „Koncza-Zaspa”, „Żowteń”, „Prolisok”.
Jego nazwa pochodzi od słów: zaspa – wzniesienie powstałe przez naniesienie mułu i piasku, często tworzącym się na jeziorach, rzeczkach i innych obszarach wodnych; koncza – ich końcowa część, brzeg.

</doc>
<doc id="1515068" url="https://pl.wikipedia.org/wiki?curid=1515068" title="Królikowo (gmina)">
Królikowo (gmina)

Królikowo – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy było Królikowo.
Gmina zbiorowa Królikowo została utworzona 1 sierpnia 1934 roku w powiecie szubińskim w woj. poznańskim z dotychczasowych jednostkowych gmin wiejskich: Ciężkowo, Dąbrówka Słupska, Górki Zagajne, Królikowo, Koraczewko, Malice, Mycielewo, Rzemieniewice, Szaradowo i Wolwark (oraz z obszarów dworskich położonych na tych terenach lecz nie wchodzących w skład gmin). 
1 kwietnia 1938 gmina Królikowo została przyłączona do woj. pomorskiego. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 12 gromad: Chraplewo, Ciężkowo, Górki Zagajne, Królikowo, Malice, Retkowo, Słupy, Sobiejuchy, Szaradowo, Turzyn, Wolwark i Zalesie.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515070" url="https://pl.wikipedia.org/wiki?curid=1515070" title="Łankowice (gmina)">
Łankowice (gmina)

Łankowice – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy były Łankowice.
Gmina zbiorowa Łankowice została utworzona 1 sierpnia 1934 roku w powiecie szubińskim w woj. poznańskim z dotychczasowych jednostkowych gmin wiejskich: Dobieszewiec, Dobieszewo, Gromadno, Iwno, Karolinowo, Kaźmierzewo, Laskownica, Ludwikowo, Łankowice, Łankowiczki, Miaskowo, Mieczkowo, Nowawieś Notecka, Oleszno, Palmierowo i Słupowiec (oraz z obszarów dworskich położonych na tych terenach lecz nie wchodzących w skład gmin). 
1 kwietnia 1938 gmina Łankowice została przyłączona do woj. pomorskiego. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 17 gromad: Chwaliszewo, Dobieszewo, Grocholin, Gromadno, Kaźmierzewo, Laskownica, Ludwikowo, Łankowice, Mieczkowo, Nowawieś Notecka, Oleszno, Palmierowo, Sierniki, Słupowa, Smoguleckawieś, Ujazd i Włodzimierzowo.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515071" url="https://pl.wikipedia.org/wiki?curid=1515071" title="Samoklęski Małe (gmina)">
Samoklęski Małe (gmina)

Samoklęski Małe – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy były Samoklęski Małe.
Gmina zbiorowa Samoklęski Małe została utworzona 1 sierpnia 1934 roku w powiecie szubińskim w woj. poznańskim z dotychczasowych jednostkowych gmin wiejskich: Brzózki, Godzimierz, Grzecznapanna, Kołaczkowa, Nadkanale, Niedźwiady, Rynarzewo (do 1934 miasto), Samoklęski Małe, Skórzewo, Stanisławka, Szkocja, Tur, Wieszki, Zacisze i Zazdrość (oraz z obszarów dworskich położonych na tych terenach lecz nie wchodzących w skład gmin). 
1 kwietnia 1938 gmina Samoklęski Małe została przyłączona do woj. pomorskiego. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 14 gromad: Chobielin, Godzimierz, Grzeczna Panna, Jarużyn, Kołaczkowo, Łachowo, Niedźwiady, Pińsko, Rynarzewo, Samoklęski Małe, Szkocja, Tur, Wieszki i Żurczyn.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.
Zobacz też: gmina Samoklęski

</doc>
<doc id="1515072" url="https://pl.wikipedia.org/wiki?curid=1515072" title="Sipiory (gmina)">
Sipiory (gmina)

Sipiory – dawna gmina wiejska istniejąca w latach 1934-1954 w woj. poznańskim/pomorskim/bydgoskim (dzisiejsze woj. kujawsko-pomorskie). Siedzibą władz gminy były Sipiory.
Gmina zbiorowa Sipiory została utworzona 1 sierpnia 1934 roku w powiecie szubińskim w woj. poznańskim z dotychczasowych jednostkowych gmin wiejskich: Dębogórki, Dębogórzyn, Elizewo, Józefkowo, Kowalewko, Michalinka, Paulina, Piotrowo, Rozstrzębowo, Sipiory, Słonawki, Słonawy, Studzienki, Suchoręczek, Weronika, Wojcieszyn i Zabłocie (oraz z obszarów dworskich położonych na tych terenach lecz nie wchodzących w skład gmin). 
1 kwietnia 1938 gmina Sipiory została przyłączona do woj. pomorskiego. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 10 gromad: Dębogóra Elizewo, Józefkowo, Kowalewko, Piotrowo, Rozstrzębowo, Sipiory, Słonawy, Suchoręcz i Szczepice.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515073" url="https://pl.wikipedia.org/wiki?curid=1515073" title="Gruczno (gmina)">
Gruczno (gmina)

Gruczno – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Gruczno.
Gmina zbiorowa Gruczno została utworzona 1 sierpnia 1934 roku w powiecie świeckim w woj. pomorskim z dotychczasowych jednostkowych gmin wiejskich: Chrystkowo, Dworzysko, Gruczno, Kosowo, Małociechowo, Mały Konopat, Niedźwiedź, Rudki, Topolinek, Topolno, Trępel i Wielki Konopat (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 11 gromad: Chrystkowo, Dworzysko, Gruczno, Kosowo, Małociechowo, Niedźwiedź, Parlin, Rudki, Topolinek, Topólno i Wielki Konopat. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515074" url="https://pl.wikipedia.org/wiki?curid=1515074" title="Tadeusz Świątek (piłkarz)">
Tadeusz Świątek (piłkarz)

Tadeusz Świątek (ur. 8 listopada 1961 roku w Świdnicy) – polski piłkarz występujący na pozycji pomocnika.
Życiorys.
Pochodzi z Żarowa. Miał osiem lat, gdy w 1969 r. przeprowadził się z rodzicami do Płocka, gdzie ojciec dostał pracę w Petrochemii. Zaczynał grać w wieku 13 lat pod okiem Szczepana Targowskiego, był reprezentantem woj. płockiego w rozgrywkach o Puchar Michałowicza. Gracz kolejno takich zespołów jak Wisła Płock, Widzew Łódź, południowokoreański Yukong Elephants, Polonia Warszawa oraz Hutnik Warszawa.
7 października 1986 roku zaliczył 45 minut w meczu reprezentacji Polski z Koreą Północną (2:2) i był to jego jedyny występ w drużynie narodowej.
Od 2009 do 30 lipca 2010 pracował w Wisle Płock jako dyrektor sportowy.

</doc>
<doc id="1515075" url="https://pl.wikipedia.org/wiki?curid=1515075" title="TVN Warszawa">
TVN Warszawa

TVN Warszawa – portal informacyjny skierowany do mieszkańców Warszawy. Wcześniej była to polska regionalna stacja telewizyjna o profilu informacyjno-rozrywkowym. Kanał został stworzony jako konkurencja dla TVP Warszawa. Początkowo był pasmem lokalnym skierowanym do Warszawy, gdzie przez kilka/kilkanaście minut nadawano „Fakty Warszawa” na przemian o godzinie 16:30, 17:00 i 17:15.
Historia.
Lata 1997–2000: Pasmo lokalne.
3 października 1997 rozpoczęła nadawanie jako część TVN nadająca w województwie warszawskim, a od 1999 w województwie mazowieckim. Tam emitowany był o różnych porach regionalny serwis „TVN Fakty Warszawa”. Ze względu na budowę sieci nadajnikowych, stacje regionalne przestały spełniać swoje funkcje, przez co je zamknięto w 2000. Zastąpione zostały przez ogólnopolskie wydanie „Faktów” w TVN.
Lata 2008–2011: Kanał telewizyjny.
1 grudnia 2008 rozpoczęła testową emisję. Emitowane były piloty wybranych pozycji programowych.
Po 8 latach nieobecności, 15 grudnia 2008 o 17:45 stacja oficjalnie rozpoczęła nadawanie sygnału głównym wydaniem dziennika „Stolica”. Przez całą dobę nadawano kodowany sygnał na satelicie Hot Bird. Program był tworzony przez zespół 70 dziennikarzy.
Kanał był dostępny w platformach: n oraz Cyfra+, Neostrada TP z telewizją (DTH), Telewizja na kartę oraz był dostępny w sieciach kablowych: UPC, Aster, Multimedia Polska, Neostrada TP z telewizją (IPTV) i Vectra. Kanał nadawano także testowo w technologii DVB-T z Pałacu Kultury i Nauki na kanale 53 z mocą 3kW.
Od 1 grudnia 2010 satelitarny sygnał TVN Warszawa był zakodowany. Program nie był już kanałem otwartym, a dostępny był jedynie na platformie „n”, w Cyfrze+, „Neostrada TP z telewizją” oraz w „Telewizji na kartę”. TVN Warszawa dostępna była również w sieciach kablowych oraz naziemnie w okolicach Warszawy. 25 marca 2011 kanał grupy ITI TVN Warszawa zaprzestał nadawania programów na żywo, a całkowite nadawanie programu telewizyjnego zakończył w maju 2011 z powodu nierentowności kanału. Grupa ITI zdecydowała się na kontynuowanie projektu, ale wyłącznie w formie platformy internetowej.
Programy.
Serwisy TVN Warszawa

</doc>
<doc id="1515076" url="https://pl.wikipedia.org/wiki?curid=1515076" title="Grupa (gmina)">
Grupa (gmina)

Grupa (od 1973 "Dragacz") – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Przed wojną siedzibą władz gminy była Grupa, a po wojnie Dragacz.
Gmina zbiorowa Grupa została utworzona 1 sierpnia 1934 roku w powiecie świeckim w woj. pomorskim z dotychczasowych jednostkowych gmin wiejskich: Bratwin, Bzówko, Dragacz, Dziewięć Włók, Fletnowo (główna część), Grupa, Mały Lubień, Michale, Mniszek, Niemieckie Stwolno, Stare Marzy, Wiąskie Piaski, Wielki Lubień i Zajączkowo (główna część) oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 12 gromad: Bratwin, Dolna Grupa, Dragacz, Fletnowo, Mątawy, Michale, Mniszek, Nowe Marzy, Stare Marzy, Wielki Lubień, Wielkie Stwolno i Wielkie Zajączkowo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Dragacz.

</doc>
<doc id="1515078" url="https://pl.wikipedia.org/wiki?curid=1515078" title="LazyTown - The New Album">
LazyTown - The New Album

LazyTown - The New Album (pol. "Leniuchowo - Nowy Album") – ścieżka dźwiękowa serialu "Leniuchowo", zawierająca muzykę z drugiej serii i częściowo w pierwszej, oraz różne remiksy piosenek. Płytę wydano tylko w Wielkiej Brytanii 15 października 2006.
Album zawiera CD z piosenkami i DVD z wersjami karaoke i interaktywną grą.

</doc>
<doc id="1515079" url="https://pl.wikipedia.org/wiki?curid=1515079" title="Ulica Gęsta w Warszawie">
Ulica Gęsta w Warszawie

Ulica Gęsta – ulic na Powiślu, w dzielnicy Śródmieście w Warszawie.
Historia.
Ulica Gęsta została wytyczona na swym środkowym odcinku około roku 1750 wzdłuż koryta skanalizowanego wcześniej strumienia; obecną nazwę nadano jej w roku 1770. Pierwszą zabudowę stanowiło pięć drewnianych domów między ul. Browarną a skarpą, po części zachowaną aż do roku 1944.
W początkach lat dwudziestych XIX wieku Gęstą przeprowadzono na odcinku od ul. Browarnej do Dobrej; w tym czasie ulica posiadała wyłącznie drewnianą zabudowę składającą się z kilku domów, dworków, składów skór oraz młyna znajdującego się u podnóża skarpy. Posesje od nr. 1 do 12 znajdowały się między ul. Dobrą a Browarną, nieruchomości o numerach 14 (dwa drewniane domy), 16 (młyn) i (później) 18 znajdowały się między Browarną a skarpą.
Około roku 1822 pod nr. 8/12 (przy północno-wschodnim narożniku z ul. Browarną) wybudowano niewielką kamieniczkę, należącą do niejakiego Gaduszewskiego; aż do połowy XIX wieku była ona jedynym murowanym budynkiem przy tej ulicy. Pod nr. 16 w połowie XIX wieku istniał „interes białoskórniczy” – garbarnia rodziny Bauerfeindów; w 1854 roku były tu dwa drewniane domy, około roku 1870 Bauerfeindowie wznieśli na tej posesji piętrową, jedenastoosiową kamienicę, a około 1880 roku na tej samej parceli, w części zachodniej – dwie kolejne, niemal całkowicie pozbawione wystroju kamienice, pięcio- i dziesięcioosiową.
Garbarnia Bauerfeindów nie była jedyną garbarnią przy Gęstej: kolejna, należąca do rodziny Langów, znajdowała się pod nr. 18, zlokalizowana nad kamienicami Bauerfeindów, już na zboczu skarpy; następna pod nr. 3, należąca do Julii Jarke.
Osobliwością ulicy Gęstej był zupełny brak zabudowy nieparzystej (południowej) strony ulicy; długo nie posiadała ona kanalizacji, oraz nawierzchnię z polnego kamienia.
Około roku 1936 pomiędzy ulicami Gęstą, ks. Jana Siemca (dziś Wiślana) i Dobrą powstał zespół budynków (tzw. Szary Dom) należących do sióstr urszulanek, przyporządkowany numeracji ulicy Dobrej (ul. Dobra 59). Autorem projektu zespołu zabudowań był Wacław Weker.
W roku 1944 spłonęła cała zabudowa ulicy; jej ostatnie relikty dotrwały na skarpie do lat pięćdziesiątych XX wieku. W okresie powojennym zrezygnowano z zabudowywania stoku skarpy, uwidaczniając dawny wąwóz strumienia; parzystą pierzeję Gęstej w całości wypełnił park.
Obecnie jedynym budynkiem, który ma adres ul. Gęstej, to fragment domu urszulanek, który na południowej pierzei ul. Gęstej (przy skrzyżowaniu z ul. Dobrą) ma adres ul. Gęsta 1. Pozostałe zabudowania ul. Gęstej mają adresy ul. Wiślanej.
Inne informacje.
Na ulicy Gęstej kręcono zdjęcia do filmu "Dziesięciu z Pawiaka"

</doc>
<doc id="1515081" url="https://pl.wikipedia.org/wiki?curid=1515081" title="Lipinki (gmina w województwie bydgoskim)">
Lipinki (gmina w województwie bydgoskim)

Lipinki – dawna gmina wiejska istniejąca w latach 1934–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy były Lipinki.
Gmina zbiorowa Lipinki została utworzona 1 sierpnia 1934 roku w powiecie świeckim w woj. pomorskim z dotychczasowych jednostkowych gmin wiejskich Lipinki i Udzierz oraz z obszarów dworskich Przewodnik i Udzierz. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 3 gromad: Lipinki, Przewodnik i Udzierz. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515083" url="https://pl.wikipedia.org/wiki?curid=1515083" title="Proklos (patriarcha Konstantynopola)">
Proklos (patriarcha Konstantynopola)

Proklos (zm. 446) – wczesnochrześcijański pisarz i teolog, arcybiskup Konstantynopola w latach 434–446.
Życiorys.
W 426 został wyświęcony na biskupa Kyziku, jednak gmina tego miasta nie uznała go. Jako patriarcha działał na rzecz załagodzenia sporów wokół nauki Teodora z Mopsuestii. Wprowadził do liturgii "Trisagion".
Jego zachowana spuścizna pisarska obejmuje "Kazania", siedem listów (między innymi "List do Ormian") oraz dziełko "O przekazywaniu Boskiej Liturgii" ("De Traditione Divinae Missae"), w którym wyraża opinię, że liturgie apostolskie były bardzo długie, następnie w ciągu wieków je skrócono, by pomóc zachować skupienie mniej gorliwym pokoleniom chrześcijan. F.J. Leroy w 1962 r. podał w wątpliwość autentyczność autorstwa Proklusa.

</doc>
<doc id="1515084" url="https://pl.wikipedia.org/wiki?curid=1515084" title="Stanisław Kmita (lekarz)">
Stanisław Kmita (lekarz)

Stanisław Witold Kmita (ur. 6 czerwca 1909 w Warszawie, zm. 12 czerwca 1966 w Łodzi) – polski lekarz, otolaryngolog, doc. dr hab. Akademii Medycznej w Łodzi.
Życiorys.
Był synem Stanisława Aleksandra i Jadwigi Barbary z d. Gerlach. Uczęszczał do Państwowego Gimnazjum im. Stanisława Staszica w Warszawie w latach 1918-1927, w którym uzyskał świadectwo dojrzałości. Od 1927 studiował na Wydziale Lekarskim Uniwersytetu Warszawskiego, który ukończył w 1935 roku. Następnie rozpoczął pracę jako lekarz laryngolog w Klinice Chorób Gardła, Nosa i Uszu Uniwersytetu Warszawskiego.
W okresie II Rzeczypospolitej był działaczem ruchu narodowego (członek OWP, ONR i OP). Należał do Polskiej Korporacji Akademickiej "Aleteja".
W czasie II wojny światowej brał udział w obronie Warszawy. Uczestniczył także w tajnym nauczaniu. Po wojnie rozpoczął pracę w Klinice Otolaryngologicznej Wydziału Lekarskiego Uniwersytetu Łódzkiego, a następnie Akademii Medycznej w Łodzi. W 1946 roku uzyskał stopień doktora po przedstawieniu dysertacji pt. "Leczenie złamań kości nosowych". Habilitował się w 1953 roku na podstawie rozprawy pt. "Wpływ par benzyny na górne drogi oddechowe i narząd węchu". W 1955 otrzymał tytuł docenta w Katedrze Pediatrii, a w 1957 – w nowo utworzonym Klinicznym Oddziale Otolaryngologii Dziecięcej Akademii Medycznej w Łodzi.
Opublikował 51 prac. Zajmował się problematyką dzieci słabosłyszących (audiologia i otologia dziecięca), prowadził badania odruchów słuchowych u noworodków, niemowląt i małych dzieci oraz odruchów błędnikowych. Przedmiotem jego badań był rozwój zatok u dzieci, radiodiagnostyka zapaleń uszu u dzieci oraz zastosowanie znieczulenia dotchawiczego w operacjach migdałków.
Należał do Polskiego Towarzystwa Otolaryngologicznego, Polskiego Towarzystwa Pediatrycznego, Łódzkiego Towarzystwa Naukowego, był członkiem komitetu redakcyjnego „Otolaryngologii Polskiej”.
Zorganizował Poradnię Audiologiczną w Łodzi, w której leczył dzieci z wadą słuchu. Z jego inicjatywy powstała w 1965 szkoła dla dzieci niedosłyszących, jedna z pierwszych w Polsce szkół tego typu.
Pochowany na cmentarzu św. Rocha na Radogoszczu w Łodzi przy ul. Zgierskiej.
Upamiętnienie.
Od 1985 do 2012 roku (tj. do likwidacji ośrodka przez władze Łodzi) był patronem Specjalnego Ośrodka Szkolno-Wychowawczego dla Dzieci Słabosłyszących w Łodzi, przy ul. Wólczańskiej 121/123.

</doc>
<doc id="1515085" url="https://pl.wikipedia.org/wiki?curid=1515085" title="Grębocin (gmina)">
Grębocin (gmina)

Grębocin (1940–45 i od 1973 "Lubicz") – dawna gmina wiejska istniejąca w latach 1945–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Grębocin.
Gmina Grębocin została utworzona w 1945 roku w powiecie toruńskim w woj. pomorskim z obszaru utworzonej przez hitlerowców gminy Lubicz, która z kolei została wydzielona 24 października 1940 z położonej na północ od Drwęcy części zniesionej przedwojennej gminy Bielawy (Bielawy, Grębocin, Lubicz) oraz z południowego pasma przedwojennej gminy Turzno (Jedwbno, Lipniczki, Rogowo Rogówko). 
6 lipca 1950 roku zmieniono nazwę woj. pomorskiego na "bydgoskie". W dniu 1 lipca 1952 roku gmina była podzielona na 7 gromad: Bielawy, Grębocin, Jedwabno, Lipniczki, Lubicz, Rogowo i Rogówko.
Gminę zniesiono 29 września 1954 roku wraz z reformą wprowadzającą gromady w miejsce gmin.
Gminy Grębocin nie przywrócono 1 stycznia 1973 roku po reaktywowaniu gmin, utworzono natomiast gminę Lubicz z obszarów dawnych gmin Grębocin i Złotoria, a więc odpowiednik przedwojennej gminy Bielawy.

</doc>
<doc id="1515086" url="https://pl.wikipedia.org/wiki?curid=1515086" title="Pamfil">
Pamfil



</doc>
<doc id="1515088" url="https://pl.wikipedia.org/wiki?curid=1515088" title="Lulkowo (gmina)">
Lulkowo (gmina)

Lulkowo (od 1973 "Łysomice") – dawna gmina wiejska istniejąca w latach 1934–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Lulkowo.
Gmina zbiorowa Lulkowo została utworzona 1 sierpnia 1934 roku w powiecie toruńskim w woj. pomorskim z dotychczasowych jednostkowych gmin wiejskich: Lulkowo, Papowo Toruńskie, Świerczyny i Wrzosy (oraz z obszarów dworskich położonych na tych terenach lecz nie wchodzących w skład gmin). 1 kwietnia 1938 roku część gminy Lulkowo (część gromady Różankowo) włączono do Torunia.
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". 1 stycznia 1951 roku część gminy Lulkowo (gromadę Wrzosy oraz części gromad Różankowo i Katarzynka) włączono do Torunia. Według stanu z dnia 1 lipca 1952 roku gmina składała się z 11 gromad: Kowróz, Lulkowo, Łysomice, Ostaszewo, Papowo Toruńskie, Piwnice, Różankowo, Świerczyny, Tylice, Wytrębowice i Zakrzewko. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, natomiast utworzono gminę Łysomice z obszarów dawnych gmin Lulkowo i Turzno.

</doc>
<doc id="1515093" url="https://pl.wikipedia.org/wiki?curid=1515093" title="Ngiratkel Etpison">
Ngiratkel Etpison

Ngiratkel Etpison (ur. 3 maja 1925, zm. 1 sierpnia 1997) – palauski polityk, prezydent kraju od 1 stycznia 1989 roku do 1 stycznia 1993 roku. Przed objęciem stanowiska prezydenta był biznesmenem. 1 sierpnia 1997 popełnił samobójstwo.

</doc>
<doc id="1515094" url="https://pl.wikipedia.org/wiki?curid=1515094" title="Konstanty Buszczyński">
Konstanty Buszczyński

Konstanty Wiktor Buszczyński (ur. 19 września 1856 w majątku Niemiercze na Podolu, zm. 12 stycznia 1921 w Krakowie) – ziemianin, hodowca roślin, urzędnik konsularny.
Życiorys.
Syn Stefana i Heleny z Hlebickich-Józefowiczów. Poślubił Jadwigę Dmochowską z którą miał sześcioro dzieci.
Ukończył Szkołę realną w Dreźnie. Rozpoczął studia na Politechnice Drezdeńskiej by po niedługim czasie przenieść się na Politechnikę w Rydze. Studiował krótko na Wydziale Chemicznym (1877–1878) oraz po przenosinach na Uniwersytecie Lwowskim (1878–1880). Ostatnim przystankiem w poszukiwaniach naukowych była ponownie Politechnika Ryska i jej Wydział Rolniczy, którego dyplom uzyskał z wyróżnieniem w 1883. W trakcie studiów został przyjęty do korporacji akademickiej Arkonia.
Po studiach pracował w swoim majątku Niemiercze na Podolu, gdzie w 1886 objął w administrację stacje badawczą i hodowli nasion. Od 1892 był jej kierownikiem oraz współwłaścicielem pod nazwą "K. Buszczyński &amp; M. Łążowski", celując w hodowli buraka cukrowego i zbóż. W 1906 w nabytym majątku Górka Narodowa koło Krakowa rozpoczął hodowlę i selekcję buraka cukrowego (firma "Hodowla Buraków Cukrowych"), uzyskując jego wysokocukrowe odmiany i zdobywając rynki zbytu nasion także za granicą. Jego firma posiadała fermy w Kalifornii i Utah. W latach 1910–1912 przebywał w USA. W 1918 opublikował "Wrażenia z Ameryki". Z uwagi na te doświadczenie minister Leon Wasilewski powierzył mu zorganizowanie pierwszego polskiego konsulatu w USA – w Nowym Jorku, w którym pełnił obowiązki konsula generalnego (1919). Został odwołany ze stanowiska przez premiera Ignacego Paderewskiego za uczestnictwo w kongresie Komitetu Obrony Narodowej w Bostonie, ugrupowania popierającego Józefa Piłsudskiego. 
Przed śmiercią wrócił do Kraju.
Pochowany został na Cmentarzu Rakowickim w Krakowie (pas 6, zach.).

</doc>
<doc id="1515095" url="https://pl.wikipedia.org/wiki?curid=1515095" title="Podgórz (gmina)">
Podgórz (gmina)

Podgórz (od 1973 "Wielka Nieszawka") – dawna gmina wiejska istniejąca w latach 1934–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było miasto Podgórz, które jako oddzielna gmina miejska nie wchodziło w jej skład; 1 kwietnia 1938 roku Podgórz został włączony do Torunia, po czym Toruń stał się siedzibą władz gminy. W latach powojennych siedziba gminy znajdowała się w Małej Nieszawce.
Gmina zbiorowa Podgórz została utworzona 1 sierpnia 1934 roku w powiecie toruńskim w woj. pomorskim z dotychczasowych jednostkowych gmin wiejskich: Brzoza, Kozibór, Mała Nieszawka, Nieszawka, Rudak, Stawki i Wielka Nieszawka (oraz z obszarów dworskich położonych na tych terenach lecz nie wchodzących w skład gmin, m.in. obszaru dworskiego Turzno). 1 kwietnia 1938 roku część gminy Podgórz (gromadę Rudak oraz części gromad Stawki i Mała Nieszawka) włączono do Torunia.
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". 1 stycznia 1951 roku część gminy Podgórz (część gromady Mała Nieszawka włączono do Torunia. Według stanu z dnia 1 lipca 1952 roku gmina składała się z 4 gromad: Brzoza, Cierpice, Mała Nieszawka i Wielka Nieszawka. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Wielka Nieszawka.

</doc>
<doc id="1515097" url="https://pl.wikipedia.org/wiki?curid=1515097" title="Fabien Fasake">
Fabien Fasake

Fabien Fasaké, właściwie Fabien Antoine (ur. 24 stycznia 1983 roku Maisons-Laffitte, w regionie Île-de-France, w departamencie Yvelines, we Francji) – francuski piosenkarz.
Urodził się w francusko-wietnamskiej rodzinie jako najmłodszy z trojga dzieci Kim i Cédrica, tancerzy zamieszkałych od 1978 roku w Maisons-Laffitte, w regionie Île-de-France, w departamencie Yvelines. Ma starszego brata Kevina, który został aktorem, i starszą siostrę Sabrinę. Zamieszkał potem wraz z rodziną w Royan, w regionie Poitou-Charentes, w departamencie Charente-Maritime.
Marzył, by zostać w przyszłości realizatorem dźwięku. Trenował przez trzy lata karate. Uczęszczał na kursy teatralne w studio Pigmalion. W 2002 roku studiował ekonomię i socjologię.
W dniu 30 sierpnia 2002 roku wstąpił do słynnego programu "Star Academy". Lecz 9 listopada 2002 roku, po wielu nominacjach, opuścił program. Jednak został wybrany do udziału w "'Grand Tour Star Ac'2" i wyjeżdżał na wycieczki, ponad 90 spotkań po całej Francji, Belgii i Szwajcarii.
26 kwietnia 2003 roku ukazał się jego pierwszy singiel "Pas de temps à perdre" (Nie ma czasu do stracenia), który sprzedał się w ponad 40 000 egzemplarzy. 25 listopada 2003 roku trafił do programu "Nouvelle Star" ("Nowa Gwiazda"), gdzie wraz z innymi wykonawcami promował singiel "Je viens du pays de l'enfance" (I pochodzić z krajów dzieci) na rzecz UNICEF.

</doc>
<doc id="1515103" url="https://pl.wikipedia.org/wiki?curid=1515103" title="Ihor Surkis">
Ihor Surkis

Ihor Mychajłowycz Surkis, ukr. Ігор Михайлович Суркіс (ur. 22 listopada 1958 w Kijowie) – ukraiński polityk pochodzenia żydowskiego, biznesmen i działacz sportowy, współwłaściciel i prezes klubu piłkarskiego Dynamo Kijów.
Życiorys.
W młodości uprawiał piłkę nożną. W 1981 ukończył studia w Kijowskim Instytucie Gospodarki Narodowej. W latach 1974-1988 pracował w przedsiębiorstwie "Kijewżitłorembudmontaż", zaś od 1988 w Miejskim Komitecie Wykonawczym w Kijowie.
Po uzyskaniu przez Ukrainę niepodległości zaangażował się w działalność biznesową. W latach 1990-1998 stał na czele centrum komercyjnego "Dynamo-Atlantyk". Związany był z grupą biznesmenów i polityków, zorganizowanych jako jedna grupa interesu w ramach Zjednoczonej Socjaldemokratycznej Partii Ukrainy, której przewodniczący Wiktor Medwedczuk od 2002 przez kilka lat kierował administracją prezydenta Leonida Kuczmy.
Jako działacz sportowy zaangażował się w pracę w kijowskim Dynamie. Od 1998 był jego pierwszym wiceprezesem. W 2002 jego starszy brat Hryhorij Surkis został wybrany przewodniczącym Federacji Piłki Nożnej Ukrainy i był zmuszony zrzeć się stanowiska prezesa Dynama. Tak Ihor został prezesem klubu. Pod jego kierownictwem Dynamo dalej jest jednym z najsilniejszych i najlepszych klubów Ukrainy, regularnie kwalifikującym się do rozgrywek Ligi Mistrzów. Dzięki biznesowemu wsparciu kijowski klub mógł pozwolić sobie na wzmacnianie zespołu najlepszymi graczami z ligi ukraińskiej, a także zawodnikami zagranicznymi.
Jest laureatem Państwowej Nagrody Ukrainy w dziedzinie architektury. Żonaty, wychowuje dwie córki.

</doc>
<doc id="1515104" url="https://pl.wikipedia.org/wiki?curid=1515104" title="Popioły (gmina)">
Popioły (gmina)

Popioły – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy były Popioły. W latach powojennych siedziba gminy znajdowała się w Otłoczynie.
Gmina zbiorowa Popioły została utworzona 1 sierpnia 1934 w powiecie toruńskim w woj. pomorskim z dotychczasowych jednostkowych gmin wiejskich: Brzeczka, Grabie, Otłoczyn, Pieczenia i Popioły oraz z obszaru dworskiego Karczemka. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina była podzielona na 2 gromady: Grabie i Otłoczyn. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515105" url="https://pl.wikipedia.org/wiki?curid=1515105" title="LKS Markowice">
LKS Markowice



</doc>
<doc id="1515106" url="https://pl.wikipedia.org/wiki?curid=1515106" title="Alfonso Oiterong">
Alfonso Oiterong

Alfonso Rebochong Oiterong (ur. 9 października 1924, zm. 30 sierpnia 1994) – palauski polityk, od 2 lipca 1985 roku do 25 października 1985 roku prezydent kraju. W latach 1981-1985 wiceprezydent Palau.
Kiedy prezydent Haruo Remeliik został zamordowany 30 czerwca 1994, Oiterong wrócił z Nowego Jorku do Palau 2 lipca, by objąć urząd prezydenta. Jego następcą został Lazarus Salii, który został wybrany w wyborach specjalnych. Później był prezesem Narodowego Banku Rozwoju w Palau.

</doc>
<doc id="1515107" url="https://pl.wikipedia.org/wiki?curid=1515107" title="Rzęczkowo (gmina)">
Rzęczkowo (gmina)

Rzęczkowo (od 1973 "Zławieś Wielka") – dawna gmina wiejska istniejąca w latach 1934–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Rzęczkowo.
Gmina zbiorowa Rzęczkowo została utworzona 1 sierpnia 1934 roku w powiecie toruńskim w woj. pomorskim z dotychczasowych jednostkowych gmin wiejskich: Czarnowo, Mała Zławieś, Rzęczkowo, Siemoń, Skłudzewo, Stanisławka, Toprzysko i Zławieś (oraz z obszarów dworskich położonych na tych terenach lecz nie wchodzących w skład gmin). 
Podczas II wojny światowej hitelrowcy z gminy Rzęczkowo wydzielili 24 października 1940 nową gminę Toporzysko, składającą się ze wsi Amthal (Toporzysko), Groß Bösendorf (Zławieś Wielka), Hohenhausen (Stanisławka), Klein Bösendorf (Zławieś Mała) i Scharnau (Czarnowo).
Po wojnie gmina zachowała przynależność administracyjną. 1 stycznia 1949 zlikwidowano gminę Toporzysko, powracając tym samym do granic gminy Rzęczkowo sprzed 1 września 1939. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 10 gromad: Cichoradz, Czarnowo, Łążyn, Mała Zławieś, Otowice, Rzęczkowo, Siemoń, Skłudzewo, Toprzysko i Wielka Zławieś. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast gminę Zławieś Wielka z obszarów dawnych gmin Rzęczkowo i Smolno.

</doc>
<doc id="1515108" url="https://pl.wikipedia.org/wiki?curid=1515108" title="Smolno (gmina)">
Smolno (gmina)

Smolno (od 1973 "Zławieś Wielka") – dawna gmina wiejska istniejąca w latach 1934–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Smolno.
Gmina zbiorowa Smolno została utworzona 1 sierpnia 1934 roku w powiecie toruńskim w woj. pomorskim z dotychczasowych jednostkowych gmin wiejskich: Cegielnik, Czarnebłoto, Górsk, Gutowo, Pędzewo, Rozgarty, Smolno, Stary Toruń i Zarośle Cienkie (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 8 gromad: Cegielnik, Czarnebłoto, Górsk, Gutowo, Pędzewo, Rozgarty, Stary Toruń i Zarośle Cienkie. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast gminę Zławieś Wielka z obszarów dawnych gmin Smolno i Rzęczkowo.

</doc>
<doc id="1515109" url="https://pl.wikipedia.org/wiki?curid=1515109" title="Feliks Chmurkowski">
Feliks Chmurkowski

Feliks Chmurkowski (ur. 18 maja 1896 w Warszawie, zm. 16 kwietnia 1971 tamże) – polski aktor teatralny, filmowy, radiowy oraz reżyser teatralny.
Życiorys.
Był synem Kajetana Chmurkowskiego i Pauliny z Gradowskich. Ukończył Gimnazjum im. Mickiewicza w Warszawie. Od 1917 statystował w Teatrze Rozmaitości.
Okres międzywojenny.
W latach 1918–20 studiował w warszawskiej Szkole Dramatycznej kierowanej przez Jana Lorentowicza. Równocześnie występował, pod pse­udonimem Tęczyński, w Teatrze Żołnierskim YMCA. W 1920 ożenił się z Marią z domu Fiszer, również aktorką.
W sezonie 1920/21 występował na scenach teatrów wileńskich, następnie w Teatrze Praskim w Warszawie (odtąd pod właściwym nazwiskiem). W kolejnych sezonach grał w Lublinie, Grodnie i Łodzi. W tym ostatnim mieście, na scenie Teatru Popular­nego, zadebiutował w grudniu 1924 jako reżyser sztuki "Tajemniczy Dżems". W sezonie 1925/26 grał i reżyserował w Teatrze Miejskim w Grudziądzu, wchodzącym w skład Zjednoczonych Teatrów Pomorskich, następnie w Katowi­cach, Toruniu i Poznaniu. W 1930 powrócił do Warszawy i występował w teatrach Polskim i Małym (w 1932 także w teatrze Banda złączonym organizacyjnie z Teatrem Polskim), w sezonie 1933/34 grał w teatrach: Rozmaitości, Kameralnym, i Letnim, a od roku 1934 aż do wybuchu wojny w zespole TKKT, m.in. na scenach Teatru Narodowego i Nowego. W latach trzydziestych brał też udział w ob­jazdach Reduty.
Reżyserią zajmował się głównie w teatrach prowincjonalnych, w Warszawie reżyserował tylko sporadycznie. Wybierał głównie repertuar tzw. lekki. Jego praca reżyserska spotykała się z życzliwą oceną recenzentów.
II wojna światowa.
W okresie okupacji niemieckiej pełnił funkcję kierownika administracyjnego spółdzielni koleżeńskiej „Pod Znachorem”. Była to jedna z najsłynniejszych kawiarni w okupowanej stolicy, prowadzona przez bezrobotnych aktorów. Znajdowała się przy ulicy Boduena 4. Wspólnie z żoną Chmurkowski prowadził też własny bar „Pod światełkami” w Radości koło Warszawy, gdzie również zatrudniał bezrobotnych kolegów po fachu. W 1943 został aresztowany i przez ponad rok był więziony na Pawiaku, skąd zwolniono go latem 1944. Wziął udział w po­wstaniu warszawskim.
Okres powojenny.
Po wojnie występował w Teatrze Polskim w Warszawie, współpracując jednocześnie z innymi teatrami. Od sezonu 1955/56 zaangażowany w Teatrze Domu Woj­ska Polskiego (od 1957 – Teatr Dramatyczny), w którym pozostał aż do przejścia na emeryturę (koniec sezonu 1967/68). W 1966 występował gościnnie w stołecznym Teatrze Współczesnym. W 1960 Teatrze Dramatycznym obchodził jubileusz czterdziestolecia, a w 1966 pięć­dziesięciolecia pracy artystycznej.
Zarówno w okresie międzywojennym, jak i po wojnie grał w wielu polskich filmach. Występował też w słuchowiskach radiowych, w latach 1949–1975 nagrał kilkadziesiąt słuchowisk Teatru Polskiego Radia.
Ze względu na tuszę, gładką i pulchną twarz o regu­larnych rysach już od początku swej działalności aktorskiej grał przeważnie role charakterystyczne. Szybko zyskał popularność, chwalono go: za wdzięk i ciepło, szybko jednak został uznany za mistrza drugiego planu i epizodu. Grywał głównie role charakterystyczno-komiczne.
Był aktywnym działaczem ZASP-u. Dwukrotnie wybrany do Zarządu Głównego (1932 i 1947). W 1948 został prezesem Za­rządu Głównego i Naczelnej Rady Artystycznej i pełnił te funkcje aż do rozwiązania ZASP-u w 1950. W 1959 otrzymał tytuł członka zasłużonego SPATiF-ZASP. Od 1967 pełnił funkcję wiceprzewodniczącego Kapituły Członków Za­służonych.
Spoczywa na cmentarzu Powązkowskim (kwatera 173-3-7).

</doc>
<doc id="1515112" url="https://pl.wikipedia.org/wiki?curid=1515112" title="Adam Wodnicki">
Adam Wodnicki

Adam Franciszek Wodnicki (ur. 25 grudnia 1930 w Janowie Lubelskim, zm. 9 czerwca 2020 w Krakowie) – polski artysta plastyk, tłumacz literatury francuskiej, pisarz. Profesor sztuk plastycznych, były prorektor Akademii Sztuk Pięknych im. Jana Matejki w Krakowie.
Życiorys.
We wczesnej młodości żołnierz Szarych Szeregów (pseudonim: „Grani”). Po wojnie w latach 1950–1956 odbył wyższe studia artystyczne w Akademii Sztuk Pięknych w Krakowie. Współzałożyciel i redaktor dwutygodnika literacko-artystycznego „Zebra” (1956–1961). Od 1967 pedagog krakowskiej ASP. Profesor nadzwyczajny od 1984, profesor zwyczajny od 1989. W latach 1975–1987 dziekan Wydziału Form Przemysłowych. W latach 1987–1991 prorektor Akademii Sztuk Pięknych.
W latach 1997–1999 wykłady gościnne w Wyższej Szkole Sztuk Pięknych w Tuluzie oraz „Warsztaty Językowe” w Międzynarodowym Kolegium Tłumaczy Literatury Pięknej w Arles.
Od 2001 zastępca redaktora naczelnego wydawnictwa Austeria.
W latach 2003–2011 przewodniczący Konwentu Seniorów Akademii Sztuk Pięknych w Krakowie.
Członek założyciel Międzynarodowego Stowarzyszenia Poetów Francuskojęzycznych Europy Środkowej i Wschodniej "Cap a l’Est". Współorganizator europejskiego festiwalu poezji, teatru i muzyki – Banská Štiavnica, Słowacja.
Członek arlezjańskiej sekcji l’Amicale des Anciens de Fédération Anarchiste de Catalunya.
W 2007 otrzymał medal i honorowe obywatelstwo miasta Arles.

</doc>
<doc id="1515114" url="https://pl.wikipedia.org/wiki?curid=1515114" title="Turzno (gmina)">
Turzno (gmina)

Turzno (od 1973 "Łysomice") – dawna gmina wiejska istniejąca w latach 1934–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Turzno.
Gmina zbiorowa Turzno została utworzona 1 sierpnia 1934 roku w powiecie toruńskim w woj. pomorskim z dotychczasowych jednostkowych gmin wiejskich: Gostkowo, Kamionki, Młyniec, Rogowo i Rogówko (oraz z obszarów dworskich położonych na tych terenach lecz nie wchodzących w skład gmin, m.in. obszaru dworskiego Turzno). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 6 gromad: Brzezinko, Gostkowo, Gronowo, Kamionki, Młyniec i Turzno. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast gminę Łysomice z obszarów dawnych gmin Turzno i Lulkowo.

</doc>
<doc id="1515115" url="https://pl.wikipedia.org/wiki?curid=1515115" title="Jałowiecki">
Jałowiecki

Osoby o tym nazwisku:
Inne:

</doc>
<doc id="1515116" url="https://pl.wikipedia.org/wiki?curid=1515116" title="Zelgno (gmina)">
Zelgno (gmina)

Zelgno – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Zelgno. W latach powojennych siedziba władz gminy znajdowała się w Dźwierznie.
Gmina zbiorowa Zelgno została utworzona 1 sierpnia 1934 roku w powiecie toruńskim w woj. pomorskim z dotychczasowych jednostkowych gmin wiejskich: Dziemiany, Grzegórz, Liznowo, Świętosław, Zajączkowo i Zelgno (oraz z obszarów dworskich położonych na tych terenach lecz nie wchodzących w skład gmin). 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 10 gromad: Bocień, Dziemiany, Dźwierzno, Grzegrz, Liznowo, Szerokapaś, Świętosław, Witkowo, Zajączkowo i Zelgno. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515120" url="https://pl.wikipedia.org/wiki?curid=1515120" title="Brabham">
Brabham

Motor Racing Developments Ltd. – brytyjski konstruktor samochodów wyścigowych i zespół Formuły 1 aktywny w latach 1960–1992. Firma założona została w 1960 roku przez Australijczyków: kierowcę Jacka Brabhama i projektanta Rona Tauranaka. Zespół w trzydziestoletniej historii startów w Formule 1 zdobył cztery tytuły w klasyfikacji kierowców i dwa w klasyfikacji konstruktorów. Zdobycie tytułu mistrza świata przez Jacka Brabhama w 1966 roku jest jedynym przypadkiem w historii Formuły 1, kiedy kierowca zdobył tytuł w samochodzie firmowanym swoim nazwiskiem.
W latach 60. Brabham był największym producentem samochodów wyścigowych o otwartym nadwoziu – do 1970 roku zbudował ponad 500 samochodów. W tym okresie samochody Brabhama wygrywały mistrzostwa Formuły 2 i Formuły 3 i uczestniczyły w zawodach Indianapolis 500. W latach 70. i 80. Brabham wprowadził do Formuły 1 takie innowacje, jak „fan car” (samochód z ogromnym wentylatorem z tyłu), hamulce wykonane z włókien węglowych czy zawieszenie hydropneumatyczne. W latach 80. Nelson Piquet zdobył Brabhamem dwa tytuły mistrza świata Formuły 1 w klasyfikacji kierowców, będąc pierwszym kierowcą, który dokonał tego w samochodzie turbodoładowanym.
Brytyjski przedsiębiorca Bernie Ecclestone w latach 70. i 80. był właścicielem Brabhama (w 1988 roku sprzedał zespół), a później stał się odpowiedzialny za komercyjne oblicze Formuły 1. Ostatnim właścicielem zespołu była japońska firma inżynieryjna, Middlebridge Group. W połowie sezonu 1992 zespół przeżył załamanie finansowe, jako że Middlebridge nie zdołało spłacić pożyczek udzielonych przez Landhurst Leasing. Zespół wycofał się z zawodów Formuły 1, a sprawa została skierowana do Serious Fraud Office. W 2009 roku niemiecka organizacja, używając nazwy Brabham, zgłosiła się jako kandydat na nowy zespół w sezonie 2010. Brabham nie znalazł się jednak wśród zespołów dopuszczonych do uczestnictwa w sezonie 2010.
Początki.
Firma Brabham została założona przez Jacka Brabhama i Rona Tauranaka, którzy poznali się w 1951 roku, a wcześniej obaj budowali udane samochody wyścigowe w ich ojczyźnie – Australii. Brabham odnosił duże sukcesy jako kierowca i w 1955 roku przeprowadził się do Wielkiej Brytanii, by tam kontynuować karierę kierowcy wyścigowego, gdzie jeździł dla Coopera. W 1958 roku został kierowcą w Formule 1, która według ciała zarządzającego tymi zawodami, Fédération Internationale de l’Automobile, jest najwyższą klasą wyścigów samochodów jednomiejscowych. W latach 1959 i 1960 australijski kierowca, jeżdżąc Cooperem wyposażonym w silnik umiejscowiony przed osią tylną, zdobył dwa tytuły mistrza świata w klasyfikacji kierowców.
John Cooper i główny projektant Coopera, Owen Maddock, nie rozwijali jednak samochodu. Brabham naciskał jednakże na udoskonalanie modelu i odegrał znaczącą rolę w rozwoju modelu T53, w który zaangażowany był także jego przyjaciel, Ron Tauranac. Brabham uważał, że może konstruować samochody lepiej niż Cooper, i pod koniec 1959 roku spytał się Tauranaka, czy ten nie mógłby przenieść się do Wielkiej Brytanii i pracować z nim, początkowo wytwarzając zestawy do tuningu takich samochodów jak Sunbeam Rapier czy Triumph Herald. Produkcja miałaby odbywać się w firmie Jack Brabham Motors, ale głównym celem było projektowanie w przyszłości samochodów wyścigowych. Brabham uważał Tauranaka za „naprawdę jedynego faceta”, z którym mógłby założyć spółkę. By osiągnąć cel, Australijczycy założyli firmę Motor Racing Developments Ltd. (MRD), celowo unikając nazywania firmy nazwiskiem któregoś z nich. Nowa firma konkurowała później z Cooperem o dostarczanie klientom samochodów wyścigowych. Jako że Brabham wciąż był zatrudniony przez Coopera, Tauranac wyprodukował pierwszy samochód MRD (dla Formuły Junior) w tajemnicy. „Zdemaskowana” latem 1961 roku firma MRD zmieniła nazwę. Dziennikarz motoryzacyjny Gérard Crombac zwracał uwagę, że skrót MRD czytany według prawideł języka angielskiego brzmi podobnie do francuskiego słowa "merde". Samochody spółki zaczęły zatem startować pod nazwą Brabham, a ich oznaczenia zaczynały się od liter BT – tj. „Brabham Tauranac”. Pierwszy prototyp Formuły Junior miał zatem oznaczenie BT1, a pierwszy samochód, który ścigał się w tej serii, oznaczony był symbolem BT2.
W sezonie 1961 Formuły 1 bardziej od Coopera samochody z silnikami umieszczonymi przed osią tylną rozwijały głównie Ferrari i Lotus. Jack Brabham miał słaby sezon, w którym zdobył zaledwie cztery punkty. W 1962 roku Australijczyk opuścił Coopera, by kierować własnym zespołem o nazwie Brabham Racing Organisation, który używał samochodów wyprodukowanych przez Motor Racing Developments.
Formuła 1.
1961–1970: Jack Brabham i Ron Tauranac.
Motor Racing Developments początkowo koncentrowało się na zarabianiu pieniędzy poprzez dostarczanie samochodów w niższych formułach, więc nowy samochód Formuły 1 był gotowy dopiero w połowie sezonu 1962. Zespół Brabham Racing Organisation rozpoczął sezon nabytym od Lotusa modelem 21, w którym Brabham zdobył dwa punkty; wprawdzie początkowo Brabham kupił model 24, ale po pożarze warsztatu musiał skorzystać z modelu 21. Podczas Grand Prix Niemiec zadebiutował turkusowy Brabham BT3. Jack Brabham nie dojechał do mety z powodu awarii przepustnicy na dziewiątym z 15 okrążeń. Jednakże w dwóch ostatnich wyścigach sezonu Brabham dwukrotnie zajął czwarte miejsce.
Na sezon 1963 drugim kierowcą zespołu, obok Jacka Brabhama, został Amerykanin Dan Gurney. Samochody Brabhama zostały przemalowane w wyścigowe barwy Australii: zielony i złoty. Jack Brabham odniósł w tymże roku pierwsze zwycięstwo dla swojego zespołu, co miało miejsce podczas niezaliczanego do klasyfikacji Mistrzostw Świata wyścigu Solituderennen. W sezonie 1964 Gurney wygrał dla zespołu Brabham dwa wyścigi Grand Prix, wliczane do mistrzostw: we Francji oraz w Meksyku. Ponadto samochody konstrukcji Brabhama wygrały w 1964 roku trzy wyścigi niewliczane do mistrzostw. Sezon 1965 nie obfitował już w takie sukcesy, a samochody Brabhama nie odniosły ani jednego zwycięstwa. W trzech pierwszych pełnych sezonach Brabham dwukrotnie był trzeci w klasyfikacji konstruktorów, a raz zajął czwarte miejsce. Jednakże słaba niezawodność zaprzepaściła kilkakrotnie szanse na lepsze wyniki. Tauranac zauważył, że ten problem można było wyeliminować, gdyby zespół miał więcej pieniędzy i trzeciego mechanika.
Na sezon 1966 CSI (ówczesny organ zarządzający Formułą 1) zwiększył dozwoloną maksymalną pojemność silników z 1,5 do 3 litrów; skutkiem tego było otrzymanie przez wiele zespołów niekonkurencyjnych silników. Brabham skorzystał z silników firmy Repco, która skonstruowała silnik oparty w dużej mierze na dostępnych częściach – na przykład blok silnika pochodził od bloku silnika wówczas już nieprodukowanego Oldsmobile’a F-85. Pracujący w firmie Repco inżynier Phil Irving był odpowiedzialny za skonstruowanie konkurencyjnego silnika w krótkim czasie. Niewielu spodziewało się, że w 1966 roku Brabham odniesie sukcesy. Samochody Brabhama były jednak lekkie, niezawodne i zużywały stosunkowo niewiele paliwa, dzięki czemu Jack Brabham wygrał już trzeci wyścig sezonu, Grand Prix Francji; był to pierwszy przypadek w Formule 1, że kierowca wygrał wyścig w samochodzie nazwanym swoim nazwiskiem, później dokonał tego jeszcze tylko Bruce McLaren. Brabham wygrał jeszcze trzy następne wyścigi i zdobył swój trzeci tytuł mistrza świata, stając się jedynym kierowcą w historii Formuły 1, który został mistrzem świata, prowadząc bolid nazywający się tak jak on. W sezonie 1967 mistrzem świata został zespołowy kolega Brabhama, Denny Hulme. Przyczyną tego była prawdopodobnie chęć przetestowania przez Jacka Brabhama nowych części jako pierwszy, co nie zawsze było udane. W latach 1966–1967 Brabham zdobył również tytuły mistrzowskie w klasyfikacji konstruktorów.
Na 1968 rok Hulme’a (który odszedł do McLarena) zastąpił Jochen Rindt. Repco zbudowało nowe, mocniejsze silniki V8, by utrzymać konkurencyjność względem nowych silników Forda – DFV. Samochód okazał się jednak niezwykle zawodny, a kiepska komunikacja pomiędzy Australią a Wielką Brytanią powodowała, że zidentyfikowanie i poprawienie problemów było bardzo trudne. Samochód był szybki (Rindt dwukrotnie w sezonie zdobył pole position), ale kierowcy dojechali do mety zaledwie trzykrotnie. Ostatecznie kierowcy Brabhama wywalczyli w sumie 10 punktów, a Brabham został sklasyfikowany na ósmym miejscu w klasyfikacji konstruktorów.
Mimo że Brabham zrezygnował ze współpracy z Repco i na 1969 zakupił silniki Ford DFV, Rindt odszedł do Lotusa. Zastąpił go Jacky Ickx, który wygrał dwa wyścigi (w Niemczech i Kanadzie) i w klasyfikacji generalnej kierowców zajął drugie miejsce, z 37 punktami (mistrzem został Jackie Stewart, który zdobył 63 punkty). Jack Brabham miał wypadek podczas testów, na skutek którego nie wziął udziału w trzech wyścigach. Zdobył on dwa pole position i tyle samo razy stawał na podium, ale nie ukończył połowy wyścigów. Zespół zdobył drugie miejsce w klasyfikacji konstruktorów. Ponadto dwukrotnie – w Monako i Watkins Glen – drugie miejsce zajął Piers Courage, który ścigał się wtedy dla zespołu Frank Williams Racing Cars, korzystającego z zakupionego Brabhama BT26A.
Jack Brabham zapowiedział, że z końcem 1969 roku zakończy karierę i sprzeda udziały w zespole Tauranakowi. Jednakże informacja, że Rindt zostaje w Lotusie, skłoniła Australijczyka to wzięcia udziału w charakterze kierowcy jeszcze w sezonie 1970. Grand Prix Republiki Południwej Afryki 1970 było ostatnim zwycięskim wyścigiem Jacka Brabhama, który – mimo kilku awarii samochodu – zaliczył udany sezon i był konkurencyjnym kierowcą. Jego partnerem w zespole był Rolf Stommelen. Zespół zdobył 35 punktów i czwarte miejsce w klasyfikacji konstruktorów.
1971: Ron Tauranac.
Przed sezonem 1971 Jack Brabham sprzedał swoje udziały w zespole Ronowi Tauranakowi. Na sezon ten zespół zatrudnił w charakterze kierowców dwukrotnego mistrza świata Grahama Hilla oraz Tima Schenkena. Dla Hilla Tauranac zaprojektował specjalną odmianę modelu BT34, która posiadała dwie chłodnice zamontowane przed przednimi kołami; rozwiązanie to było określane przez media jako „szczypce homara”. Hill wygrał niewliczane do mistrzostw zawody BRDC International Trophy na Silverstone, ale w oficjalnych Grand Prix zdobył w sezonie 1971 zaledwie dwa punkty. Zespół zdobył w sumie 5 punktów, i zajął 9. miejsce na koniec sezonu.
Tauranac zaczął rozumieć, że budżet zespołu w wysokości stu tysięcy funtów nie wystarczy, aby móc pracować samodzielnie, rozpoczął więc poszukiwania doświadczonego partnera finansowego. Pod koniec 1971 roku sprzedał on zespół za 100 tysięcy funtów brytyjskiemu przedsiębiorcy, Berniemu Ecclestone’owi. Ecclestone wcześniej był menadżerem Jochena Rindta oraz właścicielem zespołu Connaught. Po sprzedaniu zespołu Tauranac nadal projektował samochody.
1972–1987: Bernie Ecclestone.
Tauranac opuścił zespół na początku sezonu 1972, ponieważ Ecclestone zmienił sposób prowadzenia zespołu bez konsultacji z nim. Ecclestone zauważył, że nie byli oni w stanie się porozumieć, a każdy z nich chciał narzucić swoje stanowisko. W sezonie tym Brabham wystawił trzy różne modele, a największym osiągnięciem było pole position Carlosa Reutemanna i zwycięstwo tegoż kierowcy w niewliczanym do mistrzostw Grand Prix Interlagos. W sezonie 1973 głównym projektantem został Południowoafrykańczyk, Gordon Murray. Murray zaprojektował model BT42 o trójkątnym przekroju. W samochodzie tym Reutemann dwukrotnie zdobył trzecie miejsce, i zakończył sezon na siódmej pozycji w klasyfikacji kierowców. Poza Murrayem Ecclestone zatrudnił także Herbiego Blasha, który miał być odpowiedzialny za program wdrażania Brabhama do Formuły 2. Jednak już w 1973 roku Blash został menadżerem zespołu Brabham w Formule 1 i pracował z Murrayem i Ecclestonem przez następne 15 lat.
W sezonie 1974 Reutemann trzy razy wygrał, a zwycięstwo w Grand Prix Republiki Południowej Afryki było pierwszym w jego karierze, a pierwszym zespołu Brabham od sezonu 1970. Zespół zakończył sezon na piątym miejscu w klasyfikacji generalnej. Sezon 1975 rozpoczął się dobrze, od zwycięstwa Carlosa Pace w Grand Prix Brazylii. Jednakże w sezonie wystąpiły problemy z oponami. Pace zakończył sezon na szóstej pozycji, a Reutemann na trzeciej. Również Brabham był trzeci w klasyfikacji zespołów.
Podczas gdy konkurencyjne zespoły – McLaren i Lotus – były napędzane silnikami Ford DFV od końca lat 60. do początku lat 80., Ecclestone chciał znaleźć przewagę poprzez inne rozwiązanie. Mimo sukcesów silników DFV, Ecclestone podpisał umowę z włoskim producentem Alfa Romeo. Firma ta w myśl umowy miała za darmo dostarczać Brabhamowi swoje duże i mocne silniki typu bokser od sezonu 1976. Silniki te sprawiały jednak, że model BT45 (w barwach Martini Racing) był zawodny i zbyt ciężki. W sezonach 1976 oraz 1977 samochody Brabhama spisywały się słabo. W 1976 roku Reutemann wynegocjował przedterminowe zerwanie kontraktu i przeszedł do Ferrari. W 1977 roku zastąpił go John Watson. Na początku tego roku Pace zginął w wypadku awionetki.
Na sezon 1978 Brabham wystawił model BT46. Murray starał się przezwyciężyć problemy związane z umiejscowieniem silnika. Ecclestone podpisał kontrakt z dwukrotnym mistrzem świata, Niki Laudą. Wynagrodzenie dla Laudy w wysokości miliona dolarów płaciła włoska firma Parmalat. W sezonie 1978 dominował Lotus 79 wykorzystujący efekt przypowierzchniowy, ale Brabham odniósł dwa zwycięstwa, w tym jedno w wersji „B” modelu, wyróżniającej się ogromnym wentylatorem z tyłu.
Partnerstwo z Alfą Romeo zakończyło się w trakcie trwania sezonu 1979. Był to także pierwszy sezon pełnych startów w Brabhamie Brazylijczyka Nelsona Piqueta. Murray zaprojektował w pełni wykorzystujący efekt przypowierzchniowy model BT48, który koncentrował się wokół szybko rozwijanego silnika V12. Brabham stosował również hamulce z włókien węglowych; Brabham jako pierwszy w 1976 roku zastosował tę innowacyjną technologię, zaczerpniętą z lotnictwa. Samochód jednak okazał się trudny w prowadzeniu, a nowy silnik – awaryjny. Skutkiem tego zespół zakończył sezon na ósmym miejscu w klasyfikacji konstruktorów. Alfa Romeo rozpoczęła testowanie własnego samochodu Formuły 1, co pozwoliło Ecclestone’owi wrócić do silników DFV. Nowy i lżejszy, napędzany tym silnikiem model BT49, zadebiutował podczas Grand Prix Kanady 1979. Po treningu do wyścigu o to Grand Prix Niki Lauda ogłosił niezwłoczne wycofanie się z wyścigów; później wyjaśnił, że „w ogóle nie cieszyła go jazda w kółko po torach”.
Zespół używał modelu BT49 przez ponad cztery sezony. W sezonie 1980 Piquet trzy razy wygrał wyścig, zdobywając tytuł wicemistrza świata, a Brabham zajął trzecie miejsce w klasyfikacji kierowców. Wtedy też rozpoczęto malowanie samochodów Brabham w kolory biały i niebieski. Na sezon 1981 zespół rozwijał model BT49, stosując po raz pierwszy hydropneumatyczne zawieszenie, które zapewnia stały prześwit pojazdu; rozwiązanie to miało pomóc w uniknięciu zmniejszenia docisku. Piquet, blisko współpracujący z Murrayem, wygrywając trzy wyścigi, zdobył tytuł mistrza świata, mimo że pojawiły się oskarżenia, że zespół oszukuje. W klasyfikacji zespołów Brabhama wyprzedził tylko Williams.
W 1977 Renault wprowadziło do Formuły 1 silniki turbodoładowane. Latem 1981 roku Brabham testował rzędowy silnik BMW z turbosprężarką o oznaczeniu M12. Na sezon 1982 zespół zaprojektował samochód, który jak najlepiej wykorzystywałby możliwości silnika BMW. We wczesnej części sezonu Brabham nadal korzystał z silników Forda, a w międzyczasie w związku z planowanym stosowaniem części BMW rozwiązywano problemy z niezawodnością i prowadzeniem samochodu. BMW nalegało, by Brabham zaczął stosować ich silniki najszybciej, jak to możliwe. Pierwsze zwycięstwo Brabhama-BMW nastąpiło za sprawą Piqueta w Grand Prix Kanady. W klasyfikacji konstruktorów Brabham zakończył sezon na piątym miejscu. W klasyfikacji kierowców zwycięzca Grand Prix Monako, Riccardo Patrese, był dziesiąty, a Piquet – jedenasty. W sezonie 1983 Piquet zdobył tytuł mistrza świata, okazując się lepszym od Alaina Prosta. Był to pierwszy raz w historii Formuły 1, kiedy kierowca zdobył tytuł w samochodzie napędzanym jednostką turbo. Patrese był jedynym obok Piqueta kierowcą w tamtym okresie, który wygrał wyścig dla Brabhama. Włoch w sezonie 1983 był dziewiąty, z 13 punktami. Mimo sukcesów Piqueta w latach 1981 oraz 1983, Brabham nie zdobył tytułu mistrza świata w klasyfikacji konstruktorów.
W sezonie 1984 Piquet wygrał wyścigi o Grand Prix Kanady i Stanów Zjednoczonych Wschód. W sezonie 1985 Piquet wygrał Grand Prix Francji i było to ostatnie zwycięstwo zespołu Brabham w Formule 1. Po roku 1985 Piquet przeszedł do Williamsa. Po siedmiu latach spędzonych w Brabhamie i zdobytych dwóch tytułach mistrza świata Brazylijczyk, uznawszy iż zasługuje na lepszą płacę, niż oferował mu Ecclestone na sezon 1986, opuścił zespół. W sezonie 1984 w klasyfikacji kierowców Piquet był piąty, a w 1985 – ósmy. Sezon 1986 był dla Brabhama bardzo nieudany. Nadzwyczajnie długi i niski model BT55, skonstruowany pod kątem poprawy aerodynamiki i obniżenia środka ciężkości, zdobył tylko dwa punkty. Podczas testów na torze Paul Ricard zginął w wypadku kierowca zespołu, Elio de Angelis. W sierpniu BMW, po uprzednim rozważeniu założenia własnego zespołu Formuły 1, ogłosiło, że wycofuje się z Formuły 1 z końcem sezonu. Murray, który był bardziej zaangażowany w prowadzenie zespołu po tym, gdy Ecclestone stał się bardziej zaangażowany w swoją rolę, którą pełnił w FOCA, stwierdził, że zaczęła zawodzić droga, którą Brabham podążał przez 15 lat. W listopadzie 1986 roku Murray przeszedł do McLarena.
BMW mimo odejścia wywiązało się z umowy, która zobowiązywała ich do dostarczania silników w sezonie 1987. Silniki te były jednak niekonkurencyjne. Pionowe części, wokół których był skoncentrowany nowy samochód Brabhama, zostały sprzedane do Arrowsa. Najważniejsi pracownicy Brabhama, w tym Murray, uważali, że wtedy Ecclestone stracił chęć prowadzenia zespołu. Sezon 1987 był tylko trochę bardziej udany niż poprzedni – Patrese i de Cesaris zdobyli w sumie 10 punktów i dwukrotnie trzecie miejsce (w Belgii i Meksyku). Na sezon 1988 Brabham nie był w stanie zapewnić sobie silników, dlatego też podczas Grand Prix Brazylii Ecclestone ogłosił, że zespół nie weźmie udziału w sezonie 1988 Mistrzostw Świata Formuły 1. Następnie sprzedał MRD Alfie Romeo.
Następnie zespół został sprzedany szwajcarskiemu finansiście Joachimowi Luhti. Herbie Blash odszedł z zespołu i rozpoczął pracę w firmie Ecclestone’a – FOCA Television.
1989: Joachim Luhti.
Zmiana właściciela nastąpiła, gdy Brabham nie brał udziału w zawodach Formuły 1. Na sezon 1989 nowy model, BT58, był napędzany silnikami Judd (pierwotnie jedną z firm Jacka Brabhama). Kierowcami zespołu zostali Stefano Modena i Martin Brundle. Zespół zakończył sezon na ósmym miejscu w klasyfikacji konstruktorów, a Modena wywalczył dla Brabhama ostatnie podium (w Grand Prix Monako). Niepokojący był jednak fakt, że Brundle dwukrotnie w sezonie nie zdołał się prekwalifikować.
1990–1992: Middlebridge Racing.
W połowie 1989 roku Luhti został aresztowany za oszustwa podatkowe. Zespół przejęła japońska firma inżynieryjna Middlebridge Group Limited, której właścicielem był miliarder Koji Nakauchi. Firma ta była właścicielem zespołu Formuły 3000, Middlebridge Racing. Grupa zapłaciła za przejęcie Brabhama milion funtów pożyczone przez Landhurst Leasing. Zespół miał jednak niewielkie zasoby finansowe, i w ciągu trzech ostatnich sezonów swojego istnienia jego kierowcy zdobyli zaledwie 5 punktów. W sezonie 1990 jedyne punkty za piąte miejsce w Grand Prix Stanów Zjednoczonych zdobył Modena. W sezonie tym w zespole Brabham zadebiutował młodszy syn Jacka Brabhama, David. Zespół zakończył sezon na dziewiątym miejscu w klasyfikacji konstruktorów. W sezonie 1991 dla zespołu jeździli Brundle i Mark Blundell, którzy zdobyli wtedy łącznie 3 punkty. Z powodu słabych wyników w pierwszej części sezonu kierowcy ci w drugiej części sezonu musieli się prekwalifikować, co Blundellowi nie udało się w Japonii, a Brundle’owi w Australii. W sezonie 1992 w Brabhamie startował syn Grahama Hilla, Damon, który zastąpił ostatnią kobietę w Formule 1 – Giovannę Amati po tym, jak jej sponsor nie zapłacił za jej starty należnych pieniędzy.
Ostatnie samochody zespołu projektował Argentyńczyk Sergio Rinland. Samochody te były napędzane przez jednostki Judd (z wyjątkiem sezonu 1991, kiedy to Brabhamy były napędzane silnikami Yamaha). W sezonie 1992 samochody Brabham rzadko kwalifikowały się do wyścigu. Ostatnim wyścigiem dla zespołu było Grand Prix Węgier, które Damon Hill ukończył na ostatnim, 11 miejscu, cztery okrążenia za zwycięzcą. Po zakończeniu tego wyścigu zespołowi zabrakło funduszy i upadł. Middlebridge Group Limited nie była w stanie nadal spłacać zadłużenia wobec Landhurst Leasing, które ostatecznie urosło do 6 milionów funtów. Landhurst Leasing podał zatem Middlebridge do sądu, a sprawą zajęło się Serious Fraud Office. Uznano winnymi i osadzono w więzieniu dyrektorów zarządzających Landhurst, ponieważ przyjmowali oni łapówki, za co udzielali Middlebridge dalszych pożyczek. Poza Brabhamem po sezonie 1992 Formułę 1 opuściło jeszcze trzech innych konstruktorów: March, Fondmetal i Andrea Moda. Pojawiły się wprawdzie plotki, że Brabham zdoła wystartować w sezonie 1993, ale do tego nie doszło. Aktywa firmy zostały przekazane Landhurst Leasing i w 1993 roku zostały zlicytowane przez syndyków firmy.
W 1993 roku stara fabryka Brabhama została nabyta przez Yamaha Motor Sports i przeznaczona na siedzibę dla firmy Activa Technology Limited, która produkowała części do samochodów wyścigowych i drogowych, a jej dyrektorem był Herbie Blash. W 2006 roku fabryka została zakupiona przez zespół GP2, Carlin DPR.
2010: próba powrotu.
4 czerwca 2009 roku Niemiec Franz Hilmer, właściciel firmy Formtech, potwierdził, że wysłał do FIA zgłoszenie w sprawie dopuszczenia jego zespołu do startów w sezonie 2010 pod nazwą Brabham. Rodzina Brabham nie była w to zaangażowana i zapowiedziała proces przeciwko Hilmerowi w sprawie nielegalnego użycia nazwy „Brabham”. Brabham nie został dopuszczony do startów na sezon 2010.
Inne serie.
Indycar.
Samochody Brabham brały udział w zawodach Indianapolis 500 od połowy lat 60. do wczesnych lat 70. Po nieudanym projekcie z roku 1962, MRD w 1964 roku otrzymał zlecenie na zbudowanie samochodu przeznaczonego do wyścigu Indianapolis 500, napędzanego silnikiem Offenhauser. Powstał model BT12, w którym Jack Brabham wziął udział w zawodach w 1964 roku, ale odpadł z powodu problemów ze zbiornikiem paliwa. Następnym razem w Indianapolis 500 samochód Brabhama wystartował w roku 1966, a Jim McElreath zajął nim trzecie miejsce. W Indianapolis 500 Brabham startował ponownie w latach 1968–1971. W 1969 roku na Brabhamie, napędzanym silnikiem Repco 4,2, Peter Revson zajął piąte miejsce. W 1970 roku Brabham był ponownie napędzany silnikiem Offenhauser, podobnie jak w roku 1971, kiedy to Bill Vukovich II zdobył tym samochodem piąte miejsce. Mimo że samochód Brabham nigdy nie wygrał Indianapolis 500, to McElreath wygrał modelem BT12 w latach 1965–1966 cztery wyścigi serii USAC Championship Car. Kopią tego samochodu był model Dean Van Lines Special, wykonany za zgodą Brabhama przez Clint Brawner, na którym Mario Andretti wygrał mistrzostwa tej serii w roku 1965. Ostatnie zwycięstwo Brabhamowi w serii USAC zapewnił Revson w 1969 roku, jeżdżąc modelem BT25 z silnikiem Repco.
Formuła 2.
W latach 60. i we wczesnych latach 70. kierowcy uczestniczący w Formule 1 często nadal ścigali się w Formule 2. W 1966 roku MRD wyprodukował model dla tej serii ¡ BT18, napędzany silnikiem Honda. Samochód odnosił wiele sukcesów, w tym za sprawą Jacka Brabhama i Denny’ego Hulme’a 11 zwycięstw z rzędu. Samochody były wystawiane przez Motor Racing Developments, a nie przez Brabham Racing Organisation, by uniknąć konfliktu z Repco, ówczesnym dostawcą silników dla Brabhama w Formule 1.
Formuła 3.
Pierwszy samochód Brabhama Formuły 3, BT9, wygrał cztery wyścigi w roku 1964. Jego następca, BT15, okazał się udanym projektem, który wygrał 42 wyścigi. Sprzedano 58 sztuk tego modelu. Nadal rozwijano tę samą koncepcję (m.in. dodano skrzydła pod koniec dekady), a samochody Brabhama były bardzo konkurencyjne w Formule 3 do roku 1971. Model BT38C, wyprodukowany na rok 1972, był pierwszym Brabhamem w Formule 3 niezaprojektowanym przez Tauranaka i posiadającym monocoque, ale odnosił mniej sukcesów, mimo iż zamówiono 40 egzemplarzy tego pojazdu. Ostatnim samochodem Brabhama w Formule 3 był kanciasty BT41.
Samochody sportowe.
Tauranac nie lubił projektować samochodów sportowych i poświęcał na to mało czasu. W latach 1961–1972 zbudowano jedynie 14 samochodów sportowych, chociaż dysponowano ponad 600 nadwoziami. Brabham BT8A był jedynym samochodem sportowym Brabhama zbudowanym w więcej niż jednym egzemplarzu, i odnosił wiele sukcesów w krajowych wyścigach w Wielkiej Brytanii w latach 1964–1965. Projekt został rozwinięty w roku 1966. W ten sposób powstał BT17, pierwotnie wyposażony w silnik Repco, który miał ścigać się w serii Can-Am. Projekt ten został jednak szybko zarzucony z powodu problemów z niezawodnością silnika.
Motor Racing Developments.
Jack Brabham i Ron Tauranac nazwali firmę, którą założyli w 1961 roku, Motor Racing Developments (MRD). Jej pierwotnym celem była produkcja samochodów wyścigowych dla klientów wystawiających swoje zespoły w różnych formułach. Początkowo mieli w niej po 50% udziałów. Tauranac był odpowiedzialny za projektowanie samochodów i prowadzenie interesu, a Brabham był kierowcą testowym i zawierał umowy (np. z Repco na używanie silników czy z MIRA na użycie tunelu aerodynamicznego). Wyrażał również swoje poglądy na temat projektowanych samochodów, często obrabiał części i pomagał w budowie samochodów.
W latach 1963–1965 MRD nie był bezpośrednio zaangażowany w Formułę 1. Do zawodów była zgłoszona inna firma Jacka Brabhama, Brabham Racing Organisation (BRO). Jak inni klienci, BRO kupowało samochody od MRD, co początkowo kosztowało trzy tysiące funtów za samochód, ale nie płacono za rozwój części. MRD często prowadził prace nad samochodami z innych formuł; irytowało to Tauranaka, który chciał być „bliżej” Formuły 1, i przed sezonem 1966 powiedział, że nie będzie pracował nad rozwojem samochodów Formuły 1 przy takim układzie. BRO szukało innego dostawcy nadwozi na sezon 1966, ale ostatecznie Brabham osiągnął porozumienie z Tauranakiem, który w zamian za to był znacznie bardziej zaangażowany w Formułę 1. Pod koniec 1969 roku Brabham sprzedał swoje udziały Tauranakowi, a ten zmienił nazwę zespołu z Brabham Racing Organisation na Motor Racing Developments.
Mimo faktu, że pierwszy samochód wyścigowy MRD zbudował w roku 1961, już w połowie lat 60. stał się największym na świecie producentem samochodów wyścigowych, a do 1970 roku zbudował ponad 500 samochodów. Wiele zespołów Formuły 1 używało samochodów Brabham, a największe sukcesy z nich odnosili Frank Williams Racing Cars i Rob Walker Racing Team. W Grand Prix Wielkiej Brytanii 1965 uczestniczyło siedem Brabhamów, z czego tylko dwa fabryczne. Firma budowała także co roku kilkadziesiąt samochodów dla niższych formuł wyścigowych, osiągając w 1966 roku 89 samochodów. Brabham miał opinię firmy dostarczającej klientom samochodów równych tym używanym przez zespół fabryczny, oferował również klientom wsparcie – Jack Brabham często pomagał klientom ustawiać ich samochody. W tym okresie samochody Brabhama były określane głównie jako „Repco Brabham”. Nie miało to związku z dostarczaniem silników Brabhamowi w latach 1966–1968, a z umową, w myśl której firma Repco dostarczała Jackowi Brabhamowi części, co miało miejsce, gdy Australijczyk ścigał się jeszcze Cooperem.
Pod koniec 1971 roku Bernie Ecclestone kupił MRD. Zachował jednak nazwę Brabham, podobnie jak następni właściciele. Mimo że produkcja samochodów dla klientów miała miejsce przez krótki okres również, gdy właścicielem Brabhama był Ecclestone, to uważał on, że by osiągnąć sukces, firma musi skupić się na Formule 1. Ostatnie samochody dla klientów zostały wyprodukowane w 1973, a były to modele BT40 (dla Formuły 2) oraz BT41 (dla Formuły 3), chociaż Ecclestone pod koniec 1976 roku sprzedał zespołowi RAM Racing używane wcześniej w Formule 1 modele BT44B.
W 1988 roku Ecclestone sprzedał MRD Alfie Romeo. Brabham nie uczestniczył w zawodach Formuły 1 w sezonie 1988, ale Alfa Romeo zatrudniła firmę, by zaprojektować i skonstruować prototyp o nazwie Procar – samochód wyścigowy z sylwetką modelu 164, którego nadwozie było wykonane z włókien węglowych, a umieszczony centralnie silnik osiągał moc 600 KM. Powstał tylko jeden egzemplarz tego samochodu, który nigdy nie został użyty w wyścigu. Samochód ten był określany również jako Brabham BT57.
Innowacje techniczne.
W latach 60. Brabham był postrzegany jako konstruktor technicznie konserwatywny. Miało to związek głównie z faktem, iż MRD stosował kratownice przestrzenne jeszcze długo po tym, jak Lotus w 1962 roku zaczął stosować lżejszy i sztywniejszy monocoque. Tauranac utrzymywał jednak, że monocoque’i nie były sztywniejsze niż dobrze zaprojektowane kratownice przestrzenne, a trudniejsze do naprawy i utrzymania. Te „staromodne” samochody zdobyły tytuły mistrza świata w latach 1966–1967, a kratownice przestrzenne były używane w Brabhamach do roku 1970, kiedy to ostatecznie bardziej opłacalne okazało się używanie monocoque’ów. Miało to związek ze zmianą regulaminu, który nakazywał umieszczenie zbiorników paliwa w strukturze nadwozia, co niejako zmusiło Brabhama do stosowania monocoque’u. Ostatnimi samochodami Formuły 1 z kratownicą przestrzenną były więc BT26A i eksperymentalna Matra MS84 z 1969 roku.
Mimo dostrzeganego konserwatyzmu, Brabham był pierwszym zespołem, który zastosował tunel aerodynamiczny. Miało to miejsce w 1963 roku. Stosując tunel, Brabham chciał zredukować opór aerodynamiczny i wyeliminować odrywanie się samochodu od ziemi. Tunele aerodynamiczne stały się normą wśród zespołów dopiero na początku lat 80. i są najważniejszą fabryką służącą do projektowania samochodów wyścigowych. Pod koniec lat 60. Brabham rozpoczął prace nad wykorzystaniem docisku aerodynamicznego po to, by samochody bardziej „trzymały się” nawierzchni, a co za tym idzie – szybciej wchodziły w zakręty. Podczas Grand Prix Belgii 1968 Brabham był pierwszym, wraz z Ferrari, zespołem, który użył tylnego spojlera na całej szerokości samochodu, by uzyskać ten efekt.
Wiele innowacji technicznych zastosowano w latach 70. i 80., kiedy głównym projektantem był Murray. W roku 1976 zespół jako pierwszy zastosował hamulce z węgla wzmocnione włóknem węglowym, co pozwoliło zredukować masę nieresorowaną i lepiej hamować z powodu lepszego współczynnika tarcia węgla. W pierwotnej wersji użyto klocków hamulcowych z węgla wzmocnionych włóknami węglowymi oraz stalowych tarcz hamulcowych, pokrytych „krążkami” z węgla. To rozwiązanie z początku nie było solidne. W 1976 roku Carlos Pace na torze Österreichring miał wypadek przy prędkości 290 km/h. Przyczyną wypadku było zapalenie się płynu hamulcowego na skutek zbytniego rozgrzania hamulców. Brabham nadal rozwijał ten system, stosując wykonane z węgla klocki i tarcze. Pod koniec lat 80. rozwiązanie to było używane przez wszystkich konstruktorów na najwyższych poziomach wyścigów samochodowych.
Mimo eksperymentowania z zaporami powietrznymi i brzegami podwozia w połowie lat 70., Brabham – podobnie jak pozostali konstruktorzy – nie rozumiał, skąd wzięła się przewaga Lotusa. Na początku 1978 roku Murray odkrył tę przyczynę, która wiązała się z odpowiednim wyprofilowaniem podwozia, co przyspieszało przechodzenie powietrza pod samochodem, a to z kolei zmniejszało ciśnienie powietrza pod podwoziem w stosunku do ciśnienia powietrza nad nim. Lotus uzyskał efekt Venturiego, co zwiększało przyczepność opon i pozwalało szybciej wchodzić w zakręty bez spadku osiągów na prostych odcinkach. Murray wiedział jednak, że przy zbyt szerokich silnikach Alfa Romeo zastosowanie pomysłu Lotusa nie było możliwe. Zaprojektował więc samochód Brabham BT46B, który z tyłu posiadał wentylator, przysysający go do podłoża. Regulamin zabraniał wprawdzie zespołom umieszczania ruchomych elementów wpływających na aerodynamikę bolidu, ale oficjalnie wentylator chłodził mający problemy z przegrzewaniem się silnik. Samochód wziął udział jedynie w Grand Prix Szwecji, które wygrał kierowca Brabhama, Niki Lauda. Po wyścigu CSI zabroniła stosowania takiego rozwiązania, ale zwycięstwo Laudy zostało utrzymane w mocy.
W 1979 roku Murray zastosował lekkie płyty z tworzyw sztucznych wzmocnionych włóknami węglowymi, by usztywnić monocoque ze stopów aluminium. Murray nie chciał budować całego nadwozia z materiałów kompozytowych, dopóki nie zrozumiał, jak zachowuje się ono w razie wypadku, o czym przekonał się podczas testu zderzeniowego Brabhama BT49. Zespół nie poszedł jednak w ślady McLarena, który zbudował model MP4/1 w całości z materiałów kompozytowych. Pierwszym takim samochodem Brabhama był BT55 z 1986 roku. Ta technologia jest obecnie używana we wszystkich najbardziej prestiżowych wyścigach samochodów jednomiejscowych.
Na sezon 1981 FISA wprowadziła w regulaminie zapis regulujący minimalny prześwit na poziomie 6 cm. Miało to zwolnić samochody na zakrętach poprzez zmniejszenie docisku tworzonego przez efekt przypowierzchniowy. Murray w modelu BT49C zastosował zawieszenie hydropneumatyczne, dzięki czemu można było utrzymać stały prześwit samochodu. Brabham został przez inne zespoły oskarżony o oszukiwanie, ale Murray uważał, że system jest zgodny z regulaminem. Nie zostały wszczęte żadne procedury przeciwko zespołowi, i inne zespoły wkrótce również zastosowały to rozwiązanie.
Podczas Grand Prix Wielkiej Brytanii 1982 Brabham wznowił pomysł tankowania i zmiany opon w trakcie wyścigu, co nie zdarzało się w Formule 1 od sezonu 1957. Po przestudiowaniu technik używanych podczas zawodów Indianapolis 500 i NASCAR, załoga w testach przed wyścigiem była w stanie zatankować samochód i zmienić opony w 14 sekund. Murray uważał, że ta taktyka może przyciągnąć sponsorów, ale w sezonie 1983 zespół zrobił z niej dobry użytek. Na sezon 1983 wprowadzono zakaz tankowania w trakcie wyścigu, który zniesiono po sezonie 1993. Przez ten okres dozwolona była jednak zmiana opon.
Kontrowersje.
„Fan car” oraz zawieszenie hydropneumatyczne były rozwiązaniami wykorzystującymi luki w przepisach. We wczesnych latach 80. Brabham został oskarżony o łamanie przepisów. W sezonie 1981 – kiedy swój pierwszy tytuł zdobył Piquet – pojawiły się plotki, iż samochody Brabham są zbyt lekkie. Jacques Laffite uważał, że Brabham przed regulaminowym ważeniem po wyścigu wyposażał samochody w ciężki balast. Kierownictwo Brabhama zaprzeczyło tym oskarżeniom, a jako że nie wniesiono oficjalnej skargi, nie zostały podjęte żadne działania.
Od 1978 roku Ecclestone był prezydentem FOCA, organizacji reprezentującej interesy zespołów. Ecclestone był oskarżany o to, że wykorzystuje swoją pozycję, by pomagać swojemu zespołowi. Brytyjczyk zaprzeczył temu, a Murray zauważył, że oskarżenia były bezpodstawne, a za przykład może posłużyć to, że pod koniec 1982 roku zespół musiał zrezygnować z projektu Brabhama BT51, który został zbudowany na podstawie tego, że na sezon 1983 było dopuszczone uzyskanie efektu przypowierzchniowego. W zamian za to zespół musiał zaprojektować i zbudować „zastępczy” samochód – BT52 – w zaledwie trzy miesiące. Pod koniec sezonu 1983 Renault i Ferrari wniosły zażalenie, że liczba oktanowa w paliwie stosowanym przez Brabhama przekracza regulaminowe 102. FISA stwierdziła, że maksymalny limit wynosił 102,9, a Brabham go nie przekroczył.
Wyniki.
Pogrubiona czcionka oznacza mistrzostwo świata.
Bibliografia.
Strony internetowe.
ą

</doc>
<doc id="1515121" url="https://pl.wikipedia.org/wiki?curid=1515121" title="Złotoria (gmina)">
Złotoria (gmina)

Złotoria – dawna gmina wiejska istniejąca w latach 1940–1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy była Złotoria.
Gmina Złotoria – pod nazwą "Amtsbezirk Zlotterie" została utworzona 26 października 1940 przez hitlerowców z położonej na południe od Drwęcy części zniesionej przedwojennej gminy Bielawy (Grabowitz, Kaschorek, Kompanie, Neudorf, Schillno i Zlotterie); z północnej części gminy Bielawy (oraz z południowego pasma przedwojennej gminy Turzno) utworzono natomiast gminę Lubicz). 25 czerwca 1942 gminę przemianowano na "Amtsbezirk Zollburg".
Po wojnie, mimo polityki obalania podziałów administracyjnych wprowadzonych przez okupanta, gminę Złotoria – jako jedną z nielicznych tworów hitlerowskich – zachowano. Należała do powiatu toruńskiego w woj. pomorskim. 6 lipca 1950 roku zmieniono nazwę woj. pomorskiego na "bydgoskie". W dniu 1 lipca 1952 roku gmina była podzielona na 7 gromad: Grabowiec, Kaszczorek, Kopanino, Nowawieś, Silno i Złotoria.
Gminę zniesiono 29 września 1954 roku wraz z reformą wprowadzającą gromady w miejsce gmin.
Gminy Złotoria nie przywrócono 1 stycznia 1973 roku po reaktywowaniu gmin, natomiast utworzono gminę Lubicz z obszarów dawnych gmin Złotoria i Grębocin (czyli obszar przedwojennej gminy Bielawy).
Zobacz też: gmina Złotoryja

</doc>
<doc id="1515125" url="https://pl.wikipedia.org/wiki?curid=1515125" title="Audrius Klišonis">
Audrius Klišonis

Audrius Klišonis (ur. 15 maja 1964 w Rakiszkach) – litewski farmaceuta, polityk i działacz społeczny, poseł na Sejm Republiki Litewskiej (2000–2004).
Życiorys.
Po ukończeniu szkoły średniej w rodzinnych Rakiszkach podjął naukę na wydziale farmacji Instytutu Medycznego w Kownie. W 1987 znalazł zatrudnienie jako kierownik apteki. Pięć lat później założył własną firmę aptekarską "Inesa". Został członkiem Rotary Club oraz stowarzyszenia dziennikarzy "Marinus" w Płungianach. Stanął na czele klubu koszykarskiego "Žemaitukai". W latach 2000–2002 pełnił również funkcję prezesa litewskiej federacji Judo.
W 1989 wszedł w skład rady deputowanych ludowych rejonu płungiańskiego. Od 1992 pozostawał członkiem Litewskiego Związku Liberałów, przewodził jego oddziałowi w Płungianach, był również członkiem rady krajowej partii oraz jej komisji etyki.
Po raz kolejny był wybierany do rady rejonowej w latach 1990, 1997, 2000, 2002, 2007 i 2011. W 2000 znalazł się we władzach rejonu, był również przewodniczącym komisji zdrowia i spraw społecznych.
W wyborach w 2000 uzyskał mandat posła na Sejm Republiki Litewskiej. Przewodniczył delegacji parlamentu do Zgromadzenia Bałtyckiego. Od 2003 należał do Związku Liberałów i Centrum, z jego ramienia bez powodzenia w 2004 i 2008 kandydował do parlamentu. W 2015 ponownie wszedł do lokalnego samorządu z ramienia Ruchu Liberalnego Republiki Litewskiej, wygrywając bezpośrednie wybory na mera rejonu płungiańskiego (reelekcja w 2019 i 2023).

</doc>
<doc id="1515126" url="https://pl.wikipedia.org/wiki?curid=1515126" title="Ślepy tor">
Ślepy tor

Tytuły filmów:

</doc>
<doc id="1515131" url="https://pl.wikipedia.org/wiki?curid=1515131" title="Rosyjski oddział 9 Armii">
Rosyjski oddział 9 Armii

Rosyjski oddział 9 Armii (ros. Русский отряд 9-й армии) – nazwa grupy rosyjskich białych emigrantów służących w 9 Armii Wehrmachtu podczas II wojny światowej.
Po ataku wojsk niemieckich na ZSRR 22 czerwca 1941 r., Niemcom szybko zaczęło brakować tłumaczy języka rosyjskiego. Było to związane przede wszystkim z faktem brania do niewoli tysięcy czerwonoarmistów, a także ich licznego przechodzenia na stronę niemiecką. Oberkommando des Heeres (OKH) wydało rozkaz werbowania na własną rękę przez sztaby armii tłumaczy mających niemieckie obywatelstwo. Służący jako główny tłumacz w sztabie 9 Armii gen. płk. Adolfa Straussa działającej w ramach Grupy Armii "Mitte" feldmarszałka Fedora von Bocka rosyjski biały emigrant Borys N. von Karcew otrzymał rozkaz zwerbowania pewnej liczby swoich rodaków, którzy mieli pełnić funkcję tłumaczy przy sztabie armijnym i sztabach poszczególnych jednostek wojskowych. Borys N. von Karcew przyjechał do Berlina, gdzie przed wojną utrzymywał kontakty ze środowiskiem rosyjskich emigrantów skupionych wokół b. gen. Wasilija W. Biskupskiego. Skontaktował się z Władimirem A. von Tabarickim, "prawą ręką" gen. W. W. Biskupskiego. Za jego pośrednictwem zostało zwerbowanych ok. 110 emigrantów (wszyscy byli b. oficerami rosyjskiej armii). W sierpniu 1941 r. przybyli oni na front wschodni, po czym zostali rozdzieleni po sztabach różnych jednostek wojskowych 9 Armii; część służyła w sztabie armii. Wzięli oni udział w działaniach wojennych przeciwko Armii Czerwonej w rejonie Wiaźma-Rżew-Zubcowka. Sam B. N. von Karcew w stopniu Sonderfuhrera-K pełnił funkcję tłumacza w oddziale 1 sztabu 9 Armii. Do jego zadań należało zbieranie informacji o przeciwniku od oddziałów 1 sztabów poszczególnych jednostek wojskowych, a także udział w przesłuchaniach jeńców wojennych. Był też faktycznie nieformalnym tłumaczem przy dowódcy 9 Armii gen. płk. A. Straussie.

</doc>
<doc id="1515132" url="https://pl.wikipedia.org/wiki?curid=1515132" title="Ken Monkou">
Ken Monkou

Kenneth John Monkou (ur. 29 listopada 1964 w Nickerie) – były holenderski piłkarz pochodzenia surinamskiego występujący na pozycji obrońcy.
Kariera.
Monkou zawodową karierę rozpoczynał w holenderskim Feyenoordzie. W Eredivisie zadebiutował 9 listopada 1985 w zremisowanym 1:1 meczu z MVV Maastricht. 5 kwietnia 1987 w wygranym 6:1 spotkaniu z Excelsiorem Rotterdam strzelił pierwszego gola w Eredivisie. W Feyenoordzie grał do 1989 roku. W sumie zagrał tam w 71 ligowych meczach i zdobył w nich 6 bramek.
W styczniu 1989 roku podpisał kontrakt z angielską Chelsea, beniaminkiem Division One. Spędził tam trzy sezony. W sumie w barwach Chelsea zagrał 94 razy i zdobył 2 bramki. W 1992 roku podpisał kontrakt z Southamptonem. W jego barwach zadebiutował 26 września 1992 w wygranym 2:1 meczu z Crystal Palace. Barwy Southamptonu reprezentował przez 7 sezonów. Łącznie rozegrał tam 199 spotkań i strzelił 10 goli.
W sierpniu 1999 odszedł do zespołu występującego w Nationwide Division One - Huddersfield Town. Pierwszy ligowy mecz zaliczył tam 28 sierpnia 1999 przeciwko Crystal Palace (7:1). W Huddersfield Monkou występował do końca sezonu 2000/2001. Potem zakończył karierę.

</doc>
<doc id="1515138" url="https://pl.wikipedia.org/wiki?curid=1515138" title="Podoski">
Podoski

Podoski może odnosić się do:

</doc>
<doc id="1515142" url="https://pl.wikipedia.org/wiki?curid=1515142" title="Vedat İnceefe">
Vedat İnceefe

Vedat İnceefe (ur. 1 kwietnia 1974 w Bandırma) – turecki piłkarz grający na pozycji środkowego obrońcy.
Kariera klubowa.
Karierę piłkarską Vedat rozpoczął w zespole ze Stambułu, Beşiktaş JK. Uczęszczał do szkółki piłkarskiej tego klubu, jednak nie przebił się do pierwszej drużyny i w 1993 roku odszedł do Somy Sotespor. Po roku gry w tym klubie zmienił barwy klubowe i trafił do Karabüksporu, ówczesnego spadkowicza z tureckiej pierwszej ligi. Przez dwa sezony występował na boiskach drugiej ligi w barwach klubu z Karabüku.
W 1996 roku Vedat przeszedł do jednego z czołowych klubów w kraju, Galatasaray SK. Już w 1997 roku wywalczył z Galatasaray mistrzostwo Turcji, a także zdobył Superpuchar Turcji. Zarówno w 1998, jak i 1999 i 2000 roku ponownie sięgał z „Cimbom” po tytuł mistrza kraju. W 2000 roku zdobył też Puchar UEFA (nie grał w wygranym po serii rzutów karnych finale z Arsenalem), a następnie także Superpuchar Europy (2:1 z Realem Madryt). W sezonie 2001/2002 Vedat po raz piąty został mistrzem kraju, ale latem został na rok wypożyczony do innego zespołu ze Stambułu, İstanbulsporu, ale do Galatasaray już nie powrócił, a łącznie rozegrał dla tego klubu 160 spotkań i strzelił 4 bramki.
Latem 2003 Vedat zmienił barwy klubowe i został piłkarzem Vestelu Manisaspor. W 2005 roku spadł z tym klubem do drugiej ligi i grał w nim jeszcze przez jeden rok. Latem 2006 zakończył karierę. Miał wówczas 32 lata.
Kariera reprezentacyjna.
W reprezentacji Turcji Vedat zadebiutował 9 kwietnia 1996 roku w wygranym 1:0 towarzyskim meczu z Azerbejdżanem. W tym samym roku został powołany przez selekcjonera Fatiha Terima do kadry na Euro 96. Tam zagrał we wszystkich trzech meczach: przegranych 0:1 z Portugalią i Chorwacją oraz 0:3 z Danią. Ostatni mecz w kadrze narodowej rozegrał w czerwcu 1997 roku przeciwko Chorwacji (1:1). Łącznie w barwach narodowych wystąpił w 11 razy.

</doc>
<doc id="1515146" url="https://pl.wikipedia.org/wiki?curid=1515146" title="Vedat Inceefe">
Vedat Inceefe



</doc>
<doc id="1515152" url="https://pl.wikipedia.org/wiki?curid=1515152" title="Susan Ann Sulley">
Susan Ann Sulley

Susan Ann Sulley (ur. 22 marca 1963 w Sheffield) – brytyjska wokalistka zespołu The Human League.

</doc>
<doc id="1515154" url="https://pl.wikipedia.org/wiki?curid=1515154" title="Dźantar Mantar (Delhi)">
Dźantar Mantar (Delhi)

Dźantar Mantar (, ) – obserwatorium astronomiczne wybudowane w 1724 roku w Delhi w Indiach przez maharadżę Sawai Jai Singha II.
W obserwatorium mieszczą się cztery kamienne instrumenty pomiarowe wykonane z czerwonego piaskowca: Samarat jantra, Ram jantra, Dźajaprakasz jantra i Miśra jantra. Wszystkie przyrządy, oprócz Miśra jantra, zostały zaprojektowane przez Jai Singha. W obserwatorium nie umieszczono żadnego instrumentu optycznego, choć w Europie znany był już teleskop. Jantar Mantar w Delhi jest uważane za najstarsze obserwatorium astronomiczne tego typu na świecie.
Maharadża Sawai Jai Singh II zbudował jeszcze cztery inne obserwatoria astronomiczne. Pozostałe znajdowały się w miastach: Mathura, Jaipur, Benares i Ujjain.

</doc>
<doc id="1515156" url="https://pl.wikipedia.org/wiki?curid=1515156" title="Juan Fernández (archipelag)">
Juan Fernández (archipelag)

Archipelag Juan Fernández – grupa wulkanicznych wysp w południowej części Pacyfiku, 667 km na zachód od wybrzeża Chile. W ich skład wchodzą m.in.
W 1977 cały archipelag objęto ochroną w ramach rezerwatu biosfery.
Wyspy są znane głównie ze względu na osobę Aleksandra Selkirka, który przebywał na jednej z wysp. Pobyt ten stał się później inspiracją do napisania Robinsona Crusoe przez Daniela Defoe. Wyspy mają łączną powierzchnię 99,67 km², z czego 47,94 km² przypada na wyspę Robinson Crusoe, 2,21 km² na wyspę Santa Clara, a 49,52 km² na wyspę Aleksander Selkirk. Wyspy zamieszkuje ok. 600 mieszkańców, jedyną stale zamieszkaną wyspą pozostaje Robinson Crusoe. Mieszkańcy utrzymują się głównie z rybołówstwa (homary) oraz z turystyki. Administracyjnie archipelag Juan Fernández stanowi część chilijskiego regionu Valparaíso (w jego skład wchodzi również Wyspa Wielkanocna).
Historia.
Archipelag został odkryty 22 listopada 1574 przez hiszpańskiego żeglarza Juana Fernándeza, który zboczył ze swojego pierwotnego kursu na drodze z Peru do Valparaiso. Odkrytym wyspom nadał nazwy: Más Afuera, Más a Tierra i Islote de Santa Clara.
W XVII i XVIII w. wyspy stały się kryjówką piratów, służyły również jako kolonia karna. Na mapy zostały prawidłowo naniesione dopiero w 1790 przez Alessandro Malaspinę. W 1914 wyspy stały się punktem zbornym rozproszonej niemieckiej flotylli Maximiliana von Spee. Następnie cesarskie okręty grafa von Spee zadały klęskę Brytyjczykom w bitwie pod Coronelem. Miesiąc później niemiecka flota została rozbita w bitwie Falklandzkiej, a jedyny ocalały cesarski okręt po ucieczce został ostatecznie zatopiony u wybrzeży Más a Tierra na początku 1915.
W 1966 chilijski rząd zmienił nazwę wyspy Más Afuera na Aleksander Selkirk a Más a Tierra na Robinson Crusoe w celu promowania turystyki. Przy czym w rzeczywistości Aleksander Selkirk nigdy nie przebywał na Más Afuera, ale na Más a Tierra. 30 lipca 2007 nowelą konstytucyjną przyznano wyspom Juan Fernández oraz Wyspie Wielkanocnej status terytorium specjalnego.
27 lutego 2010 wyspy nawiedziło tsunami wywołane przez trzęsienie ziemi w Chile.
Klimat.
Na wyspach panuje klimat podzwrotnikowy, na który duży wpływ wywiera Prąd Humboldta, płynący w kierunku północnym. Temperatura waha się pomiędzy 13 a 22 °C (średnia wynosi 16,2 °C). Na wyżej położonych terenach temperatury są niższe. Opady skupiają się głównie w miesiącach zimowych, średnia roczna opadów sięga 1081 mm. Wysokość opadów jest również kształtowana przez El Niño.
Przyroda.
Wyspy są ostoją dla wielu endemicznych gatunków roślin i zwierząt, niespotykanych nigdzie indziej. Ze względu na znaczną izolację archipelagu liczba roślin i zwierząt jest ograniczona. Tutejsza flora ucierpiała na skutek wprowadzenia pewnych gatunków z zewnątrz (w szczególności kóz).
Strefy roślinne układają się zgodnie z położeniem nad poziomem morza. Na niższych wysokościach przeważają trawy i zarośla, natomiast wyżej znajdują się lasy górskie. Z bardziej interesujących zwierząt można wymienić spotykane tylko w tym rejonie kotiki chilijskie oraz fernandeziki wyspowe. Od 1935 roku prawie cały archipelag obejmuje Park Narodowy Archipiélago de Juan Fernández.

</doc>
<doc id="1515157" url="https://pl.wikipedia.org/wiki?curid=1515157" title="Joanne Catherall">
Joanne Catherall

Joanne Catherall (ur. 18 września 1962 w Sheffield) – brytyjska wokalistka zespołu The Human League.

</doc>
<doc id="1515160" url="https://pl.wikipedia.org/wiki?curid=1515160" title="Philip Oakey">
Philip Oakey

Philip Oakey (ur. 2 października 1955 w Hinckley, Leicestershire, Wielka Brytania) - brytyjski wokalista zespołu The Human League.

</doc>
<doc id="1515165" url="https://pl.wikipedia.org/wiki?curid=1515165" title="Pętla Łabędzia">
Pętla Łabędzia

Pętla Łabędzia – duża, stosunkowo słaba pozostałość po supernowej, znajdująca się w gwiazdozbiorze Łabędzia. Znajduje się w odległości około 1440 lat świetlnych od Ziemi.
Odkrycie i wczesne obserwacje.
Najjaśniejsze części tej mgławicy zostały odkryte 5 i 7 września 1784 roku przez Williama Herschela oraz 7 września 1825 roku przez Johna Herschela. Kolejne fragmenty odkrywali też Truman Safford 13 września 1866 roku, Lawrence Parsons 20 sierpnia 1873 roku oraz Williamina Fleming w 1904 roku. Ponieważ nie zdawano sobie wówczas sprawy, że są to jedynie fragmenty większego obiektu, dlatego John Dreyer nadał im oddzielne numery w swoim katalogu NGC. Trzy obszary zaobserwowane przez Williama Herschela zostały skatalogowane jako NGC 6960, NGC 6979 i NGC 6992, obszar dostrzeżony przez Johna Herschela otrzymał oznaczenie NGC 6995, zaś przez Parsonsa – NGC 6974. Fragment zaobserwowany przez Safforda został skatalogowany przez Dreyera jako IC 1340 w suplemencie Index Catalogue. Rejon zaobserwowany przez Fleming, zwany Trójkątem Pickeringa lub Trójkątem Fleming, mimo że został wspomniany w drugiej części Index Catalogue, nie otrzymał własnego numeru IC.
Opis.
Wybuch supernowej, który zainicjował powstanie Pętli Łabędzia, wydarzył się około 10 000 lat temu. Zajmuje ona obszar około 80 lat świetlnych, czyli 3 stopnie nieba w gwiazdozbiorze Łabędzia. Fala uderzeniowa powstała w wyniku wybuchu wytworzyła delikatne struktury żarzącego się gazu, widzialną część Pętli znanej jako Mgławica Welon, zderzając się z nieruchomymi gazami ośrodka międzygwiazdowego z prędkością blisko 20 000 km/s. Skutkiem tego jest wzbudzanie cząsteczek gazu. Gdy gazy uwalniają nowo nabytą energię w promieniowaniu o innych długościach fal, powstają żywe kolory mgławicy, obserwowane również w świetle widzialnym. W niektórych regionach gazy ogrzewają się do temperatury sięgającej milionów stopni, co powoduje uwolnienie wysokoenergetycznych promieni X.
Obecnie front fali uderzeniowej wybuchu rozszerza się z prędkością 170 km/s. Tempo ekspansji Pętli w przeszłości było jednak większe, co powodowało wyższe temperatury gazu na czole fali uderzeniowej. Ciśnienie gazu było na tyle duże, że wszystkie przypadkowe zaburzenia struktury były niwelowane. Z biegiem czasu prędkość rozszerzania malała, przez co spadała temperatura oraz ciśnienie gazu na czole fali. Gdy temperatura spadła poniżej miliona stopni, pojawiło się sprzężenie zwrotne, powodujące szybsze tempo stygnięcia wraz ze spadkiem ciśnienia. Doprowadziło to do powstawania obszarów o niższym ciśnieniu, które zapadały się i zagęszczały poprzedzielane warstwami znacznie rzadszego gazu o wyższej temperaturze. Powstała w ten sposób pęczniejąca bańka dzieliła się na większe i mniejsze obłoki, które dzieliły się na mniejsze włókna, widoczne tylko z boku.
Pętla Łabędzia będzie się rozpraszać jeszcze przez tysiące lat, zwracając w tym czasie do ośrodka międzygwiazdowego cięższe pierwiastki, takie jak złoto, wapń i żelazo.

</doc>
<doc id="1515169" url="https://pl.wikipedia.org/wiki?curid=1515169" title="Zespół dworski w Barcinie">
Zespół dworski w Barcinie

Zespół dworski w Barcinie – zespół dworski położony przy ulicy Dąbrowieckiej w Barcinie, w gminie Barcin w powiecie żnińskim, w województwie kujawsko-pomorskim. 
Został wybudowany w połowie XIX wieku w stylu późnoklasycystycznym. Należał do państwa Skrzypczyk.

</doc>
<doc id="1515171" url="https://pl.wikipedia.org/wiki?curid=1515171" title="Gubernia besarabska">
Gubernia besarabska

Gubernia besarabska (, "Biessarabskaja gubiernija") – gubernia na południowym zachodzie europejskiej części Imperium Rosyjskiego istniejąca w latach 1873–1917. Powstała na terytorium Besarabii uzyskanym w 1812 przez Imperium Rosyjskie od Imperium Osmańskiego traktatem w Bukareszcie, kończącym wojnę rosyjsko-turecką (1806-1812), z terytorium zależnego od Turcji Hospodarstwa Mołdawii.
W latach 1812–1873 obwód besarabski, od 1873 – gubernia. Powierzchnia guberni wynosiła 44 399 km², a ludność w 1889 liczyła 1 628 876 mieszkańców. Gubernia graniczyła od wschodu i północnego wschodu z gubernią chersońską, od północy z gubernią podolską. Zachodnia, południowo-zachodnia i południowa granica guberni była granicą państwową Imperium Rosyjskiego: z Austro-Węgrami (Królestwo Galicji i Lodomerii i Księstwo Bukowiny) i Królestwem Rumunii.
W początkach XX wieku gubernia dzieliła się na 8 powiatów (ujezdów): akermański, benderski, bielecki, chocimski, izmailski, kiszyniowski, orgiejewski i sorocki.
Gubernia przestała istnieć po epizodzie Mołdawskiej Republiki Demokratycznej poprzez aneksję przez Królestwo Rumunii w 1918. Przynależność Besarabii do Rumunii została uznana przez mocarstwa Ententy protokołem paryskim w październiku 1920.
Demografia.
W 1897 ludność guberni wynosiła 1 935 412 osób: Mołdawian (47,6%), Ukraińców (19,6%), Żydów (11,8%), Rosjan (8,0%), Bułgarów (5,3%), Niemców (3,1%), Gagauzów i Turków (2,9%), Polaków (0,6%).

</doc>
<doc id="1515175" url="https://pl.wikipedia.org/wiki?curid=1515175" title="3 Pułk Artylerii Ciężkiej (3 DP)">
3 Pułk Artylerii Ciężkiej (3 DP)



</doc>
<doc id="1515179" url="https://pl.wikipedia.org/wiki?curid=1515179" title="Euteriusz z Tyany">
Euteriusz z Tyany

Euteriusz z Tyany - wczesnochrześcijański teolog i pisarz.
Był zwolennikiem Nestoriusza. Za swoje poglądy został ekskomunikowany przez Sobór efeski w 431. W 434 został skazany na wygnanie.
Z jego pism zachowała się w oryginale "Odpowiedź na poglądy niektórych" ("Confutationes quarumdam propositionum"). Posiadamy także pięć "Listów" jego autorstwa w przekładzie łacińskim.

</doc>
<doc id="1515180" url="https://pl.wikipedia.org/wiki?curid=1515180" title="Ezekiel Jackson">
Ezekiel Jackson

Rycklon Stephens, znany jako "Ezekiel Jackson" (ur. 22 kwietnia 1978 w Linden (Gujana)) – urodzony w Gujanie amerykański kulturysta i wrestler, w latach 2008-2014 występujący w World Wrestling Entertainment.
W marcu 2007 podpisał kontrakt z World Wrestling Entertainment i zadebiutował, 27 czerwca, w Florida Championship Wrestling (FCW). 18 lipca 2008 zadebiutował na gali SmackDown!. 15 kwietnia 2009 został przeniesiony w wyniku draftu do Extreme Championship Wrestling. W ostatnim odcinku ECW pokonał Christiana i został ostatnim posiadaczem pas ECW Championship. Jako ostatni doszedł do drużyny RAW na Bragging Rights 2010. 20 grudnia 2010 został przeniesiony na SmackDown!. Był członkiem grupy The Corre. Na Over The Limit, w walce o pas Intercontinental Championship, wygrał z Wade'm Barrett'em przez dyskwalifikację, tym samym nie zdobywając tytułu. Podczas Capitol Punishment pokonał w rewanżu Wade'a Barrett'a, zdobywając Intercontinental Title. Stracił pas na rzecz Cody'ego Rhodesa. 6 kwietnia 2014 roku Jackson opuścił federacje WWE.
Styl walki
Finishery
Standardowe akcje

</doc>
<doc id="1515182" url="https://pl.wikipedia.org/wiki?curid=1515182" title="Queich">
Queich

Queich – rzeka w Niemczech, lewy dopływ Renu. Długość rzeki wynosi 52 km. Źródło rzeki leży w Lesie Palatynackim, gdzie swoje źródła mają także rzeki Speyerbach, Lauter oraz Schwarzbach. Z kolei ujście rzeki znajduje się w okolicach Germersheim, gdzie rzeka wpływa do Renu. Rzeka przepływa m.in. przez miasta Annweiler am Trifels oraz Landau in der Pfalz.
Historia.
W okolicach rzeki znajduje się twierdza Trifels, która była ważnym punktem walk zbrojnych pomiędzy wojskami francuskimi a siłami Ligi Augsburskiej podczas trwania wojny Francji z Ligą Augsburską. Twierdza została zdobyta wówczas przez marszałka Sebastiana Vaubana. W następnych latach w rejonie rzeki Queich toczyły się zacięte walki pomiędzy oboma stronami konfliktu.

</doc>
<doc id="1515183" url="https://pl.wikipedia.org/wiki?curid=1515183" title="Oczekiwane zróżnicowanie partii">
Oczekiwane zróżnicowanie partii

Oczekiwane zróżnicowanie partii – zdefiniowana przez Anthony’ego Downsa, twórcę ekonomicznej teorii demokracji, różnica oczekiwanej użyteczności wyborcy przy wyborze między dwiema partiami: rządzącą a opozycyjną. Wyraża się wzorem:
gdzie:
Ponieważ we wzorze na oczekiwane zróżnicowanie partii występują wartości oczekiwane, należy je rozumieć jako oczekiwanie wyborcy co do działalności partii po wyborach. Jeśli oczekiwane zróżnicowanie partii jest dodatnie, wyborca powinien głosować na partię obecnie rządzącą, jeżeli ujemne – na partię opozycyjną.

</doc>
<doc id="1515186" url="https://pl.wikipedia.org/wiki?curid=1515186" title="Gianfranco Labarthe">
Gianfranco Labarthe

Gianfranco Alberto Labarthe Tome (ur. 20 września 1984 w Limie) - peruwiański piłkarz występujący na pozycji napastnika. Obecnie jest zawodnikiem Universitario de Deportes.
Labarthe grał w dwóch angielskich klubach - Huddersfield Town oraz Derby County. Przebywał także na testach w Shrewsbury Town. W 2005 roku powrócił do Peru, a konkretnie do Sport Boys Callao. Jednak po trzech sezonach podpisał kontrakt z Universitario de Deportes, gdzie występuje do dziś.

</doc>
<doc id="1515188" url="https://pl.wikipedia.org/wiki?curid=1515188" title="Gintaras Šileikis">
Gintaras Šileikis

Gintaras Šileikis (ur. 16 maja 1960 w miejscowości Užulėnis koło Wiłkomierza) – litewski pedagog, polityk i działacz kulturalny, samorządowiec, poseł na Sejm Republiki Litewskiej (1996–2008).
Życiorys.
Po ukończeniu szkoły średniej w Poniewieżu w 1978, podjął naukę w Wileńskim Instytucie Pedagogicznym, którego absolwentem został w 1984. Pracował jako nauczyciel historii w szkole średniej w Dobejkach koło Oniksztów (1984–1987), później był m.in. inspektorem rejonowego domu kultury w Poniewieżu oraz pracownikiem spółdzielni Lyvis.
W 1990 objął stanowisko dyrektora muzeum krajoznawczego w Poniewieżu, którym kierował przez sześć lat. W tym samym roku został po raz pierwszy wybrany do lokalnej rady miejskiej, której przewodniczącym był od 1990 do 1991. W wyborach samorządowych z 1995 utrzymał swój mandat.
W 1996 wybrano go posłem na Sejm Republiki Litewskiej z listy Litewskiego Związku Centrum. W parlamencie zaangażował się w pracę w komisji oświaty, nauki i kultury. W 2000 ponownie wszedł w skład rady miejskiej w Poniewieżu. W tym samym roku obronił swój mandat poselski, startując w okręgu wyborczym nr 27 Poniewież Zachodni z nominacji centrystów. Podjął działalność w komisjach oświaty, nauki i kultury oraz praw człowieka, której wiceprzewodniczącym był w latach 2003–2004. W 2004 po raz trzeci dostał się do Sejmu z tego samego okręgu wyborczego z poparciem Związku Liberałów i Centrum.
Od 1993 do 2003 pełnił funkcję przewodniczącego oddziału LCS w Poniewieżu, a w latach 2000–2003 był wiceprzewodniczącym partii. Od 2003 zaangażowany w działalność Związku Liberałów i Centrum jako członek jej zarządu krajowego oraz przewodniczący oddziału w Poniewieżu. Po rozłamie w LiCS w 2006 przyłączył się do secesjonistów z Ruchu Liberalnego Republiki Litewskiej. Został wybrany partii oraz klubu poselskiego LRLS.
W 2008 bezskutecznie ubiegał się o reelekcję, uzyskując 14,46% głosów w I turze. W 2011 uzyskał mandat radnego miejskiego, utrzymał go również w 2015 jako kandydat niezależny. W 2019 nie został ponownie wybrany (kandydował z listy Związku Ojczyzny).
Odznaczony Medalem Niepodległości Litwy oraz norweskim Orderem Zasługi.

</doc>
<doc id="1515193" url="https://pl.wikipedia.org/wiki?curid=1515193" title="AN/AWS-1 Rapid Airborne Mine Clearance System">
AN/AWS-1 Rapid Airborne Mine Clearance System

AN/AWS-1 Rapid Airborne Mine Clearance System (RAMICS) – amerykański aktywny system zwalczania min i innych niewielkich obiektów w wodzie, oparty na zmodyfikowanym działku Mk 44 Bushmaster II kalibru 30 mm oraz m.in. specjalnych superkawitacyjnych pociskach wolframowych Mk 258. System ten przeznaczony jest do przenoszenia w pierwszym rzędzie przez helikoptery MH-60S Knighthawk i MH-60R Seahawk.
Działko jest kontrolowane przez zaopatrzony w algorytmy celowania system kontroli ognia sprzężony z systemem światłodetekcyjnym i namierzania LIDAR.

</doc>
<doc id="1515199" url="https://pl.wikipedia.org/wiki?curid=1515199" title="Posłowie na Sejm Republiki Litewskiej 2004–2008">
Posłowie na Sejm Republiki Litewskiej 2004–2008

Posłowie na Sejm Republiki Litewskiej 2004–2008 zostali wybrani w wyborach parlamentarnych, które odbyły się w dwóch turach: 10 i 23 października 2004.
Sejm tej kadencji rozpoczął urzędowanie 15 listopada 2004. Stanowisko przewodniczącego parlamentu zajmowali kolejno Artūras Paulauskas, Viktoras Muntianas i Česlovas Juršėnas.
Lista posłów według frakcji na koniec kadencji.
Litewska Partia Socjaldemokratyczna.
Wybrani z ramienia LSDP:
Wybrani z ramienia DP:
Wybrani z ramienia TT:
Wybrani z ramienia LiCS:
Wybrany jako kandydat niezależny:
Litewski Ludowy Związek Chłopski.
Wybrani z ramienia VNDPS:
Wybrani z ramienia DP:
Wybrani z ramienia AWPL:
Wybrany z ramienia NS:
Ruch Liberalny Republiki Litewskiej.
Wybrani z ramienia LiCS:
Wybrany jako kandydat niezależny:

</doc>
<doc id="1515201" url="https://pl.wikipedia.org/wiki?curid=1515201" title="Bieżące zróżnicowanie partii">
Bieżące zróżnicowanie partii

Bieżące zróżnicowanie partii – zdefiniowana przez Anthony’ego Downsa, twórcę ekonomicznej teorii demokracji, różnica bieżącej użyteczności wyborcy przy wyborze między dwiema partiami: rządzącą a opozycyjną. Wyraża się wzorem:
gdzie:
Pojęcie bieżącego zróżnicowania partii zostało wprowadzone na skutek trudności z prawidłowym sformułowaniem oczekiwań odnośnie do przyszłości, będących podstawą wyznaczenia oczekiwanego zróżnicowania partii. Dlatego przy założeniu o stałości polityk obu partii oraz stałości użyteczności z nich płynącej, można zróżnicowanie oczekiwane zastąpić bieżącym. Jeśli bieżące zróżnicowanie partii jest dodatnie, wyborca powinien głosować na partię obecnie rządzącą, jeżeli ujemne – na partię opozycyjną.

</doc>
<doc id="1515202" url="https://pl.wikipedia.org/wiki?curid=1515202" title="USS Mahopac (1864)">
USS Mahopac (1864)

USS Mahopac - amerykański okręt - jednowieżowy monitor typu "Canonicus". Zamówiony 15 września 1862 w czasie wojny secesyjnej.
Zbudowany w stoczni Z. &amp; F. Secor w Nowym Jorku został zwodowany 17 maja 1864 i po próbnym rejsie 20 sierpnia został przyjęty do służby we wrześniu w Nowym Jorku. Pierwszym dowódcą został komandor porucznik William A. Parker .
"Mahopac" brał udział w ataku na Charleston 9 września. Operował na James River jesienią, gdzie potykał się z konfederackimi bateriami artylerii w Howlett's Farm 5 i 6 grudnia. Popłynął następnie w rejon Wilmington w Karolinie Północnej by dołączyć do pierwszego bombardowania Fort Fisher 24 i 25 grudnia 1864. Walczył także w drugiej bitwie koło Fort Fisher w dniach 13-15 stycznia 1865. W późniejszych atakach otrzymał osiem trafień, ale bez większych uszkodzeń.
Odbył podróż do Charleston, gdzie pozostawał do 8 marca, gdy wrócił do Chesapeake Bay. W kwietniu wraz z innymi jednostkami pływającymi Unii pomagał generałowi Grantowi w opanowywaniu Richmond. Został wycofany ze służby w czerwcu i odstawiony do Washington Navy Yard.
Wrócił do służby 15 stycznia 1866 i operował wzdłuż wschodniego wybrzeża USA. Przemianowany na "Castor" 15 czerwca 1869 wrócił do poprzedniej nazwy 10 sierpnia. Przeszedł do rezerwy w Hampton Roads 11 marca 1972. Wrócił do pełnej służby 21 listopada 1873 i popłynął do Key West na Florydzie w lipcu 1877. Stacjonował wraz z kilkoma innymi monitorami w Brandon (Wirginia) do marca 1880. Następnie przeszedł do City Point (Wirginia) gdzie bazował do 1888. Stacjonował w Richmond w latach 1889-1895, następnie przeszedł do League Island.
Skreślony z listy okrętów floty 14 stycznia 1902. Sprzedany 25 marca 1902.

</doc>
<doc id="1515203" url="https://pl.wikipedia.org/wiki?curid=1515203" title="Imre Ámos">
Imre Ámos

Imre Ámos (ur. 1907 w Nagykálló, zm. 1944) – węgierski malarz żydowskiego pochodzenia.
W 1927 roku wstąpił na Politechnikę Budapeszteńską, gdzie studiował do 1929 roku. Wówczas rozpoczął studia na Akademii Sztuk Pięknych, gdzie jego nauczycielem został Gyula Rudnay. Na uczelni poznał Annę Margit, która w przyszłości została jego żoną.
W późniejszych latach Imre rozpoczął karierę malarza, będąc pod wpływami takich artystów jak József Rippl-Rónai oraz Róbert Berény. Od połowy lat 30 XX w. duży wpływ na jego styl miały m.in. prace Marca Chagalla.
W 1936 roku został wybrany na członka Zgromadzenia Społeczeństwa Artystycznego, którego siedziba znajdowała się w mieście Szentendre. W 1937 odwiedził Paryż, gdzie poznał Chagalla. W 1938 wybrano go na członka artystycznej grupy Narodowe Salony.
W 1940, podczas II wojny światowej, podobnie jak większość węgierskich Żydów został wysłany do obozu pracy w Wojwodinie. Wraz z wkroczeniem wojsk radzieckich na tereny bałkańskie obóz został zlikwidowany, a więźniów obozu przetransportowano do obozu koncentracyjnego w Saksonii, gdzie zmarł kilka miesięcy później. W czasie wojny namalował jedne ze swoich najsłynniejszych obrazów: "„Ciemne Czasy”", "„Ucieczka”" oraz "„Wojna”"
Zmarł w 1944 roku w wieku 37 lat.

</doc>
<doc id="1515204" url="https://pl.wikipedia.org/wiki?curid=1515204" title="Hrabstwo Howard (Iowa)">
Hrabstwo Howard (Iowa)

Hrabstwo Howard – hrabstwo położone w USA w stanie Iowa z siedzibą w mieście Cresco. Założone w 1851 roku.

</doc>
<doc id="1515206" url="https://pl.wikipedia.org/wiki?curid=1515206" title="Gintaras Sileikis">
Gintaras Sileikis



</doc>
<doc id="1515207" url="https://pl.wikipedia.org/wiki?curid=1515207" title="Cichy Staw">
Cichy Staw

Cichy Staw (słow. "Tiché pleso", niem. "Stiller See", węg. "Csendes-tó") – mały stawek położony na wysokości 1745 m n.p.m. w Dolinie Szerokiej (odgałęzienie Doliny Jaworowej), w słowackich Tatrach Wysokich. Pomiary wykazują, że ma on powierzchnię 0,050 ha, wymiary 30 × 22 m i głębokość około 0,5 m. Jest to jedno z nielicznych w Tatrach jeziorek pochodzenia krasowego, a nie lodowcowego (największym stawkiem krasowym po Cichym Stawie jest Mokra Jama). Rejon Doliny Szerokiej jest rezerwatem ścisłym, dlatego też do Cichego Stawu nie prowadzi żaden znakowany szlak turystyczny.
Cichy Staw otoczony jest:

</doc>
<doc id="1515208" url="https://pl.wikipedia.org/wiki?curid=1515208" title="I liga polska w piłce siatkowej mężczyzn (2008/2009)">
I liga polska w piłce siatkowej mężczyzn (2008/2009)

Do rozgrywek I ligi polskiej w piłce siatkowej mężczyzn sezonu 2008/2009 przez władze Polskiego Związku Piłki Siatkowej dopuszczonych zostało 11 drużyn.
System rozgrywek.
Zmagania toczyły się dwuetapowo:
Etap I (dwurundowa faza zasadnicza).
Przeprowadzona w formule ligowej, systemem kołowym (tj. "każdy z każdym - mecz i rewanż"), rozpoczęta 27 września 2008 roku meczami 1 kolejki, a zakończona 7 marca 2009 spotkaniami 22 kolejki. Z uwagi na nieparzystą liczbę uczestników - spowodowaną dopuszczeniem SMS I PZPS Spała - podczas każdej z kolejek, jeden z zespołów zmuszony był do pauzy. Faza zasadnicza, klasyfikacja generalna – uwzględnia wyniki wszystkich rozegranych meczów, łącznie z meczami rozegranymi awansem. Punktacja: 3 pkt za wygraną 3:0 i 3:1, 2 pkt za wygraną 3:2, 1 pkt za porażkę 2:3, 0 pkt za przegraną 1:3 i 0:3.
Kolejność w tabeli po każdej kolejce rozgrywek (tabela) ustalana jest według liczby zdobytych punktów meczowych. W przypadku równej liczby punktów meczowych o wyższym miejscu w tabeli decyduje:
Jeżeli mimo zastosowania powyższych reguł nadal nie można ustalić kolejności, o wyższej pozycji w tabeli decydują wyniki meczów rozegranych pomiędzy zainteresowanymi drużynami w danym sezonie.
Etap II (faza play-off / play-out).
Przeprowadzona w systemem pucharowym, rozpoczęta 14 marca 2009 pierwszymi meczami półfinałowymi i o miejsca 7-10, a zakończona 5 kwietnia 2009 ostatnim spotkaniem finałowym. Przystąpi do niej 10 drużyn (bez SMS I PZPS Spała) - 4 czołowe w walce o awans do PLS, a 4 najsłabsze w walce o utrzymanie się w I lidze polskiej (przegrani z obydwu par zostają zdegradowani do II ligi polskiej). Zespoły z miejsc 5 i 6 po sezonie zasadniczym rozegrają między sobą dwumecz o lokatę 5.
Runda play-off
Runda 1
(O miejsca 1-4) - Zwycięzcy rywalizacji z rundy 1 zagrają w 1/2 finału o miejsca 1-4. W pierwszym półfinale zagrają drużyny z miejsc 1-4 po rundzie zasadniczej, a w drugim z miejsc 2-3. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
(O miejsca 5-6) - Drużyny z miejsc 5-6 rozegrają dwumecz o te właśnie miejsca w końcowej klasyfikacji sezonu. Zwycięzca zakończy sezon na 5 pozycji, a przegrany na 6.
Runda 2
(O miejsca 1-2) - O tytuł mistrza I ligi. Zwycięzca 1. półfinału gra ze zwycięzcą 2. półfinału do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda play-out
Zespoły, które po zakończeniu rundy zasadniczej zajęły miejsca 8-11 zagrają o utrzymanie w I lidze. Drużyny z miejsc 8-11; 9-10 utworzą pary meczowe. Drużyny rozegrają dwumecz. Zwycięzcy zagrają w turnieju barażowym z drużynami z II ligi o prawo startu w I lidze, natomiast przegrani spadają do II ligi.
Turniej barażowy (z drużynami II ligi)
Turniej, w którym uczestniczy dwóch zwycięzców rundy play-out I ligi i dwie najlepsze drużyny II ligi – o dwa miejsca w I lidze w sezonie 2009/2010. Turniej rozgrywany w jednej miejscowości. Gra "każdy z każdym" - każdy zespół gra po jednym meczu z każda drużyną. Powstaje tabela (punktacja - 2 pkt. za zwycięstwo, 1 pkt. za porażkę). Dwie najlepsze drużyny uzyskają prawo startu w I lidze w sezonie 2009/2010.
O kolejności końcowej w przypadku odpadnięcia drużyn w tej samej rundzie i nie rozgrywania meczów o poszczególne miejsca decyduje kolejność po rundzie zasadniczej.
26 marca 2008 Zarząd PZPS - na wniosek Wydziału Rozgrywek PZPS - podjął decyzję o zwiększeniu z 11 do 13 liczby drużyn, występujących w I lidze polskiej na czas trwania sezonu 2008/2009. Spowodowane to zostało rezygnacją z przeprowadzenia meczów I rundy fazy play-off o miejsca 7-10 (tj. o utrzymanie się w I lidze polskiej) i tym samym pozostawieniu na tym szczeblu rozgrywkowym wszystkich zespołów edycji 2007/2008. Miało to bezpośredni związek ze zdekompletowaniem kadry zawodniczej Orła Międzyrzecz w przerwie między fazą zasadniczą a fazą play-off sezonu 2007/2008, przez co drużyna ta nie była w stanie przystąpić do sportowej rywalizacji w drugiej części sezonu (21 marca 2008 4 siatkarzy tego klubu wzięło udział w wypadku drogowym koło Gościmia, w wyniku którego 2 z nich zginęło, a 2 zostało ciężko rannych). Ustalono, że w I lidze polskiej - zgodnie z duchem sportowej rywalizacji - zostaną pozostawione wszystkie drużyny uczestniczące w fazie zasadniczej, bowiem żadna z nich nie zostanie relegowana do II ligi polskiej. W związku z tym postanowiono czasowo (wyłącznie na sezon 2008/2009) powiększyć tę klasę rozgrywkową do 13 zespołów. 
Jednak, jeszcze przed rozpoczęciem zmagań - na skutek złej sytuacji finansowo-organizacyjnej - z udziału w I lidze polskiej zrezygnowały KS Poznań (po przegraniu baraży o awans do PlusLigi 2008/2009) i Płomień Sosnowiec (po zakończeniu sezonu 2007/2008 karnie zdegradowany z PLS), które ostatecznie wycofano z wszelkich rozgrywek seniorskich. Ponadto, w miejsce Skry II Bełchatów (decyzją władz klubu przeniesione do II ligi polskiej) do rozgrywek przystąpił Siatkarz Pamapol Wieluń.
Według regulaminu, SMS I PZPS Spała - mimo że przystąpiła do rozgrywek jako ich normalny uczestnik - nie podlegała ostatecznej weryfikacji, jak pozostałe kluby. Brała ona udział wyłącznie w zasadniczej fazie sezonu (tj. mecz i rewanż - każdy z każdym) i niezależnie od miejsca zajętego w końcowej tabeli kończyła udział w zmaganiach, pozostając na tym szczeblu przez kolejny sezon (dlatego nie mogła ani awansować do PLS, ani spaść do II ligi polskiej, ani walczyć w turze play-off).
Rozgrywki.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Wyniki.
1. kolejka "(27 września 2008)"
2. kolejka "(4 października 2008)"
3. kolejka "(11 października 2008)"
4. kolejka "(18 października 2008)"
5. kolejka "(25 października 2008)"
6. kolejka "(8 listopada 2008)"
7. kolejka "(15 listopada 2008)"
8. kolejka "(15 listopada 2008)"
9. kolejka "(29 listopada 2008)"
10. kolejka "(6 grudnia 2008)"
11. kolejka "(13 grudnia 2008)"
12. kolejka "(20 grudnia 2008)"
13. kolejka "(3 stycznia 2009)"
14. kolejka "(10 stycznia 2009)"
15. kolejka "(17 stycznia 2009)"
16. kolejka "(24 stycznia 2009)"
17. kolejka "(31 stycznia 2009)"
18. kolejka 
"(7 lutego 2009)"
"'11 lutego 2009"
19. kolejka "(13 lutego 2009)"
20. kolejka "(21 lutego 2009)"
21. kolejka 
"(21 lutego 2009)"
"(28 lutego 2009)"
22. kolejka "(7 marca 2009)"
Turniej barażowy (Jaworzno).
Tabela
Wyniki

</doc>
<doc id="1515210" url="https://pl.wikipedia.org/wiki?curid=1515210" title="USS Castor (1869)">
USS Castor (1869)



</doc>
<doc id="1515212" url="https://pl.wikipedia.org/wiki?curid=1515212" title="Bing Bang (Time to Dance)">
Bing Bang (Time to Dance)

Bing Bang (Time to Dance) (pol. "Bing Bang (Czas na taniec)") – singlowa wersja piosenki "Bing Bang" z serialu "Leniuchowo". Singel wydano w Wielkiej Brytanii 27 listopada 2006.
Wersje piosenki "Bing Bang".
Trwająca niecałą minutę oryginalna, serialowa wersja piosenki "Bing Bang", zawiera również inne wersje:

</doc>
<doc id="1515213" url="https://pl.wikipedia.org/wiki?curid=1515213" title="Konkurs Piosenki Eurowizji 1972">
Konkurs Piosenki Eurowizji 1972

17. Konkurs Piosenki Eurowizji 1972 odbył się 22 marca 1972 w Usher Hall w Edynburgu (Wielka Brytania). Festiwal prowadziła Moira Shearer.
Zwycięstwo odniósł Luksemburg, który reprezentowała Vicky Leandros. Wykonała utwór "Après toi". Grupa The New Seekers z piosenką "Beg, Steal or Borrow" zapewniła Wielkiej Brytanii drugie miejsce po raz ósmy w historii Konkursu.
Yves Dessca, autor tekstu zwycięskiej piosenki, został drugim tekściarzem, który dwukrotnie wygrał Konkurs; wcześniej w 1971 roku utworem "Un Banc, Un Arbre, Une Rue", pierwszym, który zdobył Grand Prix dla dwóch różnych krajów i pierwszym, który wygrał dwa razy z rzędu.
Format.
Monako nie było w stanie zorganizować festiwalu z powodu problemów finansowych. Poprosiło o pomoc francuską telewizję, która zgodziła się wyprodukować konkurs, ale tylko wtedy, gdy będzie się on odbywał we Francji. Odrzucając ofertę, RMC Monaco zaprosiło prezydenta EBU, Charlesa Currana z BBC na rozmowy, w wyniku których Wielka Brytania zobowiązała się zorganizować Konkurs Piosenki Eurowizji ponownie. Pierwszy raz konkurs w Wielkiej Brytanii odbył się poza Londynem – w Edynburgu.
Irlandzki występ wykonany został w języku irlandzkim, jak dotąd jedyny raz w tym języku. Konkurs zaczęto transmitować na żywo w Azji i Brazylii.

</doc>
<doc id="1515214" url="https://pl.wikipedia.org/wiki?curid=1515214" title="Edmund Leszczyc-Sumiński">
Edmund Leszczyc-Sumiński

Edmund Leszczyc-Sumiński (ur. 6 grudnia 1922, zm. 26 maja 1999 w Warszawie) - polski lekkoatleta specjalizujący się w rzucie oszczepem.
Dwukrotny brązowy medalista mistrzostw Polski (1949 i 1951). W 1950 dwa razy bronił barw narodowych w meczach międzypaństwowych - przeciwko Węgrom (16 lipca w Warszawie) i Bułgarii (17 września w Sofii). Reprezentant AZS-u Poznań (1949-1952) i AZS-u Warszawa (od 1953). Rekord życiowy: 57,20 m. (21 października 1951, Warszawa).
Po zakończeniu kariery pracował jako trener i sędzia PZLA. Pochowany na Cmentarzu Wojskowym na Powązkach w Warszawie (kwatera AII-13-19).

</doc>
<doc id="1515215" url="https://pl.wikipedia.org/wiki?curid=1515215" title="Edmund Sumiński">
Edmund Sumiński



</doc>
<doc id="1515216" url="https://pl.wikipedia.org/wiki?curid=1515216" title="Baddeck River">
Baddeck River

Baddeck River – rzeka ("river") w kanadyjskiej prowincji Nowa Szkocja, w hrabstwie Victoria, płynąca w kierunku południowo-zachodnim i uchodząca do zatoki Nyanza Bay; nazwa urzędowo zatwierdzona 5 października 1950.

</doc>
<doc id="1515217" url="https://pl.wikipedia.org/wiki?curid=1515217" title="Hrabstwo Humboldt (Iowa)">
Hrabstwo Humboldt (Iowa)

Hrabstwo Humboldt – hrabstwo położone w USA w stanie Iowa z siedzibą w mieście Dakota City. Założone w 1857 roku.

</doc>
<doc id="1515218" url="https://pl.wikipedia.org/wiki?curid=1515218" title="Benedykt Wodziński">
Benedykt Wodziński

 Benedykt Wodziński (ur. 22 października 1859 w Grójcu, zm. 24 stycznia 1926 tamże) – inżynier, profesor budowy mostów, dziekan Wydziału Inżynierii Politechniki Ryskiej.
Urodził się 22 października 1859 w Grójcu koło Włocławka. Ukończył Szkołę realną w Poznaniu (1880). Studiował na Wydziale Inżynieryjnym Politechniki Ryskiej w latach 1880-85. Uzyskał dyplom z wyróżnieniem. W trakcie studiów został przyjęty do korporacji akademickiej Arkonia, w której pełnił m.in. funkcję prezesa.
Ukończywszy studia w 1885 r. podjął pracę przy budowie kolei transkaukaskiej i trasowaniu linii kolejowej w rejonie Tyflisu (dzisiejsze Tbilisi). Na stanowisku tym pozostawał do roku 1890. Od 1891 pracował na Politechnice Ryskiej, gdzie w latach 1891-94 był docentem przy katedrze budowy kolei, mostów i statyki wykreślnej. W latach następnych uzyskał tytuł profesora zwyczajnego budowy mostów i objął kierownictwo wspomnianej katedry. Od 1903 pełnił funkcję dziekana Wydziału Inżynieryjnego. Został wybrany przez senat uczelni, lecz nie zatwierdzony przez władze, na rektora Politechniki Ryskiej. 
Opublikował wiele prac z dziedziny budowy mostów.
Od 1918 r. przebywał w rodzinnych dobrach Grójec. Sprawował funkcję prezesa włocławskiego oddziału Związku Ziemian. 
Zmarł w rodzinnych dobrach 24 stycznia 1926 i został pochowany w pobliskim Boniewie.

</doc>
<doc id="1515219" url="https://pl.wikipedia.org/wiki?curid=1515219" title="Cornwallis River">
Cornwallis River

Cornwallis River (pierwotnie "Rivière des Habitants") – rzeka ("river") w kanadyjskiej prowincji Nowa Szkocja, w hrabstwie Kings.
Rzeka rozpoczyna swój bieg w okolicach miasta Berwick, płynie w kierunku wschodnim i uchodzi do zatoki Minas Basin, dla francuskojęzycznych Akadyjczyków funkcjonowała pod mianem "Rivière des Habitants", następnie została nazwana na cześć brytyjskiego gubernatora Nowej Szkocji (w latach 1749–1752) Edwarda Cornwallisa; nazwa "Cornwallis River" urzędowo zatwierdzona 5 lipca 1951.

</doc>
<doc id="1515220" url="https://pl.wikipedia.org/wiki?curid=1515220" title="Valdemaras Jakštas">
Valdemaras Jakštas

Valdemaras Jakštas (ur. 6 czerwca 1958 w obwodzie irkuckim) – litewski inżynier, polityk i samorządowiec, burmistrz Poniewieża (2000–2003).
Życiorys.
W 1988 roku ukończył studia w Instytucie Politechnicznym w Kownie ze specjalnością inżyniera-mechanika. W 1997 roku uzyskał stopień naukowy na Uniwersytecie Technicznym im. Giedymina w Wilnie.
Na początku lat dziewięćdziesiątych zaangażował się w działalność w Litewskim Związku Centrum, z którego ramienia był wybierany do Rady Miejskiej Poniewieża w 2000 i 2002 roku. W latach 2000–2002 pełnił urząd burmistrza miasta. W 2003 roku przystąpił do Związku Liberałów i Centrum, zostając jego wiceprzewodniczącym w okręgu Poniewież. W 2007 roku wybrano go po raz kolejny w skład Rady Miejskiej.
Jest członkiem Litewskiego Związku Inżynierów, Rotary Club oraz organizacji „Žalioji gija”.

</doc>
<doc id="1515223" url="https://pl.wikipedia.org/wiki?curid=1515223" title="Rozetka">
Rozetka

Rozetka (kotylion) z fr. "rosette" (różyczka, mała róża) – pierwotnie wstążeczka orderowa w kształcie małej, stylizowanej róży. Później także kokardka przypięta do piersi osób tańczących kotylion (stąd też druga nazwa).
Rozetki były noszone także podczas ważnych wydarzeń, np. rewolucje, powstania, święta narodowe.
Obecnie rozetki przypinane są podczas uroczystości państwowych lub kampanii wyborczych (np. na wiecach) – w barwach narodowych lub podczas świąt lokalnych – w barwach miast lub regionów.
Rozetki mogą być także formą nagrody w zawodach zwierząt, np. wystaw psów rasowych czy wyścigach konnych (flot).
Rozetka w falerystyce.
Rozetka lub bączek (wypukły guzik) tworzone są w kolorach wstążki orderowej i umieszczona na niej, jej baretce lub miniaturce, w celu oznaczenia wyższej klasy orderu lub odznaczenia (zwykle klasy oficerskiej), niekiedy rozetki umieszczane są na galoniku – srebrnej, srebrno-złotej lub złotej podkładce, dodatkowo zwykle używanej dla oznaczania klasy komandorskiej, komandorskiej z gwiazdą (wielkiego oficera) lub krzyża wielkiego (ew. łańcucha).
Rozetka duża – w Polsce rozetki (duże) o średnicy 30 mm mają Krzyże Oficerskie (IV Klasa) Orderu Odrodzenia Polski i Orderu Zasługi RP, nakłada się je na wstążki pełnych oznak orderowych.
Rozetka mała – noszona jest samodzielnie zamiast pełnej oznaki wyższych klas orderów (np. w butonierce garnituru), przypinana do miniatur odznaczeń (np. przy cywilnych ubiorach galowych – frakach) lub mocowana do baretki (noszone w rzędach po cztery baretki na mundurach).
W Polsce ma średnicę ok. 6–8 mm; jest wykonana ze wstążeczki w kolorach wstążki orderowej; noszona jest na wstążce miniaturki orderu, na baretce, bądź bezpośrednio na lewej klapie ubioru cywilnego z kołnierzem wykładanym. Rozetki najwyższych klas orderów nakładane są na podkładkę z galonika (złotego, złoto-srebrnego, srebrnego) odpowiedniego dla klasy posiadanego orderu. Rozetka Orderu Orła Białego nałożona jest na złoty galonik. Na ubiorze cywilnym dozwolone jest noszenie tylko jednej rozetki (z maksymalnie dwiema wstążeczkami odznaczeń) najwyższej klasy najstarszego z posiadanych orderów.

</doc>
<doc id="1515225" url="https://pl.wikipedia.org/wiki?curid=1515225" title="LKS 07 Markowice">
LKS 07 Markowice

LKS 07 Markowice – klub piłkarski powstały w 1907 w Markowitz (obecne Markowice – dzielnica Raciborza) w II Rzeszy. Obecnie gra w klasie B w grupie raciborskiej.
Historia.
Klub powstał w 1907 w Markowicach pod nazwą "SPORT und SPIELVEREIN MARKOWITZ 07". Na początku swego istnienia był klubem wielosekcyjnym. Swoje pierwsze mecze w ramach oficjalnych zawodów (rozgrywki o mistrzostwo powiatu raciborskiego) drużyna piłkarska zaczęła rozgrywać w latach 20. W latach 30., do czasu rozpoczęcia II wojny światowej, grała w III lidze państwowej okręgu wrocławskiego. Podczas wojny zginęło wielu zawodników zespołu; barwy klubu w tym czasie reprezentowali juniorzy.
W czasach PRL-u zespół występował w raciborskich klasach A i B. W tym czasie w klubie rozpoczął swą karierę piłkarską Hubert Kostka. W latach 80. klub zaczął podupadać, a w 1989 zawiesił swoją działalność.
W 2004 podjęto starania o wznowienie działalności klubu. W ich efekcie 9 lutego 2004 na zebraniu założycielskim podjęto uchwałę o założeniu zespołu o nazwie LKS 07 Markowice. Drużyna przystąpiła do rozgrywek klasy C grupy raciborskiej w 2005. W 2007 klub obchodził 100-lecie swego istnienia. W 2008 drużyna awansowała do rozgrywek klasy B grupy raciborskiej po zajęciu drugiego miejsca w klasie C tuż za LKS-em Brzezie.
Obecnie w klubie funkcjonują dwie sekcje juniorskie. Trampkarze występują obecnie w Lidze Trampkarzy Starszych w grupie 3 podokręgu Racibórz, zaś juniorzy w Lidze Juniorów Starszych podokręgu Racibórz. Trenerem juniorów jest Marcin Bednarz, a trenerem trampkarzy Ryszard Jasny.

</doc>
<doc id="1515226" url="https://pl.wikipedia.org/wiki?curid=1515226" title="Dimitri Jegorow">
Dimitri Jegorow



</doc>
<doc id="1515228" url="https://pl.wikipedia.org/wiki?curid=1515228" title="Vida Stasiunaite">
Vida Stasiunaite



</doc>
<doc id="1515239" url="https://pl.wikipedia.org/wiki?curid=1515239" title="Freddie Sears">
Freddie Sears

Frederick David "Freddie" Sears (ur. 27 listopada 1989 w Hornchurch) – angielski piłkarz występujący na pozycji napastnika w Colchester United.
Kariera klubowa.
Freddie Sears urodził się w Londynie w dzielnicy London Borough of Havering w obszarze Hornchurch. Jako dziecko uczęszczał do szkoły podstawowej Hacton zaś później do Sanders Draper School. W wieku jedenastu lat dołączył do szkółki piłkarskiej miejscowego West Hamu United. Już gdy miał 15 lat był członkiem drużyny West Hamu U-18. 1 lipca 2007 podpisał zawodowy kontrakt ze swoim klubem. W październikowym w spotkaniu z młodzieżową ekipą Millwall zdobył hat-tricka.
W pierwszej drużynie zadebiutował 15 marca następnego roku w wygranym 2:1 ligowym spotkaniu z Blackburn Rovers. W tym spotkaniu zdobył także swoją pierwszą bramkę. Debiutancki dorosłej ekipie West Hamu zakończył z siedmioma ligowymi występami oraz jedną bramką. 27 sierpnia pierwszy raz wystąpił w Pucharze Ligi Angielskiej. 27 listopada podpisał nowy, pięcioletni kontrakt ze swoim zespołem, w efekcie czego będzie w nim grał do roku 2013. Po czym powiedział:
Sezon 2008/2009 Sears zakończył z 17 ligowymi występami. W czerwcu 2009 roku został wypożyczony do Crystal Palace. Grał tam do 30 grudnia 2009 roku. W tym czasie rozegrał 18 ligowych meczów.
12 lutego 2010 roku Sears został wypożyczony do Coventry City. Zadebiutował tam następnego dnia w wygranym 1:0 meczu z Queens Park Rangers.
Później Sears był kolejno wypożyczany do Scunthorpe United w 2010 roku oraz do Colchester United w 2012 roku. Z tym drugim klubem podpisał trzyletni kontrakt 4 lipca 2012 roku.
Kariera reprezentacyjna.
Sears ma za sobą występy w reprezentacji Anglii U-19, w której zadebiutował 11 września 2007 w wygranym 4:0 meczu z Białorusią. Wraz z nią wystąpił na Mistrzostwach Europy 2008. Jego reprezentacja nie zdołała awansować do fazy pucharowej, zajmując w grupie B trzecie miejsce (tuż za reprezentacją Włoch oraz Czechami). Sears na tym turnieju, w wygranym 3:0 meczu z Grecją zdobył gola.

</doc>
<doc id="1515241" url="https://pl.wikipedia.org/wiki?curid=1515241" title="Chytry Lis">
Chytry Lis

Chytry Lis, właśc. Magua – postać fikcyjna, Indianin z plemienia Huronów, czarny charakter powieści Jamesa F. Coopera "Ostatni Mohikanin" i kilku jej ekranizacji (najnowsza to film z 1992 roku).
Jego właściwe imię brzmiało Magua, Chytry Lis był jego przydomkiem, z którego był bardzo dumny. Osią historii było porwanie przez niego dwóch białych kobiet - córek angielskiego oficera. Próbował zmusić starszą z nich - Korę do ślubu. Ta nie zgodziła się jednak i dlatego zginęła. Chwilę później Magua zabił też Mohikanina Unkasa, po czym zginął, gdy podczas próby ucieczki spadł w przepaść. W filmie z 1992 r. nie ginie wskutek upadku, ale zostaje zabity przez Chingachgooka.

</doc>
<doc id="1515244" url="https://pl.wikipedia.org/wiki?curid=1515244" title="LZS Markowice">
LZS Markowice



</doc>
<doc id="1515246" url="https://pl.wikipedia.org/wiki?curid=1515246" title="Chéticamp River">
Chéticamp River

Chéticamp River – rzeka ("river") w kanadyjskiej prowincji Nowa Szkocja, w hrabstwach Inverness i Victoria, płynąca w kierunku zachodnim i uchodząca do Zatoki Świętego Wawrzyńca; nazwa urzędowo zatwierdzona 5 listopada 1953.

</doc>
<doc id="1515251" url="https://pl.wikipedia.org/wiki?curid=1515251" title="Dzieje Ludzkiej Duszy">
Dzieje Ludzkiej Duszy



</doc>
<doc id="1515254" url="https://pl.wikipedia.org/wiki?curid=1515254" title="Foxboro Stadium">
Foxboro Stadium

Foxboro Stadium (Foxborough Stadium) – stadion sportowy położony w amerykańskim mieście Foxborough w stanie Massachusetts. Stadion został zbudowany w 1971 roku, maksymalna pojemność wynosiła 60 292 widzów, został zburzony w 2002 roku. Na tym obiekcie rozegrano sześć meczów Mistrzostw Świata w Piłce Nożnej 1994. W jego miejsce powstał Gillette Stadium.

</doc>
<doc id="1515255" url="https://pl.wikipedia.org/wiki?curid=1515255" title="Franciszek Kałuża">
Franciszek Kałuża

Franciszek Mateusz Kałuża SJ (ur. 18 września 1877 w Kowalach, zm. 19 stycznia 1941 w KL Dachau) – polski duchowny rzymskokatolicki, Sługa Boży, kanclerz kurii biskupiej, męczennik za wiarę, działacz społeczny i obrońca polskości Śląska.
Życiorys.
Urodził się 18 września 1877 roku w Kowalach na Śląsku Cieszyńskim jako syn Pawła i Zuzanny Kałużów. Został ochrzczony w parafialnym kościele pw. Św. Mikołaja w Pierśćcu 20 września 1877. 
Ukończył gimnazjum w Bielsku (obecnie miasto Bielsko-Biała). Teologię studiował w Widnawie. Święcenia kapłańskie przyjął 23 lipca 1903, a po ukończeniu studiów teologicznych w Seminarium Duchownym w Widnawie podjął pracę jako wikariusz w Łazach. Od 1907 był członkiem zarządu Związku Śląskich Katolików, a od 1908 – kanclerzem kurii biskupiej Generalnego Wikariatu dla Śląska Austriackiego w Cieszynie. W tym czasie prowadził działalność charytatywną i wychowawczą wśród zaniedbanej młodzieży.
25 września 1921 wstąpił do nowicjatu zakonu jezuitów w Starej Wsi. Po studiach z duchowości i prawa kanonicznego został moderatorem stowarzyszeń katolickich w Krakowie. Był następnie rekolekcjonistą duchowieństwa śląskiego i katechetą w Stanisławowie. Od 1926 pełnił obowiązki superiora w Krakowie, od 1929 w Bukareszcie, a od 1930 we Lwowie. Śluby zakonne złożył 2 lutego 1932. W 1933 został proboszczem i superiorem w parafii Matki Boskiej Różańcowej w Rudzie i pracował tam do 7 grudnia 1938, kiedy przeniesiono go do cieszyńskiej parafii Najsłodszego Serca Jezusowego gdzie był administratorem parafii i przełożonym domu zakonnego.
Po wybuchu II wojny światowej został w ramach Intelligenzaktion Schlesien aresztowany przez gestapo 3 września 1939 i uwięziony w miejscowym więzieniu w Cieszynie. W kwietniu 1940 przewieziony został do obozu koncentracyjnego Sachsenhausen, a 14 grudnia 1940 do obozu w Dachau jako więzień nr 22748. Jak pisze w swojej książce "Ucisk i strapienie" ks. kardynał Adam Kozłowiecki SJ: "Imponował wszystkim księżom swą świątobliwością i godną postawą wobec cierpienia (...). Zobaczyłem go po przyjeździe z Sachsenhausen i poznać nie mogłem. Był to szkielet i cień człowieka"".
Ten niemłody już kapłan zmarł w opinii świętości w poddaniu się woli Bożej, mimo wygłodzenia, zachowując wielką życzliwość dla otoczenia, nie doczekawszy się upragnionego otwarcia kaplicy obozowej. Jego prochy zostały sprowadzone do rodzinnej parafii Świętego Mikołaja i z obawy przed represjami pochowane pochowane na pierścieckim cmentarzu, cicho, wieczorem bez należytego pogrzebu, w gronie najbliższych i krewnych. 
Pamięć.
Nazwisko Sługi Bożego Franciszka upamiętnione jest na tablicach pamiątkowych:
Jego grób znajduje się na cmentarzu rodzinnej parafii w Pierśćcu – obok krzyża na sztucznej wyspie, w miejscu starej świątyni, pomiędzy potokami Bajerką a Młynką. W Sanktuarium Świętego Mikołaja w Pierśćcu na Śląsku Cieszyńskim znajduje się ołtarz poświęcony jego osobie, który jest w tylnej części świątyni. 
Proces beatyfikacyjny.
Jest jednym z 122 Sług Bożych, wobec których 17 września 2003 rozpoczął się drugi proces beatyfikacyjny drugiej grupy polskich męczenników z okresu II wojny światowej.

</doc>
<doc id="1515256" url="https://pl.wikipedia.org/wiki?curid=1515256" title="Obwodnica Sadowa">
Obwodnica Sadowa

Obwodnica Sadowa lub (w dosłownym tłumaczeniu) obwodnica Ogrodowa, także obwodnica B (ros. Садо́вое кольцо́, кольцо́ "Б") – szeroka obwodnica otaczająca pierścieniem centrum Moskwy i wyznaczająca w ten sposób obszar szeroko rozumianego centrum miasta. Ma długość 16 km i składa się z 17 przechodzących jedna w drugą ulic o własnych nazwach, z których część ma słowo „Sadowa” w nazwie (np. ul. Sadowa Triumfalna). Obwodnica Sadowa zaczęła się wyodrębniać jako całość w latach 20. XIX wieku i powstała na miejscu dawnych fortyfikacji Ziemnego Grodu (w postaci wałów ziemnych), usypanych w 1592. 
Współczesny kształt i status kluczowej arterii miasta obwodnica Sadowa uzyskał w latach 30. XX wieku, kiedy to zgodnie z planami Łazara Kaganowicza poszerzono ulicę kosztem miejskich ogrodów (stąd nazwa). W latach 1948–1954 zbudowano przy niej trzy ze stalinowskich wieżowców.
W latach 1911–1936 ulicą przebiegała linia tramwajowa (wcześniej tramwaj konny), która zastąpiona została przez trolejbusy, w tym linią „B” kursującą po całym przebiegu obwodnicy. Z tego powodu była nazywana obwodnicą B albo obwodnicą drugą (po obwodnicy Bulwarowej, czyli A albo pierwszej).
Wzdłuż przebiegu obwodnicy Sadowej ulokowanych jest 14 stacji metra, w tym 6 (z 12) stacji przebiegającej głównie pod nią linii Kolcewaja. 
Ulica w najwęższym miejscu ma łącznie 6 pasów ruchu w obie strony, w najszerszym 18. Istnieją plany przekształcenia jej w ulicę jednokierunkową w związku z przeciążeniem moskiewskiej sieci ulicznej.

</doc>
<doc id="1515257" url="https://pl.wikipedia.org/wiki?curid=1515257" title="James Addison Baker III">
James Addison Baker III



</doc>
<doc id="1515259" url="https://pl.wikipedia.org/wiki?curid=1515259" title="Visions And Dreams">
Visions And Dreams

Visions And Dreams – demo szwedzkiego zespołu power metalowego Persuader.

</doc>
<doc id="1515260" url="https://pl.wikipedia.org/wiki?curid=1515260" title="Ulica Kamionkowska w Warszawie">
Ulica Kamionkowska w Warszawie

Ulica Kamionkowska – ulica w dzielnicy Praga-Południe w Warszawie, biegnąca z przerwaniem biegu od ul. Bliskiej do ul. Terespolskiej.
Historia.
Ulica powstała około roku 1880 jako droga dojazdowa na zapleczu działek przy ul. Grochowskiej; przez kilkanaście pierwszych lat swego istnienia miała wyłącznie drewnianą zabudowę.
W roku 1886 w pomiędzy ulicami Terespolską, Grochowską i Kamionkowską wzniesiono murowane hale "Towarzystwa Akcyjnego Fabryki Wstążek Gumowych i Taśm" R. Zieglera i J. Jägera; innym zakładem, którego zabudowa sięgała Kamionkowskiej była duża fabryka Berlińskiego Towarzystwa Akcyjnego istniejąca od roku 1897 przy ul. Gocławskiej.
Krótko przed wybuchem I wojny światowej rejon Kamionka stał się lokalnym ośrodkiem przemysłu elektrotechnicznego i telekomunikacyjnego; pociągnęło to za sobą budowę licznych drewnianych domów czynszowych, z czasem uzupełnianych murowanymi oficynami, liczącymi nieraz kilka kondygnacji. Pierwszym budynkiem murowanym była zachowana do dziś kamienica wzniesiona około roku 1900 pod nr. 41.
Po roku 1818 przy ulicy Kamionkowskiej rozwinął się przemysł garbarski: pod nr. 43A/45 działała "Garbarnia Skór Chromowych i Galanteryjnych "Gemza"", należąca do Bolesława Krassowskiego. Zakład rozbudowano na początku lat trzydziestych XX wieku, wznosząc z szarej cegły nowe budynki biurowe i mieszkalne. W latach 1936-37 pod nr. 51, u zbiegu z ul. Terespolską rozpoczęła działalność konkurencyjna garbarnia "Spółki Wytwórczej Polskich Rymarzy i Siodlarzy".
Swe fabryki wzniosły też przy Kamionkowskiej firmy o innym profilu produkcji: pod nr. 22 od roku 1921 działała "Fabryka Aparatów Optycznych i Precyzyjnych "H. Kolberg i S-ka""; w roku 1931 firma została przejęta przez państwo i zmieniła nazwę na Polskie Zakłady Optyczne, zaś jej główny budynek wzniesiono w roku 1938 przy ul. Grochowskiej 316/318. W latach dwudziestych XX wieku pod nr. 20 otworzyła swą filię "Fabryka Blachy Białej i Wyrobów Blaszanych "Blacha"" z ul. Ząbkowskiej 44; zakład zakończył działalność przed rokiem 1935. Liczne zakłady wzdłuż ulicy wybudowały domy mieszkalne dla swych pracowników: pod nr. 18 w latach 1934-36 wzniesiono według projektu Lucjana Korngolda domy zakładowe dla pracowników fabryki "Pocisk". Pod nr. 27 powstała kamieniczka "Fabryki Aparatów Elektrycznych" Kazimierza Szpotańskiego dla pracowników zakładu z ul. Gocławskiej; do tej ostatniej ulicy był przypisany także gmach szkoły powszechnej wybudowany u zbiegu z Kamionkowską przed rokiem 1933.
Lata 1930–1938 przyniosły budowę serii jedno i dwupiętrowych kamienic, dość utylitarnych i skromnych. 
Okres okupacji niemieckiej przyniósł zniszczenie zabudowy przemysłowej: najbardziej zniszczone zostały budynki Polskich Zakładów Optycznych, garbarnia "Spółki Wytwórczej Polskich Rymarzy i Siodlarzy" oraz hale "Towarzystwa Akcyjnego Fabryki Wstążek Gumowych i Taśm" R. Zieglera i J. Jägera. Ocalało kilkanaście kamienic, jednak sama ulica Kamionkowska została rozdzielona na dwa odcinki podczas powojennej rozbudowy dawnej fabryki "Towarzystwa Akcyjnego Fabryki Wstążek Gumowych i Taśm" z ul. Grochowskiej.

</doc>
<doc id="1515261" url="https://pl.wikipedia.org/wiki?curid=1515261" title="Sadowe Kalco">
Sadowe Kalco



</doc>
<doc id="1515265" url="https://pl.wikipedia.org/wiki?curid=1515265" title="Reinhold Heidenstein">
Reinhold Heidenstein

Reinhold Heidenstein, inne formy nazwiska: "Heidenstein Reinhold Borussus, Heydenstein Reinhold Solescius" (ur. 1553 prawdopodobnie w Królewcu, zm. 24 grudnia 1620 w Sulęczynie), herbu własnego Hejdenstein – prawnik, historyk, kronikarz, dyplomata, sekretarz kancelarii królów polskich, sekretarz królewski Stefana Batorego.
Życiorys.
Urodził się w osiedlonej w ówczesnych Prusach Książęcych niemieckiej rodzinie mieszczańskiej. Studiował od 1566 na uniwersytecie w Królewcu, od 1571 na uniwersytecie w Wittenberdze, a od 1577 na wydziale prawa uniwersytetu w Padwie. Potem podróżował po Włoszech i Francji).
Po powrocie do Polski powołany został w Grodnie na stanowisko sekretarza kancelarii królewskiej Stefana Batorego. Pracował jako królewski dyplomata opierając się zazwyczaj na wytycznych kanclerza Jana Zamoyskiego. Pracował też nad kroniką wojny polsko-moskiewskiej 1578-1582 pt. "De bello Moscovitico commentatorium libri sex" wydanej w Polsce w Krakowie w 1584.
Po śmierci Batorego pracował nadal, wraz z Zamoyskim, w kancelarii nowego króla Zygmunta III Wazy. Po śmierci kanclerza Zamoyskiego w 1605 współpraca Heidensteina z jego następcą Maciejem Pstrokońskim uległa znacznemu ograniczeniu: wyjechał ze stolicy i pozostawał głównie w swoich majątkach na Pomorzu. W 1607 roku jako sekretarz Zygmunta III Wazy był posłem na sejm z województwa pomorskiego.Ostatecznie odszedł z kancelarii królewskiej w 1612 lub na początku 1613. Pod koniec życia chorował, m.in. tracąc wzrok. Pochowany został początkowo w ufundowanym przez siebie w latach 1614-1616 kościele parafialnym w Sulęczynie, po miesiącu jednak (4 lutego 1621) jego zwłoki przeniesiono do opactwa cystersów w Oliwie. Epitafium na jego wspólnym z żoną grobie głosi

</doc>
<doc id="1515267" url="https://pl.wikipedia.org/wiki?curid=1515267" title="Mgławica Irys">
Mgławica Irys

Mgławica Irys (również NGC 7023) – mgławica refleksyjna znajdująca się w konstelacji Cefeusza. Została odkryta 18 października 1794 roku przez Williama Herschela. Mgławica ta jest położona około 1400 lat świetlnych od Ziemi.
Mgławica Irys znajduje się na północnym końcu ogromnego, lecz niewidzialnego optycznie obłoku molekularnego. Jest oświetlana przez jasną gwiazdę SAO 19158, przesłoniętą gęstymi zasłaniającymi obłokami pyłu. Niebieskie światło gwiazdy odbija się od powierzchni drobnych cząstek pyłu. Mgławica Irys emituje również promieniowanie, głównie podczerwone, pochodzące od mikroskopijnych cząstek pyłu mgławicy.

</doc>
<doc id="1515271" url="https://pl.wikipedia.org/wiki?curid=1515271" title="NGC 7023">
NGC 7023



</doc>
<doc id="1515272" url="https://pl.wikipedia.org/wiki?curid=1515272" title="VCR">
VCR



</doc>
<doc id="1515273" url="https://pl.wikipedia.org/wiki?curid=1515273" title="Płód &quot;bez serca&quot;">
Płód &quot;bez serca&quot;



</doc>
<doc id="1515274" url="https://pl.wikipedia.org/wiki?curid=1515274" title="Leopold Suchodolski">
Leopold Suchodolski

Leopold Suchodolski herbu Janina (ur. 16 listopada 1845 w Wydrnej, zm. 11 września 1921 w Humniskach) – powstaniec styczniowy, furier oddziału gen. Jordana i Wróblewskiego, zesłaniec na Sybir, sekretarz gminy w Humniskach. 
Życiorys.
Pochodził ze starej rodziny szlacheckiej wywodzącej się z XIV w. Był synem Sylwestra Suchodolskiego, którego w czasie rzezi galicyjskiej 1846 chłopi pobili i zawieźli do cyrkułu sanockiego. Po rzezi jego rodzina straciła majątek w Wydrnej. Wychowywał się u wuja Truszkowskiego w Brzozowie, który był burmistrzem. 
Ukończył cztery klasy szkoły powszechnej, a następnie uczęszczał do gimnazjum w Rzeszowie. Pobierał również nauki j. francuskiego, j. łacińskiego oraz gry na fortepianie we dworze w Terce.
Na wieść o wybuchu powstania styczniowego mając 18 lat wstąpił na ochotnika do oddziałów gen. Zygmunta Jordana. Po przegranych walkach z Rosjanami, rozbiciu całego oddziału, powstańcy przedarli się na drugą stroną Wisły. Małe grupy powstańców nie mogły podjąć walki i zmuszeni byli do odwrotu. Przez cały czas byli ścigani przez dragonów. Po przegranych potyczkach cudem ocalały wrócił do Brzozowa. Mimo sprzeciwu rodziny, już po dwóch miesiącach postanowił wrócić do powstania. Jako doświadczony powstaniec zwerbował 24 ochotników. Dołączyli do oddziałów majora B. Etmanowicza i walczyli na terenie ziemi lubelskiej. 10 listopada 1863 otrzymał stopień furiera (podoficer). W wigilię Trzech Króli, w styczniu 1864 brał udział w bitwie pod Uścimowem. Tam został wzięty do niewoli, a potem zesłany na Sybir do guberni tomskiej.
Z zesłania wrócił do Brzozowa 10 kwietnia 1871 po ponad siedmiu latach. W Humniskach ożenił się z Marią Lorenc, z którą miał trzech synów (jeden z nich był księdzem) i dwie córki (jedna z nich była nauczycielską w Humniskach). Pracował jako sekretarz gminy. Udzielał się także jako organista. Zamieszkał w Humniskach. Został pochowany z honorami wojskowymi.

</doc>
<doc id="1515275" url="https://pl.wikipedia.org/wiki?curid=1515275" title="Płód bez serca">
Płód bez serca



</doc>
<doc id="1515277" url="https://pl.wikipedia.org/wiki?curid=1515277" title="Audrius Klisonis">
Audrius Klisonis



</doc>
<doc id="1515279" url="https://pl.wikipedia.org/wiki?curid=1515279" title="Florida Citrus Bowl Stadium">
Florida Citrus Bowl Stadium

Florida Citrus Bowl (w przeszłości także Orlando Stadium, Tangerine Bowl oraz Citrus Bowl) - stadion sportowy położony w amerykańskim mieście Orlando w stanie Floryda. Stadion został zbudowany w 1936 roku, maksymalna pojemność wynosi 74 635 widzów. Na tym obiekcie rozegrano kilka meczów Mistrzostw Świata w Piłce Nożnej 1994. Tu odbyła się również Wrestlemania 33 w 2017 roku. 

</doc>
<doc id="1515281" url="https://pl.wikipedia.org/wiki?curid=1515281" title="Ulica Głucha w Warszawie">
Ulica Głucha w Warszawie

Ulica Głucha w Warszawie – jedna z ulic warszawskiej dzielnicy Praga-Południe, biegnąca od ul. Kamionkowskiej do ul. Mińskiej.
Historia.
Ulica Głucha powstała około roku 1900 jako ślepy zaułek ul. Kamionkowskiej, po roku 1945 została przedłużona aż do linii ul. Mińskiej. Przed rokiem 1939 wybudowano przy niej tylko dwie kamienice, z których jedną, pod nr. 3, zaprojektował znany architekt - Wacław Heppen. Pomimo stosunkowo późnego czasu budowy (1936), otrzymała ona stropy o drewnianej konstrukcji. Strona parzysta nigdy nie otrzymała zabudowy; okres powojenny nie przyniósł żadnych realizacji, toteż ulica zachowała przedwojenny wygląd.

</doc>
<doc id="1515284" url="https://pl.wikipedia.org/wiki?curid=1515284" title="Susanne von Klettenberg">
Susanne von Klettenberg

Susanna Katharina von Klettenberg (po ojcu Susanna Seiffart von Klettenberg, nazywana również "Susanne", ur. 19 grudnia 1723 Frankfurt nad Menem; zm. 13 grudnia 1774 tamże) – niemiecka diakonisa (niem. Stiftsdame) kościoła luterańskiego oraz autorka utworów religijnych.
Życiorys.
Ojcem Susanny był lekarz i radny oraz ławnik (niem. Schöffe) "Remigius Seiffart von Klettenberg" (1693-1766), matka – "Susanna Margareta", z domu "Jordis" (1687-1756). Susanna miała dwie młodsze siostry. Ojciec – przyrodnik wzbudził u niej zainteresowanie alchemią i medycyną.
Mając przeszło dwadzieścia lat jej rozbudzona religijność zwróciła się w kierunku pietyzmu. W związku z tym zerwała w roku 1747 zaręczyny. Znaczny wpływ na nią wywarł prawnik i polityk Friedrich Karl von Moser (1723-1798), za pośrednictwem którego przyswoiła sobie pobożność według nauki Zinzendorfa. W roku 1757 została członkinią wspólnoty herrnhuckiej, jednak nadal przebywała we Frankfurcie. W kręgu osób o podobnej religijności poznała matkę Goethego. Pomimo że sama była chora, od roku 1768 pielęgnowała chorego na ciele i duszy młodego Goethego, który właśnie wrócił z Lipska. Następne dwa lata obficie zaowocowały dla obojga: Zuzanna uzyskała poczucie "chrześcijańskiej wolności", jak napisała w liście do "Mosera" z dnia 21 stycznia 1774 r., a Goethe, zresztą od dziecka wychowywany w luterańskiej pobożności, był zachwycony wspólnotą herrnhucką. Pilnie studiowali razem pisma pansoficzno-alchemistyczne i kabalistyczne, jak Wellinga "Opus Mago-Cabbalisticum", oraz Paracelsusa, Swedenborga. Sporządzano alchemiczne tynktury (porównaj dramat Goethego Faust).
Jak podaje Markus Britsch znaczenie Zuzanny polega między innymi na tym, że jej wrażliwa dusza wywarła trwałe odbicie w twórczości Goethego, to też uwiecznił jej postać w 6. księdze powieści "Lata nauki Wilhelma Meistra". Przy czym nie jest istotne, czy poeta opisał drobiazgowo realne wydarzenia, raczej jest istotne, że odzwierciedlił życie Zuzanny jako urzeczywistnienie idei "pięknej duszy" (niem. schöne Seele, porównaj Platona "Politeia" księga IV, 444).

</doc>
<doc id="1515289" url="https://pl.wikipedia.org/wiki?curid=1515289" title="Swedish Metal Triumphators vol. 1">
Swedish Metal Triumphators vol. 1

Swedish Metal Triumphators vol. 1 - split szwedzkich zespołów power metalowych Persuader i Freternia. Został wydany w roku 2000 przez Loud 'n' Proud Records. Oba zespoły dzięki tej wytwórni muzycznej i w tym samym roku wydały swoje debiutanckie albumy studyjne.

</doc>
<doc id="1515290" url="https://pl.wikipedia.org/wiki?curid=1515290" title="Frank Rudolph Wolf">
Frank Rudolph Wolf

Frank Rudolph Wolf (ur. 30 stycznia 1939 w Filadelfii) – polityk i prawnik amerykański związany z Partią Republikańską.
W latach 1981–2015 był przedstawicielem dziesiątego okręgu wyborczego w stanie Wirginia w Izbie Reprezentantów Stanów Zjednoczonych.
Był wnioskodawcą utworzenia Irackiej Grupy Studyjnej.

</doc>
<doc id="1515291" url="https://pl.wikipedia.org/wiki?curid=1515291" title="Frank Wolf">
Frank Wolf



</doc>
<doc id="1515294" url="https://pl.wikipedia.org/wiki?curid=1515294" title="Bill English">
Bill English

Simon William „Bill” English (ur. 30 grudnia 1961 w Dipton) – nowozelandzki polityk, minister finansów w 1999, lider Partii Narodowej w latach 2001-2003 oraz ponownie od 12 grudnia 2016. Wiceprzewodniczący Partii Narodowej w latach 2006-2016. Wicepremier i minister finansów od 19 listopada 2008 do 12 grudnia 2016. Minister infrastruktury w latach 2008-2011. Premier Nowej Zelandii od 12 grudnia 2016 do 26 października 2017.
Młodość i edukacja.
Bill English urodził się w Dipton w regionie Southland. W młodości mieszkał w internacie i uczęszczał do szkoły St. Patrick’s College w Wellington. Ukończył handel na University of Otago oraz literaturę angielską na Victoria University of Wellington.
Po studiach, wrócił do Dipton, by pracować jako farmer. W 1987 ponownie przeniósł się do stolicy i został analitykiem w Ministerstwie Skarbu. Bill English jest żonaty z Mary English, z zawodu lekarką, ma sześcioro dzieci. Jest katolikiem.
Kariera polityczna.
W 1980 wstąpił do Partii Narodowej. W latach 80. XX w. zajmował się głównie sprawami administracyjnymi partii w regionie Southland oraz w Wellington. W 1990 został kandydatem Partii Narodowej w wyborach parlamentarnych w okręgu Wallace i dostał się do Izby Reprezentantów. Od tamtego czasu, English uzyskiwał elekcję do parlamentu w każdych kolejnych wyborach (kolejno w 1993, 1996, 1999, 2002, 2005, 2008, 2011 i w 2014).
Na początku 1996 wszedł w skład gabinetu, w którym był odpowiedzialny za Crown Health Enterprises, państwowego dostawcę usług zdrowotnych, stworzonego w ramach reformy usług medycznych, wprowadzonej przez Partię Narodową. Został także wiceministrem edukacji.
Po wyborach w 1996, English objął funkcję ministra zdrowia w gabinecie premiera Jima Bolgera. W styczniu 1999 objął stanowisko ministra finansów, które zajmował do czerwca 1999, kiedy objął stanowisko ministra skarbu, zajmując je do listopada tegoż roku.
Po przegranych przez Partię Narodową wyborach parlamentarnych w 1999 i oddaniu władzy Partii Pracy Helen Clark, został rzecznikiem do spraw finansowych w gabinecie cieni.
Lider opozycji.
Jesienią 2001 poziom niezadowolenia z przywództwa Jenny Shipley osiągnął w Partii Narodowej swoje apogeum. Doprowadziło to do wyborów nowego lidera, którym 8 października 2001 został Bill English.
English jako lider opozycji nie zdołał jednak poprawić wizerunku i wyników partii. W wyborach parlamentarnych w 2002 Partia Narodowa odnotowała najgorszy wynik w historii, zdobywając zaledwie 20% głosów poparcia. W partii rozpoczęła się debata nad przyczynami porażki, jednak nie zdecydowano się wówczas na zmianę przywództwa.
Jesienią 2003 poparcie dla Partii Narodowej nie podnosiło się, pozostając na poziomie z ostatnich wyborów. Pozycję Englisha osłabiły dodatkowo jego osobiste wpadki. Ostatecznie, 28 października 2003 został zastąpiony na stanowisku przewodniczącego Partii Narodowej przez Dona Brasha, dotychczasowego dyrektora Banku Rezerwy Nowej Zelandii.
2 listopada 2003 English został mianowany przez Brasha rzecznikiem partii do spraw edukacji, którym pozostał również po wyborach parlamentarnych w 2005. Po rezygnacji z funkcji lidera przez Brasha, nowym przewodniczącym Partii Narodowej został 27 listopada 2006 John Key, a stanowisko jej wicelidera objął Bill English. Objął on również resort finansów w gabinecie cieni.
Wicepremier i premier.
8 listopada 2008 Partia Narodowa odniosła zwycięstwo w wyborach parlamentarnych. Premier elekt John Key 17 listopada 2008 przedstawił skład swojego gabinetu, w którym stanowisko wicepremiera i ministra finansów przypadło Billowi Englishowi. 19 listopada 2008 English został oficjalnie zaprzysiężony na tym stanowisku. Stanowiska wicepremiera i ministra finansów zajmował także w kolejnych rządach premiera Johna Key. Dodatkowo, od 19 listopada 2008 do 13 grudnia 2011 sprawował urząd ministra infrastruktury.
12 grudnia 2016 objął urząd premiera Nowej Zelandii, po rezygnacji z tej funkcji z powodów osobistych przez Johna Key. Tego samego dnia został mianowany liderem Partii Narodowej. W swoim gabinecie objął również stanowisko ministra bezpieczeństwa narodowego

</doc>
<doc id="1515296" url="https://pl.wikipedia.org/wiki?curid=1515296" title="Robinson Crusoe (wyspa)">
Robinson Crusoe (wyspa)

Robinson Crusoe (, dawniej znana jako Más a Tierra) – druga pod względem powierzchni wyspa chilijskiego archipelagu Juan Fernández.
Wyspa jest pochodzenia wulkanicznego. Zajmuje powierzchnię 47,94 km². Najwyższym wzniesieniem jest El Yunque (916 m n.p.m.). Zamieszkuje ją około 600 mieszkańców.
Znana jest głównie ze względu na osobę przebywającego na niej w 1704 Aleksandra Selkirka, którego losy zainspirowały później Daniela Defoe do napisania "Przypadków Robinsona Crusoe". W 1966 chilijski rząd zmienił nazwę wyspy z Más a Tierra na Robinson Crusoe w celu promowania turystyki.
Robinson Crusoe ma 633 mieszkańców, którzy żyją we wsi San Juan Bautista. Mieszkańcy utrzymują się głównie z rybołówstwa (homary) oraz z turystyki.
Prawie całą wyspę obejmuje Park Narodowy Archipiélago de Juan Fernández.

</doc>
<doc id="1515299" url="https://pl.wikipedia.org/wiki?curid=1515299" title="Posłowie na Sejm Republiki Litewskiej 2008–2012">
Posłowie na Sejm Republiki Litewskiej 2008–2012

Posłowie na Sejm Republiki Litewskiej 2008–2012 zostali wybrani w wyborach parlamentarnych, które odbyły się w dwóch turach: 12 i 26 października 2008.
Pierwsze posiedzenie nowego Sejmu tej kadencji odbyło się 17 listopada 2008. Przewodniczącym parlamentu został w drugim głosowaniu Arūnas Valinskas, odwołany 15 września 2009. Dwa dni później przewodniczącą parlamentu została Irena Degutienė.

</doc>
<doc id="1515301" url="https://pl.wikipedia.org/wiki?curid=1515301" title="Stanford Stadium">
Stanford Stadium

Stanford Stadium – stadion sportowy położony w amerykańskim mieście Stanford w stanie Kalifornia. Stadion został zbudowany w 1921 roku, maksymalna pojemność wynosi obecnie 50 000 widzów. Na tym obiekcie rozegrano kilka meczów Mistrzostw Świata w Piłce Nożnej 1994, Mistrzostw Świata w Piłce Nożnej Kobiet 1999 oraz Letnich Igrzysk Olimpijskich w 1984 roku. 

</doc>
<doc id="1515305" url="https://pl.wikipedia.org/wiki?curid=1515305" title="Bysław (gmina)">
Bysław (gmina)

Bysław (od 1973 "Lubiewo") – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Bysław.
Gmina zbiorowa Bysław została utworzona 1 sierpnia 1934 roku w powiecie tucholskim w woj. pomorskim z dotychczasowych jednostkowych gmin wiejskich: Bysław, Bysławek, Iwiec, Klonowo, Lubiewice, Lubiewo, Minikowo, Płazowo (główna część), Trutnowo, Wysoka i Cekcyn (część) oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 1 stycznia 1950 roku część gminy Bysław (część gromady Płazowo) włączono do gminy Cekcyn. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 11 gromad: Bysław, Bysławek, Iwiec, Klonowo, Lubiewice, Lubiewo, Minikowo, Płazowo, Trutnowo, Wełpin i Wysoka. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Lubiewo.

</doc>
<doc id="1515307" url="https://pl.wikipedia.org/wiki?curid=1515307" title="Twierdzenie o medianowym wyborcy">
Twierdzenie o medianowym wyborcy

Twierdzenie o medianowym wyborcy (także twierdzenie Duncana Blacka o medianowym wyborcy, teoria medianowego wyborcy lub model medianowego wyborcy) - twierdzenie sformułowane w 1948 roku przez Duncana Blacka i spopularyzowane w opublikowanej w 1957 roku pracy Anthony'ego Downsa.
Treść twierdzenia.
"Dla preferencji jednowierzchołkowych i nieparzystej liczby wyborców punkt idealny wyborcy medianowego jest zwycięzcą Condorceta, a relacja społecznej preferencji, ustalona przez głosowanie większościowe, jest przechodnia, z punktem idealnym medianowego wyborcy jako najbardziej preferowanym"
Założenia.
Wyborcą medianowym jest ten, którego punkt idealny (preferencje, dla których funkcja preferencji osiąga maksimum) stanowi medianę wśród punktów idealnych wszystkich wyborców (tzn. w przytoczonym wyżej przykładzie, tyle samo jest osób mających poglądy nie mniej prawicowe od wyborcy medianowego co mających poglądy nie mniej lewicowe od niego). Zwycięzcą Condorceta jest rozwiązanie (kandydat, partia będący odzwierciedleniem odpowiednich preferencji), które wygrywa ze wszystkimi pozostałymi w przypadku porównywania parami i głosowania metodą większościową (spełnia kryterium Condorceta).
Implikacje.
Zakładając, że rzeczywistość odpowiada przyjętym założeniom, a ordynacja wyborcza pozwala na wyłonienie zwycięzcy zgodnie z kryterium Condorceta (np. w przypadku systemu dwupartyjnego lub dwóch kandydatów), kandydaci powinni kształtować swoje programy tak, aby odzwierciedlały one preferencje medianowego wyborcy. Amerykański publicysta Mickey Kaus podał dowody, że zjawisko kształtowania programów zgodnie ze wskazówkami płynącymi z twierdzenia o medianowym wyborcy miało miejsce podczas wyborów prezydenckich w Stanach Zjednoczonych w 2000 i 2004 roku. Oczywiście założenie o spełniającej kryterium Condorceta ordynacji wyborczej jest często niespełnione (np. w wyborach parlamentarnych w Polsce), podobnie jak założenie o jednowierzchołkowych preferencjach: łatwo wyobrazić sobie np. sytuację, w której część wyborców opowiada się za albo całkowitym albo zerowym finansowaniem służby zdrowia ze środków publicznych (ich zdaniem najlepiej finansować wszystko albo nic), natomiast reszta opowiada się za częściowym finansowaniem. W tym przypadku nie można z góry wskazać wyborcy, którego preferencje powinien w swoim programie odzwierciedlić kandydat chcący zdobyć najwięcej głosów.

</doc>
<doc id="1515309" url="https://pl.wikipedia.org/wiki?curid=1515309" title="Legbąd (gmina)">
Legbąd (gmina)

Legbąd – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Legbąd.
Gmina zbiorowa Legbąd została utworzona 1 sierpnia 1934 roku w powiecie tucholskim w woj. pomorskim z dotychczasowych jednostkowych gmin wiejskich: Biała, Klocek, Legbąd, Łosiny, Rzepiczna, Kamionka (część), Główka (część), Jabłonka (część), Krąg (część) i Rosochatka (część) oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 1 stycznia 1950 roku do gminy Legbąd przyłączono część gminy Cekcyn (część gromady Gołąbek). 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 7 gromad: Biała, Klocek, Legbąd, Łosiny, Rzepiczna, Wielka Komorza i Woziwoda. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515314" url="https://pl.wikipedia.org/wiki?curid=1515314" title="Raciąż (gmina w województwie bydgoskim)">
Raciąż (gmina w województwie bydgoskim)

Raciąż – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Raciąż.
Gmina zbiorowa Raciąż została utworzona 1 sierpnia 1934 roku w powiecie tucholskim w woj. pomorskim z dotychczasowych jednostkowych gmin wiejskich: Piastoszyn, Raciąż, Stobno i Żalno oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 5 gromad: Piastoszyn, Raciąż, Stobno, Wysoka i Żalno. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515317" url="https://pl.wikipedia.org/wiki?curid=1515317" title="Podzamek Golubski (gmina)">
Podzamek Golubski (gmina)

Podzamek Golubski – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy był Podzamek Golubski.
Gmina zbiorowa Podzamek Golubski została utworzona 1 sierpnia 1934 roku w powiecie wąbrzeskim w woj. pomorskim z dotychczasowych jednostkowych gmin wiejskich: Gaj, Galczewo, Krążno, Lisewo, Mokry Las (główna część), Ostrowite, Podzamek Golubski, Skępsk i Sokoligóra oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 7 gromad: Gałczewo, Lisewo, Nowawieś, Ostrowite, Podzamek Golubski, Skępsk i Sokoligóra. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515320" url="https://pl.wikipedia.org/wiki?curid=1515320" title="Gmina Ryńsk">
Gmina Ryńsk



</doc>
<doc id="1515321" url="https://pl.wikipedia.org/wiki?curid=1515321" title="Robinson Crusoe (ujednoznacznienie)">
Robinson Crusoe (ujednoznacznienie)



</doc>
<doc id="1515323" url="https://pl.wikipedia.org/wiki?curid=1515323" title="Cotton Bowl">
Cotton Bowl

Cotton Bowl – stadion sportowy położony w amerykańskim mieście Dallas w stanie Teksas. Stadion został zbudowany w 1932 roku, maksymalna pojemność wynosi obecnie 92 200 widzów. Na tym obiekcie rozegrano kilka meczów Mistrzostw Świata w Piłce Nożnej 1994.

</doc>
<doc id="1515325" url="https://pl.wikipedia.org/wiki?curid=1515325" title="Wielkie Radowiska (gmina)">
Wielkie Radowiska (gmina)

Wielkie Radowiska – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy były Wielkie Radowiska.
Gmina zbiorowa Wielkie Radowiska została utworzona 1 sierpnia 1934 roku w powiecie wąbrzeskim w woj. pomorskim z dotychczasowych jednostkowych gmin wiejskich: Kurkosin, Lipnica, Lipnica Kolonja, Małe Pułkowo, Małe Radowiska, Pułkowo, Wielkie Radowiska, Zaradowiska i Mokry Las (część) oraz z obszaru dworskiego "Piątkowo". 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 7 gromad: Kurkocin, Lipnica, Małe Pułkowo, Małe Radowiska, Piątkowo, Pułkowo i Wielkie Radowiska. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515327" url="https://pl.wikipedia.org/wiki?curid=1515327" title="Wielkie Rychnowo (gmina)">
Wielkie Rychnowo (gmina)

Wielkie Rychnowo – dawna gmina wiejska istniejąca w latach 1934-1954 w woj. pomorskim/bydgoskim (dzisiejsze woj. kujawsko-pomorskie). Siedzibą władz gminy było Wielkie Rychnowo.
Gmina zbiorowa Wielkie Rychnowo została utworzona 1 sierpnia 1934 roku w powiecie wąbrzeskim w woj. pomorskim z dotychczasowych jednostkowych gmin wiejskich: Borówno, Lądy, Mlewiec, Mlewo, Nowy Dwór, Rychnowo, Srebrniki i Wielkie Rychnowo oraz z obszarów dworskich położonych na tych terenach lecz nie wchodzących w skład gmin. 
Po wojnie gmina zachowała przynależność administracyjną. 6 lipca 1950 roku zmieniono nazwę woj. pomorskiego na "bydgoskie". Według stanu z dnia 1 lipca 1952 roku gmina składała się z 7 gromad: Mlewiec, Mlewo, Pruska Łąka, Rychnowo, Srebrniki, Wielka Łąka i Wielkie Rychnowo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1515328" url="https://pl.wikipedia.org/wiki?curid=1515328" title="Grobowiec Ernsta Leonhardta">
Grobowiec Ernsta Leonhardta

Grobowiec Ernsta Leonhardta – grobowiec na Starym Cmentarzu w Łodzi.
Pomnik utrzymany w modernistycznej stylistyce, przypomina obrysem parterowy dom z poddaszem. Proste, granitowe bryły geometryczne o dłutowanej fakturze.

</doc>
<doc id="1515332" url="https://pl.wikipedia.org/wiki?curid=1515332" title="Tetrapodomorpha">
Tetrapodomorpha

Tetrapodomorpha – klad kręgowców obejmujący ryby mięśniopłetwe wykazujące wiele cech typowych dla czworonogich. Prymitywne formy, jak "Tiktaalik", zostały tu zaklasyfikowane ze względu na podobieństwa do zarówno ryb, jak i czworonogich, przynajmniej fizyczne.
W skład Tetrapodomorpha wchodzą prawdziwe czworonogie (Tetrapoda) i kilka spokrewnionych ze sobą grup ryb mięśniopłetwych.
Cechami określającymi przynależność do Tetrapodomorpha są modyfikacje płetw, a szczególnie kość ramienna z wyraźnie wypukłą głową osadzoną w panewce obręczy kończyny górnej.
Skamieniałości wczesnych przedstawicieli Tetrapodomorpha, takich jak "Osteolepis" i "Panderichthys", pochodzą już z wczesnego dewonu. Najstarszym znanym przedstawicielem grupy jest "Tungsenia paradoxa", żyjący ok. 409 milionów lat temu.
Taksonomia i filogeneza.
"Sensu" Benton, 2004

</doc>
<doc id="1515333" url="https://pl.wikipedia.org/wiki?curid=1515333" title="Ugjen Łangczuk">
Ugjen Łangczuk

Ugjen Łangczuk (także: Deb Nagpo) (Dżongkha: ཨོ་རྒྱན་དབང་ཕྱུག, ur. w 1861, zm. w 1926) – pierwszy król Bhutanu; panował od 1907 do 1926. Był popierany przez Brytyjczyków. Przyjął on tytuł druk gyalpo (w języku dżongkha „król smoka”).

</doc>
<doc id="1515336" url="https://pl.wikipedia.org/wiki?curid=1515336" title="Dobiegniewo (gmina)">
Dobiegniewo (gmina)

Dobiegniewo – dawna gmina wiejska istniejąca do 1954 roku w woj. warszawskim, pomorskim i bydgoskim. Siedzibą władz gminy było Dobiegniewo.
W okresie międzywojennym gmina Dobiegniewo należała do powiatu włocławskiego w woj. warszawskim. 1 kwietnia 1938 roku gminę wraz z całym powiatem włocławskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". 1 lipca 1952 roku z gminy Dobiegniewo wyłączono część gromady Wistka Królewska i przyłączono ją do gminy Łęg. Według stanu z 1 lipca 1952 roku gmina była podzielona na 20 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar przekształcono we wschodnią, nadwiślańską część gminy Włocławek.
Zobacz też: gmina Dobiegniew

</doc>
<doc id="1515337" url="https://pl.wikipedia.org/wiki?curid=1515337" title="Re-Invention World Tour">
Re-Invention World Tour

Re-Invention Tour – szósta z kolei trasa koncertowa Madonny. Trasa składała się z 56 koncertów odbywających się w 20 miastach Europy i Ameryki Północnej.
896 tysięcy sprzedanych biletów przyniosło łączny dochód równy $125 mln.
Koncerty odwołane.
Pierwotnie 3 koncerty miały odbyć się również w Tel Avivie w Izraelu. Daty koncertów nie zostały dokładnie określone, ale było niemal pewne, że się odbędą. Zostały jednak odwołane z powodu gróźb śmierci pod adresem Madonny ze strony ekstremistów.
Koncerty planowane.
Na początku, w ramach europejskiej części trasy ogłoszono koncerty tylko w Londynie i Paryżu. Później rozpoczęto negocjacje na temat koncertów w Hiszpanii, Włoszech i Niemczech. Nie doszły one jednak do skutku, ale zamiast nich zaplanowano koncerty w Holandii i Portugalii.
Przez pewien czas Madonna chciała przedłużyć trasę o koncerty w Helsinkach, Sztokholmie i Moskwie. Chociaż niektóre z negocjacji na temat koncertów zostały zakończone, Madonna postanowiła zakończyć trasę w Lizbonie.
Oryginalny program.
Z początku trasa "Re-Invention World Tour" miała się nazywać "Nobody Knows Me World Tour", a lista utworów wykonywana podczas koncertu miała być zupełnie inna:

</doc>
<doc id="1515340" url="https://pl.wikipedia.org/wiki?curid=1515340" title="Pyszkowo (gmina)">
Pyszkowo (gmina)

Pyszkowo (od 1973 "Boniewo") – dawna gmina wiejska istniejąca do 1954 roku w woj. warszawskim, pomorskim i bydgoskim. Przed wojną siedzibą władz gminy było Pyszkowo, a po wojnie Boniewo. 
Gmina powstała w okresie Księstwa Warszawskiego, stopniowo była powiększana poprzez przyłączenie do niej mniejszych gmin. 
W okresie międzywojennym gmina Pyszkowo należała do powiatu włocławskiego w woj. warszawskim. 1 kwietnia 1938 roku gminę wraz z całym powiatem włocławskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". 1 lipca 1952 roku do gminy Pyszkowo przyłączono część gminy Chodecz (gromadę Witoldowo). Według stanu z 1 lipca 1952 roku gmina była podzielona na 27 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik gminę Boniewo (fragmenty dawnej gminy Pyszkowo w tym samo Pyszkowo weszły także w skład gminy Chodecz oraz w skład gminy Choceń).

</doc>
<doc id="1515344" url="https://pl.wikipedia.org/wiki?curid=1515344" title="MAZ 206">
MAZ 206

MAZ 206 – autobus miejski oraz podmiejski (226) produkowany przez zakłady MAZ w Mińsku na Białorusi.
Produkcję nowego modelu autobusu klasy MIDI, który stanowi krótszą o prawie 3,5 metra wersję autobusu MAZ 203 rozpoczęto w 2006 roku.
Do napędu modelu 206 przewidziano silniki Diesla MMZ-245.30 o mocy 155 KM produkcji białoruskiej, Deutz BF4M1013FC o mocy 170 KM oraz MB OM904LA o mocy 177 KM. Jednostki napędowe zblokowane są z 6-biegową manualną skrzynią biegów ZF 6S700BO lub 5-biegową automatyczną ZF 5HP-502.
Pod koniec 2007 roku do produkcji dołączyła podmiejska wersja tego modelu o nazwie MAZ-226. W stosunku do odmiany miejskiej różni się ona zwiększoną liczbą miejsc siedzących oraz zastosowaniem siedzeń zapewniających odpowiedni komfort podroży na dłuższych dystansach.

</doc>
<doc id="1515346" url="https://pl.wikipedia.org/wiki?curid=1515346" title="Obserwatorium Astronomiczne w Uppsali">
Obserwatorium Astronomiczne w Uppsali

Obserwatorium Astronomiczne w Uppsali (UAO; Uppsala astronomiska observatorium) – obserwatorium astronomiczne zlokalizowane w Uppsali w Szwecji, założone w 1740 roku przez Andersa Celsiusa jako samodzielna katedra Uniwersytetu w Uppsali. Obserwacje prowadzone były z wieży średniowiecznego kamiennego budynku. Wieża została zniszczona w 1857 roku. 
Kolejny budynek wybudowano w latach 1844-1852 dzięki staraniom Gustafa Svanberga. W jego otwarciu latem 1853 brali udział Friedrich Georg Wilhelm von Struve oraz Friedrich Wilhelm August Argelander.
W XIX wieku obserwatorium kierował i prowadził w nim badania Anders Jonas Ångström, a później także jego syn Knut Johan Ångström. 
W roku 2000 Obserwatorium zostało połączone z Instytutem Fizyki Kosmosu tworząc Wydział Astronomii i Fizyki Kosmosu. Ze względu na zanieczyszczenie świetlne i rozbudowę Uppsali zmieniono też jego lokalizację. 
W obserwatorium pracowali m.in. Carl Charlier, Bertil Lindblad, Knut Lundmark, Yngve Öhman i Herman Schultz.

</doc>
<doc id="1515348" url="https://pl.wikipedia.org/wiki?curid=1515348" title="Looking Glass">
Looking Glass

Looking Glass to EP-ka wydana 8 maja 2008 roku przez zespół The Birthday Massacre, na której znalazło się osiem utworów (w tym cztery remiksy) oraz teledysk do tytułowej piosenki. 

</doc>
<doc id="1515349" url="https://pl.wikipedia.org/wiki?curid=1515349" title="Uppsala Astronomical Observatory">
Uppsala Astronomical Observatory



</doc>
<doc id="1515350" url="https://pl.wikipedia.org/wiki?curid=1515350" title="Łęg (gmina)">
Łęg (gmina)

Łęg – dawna gmina wiejska istniejąca do 1954 roku w woj. warszawskim, pomorskim i bydgoskim. Nazwa gminy pochodzi od wsi Łęg (obecnie część Włocławka), lecz siedzibą władz gminy był Włocławek, który stanowił odrębną gminę miejską.
W okresie międzywojennym gmina Łęg należała do powiatu włocławskiego w woj. warszawskim. 1 kwietnia 1938 roku gminę wraz z całym powiatem włocławskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". 1 lipca 1952 roku do gminy Łęg przyłączono część gminy Dobiegniewo (część gromady Wistka Królewska). Według stanu z 1 lipca 1952 roku gmina była podzielona na 9 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowej gminy Włocławek.
Zobacz też: gmina Łęg Tarnowski

</doc>
<doc id="1515351" url="https://pl.wikipedia.org/wiki?curid=1515351" title="Norsborg">
Norsborg

Norsborg – powierzchniowa stacja sztokholmskiego metra, leży w gminie Botkyrka, w dzielnicy Norsborg. Jest stacją początkową czerwonej linii metra T13, następna stacja to Hallunda. Dziennie korzysta z niej około 3 000 osób.
Stacja znajduje się między Hallundavägen i Skarpbrunnavägen. Ma jeden peron i jedno wyjście zlokalizowane przy Skarpbrunnavägen 85.
Otworzono ją 12 stycznia 1975 jako 78. stację w systemie.
Otoczenie.
W najbliższym otoczeniu stacji znajdują się:

</doc>
<doc id="1515352" url="https://pl.wikipedia.org/wiki?curid=1515352" title="Piasecznik Duży">
Piasecznik Duży

Piasecznik Duży (Piasecznik Wielki, Kizika, niem. "Gross Petznik See") – jezioro bezodpływowe położone na północny wschód od Binowa (gmina Stare Czarnowo, powiat gryfiński, województwo zachodniopomorskie), w zachodniej części Pobrzeża Szczecińskiego w centralnej części Wzgórz Bukowych i Puszczy Bukowej.
Powierzchnia 14,8 ha.
Piasecznik Duży posiada silnie rozwiniętą linię brzegową o długości ok. 2,3 km. Brzegi płaskie odkryte, w znacznej części podmokłe, wokół nich liczne punkty widokowe (m.in. Piaseczna Góra). Przy północnym brzegu ośrodek wypoczynkowy. W pobliżu szlaki turystyczne: Szlak Nadodrzański oraz Szlak im. Stanisława Grońskiego. Równolegle stosowana nazwa Jezioro Kizika pochodzi prawdopodobnie od nazwiska pierwszego po 1945 roku właściciela zbiornika.
Zobacz też.
Piasecznik Mały

</doc>
<doc id="1515354" url="https://pl.wikipedia.org/wiki?curid=1515354" title="Falborz (gmina)">
Falborz (gmina)

Falborz – dawna gmina wiejska istniejąca do 1954 roku w woj. warszawskim, pomorskim i bydgoskim. Nazwa gminy pochodzi od wsi Falborz, lecz siedzibą władz gminy była Kąkowa Wola.
W okresie międzywojennym gmina Falborz należała do powiatu włocławskiego w woj. warszawskim. 1 kwietnia 1938 roku gminę wraz z całym powiatem włocławskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina była podzielona na 20 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowych gmin Brześć Kujawski i Lubraniec.

</doc>
<doc id="1515357" url="https://pl.wikipedia.org/wiki?curid=1515357" title="Parafia św. Michała Archanioła w Mszanie Dolnej">
Parafia św. Michała Archanioła w Mszanie Dolnej

Parafia Świętego Michała Archanioła w Mszanie Dolnej – parafia należąca do dekanatu Mszana Dolna (archidiecezji krakowskiej). Została utworzona w 1350. Mieści się przy ulicy Jana Pawła II. Swoim zasięgiem obejmuje wiernych z miejscowości: Mszana Dolna, Łostówka oraz Mszana Górna (częściowo).
Odpust parafialny obchodzony jest dwukrotnie:
Nadzór nad parafią sprawują księża diecezjalni a pomagają im siostry Franciszkanki Rodziny Maryi. Proboszczem jest ks. Jerzy Raźny.
Funkcję kościoła parafialnego pełni neogotycki kościół pw. św. Michała Archanioła, zbudowany w latach 1900–1901.
Historia.
Początki istnienia Mszany Dolnej sięgają XIII wieku, a już w 1345 została ona oficjalnie ulokowana przez Kazimierza Wielkiego, który ufundował we wsi parafię i wyznaczył uposażenie dla kościoła i probostwa. Początkowo parafia otrzymała wezwanie Wniebowzięcia Najświętszej Maryi Panny i taki patronat miały dwie pierwsze świątynie w Mszanie: XIV-wieczna, ufundowana przez rodzinę Pieniążków, oraz zbudowana w 1710, po tym jak w czasie potopu szwedzkiego Mszana całkowicie spłonęła. Pod koniec XVII wieku patronem parafii został Archanioł Michał.
W latach 1891–1901 zbudowano obecny kościół parafialny.
W 2005 z części parafii św. Michała Archanioła wydzielono nową parafię pw. Miłosierdzia Bożego.

</doc>
<doc id="1515359" url="https://pl.wikipedia.org/wiki?curid=1515359" title="Grusze zachodnie">
Grusze zachodnie

Grusze zachodnie, grusze europejskie, grusze zachodnioazjatyckie – grupa odmian uprawnych grusz wyselekcjonowanych głównie z gatunków występujących w Europie. Podstawowym gatunkiem wyjściowym była grusza pospolita ("Pyrus communis" L.), lecz w hodowli brały udział jeszcze takie gatunki jak: grusza pospolita drzewiasta ("Pyrus pyraster" L.), grusza śnieżna ("Pyrus nivalis" Burgusd.), grusza szałwiolistna ("Pyrus salvifolia" DC.), grusza kaukaska ("Pyrus communis" subsp. "caucasica" (Fed.) Browicz), grusza austriacka ("Pyrus austriaca" A.Kern) i najprawdopodobniej także grusza ussuryjska ("Pyrus ussuriensis" Max.).

</doc>
<doc id="1515360" url="https://pl.wikipedia.org/wiki?curid=1515360" title="Kłóbka (gmina)">
Kłóbka (gmina)

Kłóbka – dawna gmina wiejska istniejąca do 1954 roku w woj. warszawskim, pomorskim i bydgoskim. Siedzibą władz gminy była Kłóbka.
W okresie międzywojennym gmina Kłóbka należała do powiatu włocławskiego w woj. warszawskim. 1 kwietnia 1938 roku gminę wraz z całym powiatem włocławskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina była podzielona na 18 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład gmin Lubień Kujawski, Kowal i Kłótno.

</doc>
<doc id="1515362" url="https://pl.wikipedia.org/wiki?curid=1515362" title="Mistrzostwa Świata w Piłce Siatkowej Mężczyzn 2006 (eliminacje strefy CAVB)">
Mistrzostwa Świata w Piłce Siatkowej Mężczyzn 2006 (eliminacje strefy CAVB)

Eliminacje strefy CAVB do Mistrzostw Świata w Piłce Siatkowej Mężczyzn 2006 odbywających się w Japonii rozegrane zostały pomiędzy 1 lutego a 30 lipca 2005 roku. Składały się one z dwóch rund (w każdej z nich drużyny rywalizowały w dwóch grupach). Na mistrzostwa awansowały 2 reprezentacje narodowe: Egipt i Tunezja.
Pierwsza runda kwalifikacyjna.
Grupa A - Chartum.
Tabela
Wyniki
Grupa B - Durban.
Tabela
Wyniki
Druga runda kwalifikacyjna.
Grupa C - Tunis.
Tabela
Wyniki
Grupa D - Kair.
Tabela
Wyniki

</doc>
<doc id="1515363" url="https://pl.wikipedia.org/wiki?curid=1515363" title="Piaski (gmina w województwie bydgoskim)">
Piaski (gmina w województwie bydgoskim)

Piaski (od 1973 "Lubraniec") – dawna gmina wiejska istniejąca do 1954 roku w woj. warszawskim, pomorskim i bydgoskim. Nazwa gminy pochodzi od wsi Piaski (obecnie w granicach Lubrańca), lecz siedzibą władz gminy był Lubraniec, który stanowił odrębną gminę miejską.
Za Królestwa Polskiego gmina Piaski należała do powiatu włocławskiego w guberni warszawskiej. do gminy przyłączono pozbawiony praw miejskich Lubraniec (od 1919 znów samodzielne miasto).
W okresie międzywojennym gmina Piaski należała do powiatu włocławskiego w woj. warszawskim. 1 kwietnia 1938 roku gminę wraz z całym powiatem włocławskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". 1 lipca 1952 roku gmina była podzielona na 40 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik gminę Lubraniec.

</doc>
<doc id="1515366" url="https://pl.wikipedia.org/wiki?curid=1515366" title="Śmiłowice (gmina w województwie bydgoskim)">
Śmiłowice (gmina w województwie bydgoskim)

Śmiłowice (pocz. "Smołowice") – dawna gmina wiejska istniejąca do 1954 roku w woj. warszawskim, pomorskim i bydgoskim. Przed wojną siedzibą władz gminy były Śmiłowice, a po wojnie Choceń.
W okresie międzywojennym gmina Śmiłowice należała do powiatu włocławskiego w woj. warszawskim. 1 kwietnia 1938 roku gminę wraz z całym powiatem włocławskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina była podzielona na 42 gromady.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowych gmin Choceń i Włocławek.

</doc>
<doc id="1515367" url="https://pl.wikipedia.org/wiki?curid=1515367" title="U-71 (1940)">
U-71 (1940)

U-71 – niemiecki okręt podwodny "typu VII C" z okresu II wojny światowej. Okręt wszedł do służby w 1940.
Historia.
Odbył 10 patroli bojowych, spędzając w morzu 366 dni. Zatopił 5 statków o łącznym tonażu 38.894 BRT. Przez pierwsze miesiące służby wykorzystywany do treningu nowej załogi w bazie w Kilonii. Od 1 czerwca 1940 w składzie 7. Flotylli U-bootów bazował w Saint-Nazaire. Podczas 10 patrolu w dniu 17 kwietnia 1943 został staranowany przez U-631 odnosząc ciężkie uszkodzenia. Powrócił do Niemiec 5 maja 1943 roku. Przeniesiony do szkolenia. W dniu 27 lutego 1945 ze względu na zużycie mechanizmów i ogólny zły stan techniczny wycofany ze służby. Zatopiony 2 maja 1945 roku w Wilhelmshaven w ramach operacji "Regenbogen".
Przebieg służby.
Dowódcy:
14.12.1940 - 03.07.1942 - Korvettenkapitan (komandor podporucznik) Walter Flachsenberg
03.07.1942 - 01.05.1943 - Oberleutnant zur See (porucznik marynarki) Harro Rodler von Roithberg
02.05.1943 - 30.06.1943 - brak dowódcy
01.07.1943 - ??.07.1943 - Leutnant zur See (podporucznik marynarki) Erich Krempl
??.07.1943 - ??.05.1944 - Oberleutnant zur See (porucznik marynarki) Uwe Christiansen
??.05.1944 - 07.06.1944 - Oberleutnant zur See (porucznik marynarki) Curt Hartmann
08.06.1944 - 27.02.1945 - Oberleutnant zur See (porucznik marynarki) Emil Ranzau

</doc>
<doc id="1515368" url="https://pl.wikipedia.org/wiki?curid=1515368" title="Piasecznik Mały">
Piasecznik Mały

Piasecznik Mały () – jezioro śródleśne położone na północny wschód od Binowa oraz Jeziora Piasecznik Duży (gmina Stare Czarnowo, powiat gryfiński, województwo zachodniopomorskie), w zachodniej części Pobrzeża Szczecińskiego w centralnej części Wzgórz Bukowych i Puszczy Bukowej. Na wschód od Piasecznika Małego położone jest Jezioro Plebanka.
Powierzchnia 2,56 ha.
Piasecznik Mały leży w dolinie rozdzielającej Glapi Garb na północy od Piasecznej Góry na południu. Ma owalny kształt z szerokim krótkim półwyspem wcinającym się od południa, linia brzegowa jest słabo rozwinięta. 
W pobliżu szlaki turystyczne: Szlak Nadodrzański i Szlak PTTK „Wiercipięty”.

</doc>
<doc id="1515369" url="https://pl.wikipedia.org/wiki?curid=1515369" title="Kościół św. Wojciecha w Szczawnicy">
Kościół św. Wojciecha w Szczawnicy

Kościół św. Wojciecha – rzymskokatolicki kościół parafialny należący do dekanatu Krościenko nad Dunajcem diecezji tarnowskiej. 
Obecna świątynia została zbudowana w latach 1882–1892 według projektu Stanisława Eljasza-Radzikowskiego. Pracami budowlanymi kierował ks. Jan Oleksik, proboszcz w latach 1889–1893 .
Jest to budowla neogotycka, murowana, wzniesiona z kamienia pienińskiego i cegły. Kościół składa się z obszernej nawy oraz z krótkiego, zamkniętego trójbocznie prezbiterium. Do nawy z przodu dobudowana jest wieża a z lewej i prawej strony dwie kaplice w kształcie ramion transeptu. Polichromię figuralną wykonał Karol Polityński w 1923.
Wyposażenie wnętrza reprezentuje styl neogotycki i pochodzi z końca XIX wieku oraz z początku XX wieku. Ołtarz główny został wykonany w 1892 przez Kazimierza Chodzińskiego. Cztery ołtarze boczne i ambona zostały wykonane w latach 1894–1900 przez Władysława Łuczkiewicza. chrzcielnicę kamienną wykonał w 1894 Kazimierz Chudziński. Organy 18-głosowe, wykonał w 1895 Tomasz Fall, organmistrz ze Szczyrzyca. Świątynia posiada dwa dzwony: pierwszy to Józef, odlany w 1860 w Sheffield w Wielkiej Brytanii, przeniesiony z wieży starej świątyni; drugi to Wojciech, wykonany w 1948 w Odlewni Dzwonów Karola Schwabe w Białej Krakowskiej
Na poddaszu kościoła żyje bardzo rzadki gatunek nietoperza – podkowiec mały.

</doc>
<doc id="1515373" url="https://pl.wikipedia.org/wiki?curid=1515373" title="Wieniec (gmina)">
Wieniec (gmina)

Wieniec (do 1921 "Pikutkowo") – dawna gmina wiejska istniejąca w latach 1921-1954 roku w woj. warszawskim, pomorskim i bydgoskim. Siedzibą władz gminy był Wieniec.
Gmina Wieniec powstała 21 października 1921 roku w powiecie włocławskim w woj. warszawskim, w związku z przemianowaniem gminy Pikutkowo na "Wieniec". 1 kwietnia 1938 roku gminę wraz z całym powiatem włocławskim przeniesiono do woj. pomorskiego.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina była podzielona na 12 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej obszar wszedł głównie w skład nowej gminy Brześć Kujawski.
Nie mylić z gminą Iwieniec.

</doc>
<doc id="1515376" url="https://pl.wikipedia.org/wiki?curid=1515376" title="Dojrzałość zbiorcza owoców">
Dojrzałość zbiorcza owoców

Dojrzałość zbiorcza owoców – stan fizjologicznego rozwoju owoców charakteryzujący się najmniejszą intensywnością oddychania, w którym są one już całkowicie wykształcone i wyrośnięte a szypułki łatwo odrywają się od pędu owoconośnego. Na ogół dojrzałość zbiorcza ma miejsce wcześniej (sporadycznie w tym samym czasie) niż dojrzałość konsumpcyjna lub przetwórcza. Jest wiele metod określania dojrzałości zbiorczej owoców a najczęściej bazują one na zmianie barwy zasadniczej skórki.
Najdokładniejsze metody jednak opierają się na pomiarze produkcji lub pomiarze stężenia etylenu w owocu, który to gaz uznawany jest za katalizatora enzymatycznie indukowanego procesu oddychania. Metody oparte na tym ostatnim procesie ze względu na konieczność użycia kosztownej aparatury (chromatograf gazowy) nie mają zastosowania w praktyce a tylko w badaniach naukowych.

</doc>
<doc id="1515380" url="https://pl.wikipedia.org/wiki?curid=1515380" title="Yuhangyuan">
Yuhangyuan



</doc>
<doc id="1515381" url="https://pl.wikipedia.org/wiki?curid=1515381" title="Scytia">
Scytia

Scytia (grec. Σκυϑἰα, łac. Scythia) – obszar Eurazji zamieszkany przez Scytów. 
Regiony tradycyjnie uznawane za Scytię to:

</doc>
<doc id="1515383" url="https://pl.wikipedia.org/wiki?curid=1515383" title="Amitav Ghosh">
Amitav Ghosh

Amitav Ghosh (ur. w 1956 w Kalkucie) – hindusko-bengalski pisarz tworzący głównie science-fiction. 
Laureat Nagrody im. Arthura C. Clarke’a (1997) za powieść "The Calcutta Chromosome". W 2008 za "Sea of Poppies" nominowany do Nagrody Bookera (otrzymał ją inny Indus – Aravind Adiga).
Zasiadał w jury konkursu głównego na 58. MFF w Wenecji (2001).

</doc>
<doc id="1515384" url="https://pl.wikipedia.org/wiki?curid=1515384" title="Hallunda">
Hallunda

Hallunda – powierzchniowa stacja sztokholmskiego metra, leży w gminie Botkyrka, w dzielnicy Eriksberg. Na czerwonej linii metra T13, między Norsborgiem a Alby. Dziennie korzysta z niej około 2 600 osób.
Stacja znajduje się między Hallundavägen i Skarpbrunnavägen, na wysokości Hallundaplanu. Posiada jedno wyjście zlokalizowane przy Skarpbrunnavägen 21. 
Otworzono ją 12 stycznia 1975 jako 77. stację w systemie wraz z oddaniem do użytku odcinka Fittja-Norsborg. Posiada jeden peron utrzymany w kolorze zielonym.
Otoczenie.
W otoczeniu stacji znajdują się:

</doc>
<doc id="1515386" url="https://pl.wikipedia.org/wiki?curid=1515386" title="Żnin-Wschód (gmina)">
Żnin-Wschód (gmina)

Żnin-Wschód – dawna gmina wiejska istniejąca w latach 1934–1954 w woj. poznańskim/bydgoskim (dzisiejsze woj. kujawsko-pomorskie). Siedzibą władz gminy był Żnin, który jednak nie wchodził w jej skład (gmina miejska).
Gmina zbiorowa Żnin-Wschód została utworzona 1 sierpnia 1934 roku w powiecie żnińskim w woj. poznańskim z dotychczasowych jednostkowych gmin wiejskich: Annowo, Białożewin, Chomiąża Księża, Góra, Jadowniki, Januszkowo, Kierzkowo, Murczyn, Murczynek, Podgórzyn, Redczyce, Wawrzynki, Wiktorowo, Wilczkowo i Wójcin (oraz z obszarów dworskich położonych na tych terenach lecz nie wchodzących w skład gmin).
Po wojnie gmina zachowała przynależność administracyjną. 6 lipca 1950 roku gmina Żnin-Wschód wraz z powiatem żnińskim została przyłączona do woj. bydgoskiego (które równocześnie zmieniło nazwę z "pomorskiego" na "bydgoskie"). Według stanu z dnia 1 lipca 1952 roku gmina składała się z 15 gromad: Annowo, Białożewin, Chomiąża Księża, Góra, Jadowniki, Jadowniki Bielskie, Januszkowo, Kierzkowo, Murczyn, Murczynek, Podgórzyn, Redczyce, Wawrzynki, Wilczkowo i Wójcin.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, powstała jednak gmina Żnin, obejmująca obszary dawnych gmin Żnin-Wschód i Żnin-Zachód.

</doc>
<doc id="1515388" url="https://pl.wikipedia.org/wiki?curid=1515388" title="Żnin-Zachód (gmina)">
Żnin-Zachód (gmina)

Żnin-Zachód – dawna gmina wiejska istniejąca w latach 1934–1954 w woj. poznańskim/bydgoskim (dzisiejsze woj. kujawsko-pomorskie). Siedzibą władz gminy był Żnin, który jednak nie wchodził w jej skład (gmina miejska).
Gmina zbiorowa Żnin-Zachód została utworzona 1 sierpnia 1934 roku w powiecie żnińskim w woj. poznańskim z dotychczasowych jednostkowych gmin wiejskich: Bożejewice, Bożejewiczki, Brzyskorzystew, Cerekwica, Gogółkowo, Jaroszewo, Kaczkowo, Rydlewo, Sarbinowo, Sielec, Skarbienice, Słębowo, Sulinowo i Ustaszewo (oraz z obszarów dworskich położonych na tych terenach lecz nie wchodzących w skład gmin).
Po wojnie gmina zachowała przynależność administracyjną. 6 lipca 1950 roku gmina Żnin-Zachód wraz z powiatem żnińskim została przyłączona do woj. bydgoskiego (które równocześnie zmieniło nazwę z "pomorskiego" na "bydgoskie"). Według stanu z dnia 1 lipca 1952 roku gmina składała się z 14 gromad: Bożejewice, Bożejewiczki, Brzyskorzystew, Cerekwica, Gogółkowo, Jaroszewo, Kaczkowo, Podobowice, Sarbinowo, Sielec, Skarbienice, Słębowo, Sulinowo i Ustaszewo.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, powstała jednak gmina Żnin, obejmująca obszary dawnych gmin Żnin-Wschód i Żnin-Zachód.

</doc>
<doc id="1515389" url="https://pl.wikipedia.org/wiki?curid=1515389" title="Ronald Scobie">
Ronald Scobie

Ronald MacKenzie Scobie (ur. 8 czerwca 1893 w Mandalaj, zm. 23 lutego 1969 w Aldershot) – brytyjski generał porucznik, uczestnik obu wojen światowych.
Wczesne lata i kariera wojskowa.
Wykształcony w Cheltenham College i Royal Military Academy w Woolwich. Grał w rugby dla Szkocji w 1914 roku. Został powołany do Inżynierów Królewskich w 1914 roku i służył podczas I wojny światowej na froncie zachodnim we Francji i w Belgii. Był oficerem sztabu generalnego 3. stopnia w 1918 r. i dowódcą brygady we Francji w latach 1918–1920.
Dwudziestolecie międzywojenne.
Po wojnie został oficerem w kompanii kadetów Królewskiej Akademii Morskiej w Woolwich na kadencję 1920–1924; kapitanem sztabowym w Dowództwie Aldershot w latach 1927–1929 i dowódcą brygady także w Aldershot od 1929 do 1931 r. Po ukończeniu Staff College w Camberley w latach 1925–1926 został dyrektorem szkolenia artylerii w Royal Military College w australijskim Duntroon w 1932 r., a po ukończeniu Imperial Defense College był adiutantem generała w Biurze Wojennym w 1938 r.
II wojna światowa.
W 1939 r., po wybuchu II wojny światowej, Scobie w stopniu brygadiera był zastępcą dyrektora ds. mobilizacji w Biurze Wojennym. Następnie pełnił funkcję adiutanta generała w Kwaterze Głównej Sił Lądowych Bliskiego Wschodu w 1940 r., zanim otrzymał dowództwo 70 Dywizji Piechoty, która została wysłana do Afryki Północnej w celu odciążenia australijskiej 9 Dywizji Piechoty walczącej w oblężonym Tobruku. Scobie dowodził obroną portu od 22 października 1941 r. do 13 grudnia 1941 r., kiedy w ramach operacji Crusader 70 Dywizja Piechoty poprowadziła wyrwanie się wojsk alianckich z pierścienia okrążenia Tobruku, co zakończyło wielomiesięczną bitwę o miasto. W 1942 r. został dowódcą sił alianckich na Malcie, a 22 marca 1943 r. awansował na generała porucznika i został szefem sztabu generalnego w Kwaterze Głównej Bliskiego Wschodu. 11 grudnia 1943 r. otrzymał dowództwo III Korpusu, który został wysłany do Grecji w celu wyparcia okupacyjnych wojsk niemieckich (Operacja Manna), ale ostatecznie zaangażował się w pierwszy etap wojny domowej w Grecji, wspierając oddziały rojalistyczne w walce przeciwko republikańskiej, lewicowej partyzantce ELAS. Dowodził siłami brytyjskimi w Grecji do 1946 r., odszedł z wojska w 1947 r.

</doc>
<doc id="1515394" url="https://pl.wikipedia.org/wiki?curid=1515394" title="Ooh La La">
Ooh La La

Ooh La La – utwór duetu elektronicznej muzyki tanecznej Goldfrapp pochodzący z albumu "Supernature". Piosenka została wydana sierpniu 2005 roku jako pierwszy singiel promujący płytę. Zaaranżowana jest na syntezator i gitarę elektryczną, była zainspirowana muzyką disco. "Ooh La La" nominowano do nagrody Grammy w kategorii "Best Dance Recording".
Spis utworów.
Ukazało się kilka edycji singla, zawierających różne zestawy remiksów piosenki:
UK CD single #1
UK CD single #2
Vinyl single
Limited edition vinyl single
DVD single
Australian CD single

</doc>
<doc id="1515397" url="https://pl.wikipedia.org/wiki?curid=1515397" title="Carl Charlier">
Carl Charlier

Carl Vilhelm Ludwig Charlier (ur. 1 kwietnia 1862 w Östersund, zm. 5 listopada 1934 w Lund) – szwedzki astronom.
Życiorys.
W 1887 roku uzyskał doktorat na Uniwersytecie w Uppsali. Pracował też na Uniwersytecie w Sztokholmie, a od 1897 roku był profesorem astronomii i kierownikiem obserwatorium na Uniwersytecie w Lund.
Prowadził badania statystyczne dotyczące ruchu i pozycji gwiazd w Galaktyce. Rozwinął teorie kosmologiczne Johanna Lamberta. Przetłumaczył na język szwedzki "Principia" Isaaca Newtona.

</doc>
<doc id="1515398" url="https://pl.wikipedia.org/wiki?curid=1515398" title="József Rippl-Rónai">
József Rippl-Rónai

József Rippl-Rónai (ur. 23 maja 1861 – zm. 25 listopada 1927) – węgierski malarz.
József urodził się w 1861 roku w mieście Kaposvár. W wieku 19 lat wyjechał do Budapesztu, gdzie rozpoczął studia na wydziale farmacji. Po ukończeniu studiów w 1885 roku, wyjechał do Monachium w celu studiowania na Akademii Sztuk Pięknych. Po dwóch latach studiów otrzymał stypendium, dzięki któremu wyjechał i osiedlił się w Paryżu. W stolicy Francji poznał przedstawicieli nabizmu, którzy wywarli duży wpływ na jego późniejsze dzieła. W niedługim czasie rozpoczął pracę nad swoim pierwszym ważnym dziełem. Jego pierwszym obrazem był "Hotel na Pont Aven", jednakże sukces odniósł dopiero w 1894 roku, po namalowaniu obrazu pt. "Moja Babcia".
W latach późniejszych latach wrócił na Węgry, gdzie jego obrazy nie zostały ciepło przyjęte przez krytykę. Oprócz pracy malarza był również projektantem ubrań ponieważ uważał, że "dla artysty ubiór jest tak samo ważny jak jego prace". W latach 1911-1913 odniósł międzynarodowy sukces a jego prace był wystawiane na wystawach malarskich we Frankfurcie, Monachium oraz Wiedniu. Jego ostatnia słynna praca została namalowana 1919 roku. W latach późniejszych żył w swojej willi w Kaposvárze, którą nazwał "Villa Roma".
József Rippl-Rónai zmarł w 1927 roku w wieku 66 lat.

</doc>
<doc id="1515399" url="https://pl.wikipedia.org/wiki?curid=1515399" title="Lisie Stawki">
Lisie Stawki

Lisie Stawki (niem. "Klein Petznik See") – trzy nieduże jeziora położone 0,5 km na północny zachód od wsi Kołowo (uroczysko Kołówko) w obrębie Wzgórz Bukowych, w gminie Stare Czarnowo w województwie zachodniopomorskim.
Lisie Stawki pokryte są rzęsą, częściowo zarastające. W nazewnictwie niem. każde jeziorko miało własną nazwę; licząc kolejno od zachodu: 
Czwarte jeziorko zwane Lisim Bagienkiem leży w lesie w odległości ok. 50 m na zachód i jest całkowicie pokryte rzęsą.
W pobliżu przebiega Szlak im. Bolesława Czwójdzińskiego.

</doc>
<doc id="1515401" url="https://pl.wikipedia.org/wiki?curid=1515401" title="Jo Bonfrère">
Jo Bonfrère

Jo Bonfrère, właśc. Johannes-Franciscus Bonfrére (ur. 15 czerwca 1946 w Maastricht) – holenderski trener, a wcześniej piłkarz MVV Maastricht.
Kariera trenerska.
Bonfrere doprowadził reprezentację Nigerii do złota Igrzysk Olimpijskich w Atlancie w 1996 roku.
W sezonie 2002/2003 był trenerem egipskiego Al-Ahly, ale po ostatnim meczu w sezonie został zwolniony. W 2004 został selekcjonerem reprezentacji Korei Południowej zastępując Humberto Coelho. Wywalczył z nią awans do Mistrzostw Świata w Niemczech. Mimo to został jednak zwolniony, a w jego miejsce zatrudniono innego Holendra – Dicka Advocaata. Obecnie Bonfrere jest trenerem chińskiego klubu Dalian Haichang.

</doc>
<doc id="1515402" url="https://pl.wikipedia.org/wiki?curid=1515402" title="Żarczyn (gmina)">
Żarczyn (gmina)

Żarczyn (od 1973 "Gorzyce") – dawna gmina wiejska istniejąca w latach 1934-1954 w woj. poznańskim/bydgoskim (dzisiejsze woj. kujawsko-pomorskie). Siedzibą władz gminy był Żarczyn.
Gmina zbiorowa Żarczyn została utworzona 1 sierpnia 1934 roku w powiecie żnińskim w woj. poznańskim z dotychczasowych jednostkowych gmin wiejskich: Dochanowo, Dziewierzewo, Gorzyce, Miastowice, Rusiec, Słabomierz i Żarczyn oraz z obszarów dworskich Dziewierzewo, Graboszewo, Miastowice, Nadborowo, Paryż, Piotrkowice, Rusiec, Srebrnagóra i Słabomierz. 
27 września 1934 obszar gminy Żarczyn podzielono na 10 gromad: Dochanowo, Dziewierzewo, Gorzyce, Miastowice, Nadborowo, Piotrkowice (z Paryżem), Rusiec, Słabomierz, Srebrna Góra i Żarczyn (z Graboszewem
Po wojnie gmina zachowała przynależność administracyjną. 20 listopada 1947 z gromady Żarczyn wyodrębniono jedenastą gromadę Graboszewo, następnie z gromady Piotrkowice wyodrębniono dwunastą gromadę Paryż. 1 lipca 1948 roku z gminy Żarczyn wyłączono gromady Graboszewo, Rusiec i Srebrna Góra i przyłączono je do gminy Wapno w powiecie wągrowieckim w woj. poznańskim. 6 lipca 1950 roku gmina Żarczyn wraz z powiatem żnińskim została przyłączona do woj. bydgoskiego (które równocześnie zmieniło nazwę z "pomorskiego" na "bydgoskie"). 
W dniu 1 lipca 1952 roku gmina była podzielona na 9 gromad: Dochanowo, Dziewierzewo, Gorzyce, Miastowice, Nadborowo, Paryż, Piotrkowice, Słabomierz i Żarczyn. 1 stycznia 1953 roku z gminy Żarczyn wyłączono gromadę Piotrkowice i przyłączono ją do gminy Damasławek w powiecie wągrowieckim w woj. poznańskim. Według stanu z dnia 1 lipca 1954 roku gmina Żarczyn składała się zatem z 8 gromad.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Gorzyce.

</doc>
<doc id="1515403" url="https://pl.wikipedia.org/wiki?curid=1515403" title="Aleksandr Pieczerski">
Aleksandr Pieczerski

Aleksandr Aronowicz Pieczerski (ros. Александр Аронович Печерский; ur. w Krzemieńczuku, zm. 19 stycznia 1990 w Rostowie nad Donem) – oficer Armii Czerwonej z poboru, współorganizator powstania i masowej ucieczki z obozu zagłady w Sobiborze w 1943.
Życiorys.
Do wybuchu wojny.
Urodził się w Krzemieńczuku (wówczas Imperium Rosyjskie) w rodzinie żydowskiej. Jego ojciec był adwokatem. W 1915, wraz z rodzicami, został ewakuowany do Rostowa nad Donem. Tam mieszkał i pracował, początkowo jako elektryk w zakładach naprawczych parowozów, a po ukończeniu studiów jako kierownik domu kultury.
Początek wojny.
22 czerwca 1941, w pierwszym dniu napaści Niemiec hitlerowskich na ZSRR, został jako podporucznik rezerwy powołany do wojska. Jesienią 1941, za wyniesienie z okrążenia rannego dowódcy, otrzymał awans do stopnia porucznika. Również jesienią 1941 trafił ranny w kotle pod Wiaźmą (operacja „Tajfun”) do niemieckiej niewoli. Wiosną 1942 podjął wraz z kilkoma jeńcami nieudaną próbę ucieczki. Został za to przeniesiony do obozu koncentracyjnego pod Mińskiem, gdzie podczas obdukcji lekarskiej wykryto, że jest Żydem. Latem 1943 wraz z grupą innych radzieckich jeńców żydowskich został wysłany do obozu zagłady w Sobiborze, gdzie przybył 23 września 1943.
Bunt w Sobiborze.
14 października 1943 więźniowie obozu w Sobiborze wzniecili udany bunt zakończony zabiciem co najmniej 20 strażników i ucieczką kilkuset osadzonych. Plan masowej ucieczki (chociaż nie sam jej pomysł), oparty na zdobyciu broni i likwidacji załogi SS, był autorstwa Pieczerskiego. On nią również dowodził i prawdopodobnie tylko dzięki jego oficerskiemu przeszkoleniu i doświadczeniu bojowemu zakończyła się ona sukcesem. 
Po buncie.
W wyniku ucieczki Pieczerski wraz z kilkoma innymi uzbrojonymi towarzyszami (zbiegłymi, jak on, jeńcami) znalazł się w lasach sobiborskich. Odłączył się od pozostałych i zaczął przedzierać w kierunku frontu. Kilka dni później (22 października) dołączyli do oddziału partyzanckiego na Białorusi. Po jej zajęciu przez Armię Czerwoną, dzieląc los wielu innych żołnierzy, którzy wrócili z niewoli niemieckiej, wysłany został do karnego batalionu jako podejrzewany o „zdradę ojczyzny”. Walcząc w jego szeregach, dosłużył się stopnia kapitana i został ponownie ranny. W czasie rekonwalescencji w szpitalu pod Moskwą poznał swoją przyszłą żonę, Olgę Kotową. 
W 1943 Pieczerski zdał relację ze swoich przeżyć w Sobiborze Pawłowi Antokolskiemu i Wieniaminowi Kawierinowi, którzy na tej podstawie opublikowali w 1945 szkic pt. "Wosstanije w Sobiborie" – pierwszą pracę poświęconą buntowi. W 1946 została ona opublikowana w Stanach Zjednoczonych w „Czarnej księdze” Ilji Erenburga i Wasilija Grossmana, jednym z pierwszych świadectw o zagładzie Żydów.
Po wojnie.
Po zakończeniu wojny Aleksandr Pieczerski powrócił do Rostowa nad Donem. Pracował jako administrator w Teatrze Muzycznym. W 1948 podczas antysemickiej kampanii tak zwanej walki z kosmopolityzmem stracił pracę i przez kolejne pięć lat, nie mogąc znaleźć żadnego zajęcia, przebywał na utrzymaniu żony. Dopiero w 1955 (po śmierci Stalina) udało mu się uzyskać posadę w fabryce maszyn rolniczych Rostsielmasz. Sam Pieczerski twierdził po latach, że po wojnie został wtrącony do więzienia, skąd wypuszczono go na skutek licznych zapytań o jego los płynących z zagranicy. W 1963 Pieczerski wystąpił jako świadek w procesie jedenastu ukraińskich strażników z Sobiboru (wszyscy otrzymali wyroki śmierci). Zmarł w wieku 81 lat w Rostowie nad Donem, gdzie został pochowany na cmentarzu Północnym.
Do końca życia pozostał nieznanym bohaterem. O jego sobiborskim wyczynie mało kto wiedział i zdawał sobie sprawę z jego znaczenia. Zbrodnia w Sobiborze była jednym z wątków procesu zbrodniarzy hitlerowskich w Norymberdze, a sam Pieczerski został powołany na świadka, jednak nie uzyskał zgody władz ZSRR na wyjazd. Podobnie było też w przypadku amerykańskiej premiery filmu „Ucieczka z Sobiboru” w 1987 roku.
Pamięć.
Za udział w powstaniu w Sobiborze Pieczerski nigdy nie otrzymał żadnej nagrody w ZSRR ani Rosji. Dopiero w 2007 roku na ścianie domu, w którym mieszkał w Rostowie nad Donem, odsłonięto poświęconą mu tablicę pamiątkową. Jego imieniem nazwano ulicę w mieście Safed w Izraelu i stelę w Bostonie. W filmie z 1987 roku "Ucieczka z Sobiboru" jego postać grał Rutger Hauer (film i aktor otrzymali Złote Globy). Natomiast w 2018 r. powstała rosyjska produkcja na temat powstania w obozie, "Sobibór", gdzie w rolę Pieczerskiego wcielił się sam reżyser Konstantin Chabienski.
30 maja 2014 roku w Rostowie nad Donem ambasador RP w Rosji Wojciech Zajączkowski przekazał na ręce Eleonory Griniewicz, córki Aleksandra Pieczerskiego, przyznany mu pośmiertnie Krzyż Kawalerski Orderu Zasługi RP.
10 marca 2016 roku prezydent Władimir Putin odznaczył pośmiertnie Aleksandra Pieczerskiego Orderem Męstwa. Odznaczenie podczas uroczystości na Kremlu przyjęła wnuczka Pieczerskiego, Natalia Władyczenko.
Linki zewnętrzne.
"Bohater" – wywiad Thomasza Blatta z Aleksandrem Pieczerskim z 1980 r.

</doc>
<doc id="1515404" url="https://pl.wikipedia.org/wiki?curid=1515404" title="Gemma Augusta">
Gemma Augusta

Gemma Augusta (łac. "Gemma Augustea") – starożytna rzymska kamea, zaliczana do najpiękniejszych zabytków rzymskich.
Wykonana została z biało-czarnego onyksu, zwanego też onyksem arabskim. Ma wymiary 22,9 × 18,7 cm. Przypuszcza się, że jej twórcą był Dioskurides lub jeden z jego uczniów i że wykonana została między 10 a 20 n.e. Prawdopodobnie upamiętnia ona zwycięstwo Tyberiusza nad Germanami w 7 n.e.
Powierzchnia gemmy podzielona jest horyzontalnie na dwie strefy dekoracji reliefowej. W górnej, ważniejszej, symbolizującej militarną władzę cesarza Oktawiana Augusta nad światem, centralne miejsce zajmuje siedzący na podwójnym krześle lub tronie ("bisellium") sam cesarz (1) i bogini Roma (2). Towarzyszą im z prawej strony personifikacje: Ziemia Matka – Gaja (6), Ocean – Okeanos (5) i Świat Zamieszkany – Ojkumene (3), a z lewej postacie historyczne: młody Tyberiusz schodzący z bigi lub rydwanu (7) oraz chłopiec, zapewne młody Germanik, gotowy do następnej akcji (8). Za Tyberiuszem na rydwanie stoi bogini Wiktoria (4). Nad Augustem, na tle księżyca lub słońca widoczny jest ulubiony symbol cesarza – koziorożec (9). Dolna strefa zawiera symbolikę zwycięstwa. Grupa rzymskich żołnierzy (16, 17) ustawia trofeum (19) z pomocą boga Marsa (15), obok figurują poniżani przez Rzymian jeńcy barbarzyńscy (11) – postacie te interpretowane są niekiedy także jako bóstwa czy personifikacje, obserwujące stawianie trofeum. Obok Rzymian przedstawiony jest także sojuszniczy żołnierz macedoński (18), a także, jak się przypuszcza, personifikacja prowincji hiszpańskich (13) oraz, na co wskazuje kapelusz z szerokim rondem – petasos, personifikacja wojsk trackich (14). Na prawo od personifikacji prowincji widoczna jest inna para jeńców barbarzyńskich (12). Za Macedończykiem znajduje się tarcza wschodniego typu z rysunkiem skorpiona (20), który jako znak zodiaku symbolizuje miesiąc listopad, czyli miesiąc urodzin Augusta, a u stóp Augusta spoczywa orzeł (10), w starożytnym Rzymie symbol ojca bogów Jupitera – Jowisza (a także legionów rzymskich).
Gemma Augusta znajduje się w Muzeum Historii Sztuki w Wiedniu.

</doc>
<doc id="1515406" url="https://pl.wikipedia.org/wiki?curid=1515406" title="Mezoatom">
Mezoatom



</doc>
<doc id="1515411" url="https://pl.wikipedia.org/wiki?curid=1515411" title="Otmar Freiherr von Verschuer">
Otmar Freiherr von Verschuer

Otmar Freiherr von Verschuer (ur. 16 lipca 1896 w Richelsdorfer Hütte, zm. 6 sierpnia 1969 w Münster) – niemiecki biolog, eugenik, nazista, profesor Uniwersytetu we Frankfurcie nad Menem.
Życiorys.
Habilitację uzyskał w 1927 z badań nad ludzkimi bliźniętami. Tuż po habilitacji objął stanowisko kierownika wydziału w berlińskim Instytucie Antropologii, Teorii Ludzkiego Dziedziczenia i Eugeniki im. Cesarza Wilhelma ("Kaiser-Wilhelm-Institut für Anthropologie, menschliche Erblehre und Eugenik"). W 1933 otrzymał tytuł profesora nadzwyczajnego, a w 1935 został dyrektorem Instytutu Biologii Dziedziczenia i Higieny Rasowej na Uniwersytecie we Frankfurcie nad Menem. Kontynuował prace nad bliźniętami, jednocześnie zajmując się badaniem przyczyn chorób, przy czym doszedł do wniosku, że z bardzo nielicznymi wyjątkami wszystkie choroby mają podłoże genetyczne. Od 1940 roku w NSDAP. W 1942 został dyrektorem Instytutu Antropologii i celem poszerzenia obszaru badań, kierował swoich współpracowników do pracy w obozie koncentracyjnym Auschwitz-Birkenau. W ten sposób pozyskał setki eksponatów ludzkich, pochodzących z zabitych w tym celu więźniów. Jego doktorantem był Josef Mengele, z którym von Verschuer współpracował w czasie wojny. 
Po wojnie został cenionym naukowcem w Niemczech, pracował jako profesor, a od 1956 był także kierownikiem Instytutu Antropologii Uniwersytetu we Freiburgu.

</doc>
<doc id="1515412" url="https://pl.wikipedia.org/wiki?curid=1515412" title="Atom mionowy">
Atom mionowy



</doc>
<doc id="1515413" url="https://pl.wikipedia.org/wiki?curid=1515413" title="Jun'ichiro Tanizaki">
Jun'ichiro Tanizaki



</doc>
<doc id="1515414" url="https://pl.wikipedia.org/wiki?curid=1515414" title="Alby (stacja metra)">
Alby (stacja metra)

Alby – podziemna stacja sztokholmskiego metra, leży w gminie Botkyrka, w dzielnicy Alby. Na czerwonej linii metra T13, między Hallundą a Fittją. Dziennie korzysta z niej około 5 600 osób.
Stacja znajduje się na głębokości 25 metrów, na północ od Albyvägen. Posiada dwa wyjścia zlokalizowane przy Langsmansbacken i przy Alby centrum. 
Otworzono ją 12 stycznia 1975 jako 76. stację w systemie wraz z oddaniem do użytku odcinka Fittja-Norsborg. Posiada dwa perony z trzema krawędziami, perony utrzymane są w kolorze zielonym. Projektantem stacji jest Michael Granit.
Otoczenie.
W otoczeniu stacji znajdują się:

</doc>
<doc id="1515415" url="https://pl.wikipedia.org/wiki?curid=1515415" title="Pomiary ryb">
Pomiary ryb

Pomiary ryb – metody pomiarów ciała ryb służące dokładniejszemu scharakteryzowaniu jego wielkości i kształtu. Stosowane są w wielu obszarach ichtiologii, m.in. w taksonomii, przy badaniu tempa wzrostu, zmian proporcji ciała podczas ontogenezy, przy badaniu kondycji, płodności, ustalaniu wymiarów ochronnych i rozmiarów oczek narzędzi połowowych. Dokładne pomiary morfometryczne osobników złapanych ryb pomagają prawidłowo sklasyfikować złapany okaz i mogą dostarczyć informacji na temat danej populacji ryb. 
Najczęściej wykonywane są pomiary długości ciała, którą wyraża się na 3 sposoby: 
Przykłady innych pomiarów cech morfologicznych – merystycznych (policzalnych) i biometrycznych:

</doc>
<doc id="1515418" url="https://pl.wikipedia.org/wiki?curid=1515418" title="Długość standardowa">
Długość standardowa



</doc>
<doc id="1515420" url="https://pl.wikipedia.org/wiki?curid=1515420" title="Polistyren ekstrudowany">
Polistyren ekstrudowany

Polistyren ekstrudowany (XPS, potocznie "styrodur") – materiał izolujący ze spienionego polistyrenu o odmiennych od styropianu właściwościach, otrzymany metodą ciągłej ekstruzji płyt (wytłaczanie przez głowicę szczelinową). Jest stosowany m.in. w budownictwie.
Struktura otrzymanego materiału jest jednorodną pianą o komórkach w formie wielościanów o nieregularnych kształtach i rozmiarach, ściśle przylegających do siebie. Brak osłabień pomiędzy poszczególnymi komórkami powoduje większą niż w przypadku styropianu wytrzymałość mechaniczną.
Ze względu na jego właściwości, najczęściej stosuje się go do ocieplania:
Stosowany jest też do wykonywania elementów ozdobnych i reklamowych.
Jako że polistyren ekstrudowany odznacza się małą nasiąkliwością, można korzystać z niego poniżej izolacji przeciwwodnej. Materiału tego nie należy natomiast stosować z materiałami, które zawierają rozpuszczalniki jak np. smoła węglowa lub lepik na zimno. Pod wpływem tych substancji rozpuszcza się. W budownictwie styrodur można przyklejać do ścian za pomocą masy asfaltowej lub przeznaczonej do tego celu pianki.
Potoczna nazwa „styrodur” jest zarejestrowaną nazwą własną jednego z producentów polistyrenu ekstrudowanego – firmy BASF.

</doc>
<doc id="1515426" url="https://pl.wikipedia.org/wiki?curid=1515426" title="Łęgowo (gmina)">
Łęgowo (gmina)

Łęgowo – dawna gmina wiejska istniejąca w latach 1945–1954 w woj. gdańskim (dzisiejsze woj. pomorskie). Siedzibą władz gminy było Łęgowo.
Gmina Łęgowo powstała po II wojnie światowej (1945) w części byłego Wolnego Miasta Gdańsk, w której utworzono powiat gdański (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego.
Według stanu z 1 lipca 1952 gmina składała się z 4 gromad: Cieplewo, Łęgowo, Różyny i Żukczyn. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1515427" url="https://pl.wikipedia.org/wiki?curid=1515427" title="Paul Steiner">
Paul Steiner

Paul Steiner (ur. 23 stycznia 1957 w Waldbrunn) – niemiecki piłkarz występujący na pozycji obrońcy, reprezentant kraju. Uczestnik Mistrzostw Świata 1990. W barwach SV Waldhof Mannheim, MSV Duisburg i 1. FC Köln w latach 1975-1991 rozegrał w Bundeslidze i 2. Bundeslidze 493 spotkań, strzelając 43 bramki.

</doc>
<doc id="1515428" url="https://pl.wikipedia.org/wiki?curid=1515428" title="Kontrola cen">
Kontrola cen

Kontrola cen - forma regulacji, obejmuje ustalanie cen minimalnych bądź maksymalnych. 
Aby zapewnić producentowi dochód, państwo ustala cenę minimalną na jego dobra. 
Zaś by pozbyć się monopoli ustala ceny maksymalne.
Kontrola cen zwiększa efektywność alokacyjną, jak i efektywność X.
Techniki bezpośredniej kontroli cen:

</doc>
<doc id="1515433" url="https://pl.wikipedia.org/wiki?curid=1515433" title="Mętnik">
Mętnik

Mętnik (niem. "Hefer Fenn") – niewielkie jeziorko położone na północ od wsi Binowo w województwie zachodniopomorskim, w powiecie gryfińskim, w gminie Stare Czarnowo, w zachodniej części Pojezierza Zachodniopomorskiego na Równinie Pyrzycko-Stargardzkiej w Puszczy Bukowej.

</doc>
<doc id="1515434" url="https://pl.wikipedia.org/wiki?curid=1515434" title="Rachunek kosztów działań">
Rachunek kosztów działań

Rachunek kosztów działań (ang. "activity-based costing", ABC) – metoda pomiaru i analizy kosztów pośrednich (produkcyjnych i nieprodukcyjnych) pozwalająca na ich dokładniejsze przypisanie do obiektów kosztowych (wyrobów, usług, klientów, kanałów dystrybucji), polegająca na powiązaniu zużycia zasobów z działaniami oraz działań z obiektami kosztowymi na podstawie stopnia ich wykorzystania. Rachunek kosztów działań został zaprezentowany po raz pierwszy w 1987 roku przez profesorów Kaplana, Coopera i Johnsona z Uniwersytetu Harvarda w Stanach Zjednoczonych. Rachunek kosztów działań służy do dostarczania informacji do planowania, zarządzania, kontroli i kierowania przedsiębiorstwem w celu doskonalenia procesów, produktów i usług, eliminowania strat oraz osiągania operacyjnych i strategicznych celów przedsiębiorstwa.
Zastosowanie rachunku kosztów działań.
Etapy zastosowania metody ABC.
Źródło: „Rachunek kosztów i rachunkowość zarządcza”, Redakcja naukowa Irena Sobańska, wydawnictwo C.H. Beck, Warszawa 2006, s. 430.
Etap I.
Jest to najważniejszy etap wdrażania rachunku kosztów działań, determinujący zarówno kolejne fazy, jak i wynik kalkulacji. Informacje o kosztach w systemach finansowo-księgowych przedsiębiorstw są prezentowane w dwóch podstawowych wymiarach: rodzajowym (w podziale na płace, amortyzację, energię, materiały itp.) i podmiotowym (w przekroju zakładów, wydziałów, oddziałów, brygad itd.). W systemie rachunku kosztów działań informacje o kosztach muszą być zbierane w przekroju procesów i działań, a nie w przekroju rodzajów i podmiotów, dlatego należy przeorganizować informacje o kosztach z systemu finansowo-księgowego w ten sposób, by umożliwiły one przyjrzenie się kosztom firmy z perspektywy procesów i działań. Aby wyodrębnić procesy lub działania należy zastosować analizę procesów gospodarczych. Polega ona na systematycznym rozpatrywaniu czynności koniecznych do wykonania wyrobów lub usług. W wyniku tej analizy następuje zidentyfikowanie wszystkich działań, zarówno tych które zwiększają wartość wyrobu lub usługi dla klienta, jak też działań nieprzyczyniających się do wzrostu wartości. Identyfikacja działań kończy się utworzeniem słownika działań, wymieniającego i definiującego najważniejsze działania wykonywane w przedsiębiorstwie. Działania opisywane są za pomocą terminów oznaczających czynność, połączonych z określeniami.
Przykładowe wykonywane działania:
Etap II.
W tym etapie należy dokonać pomiaru kosztów według struktury wyodrębnionych działań. Koszty zasobów przyporządkowywane są do odpowiadających im działań w oparciu o nośniki kosztów wykorzystanych zasobów. Nośniki kosztów gromadzą odpowiednie koszty z tradycyjnego systemu kosztów i przypisują je do działań wykonywanych przez przedsiębiorstwo. Dzięki temu kadra kierownicza dowiaduje się, ile firma przeznacza środków pieniężnych na poszczególne działania (wysyłka towarów, zakup materiałów, planowanie produkcji itd.). Koszty w każdej wyodrębnionej puli powinny być funkcją jednorodnego działania i wprost proporcjonalne do poziomu tego działania. W przypadku, gdy koszty w danej puli byłyby zależne od nieskorelowanych ze sobą działań, część kosztów wchodzących w jej skład byłaby rozliczana na produkty w sposób subiektywny. Dotyczy to tej części kosztów, wywołanych przez działania, których nośniki nie zostały uwzględnione w rachunku kosztów ABC.
Etap III.
Etap ten wiąże się z wyborem takich nośników (inaczej miar) poszczególnych działań, które są powiązane z faktycznym wykorzystaniem działania. Nośnik kosztów działania jest ilościowym wskaźnikiem efektów określonego działania. Kalkulacja kosztów działań może być prowadzona w oparciu o tyle podstaw rozliczenia, ile jest w przedsiębiorstwie rodzajów działań. Przy czym działania wywoływane przez te same zdarzenia mogą wykorzystywać te same nośniki kosztów. Wykorzystanie wielu podstaw rozliczenia kosztów pozwala na realne rozłożenie kosztów pośrednich na produkty i usługi. Zidentyfikowane nośniki kosztów umożliwiają dokładne określenie całkowitego kosztu produktu lub usługi w oparciu o określenie czynników powodujących te koszty. Nośniki kosztów łączą poniesione koszty z działaniami.
Miara konkretnego działania powinna:
Przykłady działań i nośników kosztów działań:
Źródło: „Rachunek kosztów i rachunkowość zarządcza”, Redakcja naukowa Irena Sobańska, wydawnictwo C.H. Beck, Warszawa 2006, s. 439.
Etap IV.
Koszty działań rozliczane są na produkty na podstawie zapotrzebowania produktu na określony rodzaj działań, w oparciu o wiele podstaw rozliczenia. W przypadku występowania kosztów rodzajowych, z których korzysta kilka lub kilkanaście działań, należy wybrać najefektywniejszy sposób przypisania takich kosztów do poszczególnych działań, na przykład:
W celu ułatwienia sporządzanie sprawozdań finansowych kosztów, działaniom wyszczególnionym w przedsiębiorstwie przyporządkowywane są atrybuty – inaczej schematy kodów, związane z każdym z tych działań. Atrybutami, w zależności od zapotrzebowania, mogą być: kodowanie procesów gospodarczych, hierarchia kosztów, stopień zmienności kosztów działań, miejsce w którym działanie jest wykonywane. Przy zastosowaniu kodów działania grupowane mogą być w procesy, co umożliwia określenie ich kosztów.
Ustalenie kosztów jednostkowych produktów wymaga obliczenia stawki kosztów określonych działań i kosztów działań obciążających poszczególne rodzaje produktów. Aby obliczyć stawkę kosztów każdego z wyodrębnionych działań należy podzielić koszty każdego działania przez ilość jednostek nośnika kosztów każdego działania:
formula_1
Koszty danego działania obciążające dany produkt mogą być teraz obliczone jako iloczyn stawki kosztów działania i liczby jednostek nośnika kosztów danego działania, przypadających na wytworzenie danego produktu:
formula_2
Kalkulacja kosztów produktu w systemie ABC:
Źródło: „Rachunek kosztów i rachunkowość zarządcza”, Redakcja naukowa Irena Sobańska, wydawnictwo C.H. Beck, Warszawa 2006, s. 440.
Zalety i wady rachunku kosztów działań.
Problemy związane z wdrożeniem rachunku kosztów działań.
Wdrożenie rachunku ABC nie jest łatwe, ponieważ ignoruje on strukturę funkcjonalną przedsiębiorstwa, czyli piony, wydziały, oddziały i skupia się na procesach gospodarczych i działaniach. Dlatego wdrożenie rachunku oznacza nie tylko zmianę metody kalkulacji kosztów produktów, ale też może pociągnąć za sobą zmiany w strukturze organizacyjnej firmy, zmiany w obiegu dokumentów i zmiany w organizacji procesu produkcyjnego oraz w ewidencji kosztów:

</doc>
<doc id="1515435" url="https://pl.wikipedia.org/wiki?curid=1515435" title="Gigantactinidae">
Gigantactinidae

Gigantactinidae – rodzina głębinowych ryb z rzędu żabnicokształtnych. Występują w Oceanie Spokojnym, Indyjskim i Atlantyckim. Charakteryzują się długim "illicium" (równe lub dłuższe od długości ciała) oraz wydłużonym ciałem samic.
Klasyfikacja.
Rodzaje zaliczane do tej rodziny :
"Gigantactis" – "Rhynchactis"

</doc>
<doc id="1515437" url="https://pl.wikipedia.org/wiki?curid=1515437" title="MTV Africa Music Awards">
MTV Africa Music Awards

MTV Africa Music Awards – nagrody muzyczne przyznawane przez stację telewizyjną MTV Africa. Pierwsza edycja konkursu odbyła się w 2008 roku. W latach 2005-2007 nagrodę dla najlepszego afrykańskiego artysty przyznawano podczas MTV Europe Music Awards.

</doc>
<doc id="1515440" url="https://pl.wikipedia.org/wiki?curid=1515440" title="Wondzu">
Wondzu



</doc>
<doc id="1515445" url="https://pl.wikipedia.org/wiki?curid=1515445" title="Wydatki państwa">
Wydatki państwa

Wydatki publiczne – to środki pieniężne przeznaczone na realizację przedsięwzięć państwowych i samorządowych.
Wyodrębnia się siedem kategorii wydatków publicznych:

</doc>
<doc id="1515448" url="https://pl.wikipedia.org/wiki?curid=1515448" title="Żegnaj">
Żegnaj

Żegnaj (oryg. fr. "Adieu") – opowiadanie Honoriusza Balzaka z 1830 roku, wchodzące w skład "Studiów filozoficznych" cyklu "Komedia ludzka".
Treść.
Philippe de Sucy, były major armii napoleońskiej, w czasie polowania przypadkowo trafia do leśnego domu, w którym spotyka dwie chore umysłowo kobiety. Jedna z nich obsesyjnie powtarza słowo „żegnaj”; de Sucy z przerażeniem rozpoznaje w niej Stefanię de Vandieres, swoją młodzieńczą miłość. Opowiada opiekującemu się nią doktorowi Fanjatowi, jak do tego doszło. W grudniu 1812, na brzegu Berezyny, Sucy pragnął uratować generała de Vandieres oraz towarzyszącą mu młodą żonę. Pod ogniem rosyjskich dział, w trakcie gdy żołnierze francuscy budowali prowizoryczną przeprawę, z trudnościami zdołał zdobyć dla nich dwa miejsca w łodzi. Sam pozostał na brzegu. Wuj dziewczyny dopowiada dalszy ciąg: piękna Stefania, zniszczona psychicznie przez doświadczenia wojenne, przez dwa lata włóczyła się razem z armią, wreszcie, zupełnie wyczerpana, została przez niego przypadkiem odnaleziona. Sucy usiłuje znaleźć środek wyleczenia Stefanii, wreszcie próbuje ostatecznej metody: przypomina kobiecie jej historię. Udaje mu się na krótką chwilę przywrócić jej przytomność, jednak moment później obłąkana kobieta umiera.
Cechy utworu.
"Żegnaj" to kolejne dzieło, w którym przywołane zostają dramatyczne wspomnienia z czasów wojen napoleońskich – po "Drugim studium kobiety", "Pułkowniku Chabercie" czy "Lekarzu wiejskim". Materiał z tych utworów miał być wykorzystany w cyklu większych powieści, których Balzak ostatecznie nigdy nie napisał (pierwotnie utwór miał zresztą stanowić część "Scen z życia wojskowego"). Natomiast podjęcie tematu i opisu zachowania osoby chorej psychicznie wynikało z fascynacji autora nowymi osiągnięciami medycyny. Balzak wykorzystał w dziele technikę opowieści w opowieści, dla pełniejszego ukazania punktu widzenia uczestników wydarzeń.

</doc>
<doc id="1515449" url="https://pl.wikipedia.org/wiki?curid=1515449" title="Su-Uczkan">
Su-Uczkan

Su-Uczkan (krym. Suv Uçqan) – wodospad na rzece Kyzyłkobinka w Górach Krymskich na Krymie.
Wodospad ma wysokość 25 m, wypływa z wylotu jaskini Karanłyk-Koba, będącej częścią kompleksu jaskiniowego Kyzył-Koba.
Znajduje się w odległości 3,5 km od wsi Perewalne.

</doc>
<doc id="1515450" url="https://pl.wikipedia.org/wiki?curid=1515450" title="Wydatki publiczne">
Wydatki publiczne

Wydatki publiczne – przepływy środków pieniężnych pochodzących z budżetów podmiotów publicznych przeznaczonych na realizację zadań publicznych (przypisanych do realizacji tym podmiotom), których celem jest zaspokojenie potrzeb publicznych. 
Przykładami wydatków publicznych są: inwestycje infrastrukturalne, wydatki na zapewnienie bezpieczeństwa zewnętrznego i wewnętrznego kraju, wydatki na utrzymanie aparatu państwowego, samorządowego oraz wymiaru sprawiedliwości i więziennictwa, subsydia dla gospodarstw domowych w formie rent i emerytur, dofinansowywanie działalności przedsiębiorstw sektora publicznego. 
Wydatki publiczne systematyzowane są według różnych kryteriów co związane jest z ich zróżnicowanym charakterem. Przykładową klasyfikacją, jest podział wydatków publicznych według funduszu, z którego dokonywane są te wydatki. W takiej systematyce wyróżnia się:

</doc>
<doc id="1515451" url="https://pl.wikipedia.org/wiki?curid=1515451" title="Szczepan Miłosz">
Szczepan Miłosz

Szczepan Miłosz (ur. 1941) – polski piłkarz i hokeista grający podczas swojej kariery w ŁKS Łódź. Były prezes tegoż klubu. Ponadto, konsul honorowy Republiki Austrii w Polsce oraz członek Klubu Seniorów Łódzkiego Klubu Sportowego. Były rektor Wyższej Szkoły Marketingu i Biznesu w Łodzi (istniejącej od 1991 roku do 30 września 2011 roku).

</doc>
<doc id="1515452" url="https://pl.wikipedia.org/wiki?curid=1515452" title="Alby">
Alby



</doc>
<doc id="1515453" url="https://pl.wikipedia.org/wiki?curid=1515453" title="Morten Rasmussen (napastnik)">
Morten Rasmussen (napastnik)

Morten Nicolas Rasmussen (ur. 31 stycznia 1985 w Kopenhadze) – duński piłkarz występujący na pozycji napastnika. Od sierpnia 2018 piłkarz Enosis Neon Paralimni.
Kariera klubowa.
Morten Rasmussen zawodową karierę rozpoczynał w 2002 roku w Aarhus GF. W debiutanckim sezonie brał udział w 2 ligowych spotkaniach i strzelił 1 gola, jednak w kolejnych rozgrywkach grywał już znacznie częściej. Duńczyk nie prezentował jednak zbyt dobrej skuteczności, a jego najlepszym wynikiem był strzelenie 8 bramek w 28 pojedynkach sezonu 2004/2005. Dopiero w rundzie jesiennej kolejnych rozgrywek Rasmussen grał już znacznie lepiej i zdobył 10 goli w 18 meczach.
Dzięki temu w styczniu 2006 roku Rasmussen został zawodnikiem Brøndby IF. Obrońcy tytułu mistrza Danii zapłacili za wychowanka Aarhus GF 10 milionów euro i podpisali z nim 5-letni kontrakt. W nowym klubie Rasmussen miał zastąpić Mortena Skoubo, który odszedł do hiszpańskiego Realu Sociedad. Wychowanek AGF praktycznie przez całą rundę wiosenną leczył jednak kontuzję i udało mu się rozegrać tylko 6 spotkań. Brøndby wywalczyło dziesiąte w historii klubu mistrzostwo kraju, natomiast najlepszym strzelcem drużyny został Szwed Johan Elmander. W kolejnym sezonie Rasmussen 15 razy wpisał się na listę strzelców, a o miejsce w składzie rywalizował między innymi z Australijczykiem Davidem Williamsem oraz Zambijczykiem Chrisem Katongo. Podczas rozgrywek 2007/2008 Rasmussen razem z drużyną zdobył pierwszy w swojej karierze Puchar Danii, natomiast ligowe rozgrywki zakończył dopiero na 8. miejscu.
22 stycznia 2010 roku Rasmussen odszedł do szkockiego Celticu FC. Kwota transferu wyniosła 1,5 miliona euro. W Celtiku był wypożyczany do 1. FSV Mainz 05, Aalborga i Sivassporu.
W 2012 roku odszedł do FC Midtjylland. Spędził tam 3,5 roku, a w styczniu 2016 podpisał kontrakt z Aarhus GF.
Kariera reprezentacyjna.
Morten Rasmussen ma za sobą występy w młodzieżowych reprezentacjach Danii. Grał w drużynach do lat 16, 17, 19, 20 oraz 21, dla których łącznie rozegrał 60 meczów i strzelił 27 goli. W seniorskiej kadrze zadebiutował 11 listopada 2008 roku w wygranym 3:0 meczu eliminacji do mistrzostw świata z Maltą, kiedy to w 77. minucie zmienił zdobywcę 2 bramek – Sørena Larsena.

</doc>
<doc id="1515455" url="https://pl.wikipedia.org/wiki?curid=1515455" title="Łukasz Gołębiowski">
Łukasz Gołębiowski

Łukasz Gołębiowski krypt.: "Ł. G.", (ur. 13 października 1773 w Pohoście na Polesiu, zm. 7 stycznia 1849 Kazimierówka w gm.Tyszowce) – jeden z pierwszych polskich etnografów (badacz tzw. starożytności słowiańskich oraz zwyczajów i obyczajów ludu polskiego), powstaniec kościuszkowski, historyk, bibliotekarz, tłumacz, pamiętnikarz i opiekun zbiorów Biblioteki Poryckiej, członek Towarzystwa Przyjaciół Nauk.
Życiorys.
Urodził się w pobliżu Pińska jako syn Józefa, dzierżawcy ziemskiego, i Barbary z Kozłowskich. Pierwsze nauki pobierał w szkole pijarów w Dąbrowicy. Przyjaźnił się wówczas z Alojzym Felińskim, a dzięki jego protekcji w Warszawie (1791) został przyjęty na stanowisko kancelisty komisarza skarbu T. Czackiego. W roku 1792 wyjechał ze swym pracodawcą do Szczekocin, gdzie porządkował zbiory biblioteczne.
Podczas insurekcji kościuszkowskiej, jako oficer 2 regimentu piechoty, brał czynny udział m.in. w bitwie pod Szczekocinami, gdzie został i w obronie Warszawy (odkomenderowany do kancelarii Kościuszki). W roku 1803 poślubił Józefę Pałuska (zm. 1844). Od roku 1818 został czynnym członkiem Towarzystwa Przyjaciół Nauk (od 1823 piastował funkcję sekretarza), a w 5 lat później – po przeprowadzce do Warszawy – Towarzystwa do Ksiąg Elementarnych. W roku 1825 powierzono mu zadanie uporządkowania i skatalogowania zbiorów Towarzystwa. Ponadto, w tym okresie, pracował w Komisji Wyznań Religijnych i Oświecenia Publicznego. Dwa lata później (1827), został profesorem literatury w nowo otwartym Instytucie Pedagogicznym.
Działalność i twórczość naukowa.
Po rozbiorach przebywał krótko w Jarosławiu. W latach 1795–1818, przebywał w Porycku na Wołyniu, będąc szefem kancelarii i bibliotekarzem Tadeusza Czackiego – uporządkował wówczas Bibliotekę Porycką i napisał "Przedmowę do rejestru Biblioteki Poryckiej" (1814). Po zakupieniu księgozbioru Biblioteki Poryckiej przez A. K. Czartoryskiego, został (1818) bibliotekarzem w Puławach.
Warszawskie lata Gołębiowskiego (1823–1831) były najbardziej intensywnym okresem jego pracy naukowej. Opracował wówczas i wydał m.in. pierwszy przegląd historiografii polskiej "O dziejopisach Polski, ich duchu, zaletach i wadach" (1826), a także jedną z pierwszych książek o historii Warszawy, z opisem jej zabytków i przewodnikiem po mieście "Opisanie historyczno-statystyczne miasta Warszawy" (1826), a wreszcie – pierwszą pracę etnograficzną w Polsce, pt. "Gry i zabawy różnych stanów w kraju całym, lub niektórych tylko prowincyach" (1831) oraz "Ubiory w Polszcze od najdawniejszych czasów aż do chwil obecnych" (1830).
Około roku 1831 pełnił funkcję bibliotekarza Biblioteki Publicznej w Warszawie, z obowiązkiem wykładania bibliografii na miejscowym Uniwersytecie. Po upadku powstania listopadowego został zwolniony (marzec 1833) przez władze carskie ze stanowiska sekretarza Towarzystwa Przyjaciół Nauk (za ukrycie funduszy Towarzystwa przed konfiskatą rosyjską). Wkrótce potem nabył niewielką kolonię wiejską Kaźmierówka (koło Hrubieszowa), gdzie się przeprowadził, zajmował gospodarstwem i dokończył rozpoczęte prace naukowe: 4-tomowy "Gabinet medalów polskich oraz tych, które się dziejów polskich tyczą z czasów panowania Stanisława Augusta" (1841–1843) oraz 3-tomowe "Dzieje Polski" (1846–1848), tyczące kultury materialnej oraz obyczajów szlachty, mieszczaństwa i chłopów.
Ważniejsze dzieła.
Wiele swych prac ogłaszał w czasopismach: "Przyjaciel Ludu" (1843), "Rocznik Warszawskiego Towarzystwa Przyjaciół Nauk" (1825, t. 17-18), "Rozrywki dla Dzieci" (1824), "Zbieracz Literatury i Polityki" (tu: "O historykach polskich w ogóle", 1838, t. 3).
Listy.
Rękopisy znajdują się w Archiwum Państwowym miasta Warszawy (Zbiory Korotyńskich, XI 99).

</doc>
<doc id="1515457" url="https://pl.wikipedia.org/wiki?curid=1515457" title="Suchy Potok (dopływ Rudzianki)">
Suchy Potok (dopływ Rudzianki)

Suchy Potok – niewielki okresowy ciek w północno-zachodniej Polsce, lewy dopływ Rudzianki.
Płynie przez Puszczę Bukową w województwie zachodniopomorskim. Płynie głęboką doliną wcinającą się od wschodu w masyw Równi, uchodzi do Rudzianki z jej lewego brzegu ok. 300 m na południe od leśniczówki Klęskowo.

</doc>
<doc id="1515458" url="https://pl.wikipedia.org/wiki?curid=1515458" title="Morten Nicolas Rasmussen">
Morten Nicolas Rasmussen



</doc>
<doc id="1515460" url="https://pl.wikipedia.org/wiki?curid=1515460" title="Uczan-Su">
Uczan-Su

Uczan-Su (krm. "Uçan Suv") – wodospad w Górach Krymskich, najwyższy wodospad na Ukrainie, o wysokości około 98,5 m.
Wodospad znajduje się na rzece o tej samej nazwie. Jest to wodospad okresowy, największe przepływy notowane są wiosną, w lecie prawie zanika. Znajduje się w odległości około 8 km od Jałty.

</doc>
<doc id="1515461" url="https://pl.wikipedia.org/wiki?curid=1515461" title="Morten Rasmussen">
Morten Rasmussen



</doc>
<doc id="1515466" url="https://pl.wikipedia.org/wiki?curid=1515466" title="Barry Gifford">
Barry Gifford

Barry Gifford (ur. 18 października 1946 roku) – amerykański powieściopisarz, poeta, scenarzysta.
Życiorys.
Piewca amerykańskich krajobrazów, bliski film noir i Beat Generation. Najbardziej znany dzięki cyklowi 6 powieści o przygodach Sailora i Luli, opętanych seksem, urodzonych pod nieszczęśliwą gwiazdą wędrowców. W 1990 roku, na podstawie pierwszej części serii, "Wild at Heart" ("Dzikość serca"), powstała adaptacja filmowa w reżyserii Davida Lyncha, zatytułowana właśnie "Dzikość serca". Gifford napisał potem z Lynchem scenariusz "Zagubionej autostrady". Duża część jego twórczości to literatura faktu, np. biografia Saroyana.
W Polsce wydano 3 powieści z cyklu:

</doc>
<doc id="1515467" url="https://pl.wikipedia.org/wiki?curid=1515467" title="Al-Chubar">
Al-Chubar

Al-Chubar (arab. الخبر) – miasto we wschodniej Arabii Saudyjskiej, w Prowincji Wschodniej. Liczy ok. 165 tys. mieszkańców (2004). Razem z Dammamem i Az-Zahranem tworzy metropolię. 25 czerwca 1996 roku w mieście przeprowadzono zamachy na wieżowce, w których zginęło 19 amerykańskich żołnierzy, a 372 osoby zostały ranne.

</doc>
<doc id="1515468" url="https://pl.wikipedia.org/wiki?curid=1515468" title="William Regal">
William Regal

Darren Kenneth Matthews, lepiej znany jako William Regal (ur. 10 maja 1968) – angielski wrestler. Matthews aktualnie pracuje w World Wrestling Entertainment, występując jako Generalny Manager WWE NXT.
Regal był 4-krotnym Television Championem. W WWF-ie, posiadał wiele tytułów, m.in. WWE Intercontinental Championship, WWE European Championship, WWE Hardcore Championship, czy WWE World Tag Team Championship. Regal był także komisarzem WWF oraz głównym menedżerem brandu Raw. W 2008 Regal wygrał prestiżowy turniej 2008 King of the Ring.
Był mentorem w programie WWE NXT jego podopiecznym był Skip Sheffield, który z programem pożegnał się jako pierwszy, jednak powrócił jak inni debiutanci jako The Nexus. Jest także komentatorem w NXT.
Tytuły i osiągnięcia.
WWE Championship (1 raz)
WWE United States Championship (3 razy)

</doc>
<doc id="1515469" url="https://pl.wikipedia.org/wiki?curid=1515469" title="Al-Khobar">
Al-Khobar



</doc>
<doc id="1515470" url="https://pl.wikipedia.org/wiki?curid=1515470" title="Kościół św. Jakuba w Tuchowie">
Kościół św. Jakuba w Tuchowie

Kościół pw. św. Jakuba Starszego Apostoła w Tuchowie – murowany późnobarokowy kościół parafialny w Tuchowie.
Historia.
Kościół został zbudowany w latach 1791–1794, na miejscu dwóch wcześniejszych świątyń o tym samym wezwaniu, pierwszej, drewnianej z 1458 roku i kolejnej, murowanej, pochodzącej z I. połowy XVII wieku. Obecny kościół powstał dzięki fundacji benedyktynów z opactwa w Tyńcu. Konsekrował go w 1797 roku opat tyniecki i późniejszy biskup tarnowski Florian Amand Janowski.
Architektura i wyposażenie.
Obiekt jest trójnawową orientowaną bazyliką z zamkniętym półkoliście prezbiterium. Fasadę zachodnią wieńczy dwukondygnacyjna wieża nakryta baniastym hełmem.
Większość wyposażenia wnętrza kościoła: ołtarz główny i część bocznych, ambona, chrzcielnica, prospekt organowy, stalle i dwa konfesjonały reprezentują styl rokokowy. Wnętrze nakryte jest sklepieniami żaglastymi.

</doc>
<doc id="1515472" url="https://pl.wikipedia.org/wiki?curid=1515472" title="Syndrom opóźnionej fazy snu">
Syndrom opóźnionej fazy snu



</doc>
<doc id="1515478" url="https://pl.wikipedia.org/wiki?curid=1515478" title="MTV Asia Awards">
MTV Asia Awards

MTV Asia Awards – nagrody muzyczne przyznawane przez MTV Asia.
Zwycięzcy.
2007.
nie przyznano
2009.
nie przyznano

</doc>
<doc id="1515484" url="https://pl.wikipedia.org/wiki?curid=1515484" title="3 Brygada Piechoty (UHA)">
3 Brygada Piechoty (UHA)

3 Brygada Piechoty UHA (zwana "Bereżańską") – brygada piechoty Armii Halickiej, utworzona na przełomie stycznia i lutego 1919, głównie z żołnierzy grupy bojowej „Nawarija”, należąca do II Korpusu Halickiego.
Dowódcą Brygady został płk Arnold Wolf, a szefem sztabu kpt. F. Zaputowycz.
Brygada składała się z 4 batalionów piechoty, 6 baterii artylerii, sotni kawalerii (28 żołnierzy), szpitala polowego, pododdziałów tyłowych i taborów.
24 kwietnia 1920 opuściła linię frontu i okopała się koło stacji Mytki przy linii kolejowej z Mohylowa do Żmerynki.

</doc>
<doc id="1515485" url="https://pl.wikipedia.org/wiki?curid=1515485" title="Juan Fernández (żeglarz)">
Juan Fernández (żeglarz)

Juan Fernández (ur. 1536, zm. 1604) – hiszpański żeglarz i odkrywca wysp Pacyfiku.
Fernández uznawany jest za żeglarza, który w latach 1563–1574 odkrył wyspy Juan Fernández znajdujące się na zachód od Valparaíso (Chile) oraz wyspy na Pacyfiku: San Felix i San Ambrosio. Odkryć tych dokonał podczas rejsów pomiędzy Callao a Valparaiso i do Panamy, wykorzystując wiedzę na temat pasatów, pozwalających na oddalenie się od wybrzeży Ameryki, a tym samym skrócenie żeglugi pomiędzy tymi miastami z trzech miesięcy do 30 dni.
Według niektórych historyków (m.in. Alexander Dalrymple i James Burney) Fernández był pierwszym Europejczykiem, który dotarł do Nowej Zelandii. Odkrycia tego miał dokonać przypadkowo w 1576 (lub 1573), zniesiony przez sztorm podczas żeglugi wzdłuż zachodnich wybrzeży Chile. Dokument, na podstawie którego opiera się ich teza, został przekazany królowi Filipowi II. Historyk, profesor James Belich z University of Auckland uważa jednak za niemożliwe, by Fernández dokonał tego odkrycia przed holenderskim żeglarzem Ablem Tasmanem, który dotarł do Nowej Zelandii w 1642 roku.

</doc>
<doc id="1515486" url="https://pl.wikipedia.org/wiki?curid=1515486" title="Suchy Potok (dopływ Słonecznego Potoku)">
Suchy Potok (dopływ Słonecznego Potoku)

Suchy Potok – okresowy ciek w północno-zachodniej Polsce wpadający do Nowego Stawu. Płynie przez Puszczę Bukową w województwie zachodniopomorskim.
Suchy Potok wypływa z północno-zachodniego krańca Wielkiego Moczaru zwanego Surowizną i obecnie uchodzi do Nowego Stawu. Dalsza część jego doliny jest sucha ponieważ w 1972 roku strumień skierowano inną drogą. Dolina jest bardzo malownicza i urozmaicona, na dwu odcinkach przypomina "kanion". Zanika w obrębie rezerwatu Źródliskowa Buczyna w miejscu, skąd wypływa inny strumień płynący do jeziora Glinna. W korycie liczne głazy narzutowe.
Doliną potoku prowadzi Szlak im. Stanisława Grońskiego.

</doc>
<doc id="1515489" url="https://pl.wikipedia.org/wiki?curid=1515489" title="4 Brygada Piechoty (UHA)">
4 Brygada Piechoty (UHA)

4 Brygada Piechoty (zwana "Złoczowską") – brygada piechoty Armii Halickiej, utworzona na przełomie stycznia i lutego 1919, głównie z żołnierzy grupy bojowej „Schid”, należąca do II Korpusu Halickiego.
Dowódcą Brygady został mjr Stepan Szuchewycz, a szefem sztabu kpt Ostap Łucki.
Brygada składała się z 5 batalionów piechoty, 1 kompanii piechoty, 4 Pułku Artylerii Polowej(6 baterie artylerii), plutonu żandarmerii polowej, szpitala polowego, pododdziałów tyłowych i taborów.

</doc>
<doc id="1515490" url="https://pl.wikipedia.org/wiki?curid=1515490" title="Galeria m2">
Galeria m2

Galeria m2 – galeria sztuki współczesnej działająca od stycznia 2007 roku w Warszawie przy ul. Oleandrów 6.
Założycielką galerii jest historyk sztuki i socjolog Matylda Prus. Galeria zajmuje się promocją sztuki współczesnej. 
Skupia się na współpracy z grupą młodych, ale już uznanych artystów. Opiekuje się również wyróżniającymi się studentami, oferując im możliwość zrobienia pierwszych wystaw indywidualnych. Była miejscem debiutów: Pawła Dunala, Michała Frydrycha, Róży Litwy, Mai Kitajewskiej i Dobrawy Borkały. Jest miejscem spotkań i dyskusji różnych środowisk związanych ze sztuką: artystów, kuratorów, kolekcjonerów, dziennikarzy i marszandów. 
Galeria została uwzględniona m.in. w publikacjach: "Tekstylia Bis. Słownik młodej polskiej kultury" (hasło: „kuratorzy”), "WAN", "Notes dla Kolekcjonerów", "Setka w Obiegu. 100 najważniejszych osób w polskiej sztuce za rok 2007" oraz w "Przewodniku kolekcjonera sztuki najnowszej". 
Była jedną z warszawskich galerii, które w 2011 roku utworzyły grupę „Gdzie jest sztuka?”, od 2012 roku działającą pod nazwą „Warsaw Gallery Weekend”.

</doc>
<doc id="1515492" url="https://pl.wikipedia.org/wiki?curid=1515492" title="Rafael (ur. 1990)">
Rafael (ur. 1990)

Rafael, właśc. Rafael Pereira da Silva lub Rafael da Silva (ur. 9 lipca 1990 w Petrópolis) - brazylijski piłkarz występujący na pozycji prawego obrońcy lub pomocnika. Jest bratem bliźniakiem Fábio da Silvy.
Kariera klubowa.
Rafael Pereira da Silva urodził się w Petrópolis, w stanie Rio de Janeiro. Karierę piłkarską rozpoczął w 2005 roku w drużynie juniorów miejscowego Fluminense FC. Podczas turnieju młodzieżowego w Hongkongu dostrzegł go Les Kershaw, skaut Manchesteru United i 1 lipca 2008 roku Rafael przeniósł się wraz z bratem na Old Trafford, gdzie otrzymał koszulkę z numerem 21.
W drużynie Manchesteru zadebiutował już w pierwszej kolejce Premiership w sezonie 2008/09. 17 sierpnia 2008 roku w zremisowanym 1:1 meczu z Newcastle United wszedł z ławki rezerwowych w 80 minucie, zastępując Fraizera Campbella.
W wyjściowej jedenastce meczu Premiership zadebiutował 18 października 2008 roku w wygranym 4:0 spotkaniu z West Bromwich Albion. Pierwszego gola zdobył natomiast 8 listopada w 90 minucie przegranego 1:2 meczu z Arsenalem Londyn, gdzie wszedł z ławki rezerwowych i znacząco wpłynął na poprawę gry zespołu.
Ma za sobą także debiut w Lidze Mistrzów, zagrał w pierwszym składzie wyjazdowego meczu z duńskim Aalborg BK.
Pomimo młodego wieku zdołał przebić się do podstawowej jedenastki Manchesteru United. Alex Ferguson odstawiał doświadczonego Gary'ego Neville'a.
3 sierpnia 2015 r. przeszedł z Manchesteru United do Olympique Lyon podpisując kontrakt do czerwca 2019 roku.
7 września 2020 podpisał umowę z mistrzem Turcji, İstanbul Başakşehir, ważną do czerwca 2022 roku.
Statystyki kariery.
"Stan na 3 sierpnia 2015."
Kariera reprezentacyjna.
Od najmłodszych lat Rafael powoływany jest do juniorskich kadr Brazylii. W 2007 roku grał w barwach Brazylii na Mistrzostwach Świata FIFA U-17. Piłkarz posiada także paszport portugalski. Na początku 2009 roku Rafael i Fabio przyznali, że ówczesny trener reprezentacji Portugalii Carlos Queiroz namawiał ich do występów w prowadzonej przez niego drużynie. Komentując propozycję Queiroza bracia zgodnie stwierdzili, że ich marzeniem jest gra na Mistrzostwach Świata w kanarkowych koszulkach Brazylii i na razie nie mają zamiaru zmieniać barw.
26 lipca 2010 został powołany do dorosłej reprezentacji na towarzyski mecz z USA.

</doc>
<doc id="1515497" url="https://pl.wikipedia.org/wiki?curid=1515497" title="USS Nantucket (1862)">
USS Nantucket (1862)

USS Nantucket amerykański okręt – jednowieżowy monitor typu "Passaic". Brał udział w walkach wojny secesyjnej.
Zwodowano go 6 grudnia 1862 w stoczni Atlantic Iron Works w Bostonie. Wszedł do służby 26 lutego 1863, pierwszym dowódcą został komandor porucznik Donald McNeil Fairfax.
Przydzielony do South Atlantic Blockading Squadron "Nantucket" uczestniczył w ataku na konfederackie forty w Charleston 7 kwietnia 1863. Trafiony 51 razy w czasie dzielnego ale nie zakończonego powodzeniem ataku na ważny port Konfederacji monitor został wyremontowany w Port Royal. Wrócił do Charleston by wspierać operacje Armii na Morris Island, atakując Fort Wagner 16, 17, 18 i 23 lipca. 15 września przechwycił i zajął brytyjski parowiec "Jupiter". Ponownie walczył z fortami portu Charleston 14 maja 1864. Następnie pełnił zadania blokadowe do końca wojny secesyjnej.
Wycofany ze służby 24 czerwca 1865 w Philadelphia Navy Yard pozostawał tam przez następną dekadę. Przemianowany na "Medusa" 15 czerwca 1869, następnie wrócił do nazwy "Nantucket" 10 sierpnia 1869. Przeniesiony do Portsmouth Navy Yard w 1875. Dwa razy na krótki czas wracał do służby – pierwszy raz pomiędzy 29 lipca a 12 grudnia 1882, drugi raz pomiędzy 16 czerwca a 6 października 1884 i operował wzdłuż północnej części wschodniego wybrzeża USA. Pozostawał w rezerwie w Nowym Jorku do momentu przekazania North Carolina Naval Militia w 1895. W czasie wojny amerykańsko-hiszpańskiej "Nantucket" stacjonował w Port Royal w Południowej Karolinie.
Sprzedany firmie Thomas Buller &amp; Company z Bostonu 14 listopada 1900.

</doc>
<doc id="1515500" url="https://pl.wikipedia.org/wiki?curid=1515500" title="USS Medusa (1869)">
USS Medusa (1869)



</doc>
<doc id="1515501" url="https://pl.wikipedia.org/wiki?curid=1515501" title="The Chordettes">
The Chordettes

The Chordettes – amerykański żeński kwartet wokalny. Grupa powstała w roku 1946 w Sheboygan, Wisconsin (USA). Pierwszy i najbardziej znany skład to: Janet Ertel (ur. 1913, zm. 4 listopada 1988), Carol Buschmann, Dorothy Schwartz, Jinny Osborn (lub Jinny Lockard) (ur. 25 kwietnia 1928 w Seattle, zm. 19 maja 2003). W 1952 Lynn Evans zastąpiła Schwartz, a w 1953 Margie Needham zastąpiła Osborn (z powodu urodzenia dziecka). W późniejszym okresie członkiem zespołu była również Nancy Overton.
Największymi przebojami kwartetu były: „Mr. Sandman” z roku 1954 i „Lollipop” z roku 1958. Inne przeboje to „Zorro” (1958), „Never on Sunday” (1961), „Eddie My Love” (1956), „Born to Be With You” (1956), „Lay Down Your Arms” (1956), „Just Between You and Me” (1957).
W 2001 grupa została wprowadzona do „Vocal Group Hall of Fame”.

</doc>
<doc id="1515503" url="https://pl.wikipedia.org/wiki?curid=1515503" title="Twierdzenie Maya">
Twierdzenie Maya

Twierdzenie Maya – twierdzenie sformułowane w 1952 roku przez Kennetha Maya, mówiące, że metoda zwykłej większości jest jedyną funkcją wyboru publicznego (jedyną ordynacją wyborczą) między dwiema opcjami spełniającą warunki decyzyjności, mocnej monotoniczności, anonimowości i neutralności.
Sformułowania twierdzenia.
"Jedyną regułą wyboru społecznego między dwiema opcjami spełniającą warunki decyzyjności, monotoniczności, anonimowości i neutralności jest metoda zwykłej większości."
Twierdzenie to bywa formułowane również następująco:
"Funkcja wyboru społecznego jest metodą zwykłej większości wtedy i tylko wtedy, kiedy spełnia aksjomaty decyzyjności, monotoniczności, anonimowości i neutralności."
W obu tych formułowaniach zakłada się oczywiście, że liczba wyborców jest nieparzysta, w przeciwnym wypadku metoda zwykłej większości może bowiem nie rozstrzygać. Czasem założenie to jest włączane do treści twierdzenia, jak w poniższym sformułowaniu:
"Funkcja wyboru społecznego przy nieparzystej liczbie głosujących spełnia aksjomaty decyzyjności, monotoniczności, anonimowości i neutralności wtedy i tylko wtedy, kiedy jest metodą zwykłej większości."
Aksjomaty.
W treści twierdzenia zostają użyte 4 aksjomaty. Poniżej zaprezentowano ich wyjaśnienie:

</doc>
<doc id="1515505" url="https://pl.wikipedia.org/wiki?curid=1515505" title="Mistrzostwa Europy w Boksie 2008">
Mistrzostwa Europy w Boksie 2008

XXXVII Mistrzostwa Europy w Boksie (mężczyzn) odbyły się w dniach 6-15 listopada 2008 w Liverpoolu. 

</doc>
<doc id="1515507" url="https://pl.wikipedia.org/wiki?curid=1515507" title="Parafia św. Wawrzyńca w Radymnie">
Parafia św. Wawrzyńca w Radymnie

Parafia św. Wawrzyńca w Radymnie – parafia rzymskokatolicka pod wezwaniem świętego Wawrzyńca w Radymnie, należąca do dekanatu Radymno I w archidiecezji przemyskiej.
Historia.
Parafia Radymno została w I połowie XVII wieku inkorporowana do Kapituły Przemyskiej obrządku łacińskiego. Miało się to stać dlatego, by podnieść dochody Kapituły. Stosunki tak ułożono, że grunty plebańskie i renty probostwa pobierała Kapituła i ona była rzeczywistym proboszczem w Radymnie. Natomiast do pełnienia funkcji duchowych w parafii ordynariusz Diecezji Przemyskiej wyznaczał – na propozycję Kapituły – komendarza i jemu Kapituła płaciła umówioną roczną pensję. 
Dopiero dzięki staraniom ks. Wojciecha Szafrańskiego austriackie Ministerstwo Wyznań reskryptem L. 23576 z 5 czerwca 1912 utworzyło samodzielne probostwo. 6 stycznia 1913 ks. Wojciech Szafrański objął funkcję pierwszego proboszcza samodzielnej parafii radymniańskiej. Kościół został wybudowany w stylu barokowym w latach 1728–1730, następnie przebudowywany. Przy kościele znajduje się dzwonnica z 1729, zabytkowa plebania, budynek ochronki z 1910, wybudowany w miejscu drewnianego budynku szpitala dla ubogich z 1838, użytkowany przez zakon Zgromadzenia Sióstr Służebniczek Najświętszej Maryi Panny oraz przedszkole parafialne. 
Ksiądz Szafrański w maju 1912 sprowadził do parafii Zgromadzenie Sióstr Służebniczek Najświętszej Maryi Panny, które istnieje do dzisiaj. 8 grudnia 1964 została wprowadzona Nowenna do Matki Bożej Nieustającej Pomocy. Obraz poświęcił biskup przemyski Wojciech Tomaka. 
Od 30 października do 2 listopada 2002 w parafii odbyła się peregrynacja kopii obrazu Matki Bożej Częstochowskiej. W dniach 14 i 15 stycznia 2012 odbyła się peregrynacja Krzyża papieskiego oraz relikwii Jana Pawła II. 
Parafia mieści się przy ulicy Chopina 1. Odpusty w parafii odbywają się w Kościele Świętego Wawrzyńca: 10 sierpnia(św. Wawrzyńca), w I niedzielę października (Matki Bożej Różańcowej), 6 grudnia (św. Mikołaja). 
Parafia liczy około 2000 wiernych. Od 17 marca 2013 jest wydawana gazetka parafialna. 22 sierpnia 2015 z parafii została wydzielona nowa Parafia Najświętszego Serca Pana Jezusa. 7 grudnia 2015 parafia otrzymała od ks. abp Mieczysława Mokrzyckiego relikwie św. Jana Pawła II. Proboszczem obecnie jest ks. Grzegorz Kowalczyk.
Nabożeństwa okresowe.
W każdą I niedziele miesiąca adoracje przed każda mszą. W każdy trzynasty dzień miesiąca nabożeństwa fatimskie. W każdy czwartek Adoracja Najświętszego Sakramentu od godziny 15.00 do mszy.

</doc>
<doc id="1515511" url="https://pl.wikipedia.org/wiki?curid=1515511" title="Ogniwo betawoltaiczne">
Ogniwo betawoltaiczne



</doc>
<doc id="1515512" url="https://pl.wikipedia.org/wiki?curid=1515512" title="Zaklinacz dusz sezon 2">
Zaklinacz dusz sezon 2

Ten artykuł zawiera streszczenia, a także informacje o odcinkach drugiego sezonu serialu Zaklinacz dusz. Pierwsza emisja w USA odbyła się 22 września 2006, ostatnia drugiego sezonu 11 maja 2007.
&lt;onlyinclude&gt;
&lt;/onlyinclude&gt;

</doc>
<doc id="1515513" url="https://pl.wikipedia.org/wiki?curid=1515513" title="Bateria betawoltaiczna">
Bateria betawoltaiczna



</doc>
<doc id="1515514" url="https://pl.wikipedia.org/wiki?curid=1515514" title="Juan Fernández">
Juan Fernández



</doc>
<doc id="1515515" url="https://pl.wikipedia.org/wiki?curid=1515515" title="Az-Zahran">
Az-Zahran

Az-Zahran (arab. الظهران) – miasto we wschodniej Arabii Saudyjskiej, w Prowincji Wschodniej, w krainie Al-Ahsa, w pobliżu Zatoki Perskiej. Razem z Al-Chubarem i Dammamem tworzy metropolię. W 2012 roku liczyło ok. 138 tys. mieszkańców.

</doc>
<doc id="1515516" url="https://pl.wikipedia.org/wiki?curid=1515516" title="Doñana">
Doñana



</doc>
<doc id="1515517" url="https://pl.wikipedia.org/wiki?curid=1515517" title="Bitwa o Lwów (1918–1919)">
Bitwa o Lwów (1918–1919)

Bitwa o Lwów, w polskiej narracji czasem obrona Lwowa, a w ukraińskiej czyn listopadowy – polsko-ukraiński konflikt zbrojny o Lwów, trwający od 1 listopada 1918 do 22 maja 1919 roku, zakończony zniesieniem ukraińskiego okrążenia. Obrona Lwowa w 1918 była częścią wojny polsko-ukraińskiej (1918–1919).
Walki rozpoczęły się od opanowania 1 listopada przez żołnierzy austro-węgierskich pochodzenia ukraińskiego większości gmachów publicznych we Lwowie oraz proklamacji utworzenia Zachodnioukraińskiej Republiki Ludowej. Przeciw temu wystąpiły polskie organizacje konspiracyjne, polscy mieszkańcy Lwowa, w tym młodzież, nazwana później Orlętami Lwowskimi. W późniejszym okresie wsparcia udzieliło im powstające Wojsko Polskie. Pierwszy etap konfliktu 1918–1919 roku zakończył się w nocy z 22 na 23 listopada 1918 roku, gdy oddziały Armii Halickiej wycofały się ze Lwowa, rozpoczynając równocześnie jego oblężenie. Wobec ofensywy Wojska Polskiego wojska ukraińskie zakończyły oblężenie Lwowa i wycofały się 22 maja 1919.
Tło historyczne.
Od 1772 Lwów był stolicą austriackiego kraju koronnego – Królestwa Galicji i Lodomerii (w 1849 odłączono od niego Księstwo Bukowiny). W 1848, podczas Wiosny Ludów, stał się widownią ożywionej działalności politycznej, zarówno polskiej, jak i ukraińskiej. Utworzono m.in. Komitet Narodowy, Stowarzyszenie Właścicieli Większych Posiadłości Wiejskich, Radę Przyboczną, Centralną Radę Narodową, Główną Radę Ruską, Ruski Sobór. We Lwowie znajdowały się również siedziby rzymskokatolickiej archidiecezji lwowskiej i greckokatolickiej metropolii halickiej. W 1867 Galicja uzyskała autonomię, co spowodowało polonizację administracji i przejęcie rządów w kraju przez Polaków. Właśnie we Lwowie rozwinął się również ukraiński ruch narodowy, domagający się pełnego równouprawnienia, a nawet wyodrębnienia Galicji Wschodniej jako autonomii dla Ukraińców, co powodowało ostry konflikt między obiema narodowościami. Galicja jako jedyny wówczas obszar, na którym w sposób niemal nieskrępowany przez zaborcę rozwijało się życie narodowe Polaków i Ukraińców, stała się głównym ośrodkiem zarówno polskiego, jak i ukraińskiego ruchu niepodległościowego. We Lwowie, jako stolicy prowincji, siedzibę miała większość polskich i ukraińskich organizacji społecznych, oświatowych, kulturalnych, religijnych i gospodarczych.
W czasie I wojny światowej, po zajęciu Królestwa Polskiego przez państwa centralne, władze zarówno Cesarstwa Niemieckiego, jak i Austro-Węgier, podjęły kwestię polską wbrew Imperium Rosyjskiemu. Rozważano powiązanie odtworzonej państwowości polskiej, w zależności od koniunktury politycznej, albo z Niemcami, albo z Austro-Węgrami. Cesarze obu mocarstw (po konferencji w Pszczynie w październiku 1916) proklamowali utworzenie Królestwa Polskiego 5 listopada 1916, nie określając jednak jego granic. Równocześnie cesarz Karol I Habsburg wydał orędzie, wyodrębniające Galicję jako niezależną część Austro-Węgier, o co Polacy walczyli od 1868.
Również w 1916 ukraińska reprezentacja parlamentarna w Wiedniu, pod przewodnictwem Juliana Romanczuka, opracowała plan utworzenia ukraińskiego kraju koronnego, obejmującego Galicję Wschodnią, Bukowinę i Ruś Zakarpacką, jednak w sierpniu 1918 projekt zarzucono, skupiając się na planach utworzenia niepodległego państwa ukraińskiego.
Od 27 października 1917 zwierzchnią władzę państwową w sąsiednim Królestwie Polskim pełniła powołana przez władze okupacyjne Rada Regencyjna.
Narastanie konfliktu w roku 1918.
Austro-Węgry i Cesarstwo Niemieckie zawarły 9 lutego 1918 separatystyczny traktat brzeski z Ukraińską Republiką Ludową. Traktat ten oznaczał uznanie państwa ukraińskiego przez państwa centralne, wywołał on jednak znaczne wzburzenie wśród polskiej opinii publicznej, gdyż odstępował Ukrainie ziemie, do których pretensje rościła sobie Polska. Spowodowało to, że społeczeństwo polskie całego kraju w licznych manifestacjach wystąpiło przeciwko temu traktatowi. Wskutek tego zmieniło się również nastawienie Polaków do państwa austro-węgierskiego. 12 lutego 1918 rząd Jana Kucharzewskiego zgłosił dymisję w związku z ujawnieniem niekorzystnych dla Królestwa Polskiego postanowień traktatu pokojowego pomiędzy państwami centralnymi a Ukraińską Republiką Ludową, zawartego 9 lutego 1918 r. w Brześciu (cesja południowo-wschodnich terenów Królestwa Polskiego na rzecz Ukrainy, zgodnie z art. II ust. 1 i 2 tego traktatu, na północ od istniejącej granicy pomiędzy Austro-Węgrami a Ukrainą, zaczynając od Tarnogrodu, granica miała przebiegać ogólnie według linii: Biłgoraj, Szczebrzeszyn, Krasnystaw, Puchaczów, Radzyń, Międzyrzec, Sarnaki i Mielnik oraz dalej na północ od Bugu: Wysokie Litewskie, Kamieniec Litewski, Prujany i Jezioro Wygonowskie). Do momentu wejścia w życie traktatu pokojowego pomiędzy państwami centralnymi a Rosją, zawartego 3 marca 1918 r. w Brześciu, w którym Rosja zrzekała się tych terenów, taka cesja stanowiła przekroczenie uprawnień władz okupacyjnych, określonych w konwencji haskiej IV. Po upadku Cesarstwa Niemieckiego i Austro-Węgier, 13 listopada 1918 Rosja jednostronnie anulowała traktat pokojowy; faktycznie nie przekazano również Ukrainie określonych w traktacie pokojowym terenów Królestwa Polskiego.
9 kwietnia odbyły się wybory do Rady Stanu Królestwa Polskiego, quasi-parlamentarnego organu Królestwa Polskiego. Jednak z powodu sprzeciwu Niemiec oraz cesarza Austrii Karola I wobec kandydatury Karola Stefana Habsburga Królestwo Polskie pozostawało bez monarchy.
Dowództwo austriackie w 1918 straciło zaufanie do formacji złożonych w większości z Polaków po wydarzeniach w nocy z 15 na 16 lutego 1918 – w proteście przeciwko zawarciu traktatu pokojowego Państw Centralnych z Ukraińską Republiką Ludową i jego warunkom, część żołnierzy Polskiego Korpusu Posiłkowego (głównie II Brygady Legionów) pod dowództwem płk. Józefa Hallera przeszła na stronę rosyjską pod Rarańczą. Pozostali żołnierze Polskiego Korpusu Posiłkowego, objęci poddaństwem austriackim, zostali internowani w obozach w Huszt i Marmarosz-Sziget lub wcieleni do wojska austriackiego i wysłani na front włoski. Dlatego dowództwo austriackie zaczęło faworyzować stronę ukraińską i wtedy do Lwowa sprowadzono pułki składające się przeważnie z Ukraińców, a Polaków wysyłano w inne rejony monarchii. Ukraińcy poczęli czynić przygotowania do zbrojnego zamachu i zajęcia ważniejszych obiektów w mieście. Do tego samego przygotowywały się polskie organizacje konspiracyjne.
7 października 1918 roku Rada Regencyjna ogłosiła manifest do narodu polskiego, proklamujący powstanie niepodległego państwa polskiego. Zarząd miasta Lwowa wysłał więc 11 października 1918 do Rady Regencyjnej list zapewniający, że mieszkańcy miasta wezmą aktywny udział w budowie niepodległej Rzeczypospolitej.
Na mocy dekretów Rady i rozkazu jej Komisji Wojskowej płk Władysław Sikorski rozpoczął organizację we Lwowie z byłych oficerów i szeregowych Polskiego Korpusu Posiłkowego (funkcjonującego pod nazwą Towarzystwo Wzajemnej Pomocy byłych Legionistów) oddziałów Wojska Polskiego, powołując Komendę Okręgową. Skład PKP liczył około 200 osób. Od lata 1918 istniały ponadto Polskie Kadry Wojskowe powiązane z Narodową Demokracją. Na ich czele stał kpt. armii austriackiej Czesław Mączyński, członek Ligi Narodowej. PKW liczyły również około 200 członków, głównie oficerów. Trzecią polską organizacją wojskową była Polska Organizacja Wojskowa, utworzona we Lwowie w lutym 1918 przez Juliana Stachiewicza. Dowództwo POW objął 11 października 1918 Ludwik de Laveaux. Organizacja liczyła około 300 osób, w tym 40-osobowy oddział kobiecy.
W tym czasie nastąpiło też ożywienie działalności niepodległościowych organizacji ukraińskich. W pierwszej połowie października 1918 zwołano do Lwowa delegatów z ukraińskich ziem należących przed wojną do Austro-Węgier – Galicji Wschodniej, Bukowiny i Rusi Zakarpackiej. Utworzyli oni 19 października Ukraińską Radę Narodową, która ogłosiła powstanie państwa ukraińskiego z ziem wschodniej Galicji aż po rzekę San.
Podczas posiedzenia Rady Miejskiej Lwowa (w której udział wzięli również liczni przedstawiciele organizacji kulturalnych i społecznych), 20 października przyjęto rezolucję o przyłączeniu miasta do Polski. Aktowi sprzeciwili się radni ukraińscy, uznając go za bezprawny.
Od dłuższego czasu kierownictwo POW otrzymywało wiadomości o przygotowaniach Ukraińców do zbrojnego zajęcia Lwowa. Wywiad donosił, że przy pomocy austriackich władz wojskowych do Lwowa ściągane są pułki, składające się w większości z Ukraińców, że przygotowane jest przekazanie Ukraińcom różnych magazynów broni. W tej sytuacji komendant okręgu POW we Lwowie, por. Ludwik de Laveaux, chcąc uprzedzić wystąpienie Ukraińców, podjął próby połączenia wszystkich polskich sił. Jednak w naczelnym dowództwie przeważała teza, że do wystąpienia Ukraińców nie dojdzie, o czym świadczy wyjazd 30 października do Przemyśla najstarszego rangą oficera i dowódcy Wojska Polskiego, podporządkowanego Radzie Regencyjnej, płk. Władysława Sikorskiego. Również delegat Rady Regencyjnej, prof. Stanisław Głąbiński, powołując się na słowa namiestnika austriackiego, gen. Karola Huyna, zapewniał, że nie ma żadnych obaw, by władzę w mieście przejęli Ukraińcy.
Lwowskie gazety 31 października poinformowały, że 1 listopada do Lwowa ma przybyć z Krakowa oficjalna delegacja Polskiej Komisji Likwidacyjnej, aby w swym imieniu objąć władzę (rzeczywiście, z jej ramienia 1 listopada rano wyruszyli z Krakowa Zygmunt Lasocki i Aleksander Skarbek, ale już nie zdążyli dojechać do objętego walkami Lwowa). To zadecydowało o przyspieszeniu ukraińskiego wystąpienia.
Plany opanowania Lwowa.
Polskie plany opanowania Lwowa.
Całkowity stan polskich organizacji konspiracyjnych wynosił około 700 osób. Siły te były słabo uzbrojone i rozbite na kilka różnych orientacji politycznych. Ich konsolidacja nastąpiła dopiero podczas ukraińskiej akcji.
Każda z polskich organizacji konspiracyjnych posiadała własny plan opanowania Lwowa.
POW zakładała opanowanie miasta i przejęcie władzy przez przeciwdziałanie akcji ukraińskiej. O planowanej akcji ukraińskiej POW wiedziała dzięki własnemu wywiadowi. Akcja zaplanowana została na 31 października i miała obejmować zajęcie dworca głównego wraz ze znajdującymi się na nim magazynami broni i sprzętu, obsadzenie Rogatki Łyczakowskiej (w której rejonie znajdował się punkt koncentracji konspiratorów ukraińskich) oraz rozbrojenie żołnierzy austro-węgierskich narodowości ukraińskiej, znajdujących się w koszarach. Później miały zostać opanowane: komenda wojskowa, ratusz i poczta. W tym samym dniu komendant lwowskiego okręgu POW – por. Ludwik de Laveaux, podczas odprawy komendantów grup, poinformował, że planuje zbrojne zajęcie Lwowa w imieniu Rzeczypospolitej, uprzedzając podobną akcję ze strony Ukraińców. Przewidywał zajęcie dworca głównego wraz z magazynami wojskowymi, obsadzenie rogatki Łyczakowskiej oraz zajęcie ratusza, poczty głównej i komendy wojsk austriackich. Ogłoszono także mobilizację w rejonie Domu Akademickiego, która spotkała się z szerokim odzewem, zwłaszcza wśród młodzieży. Akcji jednak nie rozpoczęto, a część członków POW rozpuszczono do domów.
PKW miały dwa plany opanowania Lwowa, jednak bez ustalonego terminu akcji. Wariant pierwszy zakładał objęcie władzy po przyjeździe delegacji Polskiej Komisji Likwidacyjnej, a wariant drugi obronę miasta w przypadku zajęcia go przez Ukraińców.
Własny plan opanowania Lwowa miał również PKP. Dowódcą Komendy Okręgowej we Lwowie był kpt. Antoni Kamiński.
Ukraiński plan opanowania Lwowa.
Plan ukraiński przewidywał wykorzystanie do zajęcia Lwowa i głównych miast Galicji tych austro-węgierskich jednostek wojskowych, które w większości złożone były z Ukraińców. Pomocna w tych działaniach była austriacka zasada, nakazująca przekazywanie uprawnień wojskowych powstającym na danym terytorium narodowym organizmom państwowym. W związku z tym nakazywano żołnierzom powracającym z frontów i odległych garnizonów meldowanie się do dyspozycji swoim narodowym władzom wojskowym.
Przygotowaniami do zajęcia Lwowa kierowała początkowo Egzekutywa Bojowa. Decyzję o rozpoczęciu akcji podjęto na zebraniu 31 października, a dowództwo objął Dmytro Witowśkyj. Sztab tworzyła Ukraińska Komenda Generalna.
Walki uliczne od 1 do 22 listopada.
Ukraińska próba zajęcia miasta.
Nad ranem 1 listopada 1918 żołnierze podlegający Ukraińskiej Komendzie Generalnej, uprzedzając polską akcję, opanowali większość gmachów publicznych we Lwowie. Należeli oni do batalionów zapasowych 15. Pułku Piechoty (500 żołnierzy) i 19. Pułku Piechoty Landwehry (400 żołnierzy), 30. Batalionu Strzelców Polowych (90 żołnierzy), batalionu asystenckiego 41 Pułku Piechoty (350 żołnierzy) oraz mniejszych pododdziałów wartowniczych i pomocniczych. W sumie siły ukraińskie liczyły na początku około 1500 żołnierzy i oficerów.
Internowano namiestnika Galicji, Karla Georga Grafa Huyna, komendanta wojskowego Lwowa, gen. Pfeffera, i komendanta miasta, gen. Mayera-Maly’a. Lwowski dyrektor policji, dr Józef Reinlander, został zatrzymany w areszcie domowym, a jego stanowisko objął dr Stepan Baran. Około południa 1 listopada namiestnik Huyn przekazał oficjalnie władzę w mieście swojemu zastępcy – Wołodymyrowi Decykewyczowi. W związku z tym również 1 listopada ogłoszono utworzenie Zachodnioukraińskiej Republiki Ludowej ze stolicą we Lwowie.
W odpowiedzi na tę akcję zbrojną już 1 listopada powstały spontanicznie w zachodniej części miasta dwa polskie punkty oporu z nieliczną początkowo i słabo uzbrojoną załogą. Były to: Szkoła im. Henryka Sienkiewicza, w której znajdował się batalion kadrowy WP pod dowództwem kpt. Zdzisława Trześniowskiego, i Dom Akademicki z niewielką grupą żołnierzy POW. Obie placówki rozpoczęły akcję obronną.
Politycy polscy utworzyli 1 listopada Polski Komitet Narodowy pod przewodnictwem Ernesta Adama, przywódcy Narodowej Demokracji we Lwowie i Tadeusza Cieńskiego, reprezentującego konserwatystów ("podolaków"). Komitet pełnił tymczasowo obowiązki najwyższej władzy polskiej we Lwowie. Komitet powołał Naczelną Komendę Wojska Polskiego na czele z kpt. Czesławem Mączyńskim. W odezwie do ludności polskiej Komitet wezwał do zgłaszania się do oddziałów polskich i podporządkowania się władzy Naczelnej Komendy Wojska Polskiego.
Początkowo Komenda Naczelna nie panowała nad spontanicznie powstającymi grupami i oddziałami polskimi, które w walce opanowały szereg kluczowych pozycji. Ponieważ większość mężczyzn zdolnych do służby wojskowej znajdowała się w wojsku albo w obozach jenieckich, oddziały obrońców składały się przeważnie z młodzieży, często niepełnoletniej – stąd pochodzi nazwa „Orlęta Lwowskie”.
I etap walk.
Pierwszy etap walk trwał od 1 do 5 listopada. Charakteryzował się on dużą spontanicznością i brakiem organizacji akcji. Pod koniec tego etapu strona polska zaczęła przejmować inicjatywę zaczepną.
3 listopada 1918 przybyły do miasta 3 sotnie Legionu Ukraińskich Strzelców Siczowych, a w kilka dni później oddziały ochotników ze Złoczowa, Kamionki Strumiłowej i Rawy Ruskiej, zwiększając 11 listopada siły ukraińskie do 2300 żołnierzy. Nowo przybyłe oddziały ukraińskie zdobyły dworzec główny.
Cały czas prowadzone były rozmowy pomiędzy walczącymi stronami, kilkakrotnie uzgadniano zawieszenie broni w celu zaopatrzenia ludności cywilnej w żywność, pozbierania rannych i pogrzebania zabitych. Po zakończeniu rozejmu, 3 listopada, Ukraińcy podjęli natarcie na całym froncie. Mimo tego Polacy 4 listopada odbili dworzec główny, zajęli Szkołę Kadecką i odparli szturm na szkołę im. Sienkiewicza. Bardzo zażarte walki trwały do 5 listopada, powodując duże straty wśród wojsk ukraińskich. Polacy odzyskali Koszary Wuleckie i odparli atak na Szkołę Kadecką. Polacy zajęli też w 5 listopada dyrekcję policji i rzeźnię. Ukraińskie natarcie było nazywane "ofensywą Witowśkiego", a jej niepowodzenie spowodowało złożenie przez niego dymisji i awans płk. Hryhorija Kossaka.
II etap walk.
Drugi etap walk, trwający do 19 listopada, charakteryzował się pozycyjnością walk. Po 13 listopada inicjatywa zaczepna należała do wojsk ukraińskich.
Na zgromadzeniu przedstawicieli wszystkich stronnictw, w zachodniej części miasta powołano 6 listopada 1918 Komitet Bezpieczeństwa i Ochrony Dobra Publicznego, pełniący rolę ośrodka władzy. Weszło do niego po dwóch przedstawicieli ND, PPSD, PSD i PSL. Przewodniczącym został Marceli Chlamtacz, zastępcą Artur Hausner. Skomplikowaną sytuację polityczną i wojskową w mieście wykorzystywali przestępcy (część z nich została przez Ukraińców wypuszczona z więzienia), maruderzy i powracający do domu żołnierze armii austriackiej, tzw. heimkerowcy. Uzbrojone bandy grabiły składy, magazyny kolejowe, sklepy i ludność cywilną.
Oddziały polskie odpierały liczne ataki wojsk ukraińskich, podejmując jednocześnie nieudane próby zdobycia całego miasta. W dniach 6–9 listopada toczyły się ciężkie walki o szkołę im. Sienkiewicza, cmentarz żydowski, Cytadelę, budynek galicyjskiej kasy oszczędności, pasaż Hausmana, odwach główny, dyrekcję skarbu i Teatr Skarbkowski. W walkach tych Polacy ponieśli duże straty, obie strony przeszły do walk pozycyjnych, zbudowano barykady i okopy. Po zdobyciu Przemyśla dowództwo ukraińskie zrezygnowało z poprzedniego planu otoczenia Lwowa. W pierwszych dniach młodzież zdobywała broń na przeciwniku, potem – z austriackich magazynów. Zaczęto organizować różne oddziały wojskowe: obok piechoty artylerię, kawalerię, oddział techniczny, a także oddział lotniczy. Sztab NK obrony Lwowa zsynchronizował działalność poszczególnych oddziałów, podzielił front na pięć odcinków i wyznaczył dowódców.
9 listopada przeprowadzono w rejonie Ogrodu Jezuickiego natarcie, wsparte przez nowo zbudowany Tank Piłsudskiego. Za główny sukces taktyczny Tanku podczas natarcia 9 listopada uznaje się ściągnięcie na siebie większości ognia broni maszynowej Ukraińców, co znacznie ograniczyło i tak poważne straty polskiej piechoty, oraz wyeliminowanie obsług nieprzyjacielskich karabinów maszynowych w Pałacu Gołuchowskich. W efekcie natarcia udało się opanować kwartał zabudowy na południe od Ogrodu Jezuickiego, oraz zająć gmach poczty głównej.
Po sukcesach oddziałów polskich, 10 listopada 1918 cała zachodnia część miasta (jedna trzecia) znalazła się w rękach polskich. W tym czasie walczono także na przedmieściach, na zewnętrznej linii frontu. W dniach 13–17 listopada Ukraińcy zaczęli kierować koncentryczne ataki na centrum, aby przejąć kontrolę nad miastem, które jednak nie doprowadziły do przełamania polskiej obrony. Wskutek ciężkich strat Armii Halickiej (550 zabitych i rannych) i wojsk polskich (75 zabitych i rannych) walki osłabły.
III etap walk.
Trzeci etap walk, do 21 listopada, charakteryzował się inicjatywą strony polskiej.
16 listopada we wspólnym liście arcybiskupi Józef Bilczewski i Andrzej Szeptycki zaapelowali do polityków polskich i ukraińskich o wzajemne ustępstwa i zakończenie bratobójczych walk. Mediacja ta doprowadziła 17 listopada do zawieszenia broni, które zostało przedłużone do 21 listopada.
Zarządzeniem prezydenta RP Ignacego Mościckiego z 9 listopada 1933 Obrońcy Lwowa polegli od 1 do 21 listopada 1918 zostali odznaczeni Krzyżem Niepodległości "jako symbol uznania ich zasług w walce o niepodległość Polski; odznaczenie winno być zawieszone w kaplicy na cmentarzu Obrońców Lwowa".
Odsiecz.
Po rozpoczęciu walk w Galicji Wschodniej Narodowa Demokracja rozwinęła ogólnopolską akcję mającą na celu udzielenie pomocy Lwowowi, jednak istnienie kilku ośrodków władzy utrudniało tę akcję. Już 4 listopada plan odsieczy Lwowa przedstawił na forum rządowym szef Sztabu Generalnego WP gen. Tadeusz Jordan Rozwadowski. Plan zakładał dwa uderzenia z północy od Lublina przez Rawę Ruską i z zachodu z Krakowa przez Przemyśl. 5 listopada Rozwadowski przekonywał do tego planu płk. Śmigłego-Rydza w Lublinie, następnie udał się do Krakowa, gdzie powierzył wykonanie swego planu gen. Bolesławowi Roi. Plan gen. Rozwadowskiego nie został wykonany, przygotowanie do odsieczy ze strony Lublina zdezorganizowało czasowo powstanie Tymczasowego Rządu Republiki Polskiej na czele z Ignacym Daszyńskim i podporządkowanie mu wojsk garnizonu lubelskiego. Sytuacja zmieniła się dopiero po objęciu władzy przez Piłsudskiego. Generał Bolesław Roja organizował pomoc dla Lwowa, wykonując założenia planu gen. Rozwadowskiego. Jako straż przednia odsieczy miała być grupa „San” (400 żołnierzy i 4 działa), dowodzona przez mjr. Juliana Stachiewicza, która wyruszyła pociągiem z Krakowa do Przemyśla 9 listopada. Przemyśl zdobyto 12 listopada 1918 roku.
Pomoc dla Lwowa organizowana w pierwszej połowie listopada 1918 roku była chaotyczna. Dopiero powołanie na stanowisko dowódcy Naczelnego Dowództwa Wojsk Polskich w Galicji Wschodniej, potocznie zwanego Armią „Wschód”, gen. Tadeusza Rozwadowskiego usprawniło organizowanie polskiej pomocy miastu. Rozwadowski sam zabiegał o mianowanie go dowódcą. Piłsudski, choć niechętny generałowi, brał pod uwagę jego wysokie kwalifikacje wojskowe oraz związki z Legionami i orientację austro-polską z przeszłości, dlatego powierzył mu to stanowisko, licząc że Rozwadowski jako dowódca Armii „Wschód” w sporach politycznych zachowa neutralność.
Pomoc wyruszyła z Przemyśla 19 listopada. Grupa liczyła 140 oficerów, 1228 żołnierzy i 8 dział pod dowództwem ppłk. Michała Karaszewicza-Tokarzewskiego. Przybyła do Lwowa 20 listopada. Tokarzewski zaraz po przybyciu przejął komendę nad połączonymi wojskami.
Dowództwo ukraińskie w czasie odsieczy Lwowa wyraźnie zlekceważyło przeciwnika, najpierw nie wysadzając mostów na Sanie w Przemyślu i dopuszczając wskutek tego do jego zdobycia, jak i później obsadzając bardzo niedbale, mimo posiadania dużych sił na tym odcinku (ponad 1000 żołnierzy), linię kolejową Przemyśl – Lwów, nie niszcząc również mostów na tej trasie.
Następnego dnia oddziały polskie przystąpiły do ataku. Po całodobowych walkach z 21 na 22 listopada 1918, w nocy Ukraińcy w obawie przed okrążeniem opuścili miasto. Stan bojowy jednostek ukraińskich opuszczających miasto liczył 120 oficerów i 3185 żołnierzy (161 oficerów i 4517 żołnierzy w stanie żywieniowym), oddziały polskie liczyły wówczas około 6700 żołnierzy (w stanie żywieniowym).
W chwili wydania przez płk. Hnata Stefanowa rozkazu wycofania się z miasta oddziały Ukraińskiej Armii Halickiej obsadzały: Ratusz, Wysoki Zamek, Górę Jacka, Namiestnictwo, Narodnyj Dim, Cytadelę, Koszary Ferdynanda (Gródecka 40) i dzielnicę Żółkiewską.
W dniu zajęcia Lwowa przez wojska polskie rozpoczęły się zamieszki w Dzielnicy IV, przez diasporę żydowską i prasę zachodnią nazwane pogromem ludności żydowskiej.
W pogromie aktywny udział wzięła część polskich żołnierzy, a także cywilów, prawdopodobnie chcących wziąć odwet na Żydach oskarżanych m.in. w lokalnej prasie („Pobudka” – organ prasowy Naczelnej Komendy Wojsk Polskich we Lwowie) o wspieranie wojsk ukraińskich w czasie walk o miasto.
Punktem zwrotnym był 22 listopada 1918, kiedy to podczas świętowania zdobycia Ratusza przez Polaków, żołnierze por. Abrahama uderzyli na sklep jubilerski Zippera, znajdujący się w kamienicy na rogu Rynku i ul. Szewskiej. Atak na sklep Zippera stał się idealnym detonatorem pogromu dla gromadzących się na Rynku lwowian.
Uczestnicy walk po stronie polskiej, straty ludzkie.
W walkach we Lwowie do 22 listopada (włącznie) brało udział z bronią w ręku lub w służbach pomocniczych 6022 osób, w tym 1374 uczniów szkół powszechnych i średnich oraz studentów. 2640 walczących nie przekroczyło 25. roku życia.
Zginęło lub zmarło od ran 439 żołnierzy i członków wojskowej służby sanitarnej, w tym 12 kobiet. 120 poległych było uczniami, a 76 studentami wyższych uczelni. Młodzież znajdowała się także w innych grupach zawodowych, np. wśród poległych robotników i rzemieślników. 11 poległych uprawiało wolne zawody, 27 było inżynierami, a 21 zawodowymi wojskowymi. Lwów i jego okolice były miejscem urodzenia 213 poległych. Wśród poległych po stronie polskiej było 412 wiernych kościoła rzymskokatolickiego, 6 grekokatolików i 6 żołnierzy wyznania mojżeszowego. Największe straty poniosły załogi odcinków III (78 osób) oraz II i VI (po 66 osób), a najmniejsze V (47 osób) i IV (26 osób), a także oddziały milicji i służb. 29 poległych należało do grupy odsieczy Lwowa ppłk. Tokarzewskiego.
Wśród cywilnych mieszkańców Lwowa, według sprawozdania Dyrekcji Policji na podstawie ksiąg zgonów, zmarło gwałtowną śmiercią lub od ran 120 osób, a w dniach 22–24 listopada – 37. Liczby te nie obejmują 108 zmarłych od ran w szpitalach do 21 listopada (włącznie), zmarłych od ran w szpitalach po 21 listopada i zamordowanych w czasie pogromu.
W imieniu Związku Obrońców Lwowa 21 listopada 1938 mjr Józef Klink przekazał miastu Lwów ewidencję Obrońców Lwowa.
Oblężenie Lwowa.
Po wyjściu ze Lwowa w nocy z 21 na 22 listopada oddziały ukraińskie otoczyły miasto, a Naczelna Komenda Armii Halickiej ulokowała się w Kurowicach, 25 km na wschód od Lwowa. Oddziały te zostały zorganizowane w 3 grupy bojowe: „Schid”, „Stare Sioło” i „Nawarija”, natomiast inne grupy bojowe toczyły walki na północ, zachód i południe od Lwowa, organizując się przy tym w regularne jednostki Armii Halickiej. Wokół Lwowa pojawiły się okopy i umocnienia polowe.
Organizacja sił polskich broniących Lwowa.
Po zdobyciu Lwowa gen. Bolesław Roja wydał 23 listopada 1918 rozkaz nr 2, w którym nakazywał zaprowadzenie porządku publicznego w mieście oraz wyznaczał komendanta miasta i powiatu lwowskiego – został nim ppłk Mączyński. Prowadzona przez wojsko akcja policyjna trwała jeszcze kilka dni. Gen. Roja nakazywał również komendzie miejskiej organizację „pułku strzelców lwowskich” w składzie trzech batalionów. Podporządkowywał jej także wszystkie jednostki wojskowe w mieście i powiecie lwowskim. Utworzył również z 4. i 5. pułku piechoty, dywizjonu artylerii dowodzonego przez Edmunda Knolla-Kownackiego, oraz pociągu pancernego nr 2 grupę operacyjną na Galicję Wschodnią, dowodzoną przez gen. Michała Tokarzewskiego-Karaszewicza, przeznaczoną do walk w terenie podmiejskim.
W nocy z 24 na 25 listopada do Lwowa przybył dowódca Armii „Wschód”, gen. Tadeusz Rozwadowski, który przejąwszy dowództwo od gen. Roi, mianował go dowódcą frontu lwowskiego.
W listopadzie zorganizowano w sumie: 1. Pułk Strzelców Lwowskich, 2. Pułk Strzelców Lwowskich, 30. Pułk Strzelców im. Jana III Sobieskiego, 4. i 5. pułk artylerii lekkiej, szwadron kawalerii, szwadron ciężkich karabinów maszynowych. Na początku grudnia 1918 siły polskie liczyły ogólnie: 819 oficerów, 9264 podoficerów i szeregowych, uzbrojonych w 67 ckm, 38 dział, 4 granatniki, 3 pociągi pancerne. Komendzie miejskiej podlegały również kompanie: lotnicza, saperów i kolejowa. Gen. Roja został 14 grudnia 1918 zastąpiony na stanowisku dowódcy frontu Lwów przez gen. Józefa Leśniewskiego.
W walkach o Lwów szczególną rolę odegrały pociągi pancerne, ochraniające szlaki kolejowe, zwłaszcza najbardziej zagrożoną linię Przemyśl – Lwów. Budowę pociągów zlecił gen. Rozwadowski od razu, gdy mianowano go 17 listopada 1918 roku dowódcą Armii Wschód. We Lwowie pociągi opancerzał inż. Bolesław Nieniewski, a po nim kpt. Kazimierz Bartel – późniejszy premier Polski. Gen. Rozwadowski wykorzystał ten rodzaj broni pancernej do szybkich koncentracji wojsk w newralgicznych punktach polskiej obrony lub miejscach, z których miało wyjść polskie natarcie. Rozwadowski używał pociągów pancernych także w akcjach zaczepnych, kierowanych w głąb pozycji nieprzyjaciela. Szczególnym zaskoczeniem dla Ukraińców był wypad polskiego pociągu ze Lwowa w kierunku Stryja.
Organizacja sił ukraińskich atakujących Lwów.
Wojska ukraińskie podlegające Państwowemu Sekretariatowi Spraw Wojskowych ZURL zorganizowane były w owym czasie w terytorialne grupy taktyczne, z czasem łączone w grupy operacyjne. Działały trzy grupy operacyjne:
Grupa „Stare Sioło” miała nacierać na Lwów od południa, „Szczyrec” od południowego zachodu, obie w kierunku Dworca Głównego. Grupa „Wschód” miała związać walką siły polskie działające na południe i wschód od Lwowa. Z uwagi na duże znaczenie tych grup zdecydowano się je wzmocnić: grupę „Stare Sioło” wzmocniono 4 batalionami piechoty i 10 bateriami artylerii, a grupę „Szczyrec” 1 brygadą piechoty.
Rozszerzające się poza Lwów działania zbrojne zmusiły dowództwo ukraińskie do stworzenia nowej struktury organizacyjnej Armii Halickiej. Jej projekt opracował gen. Jewhen Myszkowśkyj w grudniu 1918. Zaplanowano utworzenie trzech korpusów: I, II i III. Do realizacji tego projektu przystąpiono dopiero w styczniu 1919, co było podyktowane dużym zaangażowaniem wojsk walczących wokół Lwowa.
Ukraiński plan zdobycia Lwowa.
Pod koniec listopada w Brzeżanach odbyła się narada wyższych dowódców Armii Halickiej: płk. Jewhena Myszkowśkiego, płk. Hryhorija Kossaka, płk. Osypa Mykytki, mjr. Osypa Bukszowanego i kpt. Alfreda Bisanza. Płk Myszkowśkyj zapoznał na niej oficerów z planem zdobycia Lwowa i przydzielił zadania grupom biorących udział w operacji:
I etap walk.
Datę rozpoczęcia ataku na Lwów wyznaczono na 27 grudnia 1918. Do tego czasu poszczególne jednostki miały prowadzić działania bojowe w celu zdobycia dogodnych podstaw wyjściowych do ataku.
Walki rozpoczęły się 2 grudnia. 3 grudnia wojska Armii Halickiej zdobyły Gródek Jagielloński i przerwały (na krótki czas) linię kolejową do Przemyśla, a 6 grudnia zdobyły Chyrów, nie zdecydowały się jednak atakować dalej w kierunku Sanoka i Przemyśla.
Od 16 grudnia trwały kolejne ataki na Lwów oraz na linię kolejową, szczególnie na odcinku Gródek Jagielloński – Sądowa Wisznia, jednak nie zakończyły się sukcesem. 20 grudnia wojska polskie odbiły Chyrów.
Grupa mjr. Sopotnickiego (2400 żołnierzy, 150 ułanów, 24 karabiny maszynowe, 10 dział) zaatakowała 23 grudnia w kierunku Lubień Wielki – Stawczany – Obroszyn – Lwów; 25 grudnia zdobyto Lubień, 26 grudnia Stawczany, a 27 grudnia Obroszyn. Grupa ta 28 grudnia przebiła się przez linie ukraińskie i wmaszerowała do Lwowa, znacznie wzmacniając siły obrońców.
Po 20 grudnia oddziały ukraińskie zepchnęły obronę polską bliżej miasta, rozpoczynając 22 grudnia ostrzał miasta ogniem artyleryjskim.
II etap walk.
Planowane ukraińskie natarcie na Lwów rozpoczęło się 27 grudnia. W tym samym dniu grupa „Stare Sioło” zdobyła Sichów i Zubrzę, a 28 grudnia Pasieki Miejskie i Sokolniki, a nawet przejściowo Kulparków, Kozielniki i Persenkówkę. Grupa „Wschód” doszła do Łyczakowa, zdobywając browar Grunda. Dalsze akcje zostały zahamowane przez kontrataki obrońców Lwowa, wzmocnionych dzięki przedarciu się grupy mjr. Sopotnickiego. Jednak wskutek tej akcji został zamknięty pierścień okrążenia wokół Lwowa, co skutkowało pozbawieniem miasta wody i energii elektrycznej oraz całkowitym odcięciem dowozu zaopatrzenia i żywności.
W dniach 25–31 grudnia oddziały HA po raz kolejny zaatakowały linię kolejową do Przemyśla oraz linię kolejową Lwów – Jaworów – Rawa Ruska, jednak znów bez większych sukcesów. Udało się im natomiast uszkodzić w kilku miejscach tory.
Józef Piłsudski 1 stycznia 1919 wydał rozkazy dla Grupy Operacyjnej „Bug” pod dowództwem gen. Jana Romera, w składzie: brygada płk. Mieczysława Kuklińskiego, grupa płk. Ferdynanda Zarzyckiego, kawaleria ppłk. Władysława Beliny-Prażmowskiego. Miała ona rozbić oddziały HA w rejonie Jaworów – Janów – Żółkiew oraz zająć linię kolejową Rawa Ruska – Jaworów – Lwów. Grupa rozpoczęła natarcie 7 stycznia, przełamując pozycje ukraińskie, i 10 stycznia wkroczyła do Lwowa. Jednak już 12 stycznia armia ukraińska zajęła Żółkiew, Dublany i Kulików, odbudowując front i odcinając powtórnie Lwów od GO „Bug” w rejonie Rawy Ruskiej. Duże straty poniesione przez stronę polską zatrzymały akcje zaczepne aż do końca stycznia. W dniach 26–28 stycznia wojska polskie atakowały na linii Rawa Ruska – Bełz, jednak zostały zmuszone 31 stycznia do wycofania się ze zdobytego Krystynopola, a do atakowania Sokala zabrakło im sił.
Wojska polskie 4 lutego rozpoczęły operację zaczepną na linii Stary Sambor – Sambor – Rudki, jednak wskutek silnych kontrataków HA i szczupłości własnych sił musiały się wycofać. W końcu, 14 lutego, marszałek Piłsudski wydał rozkaz przejścia do działań defensywnych. Jedynie grupy płk. Kuklińskiego i płk. Władysława Sikorskiego wykonały nieudany atak na Janów, mający odciągnąć wojska ukraińskie od linii kolejowej Przemyśl – Lwów. Również 14 lutego utworzono Naczelne Dowództwo Wojska Polskiego, kierujące i koordynujące polskie operacje wojskowe.
Nowa ofensywa Armii Halickiej rozpoczęła się 17 lutego. Udało jej się kosztem wielkich strat zająć teren przy linii kolejowej w Bratkowicach, na zachód od Gródka Jagiellońskiego, i znów sparaliżować dostawy kolejowe do Lwowa, jednak sam atak na miasto po raz kolejny się nie powiódł. Także walki na południowym i północnym odcinku frontu nie przyniosły sukcesu.
Również 17 lutego przybyła do Lwowa Komisja Noulensa, która zażądała od obu stron podpisania zawieszenia broni. Zawarto je 24 lutego. Później przedłużono rozejm od 26 lutego do 1 marca.
W dniach 2–6 marca oddziały Armii Halickiej toczyły walki na przedpolach Lwowa, znowu przejmując odcinek linii kolejowej do Przemyśla i niszcząc mosty kolejowe koło Sądowej Wiszni i w Medyce. Do Przemyśla 10 marca dotarła grupa gen. Franciszka Aleksandrowicza, która z marszu zaatakowała, dochodząc 11 marca do Sądowej Wiszni, gdzie toczyła przez następne 2 dni ciężkie walki pozycyjne. 18 marca dotarły posiłki z Wielkopolski pod dowództwem płk. Daniela Konarzewskiego i dzięki nim udało się uwolnić po raz kolejny korytarz do Lwowa. W pierwszej połowie kwietnia aktywność na froncie wokół Lwowa znacznie spadła. Dopiero 19 kwietnia grupa wielkopolska podjęła natarcie, zdobywając Stawczany, a ciężkie walki rozwinęły się na całym odcinku od Lubienia do Skniłowa. Strona polska odniosła sukces, odsuwając linie ukraińskie od Lwowa, tak że jego ostrzał był możliwy od tej chwili tylko od strony północnej. Naczelne Dowództwo Wojska Polskiego 21 marca wydało rozkaz wstrzymania wszelkich akcji zaczepnych do czasu przybycia Armii Hallera. Drobne działania zaczepne podjęto 26 marca i osiągnięto sukcesy w rejonie Żółkwi, a linia frontu przesunęła się na linię Glinna – Solanka – Winniki – Podborce – Prusy – Dublany – Grzybowiec – Rokitno.
Zakończenie oblężenia.
Armia Hallera przybyła do Polski w kwietniu i zdecydowano się użyć jej w toczącej się wojnie. Rozpoczęcie polskiej ofensywy zaplanowano na 14 maja. Zaskakując polskie dowództwo, wojska ukraińskie 8 maja zdobyły Dołhobyczów. Oddziały polskie natychmiast kontratakowały, odrzucając przeciwnika na pozycje wyjściowe. Zaplanowana ofensywa rozpoczęła się w ustalonym czasie i oddziały polskie osiągnęły znaczne sukcesy. Jednak presja Konferencji Pokojowej zwolniła ofensywę i zmieniła jej kierunek. Wojska polskie 21 maja opanowały Borysławsko-Drohobyckie Zagłębie Naftowe. Oddziały ukraińskie otaczające Lwów, obawiając się okrążenia, wycofały się, kończąc półroczne oblężenie.
Ofensywa polska z maja 1919 została źle przyjęta na toczącej się wówczas w Paryżu konferencji pokojowej – prezydent USA Woodrow Wilson proponował nawet usunięcie z obrad przedstawicieli Polski jako agresora.
Stan badań.
W ramach obchodów 20-lecia Obrony Lwowa w listopadzie 1938 Związek Obrońców Lwowa przekazał miastu ewidencję obrońców Lwowa za okres od 1 do 22 listopada 1918.
Temat wojny polsko-ukraińskiej w latach 1918–1919 był tematem kilku opracowań, które ukazały się w dwudziestoleciu międzywojennym. Opis wydarzeń był oparty głównie na pamiętnikach i relacjach świadków. Dlatego opracowania te miały charakter subiektywny. Badania nad tematem zaowocowały wydaniem trzytomowego dzieła pod redakcją Eugeniusza Wawrzkowicza i Aleksandra Kawałkowskiego "Obrona Lwowa 1–22 listopada 1918". Dwa pierwsze tomy zawierały relacje uczestników, a trzeci został poświęcony organizacji listopadowej obrony Lwowa, ewidencji uczestników walk, zawierał także listę strat w następstwie walk ulicznych 1–22 listopada 1918 roku.
W okresie PRL-u temat walk polsko-ukraińskich o Lwów został zaniedbany. Jedynie na emigracji powstało kilka artykułów, opublikowanych na łamach „Biuletynu Koła Lwowian”. W latach 80. temat był poruszany w drugoobiegówkach.
Po upadku komunizmu wzrosło zainteresowanie tematyką walk polsko-ukraińskich o Lwów w latach 1918–1919. W 1990 roku ukazała się monografia Stanisława Niciei "Cmentarz Obrońców Lwowa", której pierwszy rozdział został poświęcony walkom w listopadzie 1918 roku. Drugą z tego zakresu jest praca Macieja Kozłowskiego "Między Sanem a Zbruczem. Walki o Lwów i Galicję Wschodnią 1918–1919", wydana w 1990 roku. Jest ona, zdaniem badacza tematu – Artura Leinwanda, kontrowersyjna i zawiera liczne błędy rzeczowe. Daniel Bargiełowski jest autorem trzytomowej biografii generała Michała Tokarzewskiego "Po trzykroć pierwszy. Michał Tokarzewski-Karaszewicz – generał broni, teozof, wolnomularz, kapłan Kościoła liberalnokatolickiego", wydanej w latach 2000–2002. Opublikował on także w 1992 roku na łamach „Rocznika Lwowskiego” artykuł o walkach listopadowych we Lwowie w 1918 roku. W latach 90. ukazało się ponadto kilka reedycji i reprintów relacji świadków wydarzeń listopadowych.
W 1999 ukazała się książka mjr. dr. Jeremiasza Ślipca "Drogi niepodległości – Polska i Ukraina 1918–1921", w której autor dokonuje militarnej analizy źródeł konfliktu i przebiegu działań w czasie wojny polsko-ukraińskiej.
Nazewnictwo.
Termin „obrona Lwowa”, często używany w historiografii polskiej na określenie wydarzeń listopadowych 1918 roku, wymaga szerszego wyjaśnienia, ponieważ może budzić w niektórych kręgach ukraińskich sprzeciw. W czasach zaborów oraz w początkowym okresie istnienia II Rzeczypospolitej Lwów był jednym z najważniejszych ośrodków kultury polskiej. Dla ówczesnych Polaków pojęcie „obrona” było zatem całkowicie naturalne i oczywiste. Sytuacja zmieniła się dopiero po konferencji w Jałcie i układach poczdamskich. Na obszarze Galicji Wschodniej (jak również całości ziem wschodnich II RP) nastąpiły w 1945 roku wysiedlenia ludności polskiej, w wyniku których Lwów przestał być politycznie miastem polskim.
Według Stanisława Niciei, określanie zbrojnego wystąpienia polskiej ludności Lwowa mianem „obrony” jest uzasadnione, ponieważ stanowiło ono polską odpowiedź na ukraiński wojskowy zamach stanu.
Podobny pogląd przedstawił również Andrzej Sulima Kamiński, który podkreślił, iż lwowscy Polacy walczyli o miasto, które było ich najbliższą ojczyzną od wielu wieków.
Włodzimierz Osadczy uważa, że gdyby Polacy przegrali wojnę z Ukraińcami, Zachodnioukraińska Republika Ludowa i tak prędzej czy później by upadła, a Lwów zostałby zajęty przez bolszewików. Ukraińcy byli bowiem wówczas za słabi i zbyt silnie wewnętrznie podzieleni, aby utworzyć i utrzymać własne państwo – sporne terytorium Galicji Wschodniej mogło w ówczesnej sytuacji geopolitycznej należeć jedynie albo do Polski, albo do Rosji Radzieckiej. Wynika stąd, iż termin „obrona Lwowa” należy rozumieć również w szerszym kontekście – jako obronę miasta nie tyle przed Ukraińcami, co przed podzieleniem losu terenów na wschód od Zbrucza.
W polskim piśmiennictwie pojawiało się także określenie "ruski miesiąc" (według opisującego wydarzenia z listopada 1918, Jana Gelli, "inwazja ukraińska naprawdę zasługiwała na to miano").
Upamiętnienie obrony Lwowa.
Po zakończeniu walk marszałek Józef Piłsudski w uznaniu bohaterstwa mieszkańców odznaczył miasto Krzyżem Virtuti Militari. Uzasadniając decyzję powiedział:
Marszałek Francji Ferdynand Foch, przemawiając w 1923 r. na Uniwersytecie Jana Kazimierza we Lwowie, oświadczył:
Bezpośredni świadek wydarzeń, francuski generał Barthelemy, tak oceniał udział mieszkańców Lwowa w obronie:
Został ustanowiony Pomnik Obrońców Lwowa na Persenkówce. W 1925 przy Politechnice Lwowskiej odsłonięto pomnik Orląt Lwowskich według projektu Wincentego Rawskiego. W poszczególne rocznice obrony Lwowa w okresie międzywojennym regularnie ukazywały się specjalne wydania gazet, różnego typu broszury oraz albumy. W prasie ukazywały się artykuły okolicznościowe oraz relacje z obchodów święta Obrony Lwowa, organizowano również wiece, msze patriotyczne. Najbardziej spektakularne obchody zorganizowano w 1938 r. w dwudziestą rocznicę. Pochód, który po mszy zmierzał na Cmentarz Obrońców Lwowa, liczył kilka kilometrów. Uchwałą Rady Miasta Lwowa 21 listopada 1938 dokonano zmian nazw szeregu ulic we Lwowie, wprowadzając ich nowe patronaty, upamiętniające obronę Lwowa i jego wybitnych uczestników (ustanowiono m.in. ul. Obrony Lwowa, Wały Prezydenta Ignacego Mościckiego, ul. Peowiaków, ul. Błękitnej Armii, ul. Piątaków, ul. Abrahamczyków, ul. Gen. Michała Tokarzewskiego-Karaszewicza, ul. Gen. Mieczysława Boruty-Spiechowicza, ul. Stanisława Nilskiego-Łapińskiego, ul. Dra Wiktor Ślepowron-Kamieńskiego, ul. Romana Haydera, ul. Aleksandra Zborzyl-Mireckiego, ul. Stanisława Wolaka, ul. Iwo Nałęcz-Skałkowskiego, ul. Andrzeja Battaglii, ul. Stanisława Grabskiego, ul. Jerzego Sieradzkiego, ul. Kazimierza Krzywda-Boguckiego, ul. Wojciecha Kułakowskiego, ul. Aleksandra Głogowskiego, ul. Piotra Miecznika, ul. Władysława Korab-Kolbuszowskiego, ul. Jerzego Grodyńskiego, ul. Bronisława Koszyka, ul. Lecha Gluzińskiego, ul. Józefa Kurdybana, ul. Felicji Sulimirskiej, ul. Zdzisława Sochockiego, ul. Antoniego Prokopa, ul. Konstantego Jakubowskiego, ul. Władysława Żymirskiego, ul. Józefa Kaweckiego, ul. Władysława Torunia, Stanisława Żeburskiego. 13 listopada 1938 na fasadzie kościoła oo. Kapucynów pw. Niepokalanego Poczęcia Najświętszej Marii Panny na Zamarstynowie została odsłonięta tablica pamiątkowa ku czci 20 bohaterskich obrońców.
W 1938, podczas obchodów obrony Lwowa z 1918, na obrazie Matki Boskiej Ostrobramskiej w kościele pod tym wezwaniem we Lwowie umieszczono ryngraf z obrazem Matki Boskiej Ostrobramskiej, złożony przez „Królowej Męczenników w 20-lecie obrony Lwowa rodziny Poległych-Zmarłych Bohaterów z walk w latach 1918-1920” (zaprojektowany przez Rudolfa Mękickiego, a wykonany w srebrze, częściowo złocony przez Kazimierza Wojtycha). Miasto Lwów otrzymało także Krzyż Obrony Lwowa z Mieczami, a w ramach obchodów 20-lecia odsieczy 20 listopada 1938 zostało otwarte Muzeum Historyczne Obrony Lwowa, działające w ramach Muzeum Historycznego Miasta Lwowa i funkcjonujące w Czarnej Kamienicy przy Rynku.
O obronie Lwowa pisali m.in.: Kornel Makuszyński, Adam Grzymała-Siedlecki, Jan Parandowski, Aleksander Baumgarten, Artur Schroeder, Ferdynand Neumauer, Józef Białynia-Chołodecki, Stanisław Obrzud, Jan Gella, Adam Próchnik, Wacław Lipiński, Witold Hupert, Aleksander Kron, Jerzy Dunin-Wąsowicz i Stanisław Łapiński-Nilski. Jeden z najpoczytniejszych ukraińskich pisarzy współczesnych Jurij Andruchowycz napisał na ten temat: 
Ponadto we współczesnej publicystyce można czasem spotkać się z określeniem „powstanie Orląt Lwowskich” na oznaczenie zdarzeń obejmujących obronę Lwowa z lat 1918–1919.
W dniach 2–3 listopada 1968 lwowskie środowisko emigracyjne zorganizowało obchody 50. rocznicy obrony Lwowa. Z tej okazji została wydana „Pamiątkowa odznaka w 50-tą rocznicę Obrony Lwowa”, którą zaprojektował Bogdan Sienicki.

</doc>
<doc id="1515520" url="https://pl.wikipedia.org/wiki?curid=1515520" title="Jan Mydlarski">
Jan Mydlarski

Jan Tadeusz Mydlarski (ur. 14 października 1892 w Pilźnie, zm. 1 kwietnia 1956 we Wrocławiu) − polski antropolog, rektor Uniwersytetu Wrocławskiego (1951−1953).
Życiorys.
Urodził się w rodzinie Władysława i Adeli z Szumskich. Ukończył Szkołę Ludową w Pilźnie. Świadectwo dojrzałości otrzymał 1 czerwca 1911 w Prywatnym Gimnazjum im. Adama Mickiewicza we Lwowie. Studiował zoologię, antropologię i etnologię na ówczesnym Uniwersytecie Franciszkańskim we Lwowie. W latach 1911−1914 był członkiem Związku Strzeleckiego. W czasie I wojny światowej walczył w szeregach c. i k. armii. Jego oddziałem macierzystym był 5 pułk artylerii fortecznej. Na stopień podporucznika został mianowany ze starszeństwem z 1 sierpnia 1916 w korpusie oficerów rezerwy artylerii fortecznej. Następnie w latach 1918−1921 służył w Wojsku Polskim. 8 stycznia 1924 został zatwierdzony w stopniu kapitana ze starszeństwem z dniem 1 czerwca 1919 i 411. lokatą w korpusie oficerów rezerwy artylerii. Posiadał przydział w rezerwie do 8 pułku artylerii lekkiej w Płocku.
Po uzyskaniu w 1924 doktoratu został wykładowcą w Wyższej Szkole Wojennej, a po habilitacji podjął pracę na Uniwersytecie Warszawskim. Od 1931 był kierownikiem Zakładu Antropologii Centralnego Instytutu Wychowania Fizycznego. Swoje artykuły publikował m.in. w miesięczniku „Wychowanie Fizyczne”, organie prasowym wychowawców fizycznych, instruktorów i kierowników sportowych.
W czasie II wojny światowej był wykładowcą tajnego Uniwersytetu Ziem Zachodnich.
W PRL pracował na Uniwersytecie Marii Curie-Skłodowskiej w Lublinie i na Uniwersytecie Wrocławskim, którego w latach 1951−1953 był rektorem. Był członkiem Międzynarodowego Instytutu Antropologii w Paryżu, a od 1950 prezesem Polskiego Towarzystwa Antropologicznego. Był też założycielem i pierwszym kierownikiem (1953−1956) Zakładu Antropologii PAN we Wrocławiu. W 1952 r. został członkiem korespondentem PAN.
Był specjalistą w dziedzinie genetyki populacyjnej, ewolucjonizmu oraz serologii. Przedstawił koncepcję dziedziczenia grup krwi oraz wykazał modyfikowanie współczynników podobieństwa dzieci do rodziców przez procesy selekcyjne.
Od 1918 był mężem Janiny Drozdowskiej.

</doc>
<doc id="1515521" url="https://pl.wikipedia.org/wiki?curid=1515521" title="Chambéry Savoie Mont-Blanc Handball">
Chambéry Savoie Mont-Blanc Handball

Chambéry Savoie Handball (nazywane również: "Chambéry Savoie HB") – francuski klub piłki ręcznej mężczyzn. Klub został założony w 1983 roku, z siedzibą w mieście Chambéry. Obecnie występuje w rozgrywkach Division 1.
Historia.
Klub powstał w 1983 roku pod nazwą Chambéry Handball Club. Od 1990 do 2002 roku drużyna nosiła nazwę Stade Olympique Chambéry. Obecnie występuje pod nazwą Chambéry Savoie Handball. W Division 1 1 CSH występuje nieprzerwanie od sezonu 1994/1995.
Sukcesy.
Mistrzostwo Francji
Wicemistrzostwo Francji
Puchar Ligi Francuskiej

</doc>
<doc id="1515522" url="https://pl.wikipedia.org/wiki?curid=1515522" title="Aleksander Kazimierz Bereśniewicz">
Aleksander Kazimierz Bereśniewicz

Aleksander Kazimierz Bereśniewicz (ur. 16 czerwca 1823 w Szwelniach k. Rosień, zm. 4 czerwca 1902 we Włocławku) – polski duchowny rzymskokatolicki, biskup pomocniczy żmudzki i tytularny biskup Maximianopolis w latach 1859–1875, administrator diecezji żmudzkiej w latach 1875–1883, biskup diecezjalny kujawsko-kaliski w latach 1883–1902.
Z jego inicjatywy władze rosyjskie zwróciły wiernym kościół Świętego Krzyża w Kownie.

</doc>
<doc id="1515523" url="https://pl.wikipedia.org/wiki?curid=1515523" title="Stanisław Jakub Rostworowski">
Stanisław Jakub Rostworowski

Stanisław Jakub Rostworowski z Rostworowa herbu Nałęcz (ur. 28 stycznia 1858 Kowalewszczyzna koło Tykocina, zm. 8 września 1888 w Krakowie) – polski arystokrata, artysta malarz, starszy brat wileńskiego architekta Tadeusza Rostworowskiego, ojciec Stanisława – późniejszego generała.
Pochodził z wielkopolskiej rodziny ziemiańskiej i szlacheckiej wywodzącej się z dóbr Rostworowo pod Poznaniem. W 1874 r. cała rodzina przeniosła się do Warszawy, po tym jak zlicytowano majątek w Rostworowie. W 1878 r. Stanisław Rostworowski wyjechał do Petersburga studiować w Instytucie Technologicznym. W tym samym czasie, jako wolny słuchacz, brał udział w zajęciach w Akademii Sztuk Pięknych. Rok później, zachęcony przez wykładowców Akademii i przyjęty bez egzaminów, zrezygnował ze studiów technicznych i całkowicie poświęcił się malarstwu. W czasie studiów malował obrazy o tematyce mitologicznej (1883 r. – "Patrokles i Achilles" nagrodzony małym złotym medalem)"." Największe uznanie i, jednocześnie, stypendia na kształcenie za granicą, przyniosły mu obrazy o tematyce historycznej. Podróżował do Monachium, Rzymu, Wiednia, gdzie powstały liczne prace. Tworzył też pejzaże, obrazy religijne i portrety. W 1886 r. wrócił do kraju i osiadł w Krakowie. Poślubił hrabiankę Teresę z Lubienieckich herbu Rola (1857–1944). Zmarł młodo w wyniku choroby płuc w 1888 r. w Krakowie, kilka miesięcy po narodzinach syna Stanisława.
Pochowany został na Cmentarzu Rakowickim w Krakowie, w kwaterze P.
Wybrana twórczość.
Wielkogabarytowy obraz, mierzący 4×5 m, przedstawiający Mojżesza wśród tłumu, został spalony przez Niemców w 1940 r. Płótno znane jest dzisiaj jedynie z archiwalnej fotografii.

</doc>
<doc id="1515525" url="https://pl.wikipedia.org/wiki?curid=1515525" title="Sekcja (rewolucja francuska)">
Sekcja (rewolucja francuska)

Sekcja (fr. "section") - jednostka administracyjna Paryża w czasie rewolucji francuskiej, od 1790 do 1795. 
Sekcje powstały 21 maja 1790, zastępując wcześniejsze dystrykty w liczbie 60. Łącznie Zgromadzenie Narodowe wyznaczyło 48 sekcji, na czele których miał stać obieralny Komitet Cywilny. Składał się on z 16 członków, do których w późniejszych etapie rewolucji (w połowie 1792) dołączyły osoby pełniące funkcję łączników sekcji z Komuną Paryża (łącznie 52 osoby). Każda sekcja była również zobligowana do utrzymywania własnej ochotniczej jednostki zbrojnej, a od 21 marca 1793 także lokalnego komitetu rewolucyjnego. 
Od obalenia monarchii 10 sierpnia 1792 do połowy roku 1794 sekcje prowadziły tzw. "permanentne obrady", co oznaczało regularne, codzienne spotkania aktywnie zaangażowanych w politykę mieszkańców sekcji, dyskusje na tematy polityczne oraz wydawanie rezolucji związanych z bieżącymi wydarzeniami. Działalność ta była w dużej mierze spontaniczna, czy wręcz nie zawsze zgodna z aktualną polityką rządu (na ogół bardziej od niej radykalna). Najbardziej znani działacze sekcji często stawali się przywódcami sankiulockimi i mogli wywierać realny nacisk na rząd w imieniu zrzeszonych w sekcjach obywateli. 
Od 21 marca 1793 sekcje zyskały dodatkowe kompetencje w postaci kontroli cudzoziemców zamieszkałych na ich terenie, a następnie, po uchwaleniu dekretu o podejrzanych - także kontroli postawy obywatelskiej swoich członków. Przedstawiciele komitetów rewolucyjnych każdej sekcji mogli wydawać nakazy aresztowania, wskazywać Komitetowi Bezpieczeństwa Powszechnego osoby uznane za przeciwników rewolucji, a obywatelom aktywnie w nią zaangażowanym wydawać stosowne świadectwa, które od połowy roku 1793 stały się dokumentem niezbędnym do podjęcia pracy czy osiedlenia się na stałe w Paryżu. 
Każda sekcja była również zobowiązana do partycypacji w tworzeniu ochotniczych sił zbrojnych Paryża - oddziały z sześciu sąsiadujących ze sobą sekcji tworzyły legion. Obywatele sami wybierali swojego dowódcę oraz jego zastępcę i adiutanta. W zależności od liczebności danej sekcji wystawiane były oddziały liczące od 100 do 130 osób. Również działalność oddziałów sekcyjnych miała charakter spontaniczny i ściśle wiązała się z bieżącymi wydarzeniami: sekcje i ich oddziały przesądziły o przebiegu wydarzeń 10 sierpnia 1792, gdy upadła monarchia, 2 czerwca 1793, gdy odsunięci od władzy zostali żyrondyści, jak i w dniu przewrotu thermidoriańskiego. 
Instytucja sekcji została zniesiona w czasach Dyrektoriatu. 

</doc>
<doc id="1515527" url="https://pl.wikipedia.org/wiki?curid=1515527" title="Edward Skrzypczak">
Edward Skrzypczak

Edward Jacek Skrzypczak (ur. 13 października 1936 w Poznaniu, zm. 12 lutego 2023 tamże) – działacz partyjny w czasach PRL, I sekretarz Komitetu Wojewódzkiego PZPR w Poznaniu.
Syn Józefa i Jadwigi, członek PZPR od roku 1960, członek ZMP, słuchacz Wieczorowego Uniwersytetu Marksizmu-Leninizmu (1967–1968). Pracował w Zakładach Hipolita Cegielskiego w Poznaniu. Od 1 listopada 1980 do 25 czerwca 1981 I sekretarz Komitetu Zakładowego PZPR w ZHC, a potem – Komitetu Wojewódzkiego PZPR w tym mieście. We wrześniu 1981 został członkiem Komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej.
Uznawany za zwolennika liberalnej linii w PZPR, po wprowadzeniu w Polsce stanu wojennego w 1981, w czerwcu (lub październiku) 1982 odwołany – jako jeden z dwóch I sekretarzy Komitetów Wojewódzkich PZPR w Polsce, obok Tadeusza Fiszbacha w Gdańsku – ze stanowiska w Komitecie Wojewódzkim. Pretekstem miała być sprawa korupcyjna, w którą zamieszany był rzekomo ówczesny poznański komendant wojewódzki Milicji Obywatelskiej Henryk Zaszkiewicz, a którą wykrył Skrzypczak. Sprawę komendanta wyciszono, a Skrzypczaka odwołano z KW i wysłano do Nigerii, gdzie przez kilka lat pracował jako inżynier w spółce polsko-nigeryjskiej. Następne kilkanaście lat przepracował także za granicą, w prywatnej firmie wytwarzającej piankę poliuretanową, a do Polski wrócił w 2003. Pracę znalazł w firmie budowlanej w Starogardzie Gdańskim,
W 2005 miał kandydować (w okręgu 38 w Poznaniu) do Senatu z listy SLD, ale w ostatniej chwili został z listy kandydatów wykreślony; wiosną 2007 założył Obywatelski Ruch Obrony gen. Jaruzelskiego „Przeciw Bezprawiu”.

</doc>
<doc id="1515533" url="https://pl.wikipedia.org/wiki?curid=1515533" title="Edgar Lee Masters">
Edgar Lee Masters

Edgar Lee Masters (ur. 23 sierpnia 1868 roku w Garnett, Kansas, zm. 5 marca 1950 roku w Melrose Park, Pensylwania) – amerykański poeta (21 tomików), biograf (sześć pozycji), dramaturg (12 sztuk), powieściopisarz (6 książek).
Znany dziś przede wszystkim jako autor "Spoon River Anthology" (1915; 3 polskie przekłady pod tytułami: "Umarli ze Spoon River" (1968), "Antologia Spoon River" (1981) i "Epitafia ze Spoon River" (2000)). Oprócz tego napisał między innymi cykl "Domesday Book".
Publikacja tego zbioru epitafiów, będącego sprzeciwem wobec hipokryzji i wąskim horyzontom w małym miasteczku, zburzyła jego karierę prawniczą w Chicago.
Fikcyjnej miejscowości dał nazwę od rzeki Spoon w miasteczku jego młodości, Lewistown w Illinois. Także cmentarz w Lewistown wywarł na nim duże wrażenie.
Masters posługiwał się formą monologu dramatycznego, znanego z twórczości Alfreda Tennysona i Roberta Browninga. Wykorzystywał wiersz biały (blank verse).

</doc>
<doc id="1515534" url="https://pl.wikipedia.org/wiki?curid=1515534" title="Oleg Velyky">
Oleg Velyky

Oleg Velyky (ukr. ; ur. 14 października 1977 w Browarach w ZSRR, zm. 23 stycznia 2010 w Kijowie), urodzony na Ukrainie, piłkarz ręczny reprezentacji Niemiec. Grał na pozycji rozgrywającego. Ostatnim klubem Bundesligi w jego karierze był HSV Hamburg.
We wrześniu 2003, u Olega zdiagnozowany został czerniak złośliwy. Chorobę udało się zaleczyć, jednak w marcu 2008 nastąpił jej nawrót, co doprowadziło do śmierci piłkarza.

</doc>
<doc id="1515535" url="https://pl.wikipedia.org/wiki?curid=1515535" title="Mecze reprezentacji Polski w hokeju na lodzie mężczyzn prowadzonej przez Petera Ekrotha">
Mecze reprezentacji Polski w hokeju na lodzie mężczyzn prowadzonej przez Petera Ekrotha

Zestawienie oficjalnych międzynarodowych meczów reprezentacji Polski w hokeju na lodzie mężczyzn prowadzonej przez Petera Ekrotha:
Bilans

</doc>
<doc id="1515536" url="https://pl.wikipedia.org/wiki?curid=1515536" title="Dekanat Strzyżów">
Dekanat Strzyżów

Dekanat Strzyżów – dekanat diecezji rzeszowskiej składający się z 11 parafii:

</doc>
<doc id="1515538" url="https://pl.wikipedia.org/wiki?curid=1515538" title="Juan Fernandez">
Juan Fernandez



</doc>
<doc id="1515541" url="https://pl.wikipedia.org/wiki?curid=1515541" title="Rynek wewnętrzny Unii Europejskiej">
Rynek wewnętrzny Unii Europejskiej



</doc>
<doc id="1515542" url="https://pl.wikipedia.org/wiki?curid=1515542" title="Jednolity rynek europejski">
Jednolity rynek europejski



</doc>
<doc id="1515543" url="https://pl.wikipedia.org/wiki?curid=1515543" title="Żabia Jaworowa Dolina">
Żabia Jaworowa Dolina



</doc>
<doc id="1515546" url="https://pl.wikipedia.org/wiki?curid=1515546" title="Czarna Jaworowa Dolina">
Czarna Jaworowa Dolina



</doc>
<doc id="1515547" url="https://pl.wikipedia.org/wiki?curid=1515547" title="Pacjent/klient">
Pacjent/klient



</doc>
<doc id="1515548" url="https://pl.wikipedia.org/wiki?curid=1515548" title="Stary cmentarz żydowski w Głogowie Małopolskim">
Stary cmentarz żydowski w Głogowie Małopolskim

Stary cmentarz żydowski w Głogowie Małopolskim – kirkut mieści się przy ul. Henryka Sienkiewicza. Założony został na początku XVIII wieku, chowano tu również zmarłych z miejscowości Wysoka Głogowska i Wygoda. Cmentarz ma powierzchnię 0,03 ha, jest nieogrodzony, został całkowicie zdewastowany i nie ma na nim macew.
W okresie od sierpnia 2012 r. do lata 2013 r. na terenie cmentarza trwały prace restauracyjne podjęte przez Fundację Ochrony Dziedzictwa Żydowskiego we współpracy z potomkami głogowskich Żydów. Obecnie teren cmentarza jest zabezpieczony i ogrodzony oraz częściowo uporządkowany.

</doc>
<doc id="1515550" url="https://pl.wikipedia.org/wiki?curid=1515550" title="Pacjent">
Pacjent

Pacjent – osoba korzystająca ze świadczeń opieki zdrowotnej, niezależnie od tego czy jest zdrowa, czy chora (definicja Światowej Organizacji Zdrowia).
Inna definicja za pacjenta uznaje:
niezależnie, czy jest zdrowy, czy chory.
Pacjent-klient.
Pacjent-klient to zbitka pojęciowa określająca zmiany, jakie zaszły w postrzeganiu pacjenta pod wpływem procesu ekonomizacji opieki zdrowotnej. Jego efektem stało się przesunięcie zależności pomiędzy lekarzem a pacjentem w kierunku zależności rynkowych. Przejawami procesu ekonomizacji, niekiedy utożsamianego także z reformami "New Public Management", stało się wprowadzenie do opieki zdrowotnej:
Jak dowodzą badania – pacjenci rzadko korzystają z możliwości zmiany lekarza rodzinnego, szpitale natomiast „obsługują” tych samych pacjentów (konkurują na tym samym obszarze geograficznym). System nie pobudził także konkurencji międzysektorowej. Jeśli już to można raczej mówić o konkurencji wewnątrzsektorowej podmiotów o takim samym statusie prawnym. Formalnie ustawy wprowadziły więc rozwiązania quasi-rynkowe, które nie znajdują jednak odzwierciedlenia w zachowaniach podmiotów opieki zdrowotnej i pacjentów w takim zakresie, aby można było mówić o spełnieniu zamierzeń ustawodawcy. Z tego względu pacjenta/klienta należy definiować jako pacjenta obdarzonego atrybutami rynkowymi.

</doc>
<doc id="1515554" url="https://pl.wikipedia.org/wiki?curid=1515554" title="Plečnik">
Plečnik



</doc>
<doc id="1515557" url="https://pl.wikipedia.org/wiki?curid=1515557" title="SDC">
SDC



</doc>
<doc id="1515560" url="https://pl.wikipedia.org/wiki?curid=1515560" title="Parafia Świętej Trójcy w Głogowie Małopolskim">
Parafia Świętej Trójcy w Głogowie Małopolskim

Parafia Świętej Trójcy w Głogowie Małopolskim – parafia znajdująca się w diecezji rzeszowskiej w dekanacie Głogów Małopolski.
Historia.
Kościół został ufundowany przez Mikołaja Spytka Ligęzę w 1606 roku i w tym samym roku erygowano parafię. Pierwszy drewniany kościół parafialny pw. Świętych Piotra i Pawła istniał tutaj zapewne jeszcze przed tą datą. 
W 1766 rozebrano kościół ufundowany przez Ligęzę, a za miastem został zbudowany w 1881 obecny kościół murowany, którego konsekracja miała miejsce w 1905. W 2010 roku kościół został przebudowany.

</doc>
<doc id="1515561" url="https://pl.wikipedia.org/wiki?curid=1515561" title="Šiška">
Šiška

Šiška – najbardziej zaludniona (po Bežigradzie) dzielnica stolicy Słowenii - Lublany. Zajmuje powierzchnię 736 ha. Liczba mieszkańców wynosi 35 532 (2020).
Najwybitniejszym zabytkiem historycznym jest znajdujący się tam kościół Św. Bartłomieja, zbudowany w XIII wieku w miejscu starożytnego rzymskiego cmentarza. Po pożarze w 1895, który spowodował ciężkie zniszczenia, kościół został odbudowany w latach 1933-1936 przez sławnego słoweńskiego architekta Jože Plečnika.
Jože Plečnik jest także autorem najsławniejszej (z punktu widzenia artystycznego i sakralnego) budowli Šiški - kościół Św. Franciszka z Asyżu, zbudowanej latach trzydziestych XX wieku.

</doc>
<doc id="1515563" url="https://pl.wikipedia.org/wiki?curid=1515563" title="Sziszka">
Sziszka



</doc>
<doc id="1515564" url="https://pl.wikipedia.org/wiki?curid=1515564" title="Össjö">
Össjö

Össjö – miejscowość (tätort) w Szwecji, w regionie administracyjnym ("län") Skania, w gminie Ängelholm.
Według danych Szwedzkiego Urzędu Statystycznego liczba ludności wyniosła: 223 (31 grudnia 2015), 219 (31 grudnia 2018) i 217 (31 grudnia 2019).

</doc>
<doc id="1515565" url="https://pl.wikipedia.org/wiki?curid=1515565" title="Siska">
Siska



</doc>
<doc id="1515566" url="https://pl.wikipedia.org/wiki?curid=1515566" title="Åsbo-Össjö">
Åsbo-Össjö



</doc>
<doc id="1515572" url="https://pl.wikipedia.org/wiki?curid=1515572" title="Caio Blat">
Caio Blat

Caio Blat, właściwie Caio Blat de Oliveira (ur. 2 czerwca 1980 w São Paulo) – brazylijski aktor telewizyjny.
Urodzony w rodzinie aktorów teatralnych i dramaturgów, zaczął swoją karierę w wieku ośmiu lat, występując w ponad dwustu reklamach. Został dobrze przyjęty przez publiczność i krytyków jako młody Carlos w serialu "Mamy sześć" ("Éramos Seis", 1994). Studiował prawo na University of São Paulo. Sprawdził się także jako dobry piłkarz. Został także cenionym aktorem w teatrze.
Był żonaty z Aną Ariel (od 6 lipca 2001 do 2004), z którą zaadoptował syna Antonio. W dniu 17 listopada 2007 ożenił się z Marią Ribeiro. Ma z nią syna Bento (ur. 15.01.2010).

</doc>
<doc id="1515576" url="https://pl.wikipedia.org/wiki?curid=1515576" title="Suchman">
Suchman

Suchman Odichmantiewicz (rus. "Сухман Одихмантьевич") – bohater ruskich bylin.
Suchman był synem Odichmanta (postać identyfikowana z Dowmuntem z Nalszczan). Przyrzekł kniaziowi Władimirowi (Włodzimierzowi Wielkiemu), że przyniesie mu żywą łabędzicę. Dla zdobycia ptaka udał się nad Dniepr, gdzie niespodziewanie natrafił na Tatarów. Samotnie pokonał wrogów, odnosząc przy tym ciężkie rany, które sam opatrzył ziołami. Kniaź nie dał jednak wiary jego usprawiedliwieniom i wtrącił do lochu za niedotrzymanie obietnicy. Wkrótce jednak opowieść Suchmana potwierdził wysłany na zwiady Dobrynia Nikiticz. Kniaź Władimir polecił uwolnić więźnia, jednak w międzyczasie Suchman otworzył swoje rany i zmarł. Z jego krwi powstała okresowo wysychająca rzeka Suchmana.

</doc>
<doc id="1515578" url="https://pl.wikipedia.org/wiki?curid=1515578" title="Barbara Tuchman">
Barbara Tuchman

Barbara Wertheim Tuchman (ur. 30 stycznia 1912 w Nowym Jorku, zm. 6 lutego 1989 w Greenwich) – amerykańska historyczka, autorka bestsellerów, znana także w Polsce.
Życiorys.
Córka bankiera, wnuczka amerykańskiego ambasadora w Turcji. Zaczynała jako dziennikarka. Była korespondentem wojennym podczas wojny w Hiszpanii. Nie miała kierunkowego wykształcenia historycznego. Jej celem było pisanie dla szerokiej publiczności, oparte na obszernych badaniach źródłowych, ale lżejsze od naukowych prac historycznych. 
Za książkę "The Guns of August" ("Sierpniowe salwy") o początku I wojny światowej otrzymała nagrodę Pulitzera w 1963. Po raz drugi została laureatką tej nagrody za "Stilwell and the American Experience in China" z 1971. Doktor honoris causa m.in. Sorbony, Oxfordu, Harvardu.

</doc>
<doc id="1515580" url="https://pl.wikipedia.org/wiki?curid=1515580" title="Klub Winx – tajemnica zaginionego królestwa">
Klub Winx – tajemnica zaginionego królestwa

Klub Winx – Tajemnica Zaginionego Królestwa (wł. "Winx Club – Il segreto del regno perduto", ang. "Winx Club – The Secret of the Lost Kingdom", 2007) – włoski film animowany w reżyserii Iginio Straffi. Pełnometrażowa kontynuacja serialu animowanego "Klub Winx". Fabuła filmu ma miejsce tuż po trzeciej serii.
Piosenkę promującą film – „All the Magic” śpiewa Natalie Imbruglia.
Fabuła.
Na początku Flora, Stella, Musa, Tecna i Layla mają już po 18 lat (Stella 19 lat), kończą swoją naukę i dostają dyplomy. Od tej pory są Wróżkami-Strażniczkami swoich planet. Niestety tylko Bloom nie może zakończyć edukacji i zostać Wróżką-Strażniczką, ponieważ nie ma świata i ludzi, których mogłaby chronić. Dlatego też postanawia w końcu poznać całą swoją przeszłość. Dziewczyna wkrótce dowiaduje się, że jej rodzice poświęcili się, by pokonać zło, jakim były trzy prastare wiedźmy. Skutkiem czego zostali wysłani do świata Obsydianu – mrocznego miejsca, z którego nie ma ucieczki, razem z całym złem. A ona sama jest księżniczką nieistniejącego już świata Domino. Naszej czarodziejce i jej przyjaciołom wspólnie udaje się dotrzeć do tego miejsca i uratować króla i królową Domino. Wszyscy razem odbudowują ich planetę, a Bloom decyduje się zamieszkać z nimi. Na koniec Sky prosi Bloom o rękę, a ona przyjmuje jego oświadczyny. Wszyscy żyją szczęśliwie, myśląc, że trzy prastare wiedźmy zostały pokonane, lecz one czekają w ukryciu, by znowu zaatakować.

</doc>
<doc id="1515583" url="https://pl.wikipedia.org/wiki?curid=1515583" title="Dialekt sulkowski">
Dialekt sulkowski

Dialekt sulkowski (także dialekt sułkowski, etnolekt śląski: "sulkowski djalekt") – jeden z dialektów śląskich, wyodrębniony przez Feliksa Steuera w swojej pracy "Dialekt sulkowski" (1934). Należy do dialektów pogranicza śląsko-laskiego, a swą nazwę bierze od rodzinnej miejscowości Steuera – Sułkowa. W przeszłości utożsamiany z gwarami prudnickimi. W dialekcie tym Feliks Steuer stworzył takie dzieła, jak ' i '. Dlaczego, znając doskonale język polski, te dzieła stworzył w gwarze wyjaśnia we wstępie do Dialektu Sulkowskiego następująco: Do zapisu używał specjalnego alfabetu powstałego we współpracy z Kazimierzem Nitschem zajmującego się dialektami śląskimi znacznie wcześniej.
Cechy charakterystyczne.
Dialekt sulkowski charakteryzuje się:

</doc>
<doc id="1515585" url="https://pl.wikipedia.org/wiki?curid=1515585" title="Pulveroboletus">
Pulveroboletus

Pulveroboletus Murrill (złotak) – rodzaj grzybów z rodziny borowikowatych ("Boletaceae"). Nazwę polską podała Alina Skirgiełło w 1960. 
Charakterystyka.
Zwykle krótkie trzony, niektóre gatunki mają długi trzon; większość gatunków rośnie na ziemi. Niektóre gatunki mają pierścień na trzonie. Niektóre mają bardzo intensywne kolory. "Pulveroboletus ravenelii" posiada na trzonie pierścień. 
Systematyka i nazewnictwo.
Pozycja w klasyfikacji według Index Fungorum: "Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi"
Takson ten utworzył William Alphonso Murrill w 1909 r.. Nazwę polską utworzyła Alina Skirgiełło w 1960 r.
Niektóre gatunki.
We wcześniejszych klasyfikacjach do rodzaju "Pulveroboletus" zaliczano także:

</doc>
<doc id="1515587" url="https://pl.wikipedia.org/wiki?curid=1515587" title="Równina Dzbanów">
Równina Dzbanów

Równina Dzbanów (franc. "Plaine des Jarres", ang. "Plain of Jars", spotyka się również polską nazwę Dolina Amfor) – teren o wielkim znaczeniu historycznym i kulturalnym w Laosie, zarzucony tysiącami kamiennych urn.
Obszar ten (geograficznie "Płaskowyż Xiangkhoang") leży na północnym krańcu Gór Annamskich, głównego pasma górskiego na Półwyspie Indochińskim. W związku z tym, że obszar ten był terenem zaciętych walk podczas wojny laotańskiej w latach 1954–1975, nazwą Równina Dzbanów obejmuje się zazwyczaj cały "Płaskowyż Xiangkhoang", a nie jedynie stanowiska archeologiczne związane z tajemniczymi urnami. Największa wyżyna doliny nazywana jest Tomskim.
Legendy i archeolodzy.
Archeolodzy są przekonani, że urny, których powstanie datuje się na okres pomiędzy VI wiekiem p.n.e. a IX wiekiem n.e, są dziełem prehistorycznego ludu z grupy językowej mon-khmer, którego kultura jest w dzisiejszych czasach zupełnie nieznana. Antropolodzy i archeolodzy nie są zgodni, czy gigantyczne naczynia były urnami grzebalnymi, czy też służyły do przechowywania żywności lub wody.
Według laotańskich opowieści i legend płaskowyż w zamierzchłej przeszłości zamieszkiwała rasa olbrzymów. Ich król imieniem "Khun Cheung" pokonał po długiej, krwawej, ale zwycięskiej bitwie swych nieprzyjaciół i kazał wykuć wielkie kamienne naczynia, w których warzono ryżowe whisky "lao lao", którym celebrowano triumf.
Pierwszym osobą, która zbadała i skatalogowała Równinę Dzbanów, była Madeleine Colani, archeolog z "École française d'Extrême Orient" w latach trzydziestych XX wieku. Podczas badań Colani i jej zespół natrafili na jaskinię pełną szczątków ludzkich, w tym także częściowo spalonych, i prochów. Jej praca jest do dnia dzisiejszego uważana za podstawową na temat Płaskowyżu Urn. W okresie późniejszym prace kontynuowali jej następcy.
Amerykańska bomba poważnie uszkodziła wspomnianą jaskinię, wykorzystywaną przez Pathet Lao jako punkt obronny – okoliczny teren do dziś nosi ślady wykopanych wówczas okopów i kraterów po bombach, a w ziemi tkwią miliony metalowych odłamków oraz ogromna liczba niewybuchów. Miejscowość Xieng Khouang została całkowicie zniszczona podczas walk pomiędzy armią północnowietnamską i Pathet Lao z jednej strony a wspieranymi przez Amerykanów siłami antykomunistycznymi. W połowie lat siedemdziesiątych XX wieku wzniesiono nowe miasto, które nazwano Phonsavan.
Lokalizacja urn.
Ponad 400 stanowisk archeologicznych znajduje się w centrum Płaskowyżu Xieng Khouang, jednak identyczne urny znaleziono na obszarze od Płaskowyżu Khorat w Tajlandii na południu, aż po pasmo wzgórz Chaar w północnych Indiach, gdzie archeolodzy stwierdzili bez wątpienia, że były urnami grzebalnymi. Urny zdają się być umieszczane linearnie lub w znacznych skupiskach, jakby na szlaku handlowym z delty Mekongu po Indie. Z drugiej strony, urnom odkrytym w górzystym rejonie nie towarzyszyły żadne pochówki, co może oznaczać, że te odkryte wcześniej były dziełem ludności niezwiązanej z twórcami obiektów.
Urny zostały w większości wykute ze skał osadowych, przeważnie z piaskowca, ale także z granitu, zlepieńców lub z wapienia koralowego. W kształcie są obłe lub okrągłe, a niektóre mają coś na kształt pokryw. Ważą do 20 ton, a ich wysokość waha się od jednego do dwóch metrów.
Na płaskowyżu większość urn jest skupiona w grupach. Największa z nich, w pobliżu Phonsavan (stanowisko archeologiczne nr 1), składa się z ponad 250 urn różnej wielkości. W okolicy wykopalisk leżą w ziemi tysiące niewybuchów bomb i pocisków, głównie kasetowych, pozostałość po wojnie w latach sześćdziesiątych i siedemdziesiątych XX wieku. W rezultacie jedynie stanowiska nr 1, 2 i 3 są dostępne dla zwiedzających – pozostałe uznaje się za zbyt niebezpieczne.
Kości, brązowe i żelazne narzędzia oraz inne znaleziska odkryte przez Colani skłoniły ją do uznania, że były to urny grzebalne. Wyniki swych badań opublikowała w dwutomowym dziele, zatytułowanym "Des Megalithes de Houte Laos". Jest ono do dziś uznawane za podstawowe źródło wiedzy o płaskowyżu.
Pochodzenie urn.
Madeleine Colani przypuszczała, że rozmieszczenie urn ma coś wspólnego ze szlakiem karawanowym z północnych Indii, na którego istnienie w starożytności są liczne dowody.
Colani odkryła również, w pobliżu największego skupiska urn, jaskinię połączoną z powierzchnią dwiema pionowymi sztolniami, gdzie natrafiono na grubą warstwę kopcia świadczącą, że sztolnie były wykorzystywane jako kominy prymitywnych dymarek. Według Colani było to krematorium, a urny służyły do przechowywania prochów ludzkich. Późniejsze wykopaliska doprowadziły do odkrycia większej ilości szczątków ludzkich, w tym niespalonych kości.
W związku z tym, że znalezione szczątki pochodziły z różnych okresów, naukowcy przypuszczają, że urny były wykorzystywane wielokrotnie przez kolejne ludy zamieszkujące płaskowyż. Ta teoria jest wśród badaczy uważana za najbardziej prawdopodobną, ale istnieją także inne.
Według jednej z nich urny są produktem sztucznym: zostały ulepione z gliny, piasku, cukru i klejów odzwierzęcych. Zgodnie z tą teorią odkryta przez Colani jaskinia była w rzeczywistości rodzajem pieca garncarskiego, gdzie urny te wypalano. Jednak w związku z tym, że niektóre urny zostały bez wątpienia wykonane z granitu, naukowcy tę teorię odrzucają.
Inna próba wyjaśnienia zastosowania urn zakłada, że służyły one do gromadzenia wody deszczowej w okresie monsunowym dla karawan wędrujących przez te obszary w okresach suszy. Woda taka, nawet zastała, po przegotowaniu ponownie nadawała się do picia, co było od dawien dawna stosowane na obszarze całej Azji. Paciorki znajdowane w niektórych urnach miałyby być wotami towarzyszącymi modlitwom o deszcz (lub modłom dziękczynnym) podczas postoju karawan wokół skupisk tychże urn.
Większość badaczy (którzy znają cysterny służące do zbierania deszczówki w okresie wczesnej starożytności, np. w Mohendżo-Daro) uważa, że urny z płaskowyżu mają zbyt małe otwory, by mogły służyć do tego celu. Prof. Thongsa Sayavongkhamdy, dyrektor laotańskiego Departamentu Muzeów i Archeologii uważa, że urny powstały około 2000 lat temu, a więc znacznie przed narodzinami lokalnych mocarstw: Angkor (w Kambodży), Czampa (w Wietnamie) i Pagan (w Mjanmie), które osiągnęły swą świetność jeszcze przed rokiem 1000 n.e. Pierwsze Królestwo Laosu ze stolicą w Luang Prabang zostało ustanowione w 1353 roku, gdy pamięć o pochodzeniu urn dawno zaginęła.
Najnowsze wyniki analiz laboratoryjnych próbek z dwóch stanowisk ustalają datowanie Równiny Dzbanów na okres między 1240 a 660 rokiem p.n.e.
Sytuacja obecna.
Równina Dzbanów jest jednym z najniebezpieczniejszych stanowisk archeologicznych na świecie. Tysiące niewybuchów, przede wszystkim bomb kasetowych, pozostałość masowych bombardowań amerykańskich w czasie wojny w Laosie, są do dziś przyczyną nieszczęśliwych wypadków. Turyści mogą bezpiecznie zwiedzać jedynie stanowiska oznakowane numerami od 1 do 3 zwracając przy tym bacznie uwagę na tablice ostrzegawcze.
Rząd laotański zabiega o wpisanie Płaskowyżu na listę światowego dziedzictwa UNESCO. Terenem opiekuje się w tym aspekcie "UNESCO-Lao Plain of Jars Project". Usunięcie niewybuchów jest podstawowym wymogiem przed udostępnieniem kolejnych stanowisk naukowcom i turystom.
Mines Advisory Group, laotańska organizacja pozarządowa, pracuje od lipca 2004 roku nad usuwaniem niewybuchów i powoli zbliża się do końca swych działań.

</doc>
<doc id="1515588" url="https://pl.wikipedia.org/wiki?curid=1515588" title="Moste (Lublana)">
Moste (Lublana)

Moste – dzielnica Lublany, stolicy Słowenii. Znajduje się ona we wschodniej części miasta. Zajmuje powierzchnię 340 ha. Liczba mieszkańców wynosi 21 659 (2020).

</doc>
<doc id="1515603" url="https://pl.wikipedia.org/wiki?curid=1515603" title="Józef Czyż-Mintowt">
Józef Czyż-Mintowt

Józef Czyż-Mintowt (ur. 7 lipca 1898 w Marienhaus w gub. witebskiej, zm. 31 grudnia 1965 w Sopocie) – inżynier budownictwa, budowniczy portów morskich.
Młodość.
Syn Władysława, ziemianina, a potem urzędnika bankowego, ukończył w 1916 r. polskie gimnazjum filologicznego św. Katarzyny w Petersburgu. Z chwilą utworzenia Wojska Polskiego na terenie Rosji, wstąpił do I Korpusu Polskiego generała Dowbora Muśnickiego, a po jego rozwiązaniu brał udział w wojnie w formacjach artyleryjskich i otrzymał nominację na ppor. W 1928 ukończył studia na Wydziale Inżynierii Lądowej Politechniki Warszawskiej. W trakcie studiów został przyjęty do korporacji akademickiej Arkonia.
Praca zawodowa w II RP.
Podczas studiów pracował jako technik w Polskiej Budowlanej Spółce Akcyjnej zatrudniony na różnych budowach i w Biurze Projektów i Studiów dla spraw budowy portu w Gdyni, przy Departamencie Morskim Ministerstwa Przemysłu i Handlu. Od 1928 r. do 1930 r. pracował w Przedsiębiorstwie Robót Inż. "TRI" jako z-ca kier. budowy chłodni portowej w Gdyni. Od 1930 r. do wybuchu wojny pracował w duńskim przedsiębiorstwie "Hojgaard &amp; Schulz", w ramach konsorcjum Francusko-Polskiego dla budowy portu w Gdyni. 
Pełnił funkcję kierownika robót, oraz uczestniczył w opracowywaniu projektów nabrzeży, falochronów i innych obiektów portowych: 
Ponadto na terenie wybrzeża dokonywał ekspertyz dla Szef. Bud. Marynarki Woj. i Komisariatu Rządu w Gdyni.
Brał udział w wojnie 1939 r. w obronie Modlina jako ppor. rez. art., za co otrzymał Krzyż Walecznych. W okresie okupacji, między 1940 a 1944 rokiem, pracował w firmie inż. "Leszek Muszyński" w Warszawie jako kierownik robót budowy mostu drewniano-stalowego przez rzekę Wisłę w Świdrach Małych, oraz inne obiekty mostowe na terenie woj. warszawskiego. 
Praca zawodowa po 1945 r..
Po wojnie w latach 1945–46 pracował jako naczelnik Wydziału Kierownictwa Robót w Biurze Odbudowy Portów w Gdańsku. Od 1951 r. główny kierownik robót w przedsiębiorstwie "Hojgaard &amp; Schulz" przy odbudowie zniszczonych falochronów. Po zlikwidowaniu działalności firmy duńskiej kontynuował kierownictwo robót z ramienia Państwowego Przedsiębiorstwa Budowlanego „Hydrotrest”. Od 1951 r. pracował w Biurze Projektowym Budownictwa Komunalnego w Gdańsku. Od 1957 r. pracował w Instytucie Morskim przy opracowaniu planu perspektyw rozwoju i rozbudowy portów morskich. Od 1959 r. kierownik stacji naukowo-badawczej w Gdańsku, samodzielny pracownik przy organizacji wielkich morskich robót hydrotechnicznych m.in. przy projekcie odwodnienia suchego doku w Gdyni. W tym okresie był członkiem Sekcji Budowlanej Morskiego Komitetu Inżynierii i Gospodarki Wodnej PAN i działał w Polskim Towarzystwie Ekspertów Budowlanych, brał udział w pracach Społecznego Komitetu Budowlanego dla Budowy Bulwaru Szwedzkiego w Gdyni.
Za działalność fachową odznaczony 2-krotnie przed i po wojnie (w tym 1946) Złotym Krzyżem Zasługi.
Pochowany na cmentarzu w Sopocie.

</doc>
<doc id="1515605" url="https://pl.wikipedia.org/wiki?curid=1515605" title="Jack Collison">
Jack Collison

Jack David Collison (ur. 2 października 1988 w Watfordzie) – piłkarz urodzony w Anglii grający na pozycji pomocnika w West Ham United. Występuje jednak w reprezentacji Walii, ponieważ jego dziadek pochodzi z Walii (urodził się w Bedwellty).
Kariera klubowa.
Jack Collison pochodzi z Watfordu. Swoją karierę piłkarską rozpoczynał w juniorskiej drużynie londyńskiego West Hamu United. Do pierwszego zespołu został włączony w lipcu 2007 roku.
W seniorskim zespole zadebiutował 1 stycznia 2008 w przegranym 2:0 wyjazdowym spotkaniu z lokalnym rywalem - Arsenalem. Debiutancki sezon zakończył z dwoma występami ligowymi. Pierwszy występ w następnych rozgrywkach zaliczył 29 października, kiedy to zagrał w meczu z Manchesterem United. W tym spotkaniu otrzymał także swoją pierwszą żółtą kartkę. 8 listopada w przegranym 1:3 spotkaniu Premier League z Evertonem zdobył swoją pierwszą bramkę dla swojego klubu. Sezon 2008/2009 zakończył z 20 ligowymi występami.
Kariera reprezentacyjna.
Collison wybrał grę dla reprezentacji Walii, ponieważ jego dziadek pochodzi z tego kraju. W kadrze Walii U-21 zadebiutował 17 listopada 2007 roku w wygranym 4:0 spotkaniu eliminacji do Mistrzostw Europy 2009 z Bośnią i Hercegowiną, w którym zdobył bramkę. Drugiego gola w tej kategorii wiekowej zdobył w lutym 2008 w spotkaniu z Maltą.
W seniorskiej reprezentacji pierwszy występ zaliczył 28 maja, kiedy to zagrał w wygranym 1:0 wyjazdowym spotkaniu z Islandią. Dotychczas w barwach narodowych wystąpił pięć razy razy.

</doc>
<doc id="1515613" url="https://pl.wikipedia.org/wiki?curid=1515613" title="RAMICS">
RAMICS



</doc>
<doc id="1515615" url="https://pl.wikipedia.org/wiki?curid=1515615" title="Kronika popa Dukjanina">
Kronika popa Dukjanina



</doc>
<doc id="1515626" url="https://pl.wikipedia.org/wiki?curid=1515626" title="Parafia św. Antoniego Padewskiego w Jedliczu">
Parafia św. Antoniego Padewskiego w Jedliczu

Parafia św. Antoniego Padewskiego w Jedliczu – parafia rzymskokatolicka należąca do dekanatu Krosno I w archidiecezji przemyskiej. 
Historia.
Parafia w Jedliczu została erygowana w I połowie XIV wieku. Pierwszy drewniany kościół przed 1595 rokiem został przebudowany, ale w 1712 roku spłonął. W 1740 roku został zbudowany drewniany kościół z fundacji Remigiusz Wielowiejskiego, który w 1855 roku został konsekrowany przez bpa Franciszka Wierzchlejskiego. 
W latach 1911–1925 zbudowano obecny murowany kościół, według projektu arch. Jana Sasa-Zubrzyckiego w stylu neogotyckim. 18 października 1925 roku bp Anatol Nowak w asyście bpa Karola Fischera dokonał konsekracji kościoła. W 1944 roku podczas wojny kościół został uszkodzony. W latach 1947–1949 kościół wyremontowano.
Na terenie parafii jest 7 250 wiernych (w tym: Jedlicze – 5 310, Chlebna – 675, Długie – 691, Poręby – 374.

</doc>
<doc id="1515627" url="https://pl.wikipedia.org/wiki?curid=1515627" title="Jerzy Marr">
Jerzy Marr

Jerzy Marr, właśc. Oktawian Zawadzki (ur. 21 marca 1901 we Lwowie, zm. 9 maja 1962 w Warszawie) – polski aktor filmowy i teatralny. Artysta pochowany jest na cmentarzu Bródnowskim w Warszawie (kwatera 30D-2-1).
Zarys kariery.
Był aktorem filmowym od 1927. Stał się gwiazdorem filmu niemego. Organizował Sekcję Filmową Związku Artystów Scen Polskich. Po wojnie już się nie pojawiał na ekranach kin, poświęcając się aktorstwu teatralnemu.

</doc>
<doc id="1515633" url="https://pl.wikipedia.org/wiki?curid=1515633" title="RWE (koncern)">
RWE (koncern)

RWE AG (do 1990 Rheinisch-Westfälisches Elektrizitätswerk AG, z niem. „Reńsko-Westfalski Zakład Energetyczny”) – niemiecki koncern energetyczny z siedzibą w Essen, jedna z 30 spółek wchodzących w skład indeksu giełdowego DAX.
Struktura.
RWE było podzielone na następujące spółki:
Od 2001 do 2003 r. RWE wykupiło większościowy pakiet akcji American Water, największego amerykańskiego dystrybutora wody pitnej i operatora oczyszczalni ścieków, a następnie połączyło American Water z brytyjską Thames Water Plc. W 2006 RWE rozpoczęła stopniową, publiczną wyprzedaż akcji American Water, na skutek czego w 2008 r. przestała być większościowym udziałowcem w tej spółce. W marcu 2009 RWE ogłosiła zamiar sprzedaży pozostałej części swoich udziałów w American Water.
Nowe projekty.
Obecnie RWE oraz niemiecki producent samochodów Daimler AG współpracują nad stworzeniem samochodu na napęd elektryczny. Testy oraz prace inżynieryjne odbywają się w berlińskich zakładach Daimlera. Projekt nosi „e-Mobility Berlin”. Do dziś nie są znane jakiekolwiek dane oraz prawdopodobny termin ukończenia prac nad skonstruowaniem samochodu.
RWE w Polsce.
Grupa RWE była obecna w Polsce przede wszystkim poprzez spółkę RWE Polska, która zajmowała się sprzedażą energii elektrycznej mieszkańcom Warszawy.
RWE wybudowało także na obrzeżu Suwalskiego Parku Krajobrazowego zakład produkcji energii elektrycznej (farma wiatrowa) o nazwie Park Wiatrowy Suwałki.

</doc>
<doc id="1515634" url="https://pl.wikipedia.org/wiki?curid=1515634" title="Alejandro Selkirk">
Alejandro Selkirk

Alejandro Selkirk (wcześniej znana jako "Isla Más Afuera") – wyspa wulkaniczna, największa w archipelagu Juan Fernández.
Wyspę obejmuje Park Narodowy Archipiélago de Juan Fernández. Porasta ją unikalna roślinność należąca do obszaru Wysp Juan Fernández wydzielonego w ramach florystycznego państwa antarktycznego. Wyspa jest górzysta i słabo zaludniona. Zamieszkuje na niej rzadki endemiczny gatunek ptaka, ostrogonek duży ("Aphrastura masafuerae").
Wyspa położona jest 181 km na zachód od większej wyspy Robinson Crusoe i 650 km na zachód od wybrzeża Chile. Obecna nazwa została jej nadana w 1966 roku przez rząd Chile na cześć Aleksandra Selkirka, postaci będącej inspiracją dla Daniela Defoe i jego bohatera Robinsona Crusoe.

</doc>
<doc id="1515637" url="https://pl.wikipedia.org/wiki?curid=1515637" title="Stanisław Antoni Chaniewski">
Stanisław Antoni Chaniewski

Stanisław Antoni Chaniewski (ur. 4 listopada 1859 w Rowach, zm. 4 listopada 1920 pod Wołogdą) – polski hodowca, profesor Akademii Rolniczej w Dublanach, poseł na Sejm Ustawodawczy II RP.
Młodość.
Urodził się 4 listopada 1859 w Rowach, koło Garwolina w rodzinie ziemiańskiej. Był synem Aleksandra i Józefiny z Niedziałkowskich. Wychowywała go matka, ojciec, powstaniec roku 1863 musiał opuścić kraj. Emigrował do Szwajcarii i tam zmarł.
Stanisław Chaniewski uczęszczał do prywatnej szkoły Leszczyńskiego w Warszawie, a następnie do realnej, którą ukończył w 1877. Początkowo zamierzał poświęcić się technice, jednak na skutek wypadku z bronią przez dłuższy czas miał bezwładną prawą rękę. Uniemożliwiło mu to naukę zawodu związanego z koniecznością rysowania i skierowało ku kolejnemu zainteresowaniu – rolnictwu. 
W 1880 wstąpił na Wydział Rolniczy Politechniki Ryskiej. Brał żywy udział w życiu akademickim. W trakcie studiów został przyjęty do korporacji akademickiej Arkonia. Dyplom z wyróżnieniem uzyskał w 1884. Jego praca dyplomowa o żywieniu gęsi, w której wykazał, że tłuszcz w organizmie zwierzęcym może powstawać z samych węglowodanów nabrała rozgłosu naukowego. Zaproponowano mu stanowisko docenta hodowli na Uniwersytecie Dorpackim (dziś. Tartu). Nie przyjął jednak tej propozycji. Warunek wykładania po rosyjsku, jak również silne poczucie obowiązku pracy dla ojczyzny skłoniły go do powrotu do Kraju. 
Działalność społeczna i zawodowa.
Osiadł w majątku Radzimowice. Jako zamiłowany społecznik zorganizował współpracę grona młodych rolników poświęcających się upowszechnianiu postępu rolniczego. Podstawą ich działalności była tzw. "Sekcya Rolna" warszawskiego oddziału Towarzystwa Popierania Przemysłu i Handlu, które później przekształcone zostało w Centralne Towarzystwo Rolnicze. Przez dłuższy czas pełnił funkcję jej sekretarza. Chaniewski interesował się przede wszystkim hodowlą czerwonego bydła krajowego. Razem z innymi działaczami na polu rolnictwa w Królestwie Polskim osobiście kładł podwaliny pod nowy kierunek hodowli propagując bydło krajowe.
Brał udział w redakcji opracowywanego przez Muzeum Przemysłu i Rolnictwa drugiego wydania Encyklopedii Rolniczej, w której zamieszczono trzy jego prace z dziedziny hodowli zwierząt. Należał też do komitetu redakcyjnego "Gazety Rolniczej". 
W 1901 rozpoczął pracę w Galicji, w Akademii Rolniczej w Dublanach, gdzie wykładał hodowlę zwierząt. Przekonany był, że rolnictwo polskie musi w większym niż dotychczas stopniu opierać się na produkcji zwierzęcej. Rodzimy materiał hodowlany zamierzał uszlachetniać dzięki planowej akcji społecznej w większych i mniejszych gospodarstwach. W 1904, kiedy okazało się, że miejscowy klimat szkodzi jego żonie, powrócił do Radzimowice. Tu wkrótce, wraz ze Stanisławem Chełchowskim, przystąpił do pracy nad organizacją Centralnego Towarzystwa Rolniczego. Wybrany na wiceprezesa Towarzystwa zorganizował wydział hodowlany, którym przez wiele lat kierował. Opracował szczegółowo program podniesienia hodowli bydła i stopniowo wprowadzał go w życie. W uznaniu jego zasług został w 1913 honorowym członkiem Centralnego Towarzystwa Rolniczego.
W tym samym czasie zaangażował się w prace Towarzystwa Kursów Naukowych. W prowadzonych tam zajęciach językiem wykładowym był polski. W 1906 przy Towarzystwie Kursów Naukowych powstała Sekcja Rolna, której pierwsze posiedzenie odbyło się 21 października. Zdecydowano wtedy o utworzeniu Wydziału Rolnego. Stanisława Chaniewskiego wybrano na pierwszego prezesa Sekcji.
I wojna światowa zastała Chaniewskiego w Rowach, dokąd przeniósł się w 1913, po śmierci matki. Był pracownikiem Rady Komisji Rolnictwa Tymczasowej Rady Stanu. Wybrany członkiem Rady Stanu w 1918 roku. Po uzyskaniu przez Polskę niepodległości wszedł do Sejmu Ustawodawczego jako poseł z okręgu garwolińskiego. Zastępca przewodniczącego Klubu Pracy Konstytucyjnej, występował energicznie przeciw radykalnym pomysłom. Członek komisji rolnej Sejmu Ustawodawczego (1919–1922).
Głęboko przekonany, że masowa emigracja w 1915 była dla naszego kraju szkodliwa, postanowił w czasie najazdu bolszewickiego w 1920 nie opuszczać swojego majątku. Został jednak aresztowany przez wojska nieprzyjacielskie i wywieziony w głąb Rosji; najpierw do Smoleńska, a następnie do Jekaterynburga. Starania rodziny i rządu polskiego o jego uwolnienie były bezskuteczne. Podróż odbywana w okropnych warunkach przyspieszyła śmierć Chaniewskiego pod Wołogdą 4 listopada 1920. Pochowany został na miejscowym cmentarzu (ros. Богородское кладбище).
Jak to ujęła Wanda Mierzecka "Chaniewski odznaczał się wielkimi zaletami umysłu i serca. Nie lubił gładkich słów i dlatego ostrymi wypowiedziami narażał się wielu ludziom; pozornie wydawał się twardym człowiekiem. Jednak przy bliższym poznaniu okazywał się lojalnym przyjacielem, osobą współczującą ludzkiej niedoli."

</doc>
<doc id="1515639" url="https://pl.wikipedia.org/wiki?curid=1515639" title="Ulica Jana Olbrachta w Warszawie">
Ulica Jana Olbrachta w Warszawie

Ulica Jana Olbrachta – ulica w dzielnicach Bemowo i Wola w Warszawie. 
Ulica jest na najdłuższym odcinku dwukierunkowa, oprócz odcinka od ul. Kruszyńskiej do ul. Rzędzińskiej w części bemowskiej, gdzie posiada wyłącznie jeden (wschodni) kierunek ruchu.

</doc>
<doc id="1515641" url="https://pl.wikipedia.org/wiki?curid=1515641" title="Rejon bielajewski">
Rejon bielajewski

Rejon bielajewski – była jednostka administracyjna wchodząca w skład obwodu odeskiego Ukrainy.
Rejon utworzony w 1923, ma powierzchnię 1496 km² i liczy około 81 tysięcy mieszkańców. Siedzibą władz rejonu jest Bielajewka.
Na terenie rejonu znajdują się 1 miejska rada, 1 osiedlowa rada i 20 silskich rad, obejmujących w sumie 42 wsie i 6 osad.

</doc>
<doc id="1515645" url="https://pl.wikipedia.org/wiki?curid=1515645" title="Gabinet Nowej Zelandii">
Gabinet Nowej Zelandii

Gabinet ("Cabinet") - organ władzy wykonawczej w Nowej Zelandii, składający się z premiera oraz najważniejszych ministrów. Jest wzorowany na podobnym organie działającym w Wielkiej Brytanii. 
Na czele Gabinetu stoi premier Nowej Zelandii, którego formalnie powołuje gubernator generalny, jednak w praktyce stanowisko to przypada automatycznie liderowi największej partii parlamentarnej. Gubernator generalny - na wniosek premiera - powołuje i odwołuje także pozostałych członków. Należy pamiętać, iż w systemie westminsterskim (na którym opiera się ustrój polityczny Nowej Zelandii) ministrowie dzielą się na tych zasiadających w Gabinecie ("Cabinet ministers") oraz tzw. młodszych ministrów ("junior ministers"). Ci pierwsi odpowiadają często za kilka różnych dziedzin, z których każda ma zwykle swojego młodszego ministra (młodszych ministrów da się więc porównać do polskich sekretarzy i podsekretarzy stanu w ministerstwach). Obie kategorie ministrów są wspólnie określane mianem rządu (co oznacza, iż pojęcia "rząd" i "Gabinet" - w wielu krajach będące synonimami - tutaj znaczą coś innego).
Gabinet nie posiada żadnej formalnej władzy, jest jedynie forum niezobowiązujących konsultacji między jego członkami. Prawo do wydawania rozporządzeń posiada natomiast Rada Wykonawcza. W jej skład wchodzą wszyscy członkowie Gabinetu (choć istnieje możliwość powoływania do niej także innych osób, zwykle są to najważniejsi młodsi ministrowie), ale jej posiedzeniom przewodniczy gubernator generalny.

</doc>
<doc id="1515648" url="https://pl.wikipedia.org/wiki?curid=1515648" title="Rejon zachariwski">
Rejon zachariwski

Rejon zachariwski – była jednostka administracyjna wchodząca w skład obwodu odeskiego Ukrainy.
Rejon utworzony w 1927, ma powierzchnię 956 km² i liczy około 20 tysięcy mieszkańców. Siedzibą władz rejonu jest Zachariwka.
Na terenie rejonu znajdują się 2 osiedlowe rady i 11 silskich rad, obejmujących w sumie 51 wsi.

</doc>
<doc id="1515650" url="https://pl.wikipedia.org/wiki?curid=1515650" title="Podrozjazdnica">
Podrozjazdnica



</doc>
<doc id="1515654" url="https://pl.wikipedia.org/wiki?curid=1515654" title="Rejon iwaniwski (obwód odeski)">
Rejon iwaniwski (obwód odeski)

Rejon iwaniwski – była jednostka administracyjna wchodząca w skład obwodu odeskiego Ukrainy.
Rejon utworzony w 1923, ma powierzchnię 1162 km² i liczy 25 831 mieszkańców. Siedzibą władz rejonu jest Iwaniwka.
Na terenie rejonu znajdują się 3 osiedlowe rady i 10 silskich rad, obejmujących w sumie 43 wsie.

</doc>
<doc id="1515656" url="https://pl.wikipedia.org/wiki?curid=1515656" title="Dravlje">
Dravlje

Dravlje – zachodnia dzielnica Lublany, stolicy Słowenii. Zajmuje powierzchnię 1111 ha. Liczba mieszkańców w 2020 roku wynosiła 15 645.

</doc>
<doc id="1515659" url="https://pl.wikipedia.org/wiki?curid=1515659" title="Andrzej Rutowski">
Andrzej Rutowski

Andrzej Rutowski (ur. 19 września 1886 w Grudnej, zm. wiosną 1940 w Katyniu) – porucznik artylerii Wojska Polskiego. Ofiara zbrodni katyńskiej.
Życiorys.
Był synem Jadwigi i Tadeusza Rutowskiego, prezydenta Lwowa. Studiował na Politechnice Lwowskiej, kończąc osiem semestrów. 
W czasie I wojny światowej służył w II Brygadzie Legionów Polskich. Był ogniomistrzem w 3 baterii artylerii. 29 września 1914 został mianowany chorążym. W listopadzie 1914 roku podczas walk pod Jesieniowem dostał się do rosyjskiej niewoli, z której został odbity. 10 maja 1915 roku pod Bałamutówką ponownie dostał się do rosyjskiej niewoli. Służył wówczas w 4 baterii.
W Wojsku Polskim mianowany porucznikiem ze starszeństwem z dniem 1 czerwca 1919 roku w korpusie oficerów artylerii. Brał udział w wojnie polsko-bolszewickiej w szeregach 205 pułku artylerii polowej. Pełnił służbę w 4 pułku artylerii ciężkiej stacjonującym w Łodzi. W 1925 roku został przeniesiony w stan spoczynku . W 1934 roku pozostawał w ewidencji Powiatowej Komendy Uzupełnień Lwów Miasto. Posiadał przydział do Oficerskiej Kadry Okręgowej Nr VI. Był wówczas w grupie oficerów „po ukończeniu 40 roku życia”.
Po wybuchu II wojny światowej 1939, kampanii wrześniowej i agresji ZSRR na Polskę z 17 września 1939, został aresztowany przez Sowietów. Był przetrzymywany w obozie w Kozielsku. Wiosną 1940 został przetransportowany do Katynia i rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Został pochowany na terenie obecnego Polskiego Cmentarza Wojennego w Katyniu, gdzie w 1943 jego ciało zidentyfikowano podczas ekshumacji prowadzonych przez Niemców pod numerem 953, lecz nie ustalono wówczas jego stopnia. 
Upamiętnienie.
5 października 2007 roku Minister Obrony Narodowej awansował go pośmiertnie do stopnia kapitana . Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1515661" url="https://pl.wikipedia.org/wiki?curid=1515661" title="Rejon wełykomychajliwski">
Rejon wełykomychajliwski

Rejon wełykomichajliwski – była jednostka administracyjna wchodząca w skład obwodu odeskiego Ukrainy.
Rejon utworzony w 1945, ma powierzchnię 1436 km² i liczy około 31 tysięcy mieszkańców. Siedzibą władz rejonu jest Wełyka Mychajliwka.
Na terenie rejonu znajdują się 2 osiedlowe rady i 22 silskie rady, obejmujące w sumie 79 wsi i 1 osadę .

</doc>
<doc id="1515663" url="https://pl.wikipedia.org/wiki?curid=1515663" title="Konkurs Piosenki Eurowizji 1982">
Konkurs Piosenki Eurowizji 1982

27. Konkurs Piosenki Eurowizji został zorganizowany 24 kwietnia 1982 w Harrogate International Centre w Harrogate (w hrabstwie North Yorkshire) przez brytyjskiego nadawcę publicznego British Broadcasting Company (BBC), dzięki zwycięstwu reprezentantów Wielkiej Brytanii - zespołu Bucks Fizz podczas konkursu w 1981 roku. 
Koncert finałowy prowadził Jan Leeming, a zwyciężczynią została Nicole, reprezentantka Niemiec z piosenką "Ein bißchen Frieden" autorstwa Ralpha Siegela i Bernda Meinungera, za która otrzymała 161 punktów.
Kraje uczestniczące.
W finale 27. Konkursu Piosenki Eurowizji wzięło udział 18 krajów. Z uczestnictwa zrezygnowali nadawcy publiczni z Grecji i Francji. Pierwszy kraj miał być reprezentowany przez utwór "Sarantapenta Kopelies" wykonywany przez Temisa Adamantidisa, jednak wycofali się z udziału kilka tygodni przed finałem imprezy. 
Powracający artyści.
W finale 27. Konkursu Piosenki Eurowizji wzięło udział kilku artystów, którzy wzięli udział w konkursie w poprzednich latach. Holenderska wokalistka Stella Maessen reprezentowała swój kraj podczas imprezy w 1970 roku, jako członkini zespołu Hearts of Soul, a siedem lat później wystąpiła w barwach Belgii z grupą Dream Express. Grecka artystka Anna Vissi zadebiutowała w konkursie w 1980 roku, podobnie jak Sally Ann Triplett, członkini zespołu Bardo reprezentującego Wielką Brytanię, która wystartowała wówczas jako wokalistka formacji Prima Donna. Fatima Padinha i Teresa Miguel z portugalskiego zespołu Doce pojawiły się w stawce konkursowej podczas finału 18. Konkursu Piosenki Eurowizji jako część grupy Gemini, natomiast Jahn Teigen reprezentował wówczas Norwegię. W barwach kraju dwukrotnie wystąpiła także Anita Skorgan, która wcześniej zgłosiła się do udziału w konkursach w 1977 i 1979 roku. 

</doc>
<doc id="1515664" url="https://pl.wikipedia.org/wiki?curid=1515664" title="Craig Ziadie">
Craig Ziadie

Craig Ziadie (ur. 20 września 1978 w Pembroke Pines na Florydzie) – jamajski piłkarz występujący jako prawy obrońca w amerykańskim klubie New York Red Bulls. Choć urodził się w Stanach, Ziadie dorastał w Kingston na Jamajce i to właśnie na reprezentowanie tego kraju się zdecydował. Debiutował w reprezentacji 20 listopada 2002 w meczu z Japonią.

</doc>
<doc id="1515666" url="https://pl.wikipedia.org/wiki?curid=1515666" title="Pomniki przyrody w Sopocie">
Pomniki przyrody w Sopocie

Na terenie Sopotu znajdują się 32 pomniki przyrody, w postaci:
Drzewa występują w rodzajach.
Wykaz pomników przyrody na terenie Sopotu:

</doc>
<doc id="1515667" url="https://pl.wikipedia.org/wiki?curid=1515667" title="Tadeusz Wędrowski">
Tadeusz Wędrowski

 Tadeusz Wędrowski (ur. 22 kwietnia 1898 w Warszawie, zm. 16–19 kwietnia 1940 w Katyniu) – porucznik broni pancernych rezerwy Wojska Polskiego, inżynier budownictwa, budowniczy kompleksu Torów Wyścigów Konnych na Służewcu.
Życiorys.
Urodził się w rodzinie Wacława – przedsiębiorcy budowlanego, budowniczego kościołów i Marianny z Nowakowskich – siostry ks. prałata dr Marcelego Nowakowskiego, proboszcza parafii Najświętszego Zbawiciela w Warszawie. Uczył się w Gimnazjum im. Jana Zamoyskiego, już w czasie nauki szkolnej był aktywnym członkiem Organizacji Młodzieży Narodowej i harcerzem. Po ukończeniu gimnazjum w 1918 roku wstąpił na Politechnikę Warszawską. Zaraz jednak zaciągnął się ochotniczo do Wojska Polskiego, gdzie w latach 1918–1920 walczył w 5 Pułku Ułanów Zasławskich pod dowództwem gen. Stanisława Sochaczewskiego. 8 stycznia 1924 został zatwierdzony w stopniu podporucznika ze starszeństwem z 1 czerwca 1919 i 178. lokatą w korpusie oficerów rezerwy kawalerii. Posiadał wówczas przydział w rezerwie do 5 puł w Ostrołęce. W 1931 ukończył kurs samochodowy w Centrum Wyszkolenia Broni Pancernych w Modlinie. Później, w tym samym stopniu i starszeństwie, został przeniesiony do korpusu oficerów rezerwy samochodowych.
W latach 1921–1927 studiował na Politechnice Warszawskiej, uzyskując dyplom inżyniera budownictwa lądowego. W trakcie studiów został przyjęty do korporacji akademickiej Arkonia. Pełnił obowiązki jej prezesa (1927) oraz sprawował odpowiedzialną funkcję oldermana. 
Po studiach pracował kilka lat w przedsiębiorstwie ojca, do czasu likwidacji firmy z powodu kryzysu gospodarczego. W latach 30. pracował jako kierownik nadzoru robót Okręgu Korpusu I w Warszawie. Był budowniczym Torów Wyścigów Konnych na Służewcu, otwartych wiosną 1939 r. – zajmował się m.in. budową trybun.
Tadeusz Wędrowski należał do ludzi niezwykle aktywnych społecznie. Jego powiązania z wojskiem powodowały, że żywo interesował się obronnością Kraju i należał do propagatorów tego zagadnienia. Jeszcze w czasach studenckich zainicjował wśród swoich kolegów z Arkonii kurs przysposobienia wojskowego. Był jednym z aktywniejszych członków Związku Filistrów Arkonii.
Należał do głównych inicjatorów głośnego komerszu zewnętrznego Arkonii z udziałem marszałka Rydza-Śmigłego w maju 1937 roku. Impreza ta szeroko komentowana, miała ogólnopaństwowe znaczenie. Zaowocowała m.in. reaktywowaniem Legii Akademickiej
W 1934, jako oficer rezerwy posiadał przydział do Kadry 8 Dywizjonu Samochodowego w Bydgoszczy. Na stopień porucznika został mianowany ze starszeństwem z 19 marca 1939 i 4. lokatą w korpusie oficerów rezerwy broni pancernych. W tym czasie pozostawał w ewidencji Komendy Rejonu Uzupełnień Warszawa Miasto III. Posiadał przydział do Oficerskiej Kadry Okręgowej Nr I.
Nie objęty mobilizacją w sierpniu 1939 r. zgłosił się jako ochotnik. Walczył w broni pancernej i został pod Lwowem wzięty do niewoli przez Armię Czerwoną. Przebywał w obozie w Kozielsku. Między 16 a 19 kwietnia 1940 został zamordowany przez NKWD w Katyniu. Symboliczny grób znajduje się na cmentarzu Powązkowskim (kwatera 212-1-7).
5 października 2007 minister obrony narodowej Aleksander Szczygło mianował go pośmiertnie na stopień kapitana. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Tadeusz Wędrowski był żonaty. Miał synów Jerzego i Michała.

</doc>
<doc id="1515670" url="https://pl.wikipedia.org/wiki?curid=1515670" title="Konstancja Jaworowska">
Konstancja Jaworowska

Konstancja Jaworowska z domu Klempińska ps. „Jadwiga” (ur. 11 marca 1881 w Domanicach, zm. 2 sierpnia 1959 w Warszawie) – działaczka socjalistyczna i niepodległościowa.
Życiorys.
Urodziła się w rodzinie szlacheckiej. W 1908 przyjechała do Warszawy i podjęła naukę na pensji. Należała do kółka samokształceniowego zbliżonego do ruchu narodowego. Tam rozpoczęła również działalność oświatową wśród robotnic fabrycznych i pracowała w bibliotece i czytelni bezpłatnych Warszawskiego Towarzystwa Dobroczynności.
Od 1901 w PPS w Siedlcach, gdzie rozpoczęła działalność jako łączniczka „okręgowca” Bolesława Bergera. Urządziła u siebie skład nielegalnej literatury i gromadziła sprzęt do uruchomienia drukarni. Zdekonspirowana w lipcu 1902 musiała opuścić Siedlce. Kontynuowała działalność w Warszawie jako agitatorka dzielnicy PPS „Jerozolima”.
Od grudnia 1902 skierowana do organizacji białostockiej, skąd zagrożona aresztowaniem, wiosną 1903 wróciła do Warszawy i objęła jako „nielegalna” dzielnicę PPS „Jerozolima”. Po aresztowaniu Marii Gertrudy Paszkowskiej "Gintry", przejęła kierownictwo składu wydawnictw Centralnego Komitetu Robotniczego Polskiej Partii Socjalistycznej oraz rozdziału i kolportażu wydawnictw. W grudniu 1903 musiała przerwać działalność z powodu choroby i udała się do Zakopanego.
Po powrocie do Warszawy w sierpniu 1905 skierowana została do Żyrardowa, a następnie powierzono jej prowadzenie biura Wydziału Bojowego i biuro paszportowe Organizacji Bojowej PPS. Brała udział w konferencjach Wydziału Bojowego. Aresztowana w listopadzie 1906 została skazana w trybie administracyjnym na zesłanie do Archangielska, ale wyniku starań adwokata Stanisława Patka uzyskała zgodę na wyjazd za granicę. Zwolniona w grudniu 1906 wyjechała do Krakowa. Powróciła jednak niebawem nielegalnie do Warszawy jako członek PPS Frakcji Rewolucyjnej. Jako jedna z sześciu przedstawicieli OB PPS wzięła udział w X Zjeździe PPS (I Zjeździe PPS Frakcji Rewolucyjnej w marcu 1907 w Wiedniu). Wkrótce potem odsunęła się na jakiś czas z pracy partyjnej.
W wyniku rozmów z Józefem Piłsudskim i Witoldem Jodko-Narkiewiczem rozpoczęła w styczniu 1912 na terenie Królestwa jednoosobowo organizację związanego z PPS „Związku Chłopskiego” (w związku tym działał również Norbert Barlicki). Z ramienia Związku uczestniczyła w Związku Walki Czynnej oraz Komisji Tymczasowej Skonfederowanych Stronnictw Niepodległościowych.
Po wybuchu I wojny światowej organizowała raporty wywiadowcze dla I Brygady Legionów. Następnie udała się do Warszawy gdzie weszła wraz z Arturem Śliwińskim oraz Bolesławem Czarkowskim do nowo utworzonego Tymczasowego Komitetu Robotniczego PPS na terenie Królestwa wraz z komitetem po austriackiej stronie frontu (Feliks Perl, Tomasz Arciszewski, Marian Malinowski) stanowili nowe kierownictwo Polskiej Partii Socjalistycznej. Działaczka Zjednoczenia Organizacji Niepodległościowych. Nadal uczestniczyła w Związku Chłopskim oraz Polskiej Organizacji Wojskowej. W 1915 z ramienia Związku Chłopskiego brała udział w rozmach połączeniowych, które doprowadziły do powstania PSL „Wyzwolenie”.
W listopadzie 1916 została aresztowana przez Niemców i więziona w Kaliszu i na Pawiaku. Potem osadzona w obozie jenieckim w Szczypiornie i Lauban. Zwolniona w 1916 powróciła do pracy partyjnej w Warszawie.
Po odzyskaniu Niepodległości, od grudnia 1918 do 1928 członek Warszawskiego Komitetu Okręgowego PPS i przewodnicząca warszawskiego oddziału Towarzystwa Uniwersytetu Robotniczego. Z ramienia PPS w okresie 1919–1927 zasiadała w radzie miejskiej Warszawy.
Od 1928 członek władz centralnych PPS dawna Frakcja Rewolucyjna. Od 1930 przewodnicząca Zarządu Głównego „Stowarzyszenia Oświaty Robotniczej” oraz od 1937 „Stowarzyszenia b. Więźniów Politycznych d. Frakcji Rewolucyjnej”. W czasie wojny w Warszawie. W czasie Powstania zginęła jej jedyna córka.
Po wojnie pracowała od lutego 1946 jako rejestratorka w oddziale Ubezpieczalni Społecznej. Od grudnia 1945 członek koncesjonowanej PPS. Po połączeniu PPS z PPR od 16 grudnia 1948 członek PZPR. W lipcu 1952 skreślona z listy członków na własną prośbę, motywowaną wiekiem i chorobą. Zmarła w 1959 w Warszawie. Została pochowana w alei głównej na Cmentarzu Komunalnym na Powązkach (kwatera A22-tuje-4).
Odznaczona Krzyżem Niepodległości z Mieczami.
W okresie 1902–1909 była żoną Bolesława Bergera. Następnie w 1915 wyszła za Rajmunda Jaworowskiego. Córką Konstancji była Janina, która wyszła za mąż za Jerzego Staszewskiego (ppor „Oksza”) – oboje zginęli w ostatni dzień Powstania Warszawskiego (spoczywają na Powązkach).

</doc>
<doc id="1515672" url="https://pl.wikipedia.org/wiki?curid=1515672" title="Vladimiras Volčiok">
Vladimiras Volčiok

Vladimiras Volčiok (ur. 8 października 1963 w Grygiszkach w rejonie szyrwinckim) – litewski prawnik, samorządowiec i polityk, poseł na Sejm Republiki Litewskiej (2004–2008).
Życiorys.
Po ukończeniu szkoły średniej w Grygiszkach w 1980 podjął naukę w Szkole Technicznej w Wilnie (obecnie: Wydział Projektowania i Technologii Kolegium Wileńskiego). Od 1981 do 1983 odbywał służbę w Armii Radzieckiej. Po powrocie na Wileńszczyznę pracował jako fotograf w jednym z zakładów pracy na terenie rejonu trockiego. W 1992 został absolwentem Wydziału Prawa Uniwersytetu Wileńskiego.
Przez krótki okres w 1991 pracował jako prawnik w kołchozie "Pergalė". Od 1991 do 1996 stał na czele oddziału ds. przeprowadzenia reformy rolnej w Karijotiškės w rejonie trockim. W latach 1994–1995 był m.in. prawnikiem samorządu rejonu trockiego.
Od 1997 do 2004 pełnił funkcję głównego specjalisty Wydziału Rolnego w rejonie trockim powiatu wileńskiego, po czym przez krótki czas zastępował dyrektora spółki "Golbena".
W 1999 przystąpił do Litewskiej Partii Socjaldemokratycznej. W wyborach samorządowych w 2000 uzyskał mandat radnego rejonu trockiego, wchodząc w skład jego zarządu. Stanowisko utrzymał w głosowaniu z grudnia 2002 i piastował je aż do wyboru na posła na Sejm Republiki Litewskiej w 2004 z ramienia Partii Pracy w okręgu Wilno-Troki. Zasiadał w Komisji Prawa i Porządku Prawnego. Był członkiem Klubu Poselskiego Partii Pracy, jednak w połowie kadencji przeszedł do frakcji Związku Liberałów i Centrum. W wyborach w 2008 nie ubiegał się o reelekcję.
Vladimiras Volčiok jest również działaczem sportowym. Od 2002 do 2003 pełnił funkcję wiceprezesa Litewskiej Federacji Karate Tradycyjnego Do.

</doc>
<doc id="1515673" url="https://pl.wikipedia.org/wiki?curid=1515673" title="Uh">
Uh

Uh – miasto w Mikronezji, w stanie Pohnpei. Według danych szacunkowych na rok 2008 liczy 2289 mieszkańców

</doc>
<doc id="1515675" url="https://pl.wikipedia.org/wiki?curid=1515675" title="Michał Frydrych">
Michał Frydrych

Michał Frydrych (ur. 1980) – polski malarz, autor murali, environmentów, akcji artystycznych. Mieszka i pracuje w Warszawie.
Wykształcenie.
W latach 1999-2003 studiował filozofię na Uniwersytecie Warszawskim, następnie od 2002 malarstwo na warszawskiej Akademii Sztuk Pięknych, którą ukończył w 2007 (dyplom w pracowni Jarosława Modzelewskiego).W 2006 w ramach pobytu stypendialnego studiował na Universität der Kunste w Berlinie w pracowni Daniela Richtera.

</doc>
<doc id="1515677" url="https://pl.wikipedia.org/wiki?curid=1515677" title="Udot">
Udot

Udot – miasto w Mikronezji, w stanie Chuuk. Według danych szacunkowych na rok 2012 liczyło 2122 mieszkańców

</doc>
<doc id="1515679" url="https://pl.wikipedia.org/wiki?curid=1515679" title="Malem">
Malem

Malem – miasto w Mikronezji, w stanie Kosrae. Według danych szacunkowych na rok 2008 liczy 1771 mieszkańców.

</doc>
<doc id="1515683" url="https://pl.wikipedia.org/wiki?curid=1515683" title="Polowat">
Polowat

Polowat - miasto w Mikronezji, w stanie Chuuk. Według danych szacunkowych na rok 2008 liczyło 1525 mieszkańców.

</doc>
<doc id="1515687" url="https://pl.wikipedia.org/wiki?curid=1515687" title="Romanum">
Romanum

Romanum – miasto w Mikronezji, w stanie Chuuk. Według danych szacunkowych na rok 2008 liczy 1491 mieszkańców

</doc>
<doc id="1515688" url="https://pl.wikipedia.org/wiki?curid=1515688" title="Kuttu">
Kuttu

Kuttu - miasto w Mikronezji, w stanie Chuuk. Według danych szacunkowych na rok 2008 liczy 1235 mieszkańców.

</doc>
<doc id="1515693" url="https://pl.wikipedia.org/wiki?curid=1515693" title="Pollap">
Pollap

Pollap – miasto w Mikronezji, w stanie Chuuk. Według danych szacunkowych na rok 2008 liczy 1212 mieszkańców

</doc>
<doc id="1515697" url="https://pl.wikipedia.org/wiki?curid=1515697" title="Nama (miasto)">
Nama (miasto)

Nama – miasto w Mikronezji, w stanie Chuuk. Według danych szacunkowych na rok 2008 liczy 1151 mieszkańców

</doc>
<doc id="1515700" url="https://pl.wikipedia.org/wiki?curid=1515700" title="Zdarzenie gospodarcze">
Zdarzenie gospodarcze

Zdarzenie gospodarcze – każde zdarzenie (fakt, zjawisko) związane z prowadzoną działalnością gospodarczą przez jednostki.
pojęcie z zakresu rachunkowości oznaczające zdarzenia wywołane działalnością jednostki gospodarczej w zakresie zaopatrzenia, produkcji i sprzedaży dóbr i usług.
Zdarzenie gospodarcze, które:
jest operacją gospodarczą. 
Zdarzenie gospodarcze jest pojęciem szerszym niż operacja gospodarcza – każda operacja gospodarcza jest zdarzeniem gospodarczym, ale nie każde zdarzenie gospodarcze jest operacją gospodarczą. Zdarzenie gospodarcze pociąga za sobą określone operacje gospodarcze: np. podpisanie umowy z pracownikiem jest zdarzeniem gospodarczym, które w przyszłości spowoduje operację gospodarczą w postaci wypłaty wynagrodzenia. Zdarzenie gospodarcze, które nie jest operacją gospodarczą nie jest zaksięgowane.

</doc>
<doc id="1515701" url="https://pl.wikipedia.org/wiki?curid=1515701" title="Puchar Wspólnoty w piłce nożnej">
Puchar Wspólnoty w piłce nożnej

Puchar Wspólnoty w piłce nożnej (ros. Кубок Содружества, "Kubok Sodrużestwa", do 2011 roku - Puchar Mistrzów WNP w piłce nożnej (ros. Кубок чемпионов Содружества, "Kubok czempionow Sodrużestwa", Кубок чемпионов содружества стран СНГ и Балтии, "Kubok czempionow sodrużestwa stran SNG i Bałtii") — piłkarski turniej, w którym uczestniczą drużyny byłego ZSRR. Do 2011 w turnieju uczestniczyły kluby - mistrzowie, a potem młodzieżowe reprezentacji krajów. Turniej rozgrywany jest nieprzerwanie od stycznia 1993.
Do 2011 w turnieju mieli występować tylko mistrzowie krajów członkowskich WNP i krajów bałtyckich, ale w niektórych edycjach z różnych przyczyn zastępowano ich medalistami rozgrywek ligowych lub reprezentacjami narodowymi. Turniej jest rozgrywany rokrocznie od 1993. Od 1993 do 2007 spotkania odbywały się w Moskwie, a w 2008 i od 2011 w Petersburgu.
Od 2012 w turnieju uczestniczą młodzieżowe reprezentacje krajów członkowskich WNP i krajów bałtyckich oraz reprezentacje Moskwy i Petersburga.

</doc>
<doc id="1515703" url="https://pl.wikipedia.org/wiki?curid=1515703" title="Satowan">
Satowan

Satowan – miasto w Mikronezji, w stanie Chuuk. Według danych szacunkowych na rok 2008 liczy 1142 mieszkańców

</doc>
<doc id="1515705" url="https://pl.wikipedia.org/wiki?curid=1515705" title="Tomil">
Tomil

Tomil – miasto w Mikronezji, w stanie Yap. Według danych szacunkowych na rok 2008 liczy 1137 mieszkańców

</doc>
<doc id="1515707" url="https://pl.wikipedia.org/wiki?curid=1515707" title="Lekinioch">
Lekinioch

Lekinioch – miasto w Mikronezji, w stanie Chuuk. Według danych szacunkowych na rok 2008 liczy 1104 mieszkańców

</doc>
<doc id="1515708" url="https://pl.wikipedia.org/wiki?curid=1515708" title="Woleai">
Woleai

Woleai lub Oleai – miasto i atol składający się z dwudziestu dwóch wysepek, położony w zachodnim łańcuchu archipelagu Karolinów na Pacyfiku. Administracyjnie stanowi dystrykt legislacyjny stanu Yap w Sfederowanych Stanach Mikronezji. Znajduje się około 57 km na południowy zachód od Ifaliku i 108 km na północny wschód od Eauripiku. Woleai (czasem "Falalap") to również nazwa największej z wysepek tworzących atol; leży na jego północno-wschodnim krańcu.
W roku 2000 liczba mieszkańców atolu wynosiła 975 osób.
Geografia.
Wysepki tworzą podwójny atol tworząc razem kształt cyfry „8” o długości 11,5 km i szerokości 7 km, przy czym większość raf koralowych południowego pasa nie wystaje ponad wodę. Na północy i wschodzie znajduje się kilka, relatywnie dużych wysepek. Zachodnia laguna jest większa i głębsza od wschodniej. Obie są częściami tej samej góry podwodnej. Ogólna powierzchnia lądowa obu komponentów wynosi zaledwie 4,5 km².
Historia.
Woleai, wraz z całym archipelagiem Karolinów, zostało w roku 1899 odkupione od Hiszpanii przez Cesarstwo Niemieckie. Po I wojnie światowej wyspy dostały się, jako terytorium mandatowe, pod kontrolę Cesarstwa Japońskiego. 
W roku 1944, gdy siły alianckie zaczęły zbliżać się do archipelagu Marianów, Woleai została silnie ufortyfikowana i obsadzona przez 6426 żołnierzy 50 Niezależnej Mieszanej Brygady Cesarskiej Armii Japońskiej, a także 44 Oddział Bazowy i 216 Oddział Inżynieryjno-Budowlany Japońskiej Cesarskiej Marynarki Wojennej. Wysepka Wolfe została w całości zniwelowana i przekształcona w lotnisko polowe z 1000-metrowym pasem startowym i 700-metrową drogą dobiegową. U południowo-zachodniego brzegu wysepki Woleai powstało kotwicowisko dla wodnosamolotów. 
Atol i jego instalacje militarne były w okresie od jesieni 1944 do połowy 1945 roku wielokrotnie bombardowane, co zmusiło obrońców do ciągłego krycia się w wykutych i naturalnych podziemnych kryjówkach. Amerykanie odizolowali wyspy i odcięli wszelkie dostawy zaopatrzenia. Do dnia kapitulacji Japonii z całego garnizonu żyło jeszcze 1650 ludzi, reszta padła ofiarą głodu i chorób. Ratunek ocalonym przyniósł 17 września 1945 roku niszczyciel , którego dowódca przyjął kapitulację garnizonu i sprowadził japoński sztatek szpitalny.
Po wojnie atol znalazł się pod kontrolą USA. Od roku 1947 administrowany był jako część Powierniczego Terytorium Wysp Pacyfiku, a w 1979 wszedł w skład Sfederowanych Stanów Mikronezji.
Transport.
Na atolu funkcjonuje port lotniczy Woleai.

</doc>
<doc id="1515709" url="https://pl.wikipedia.org/wiki?curid=1515709" title="Centralna Doświadczalna Stacja Jedwabnicza">
Centralna Doświadczalna Stacja Jedwabnicza

Centralna Doświadczalna Stacja Jedwabnicza – polskie przedsiębiorstwo o charakterze badawczym powstałe w Milanówku w 1924 roku, założone przez rodzeństwo Henryka i Stanisławę Witaczek. Zajmowało się wytwarzaniem jedwabiu, nauką hodowli jedwabników i sadzenia drzew morwowych. Witaczkowie prowadzili kursy dla hodowców, wydawali podręczniki, przygotowywali odczyty i konkursy. Stacja Jedwabnicza prowadziła również wysyłkę sadzonek morw dla hodowców w całym kraju oraz skup kokonów. Na drewnianych krosnach wytwarzano jedwab, wykorzystywany do szycia odzieży oraz spadochronów dla lotnictwa.
W latach 30. jedwab z Milanówka cieszył się dużą renomą. W eleganckich sklepach Warszawy można było nabyć tkaniny sukienkowe, koszulowe, bieliźniane, atłasy, tafty, szale i szaliki, żakardowe krawaty, apaszki i chusteczki do butonierki z „Milanówka”. Ze Stacją Jedwabniczą współpracowała akademia sztuk pięknych, projektując wzory tkanin o wysokich walorach.
W czasie wojny Stacja Jedwabnicza działała pod zarządem komisarycznym, przestawiając pracę na włókno z wiskozy. Stacja Jedwabnicza stała się azylem dla wielu ludzi, chroniąc ich przed wywiezieniem na przymusowe roboty dzięki zaświadczeniom o zatrudnieniu. Na kilku warsztatach z przędzy odpadowej wytwarzano nadal jedwabne żakardy i szaliki, sprzedając je na czarnym rynku. W 1942 roku zaczęto ręcznie zdobić tkaniny jedwabne.
Witaczkowie bardzo angażowali się w działalność społeczną, goszcząc wielu uchodźców z Warszawy, literatów (Maria Dąbrowska, Anna Kowalska, Ewa Szelburg-Zarembina, Stefan Krzywoszewski, Ferdynand Ossendowski), artystów. Sierociniec ks. Baudouina, wyrzucony z Warszawy w 1944 r., znalazł wraz z opiekunami azyl na terenie fabryki.
Po wojnie przez trzy lata „Milanówek” działał na przedwojennych zasadach. Nastąpiła jednak likwidacja sklepów „Milanówka” i nakazano produkcję tkanin z włókna sztucznego.
W 1948 państwo przejęło własność Stacji Jedwabniczej i pozbawiło jej założycieli funkcji kierowniczych, zaś Henryk Witaczek został aresztowany i poddany represjom ówczesnego reżimu komunistycznego. Powstały Zakłady Jedwabiu Naturalnego „Milanówek”.
Linki zewnętrzne.
"Wirtualne Muzeum Jedwabnictwa Milanowskiego"

</doc>
<doc id="1515710" url="https://pl.wikipedia.org/wiki?curid=1515710" title="Utwe">
Utwe

Utwe – miasto w Mikronezji, w stanie Kosrae. Według danych szacunkowych na rok 2008 liczy 1079 mieszkańców. W pobliżu miasta znajduje się Utwe-Walung Marine Park, wpisany na listę rezerwatów biosfery.

</doc>
<doc id="1515711" url="https://pl.wikipedia.org/wiki?curid=1515711" title="Kyel Reid">
Kyel Reid

Kyel Romaine Reid (ur. 26 listopada 1987 w Londynie) - angielski piłkarz występujący na pozycji lewego pomocnika. Obecnie występuje w Bradford City.
Kariera klubowa.
Kyel Reid pochodzi z południowej części Londynu. W lipcu 2004 roku dołączył do szkółki piłkarskiej miejscowego West Hamu United. Do pierwszej drużyny został włączony w lipcu następnego roku.
W seniorskiej ekipie zadebiutował 1 maja 2006 w wygranym 1:0 ligowym spotkaniu z West Bromwich Albion. W tym sezonie wystąpił jeszcze w spotkaniu z Tottenhamem Hotspur, wygranym przez jego drużynę 2:1.
W listopadzie tego samego roku został wypożyczony do Barnsley. W nowej drużynie zadebiutował 25 listopada w wygranym 1:0 ligowym meczu z Ipswich Town. Trzy dni później w wygranym 2:0 meczu z Southend United zdobył pierwszego gola dla ekipy Barnsley. W tym meczu otrzymał także czerwoną kartkę. do drużyny West Hamu Reid powrócił w maju 2007 roku. Łącznie w ekipie Barnsley wystąpił 26 razy oraz zdobył dwie bramki. 27 marca 2008 roku został ponownie wypożyczony, tym razem do Crystal Palace. Zadebiutował tam 29 marca w meczu z Blackpool. Reid wystąpił jeszcze w jednym ligowym meczu, po czym powrócił do Londynu.
27 listopada został ponownie wypożyczony, tym razem do Blackpool. W tej drużynie zadebiutował 29 listopada w przegranym 1:2 ligowym spotkaniu z Plymouth Argyle. W Blackpool zagrał jeszcze sześć razy, po czym, w styczniu 2009 roku został ponownie wypożyczony, tym razem do Wolverhampton Wanderers. W drużynie tej zadebiutował 24 stycznia w meczu Pucharu Anglii z Middlesbrough. W drużynie "Wilków" zagrał jeszcze siedem razy, po czym powrócił do Londynu. Niedługo później został opuścił klub.
W czerwcu 2009 podpisał kontrakt z Sheffield United. W styczniu 2010 roku został wypożyczony do Charltonu Athletic. Przed rozpoczęciem kolejnego sezonu podpisał stały kontrakt z drużyną z Londynu.
Kariera reprezentacyjna.
Reid ma za sobą występy w młodzieżowych reprezentacjach Anglii. W trakcie kariery występował w drużynie U-17, U-18 oraz U-19

</doc>
<doc id="1515712" url="https://pl.wikipedia.org/wiki?curid=1515712" title="Wonei">
Wonei

Wonei – miasto w Mikronezji, w stanie Chuuk. Według danych szacunkowych na rok 2008 liczy 1073 mieszkańców

</doc>
<doc id="1515714" url="https://pl.wikipedia.org/wiki?curid=1515714" title="Weloy">
Weloy

Weloy – miasto w Mikronezji, w stanie Yap. Według danych szacunkowych na rok 2008 zamieszkuje go 1054 mieszkańców

</doc>
<doc id="1515716" url="https://pl.wikipedia.org/wiki?curid=1515716" title="Azeglio Vicini">
Azeglio Vicini

Azeglio Vicini (ur. 20 marca 1933 w Cesenie, zm. 30 stycznia 2018 w Brescii) – włoski piłkarz i trener. W latach 1986–1991 selekcjoner reprezentacji Włoch.
Karierę trenerską rozpoczynał w klubie, w którym kończył karierę piłkarską, czyli Brescii Calcio. Drużynę tę trenował bez powodzenia w sezonie 1967/1968. Od 1975 był związany z włoską federacją piłkarską. W latach 1975–1976 prowadził ekipę U-21, następnie przez 10 lat reprezentację U-23. Po mistrzostwach świata 1986 w Meksyku został mianowany selekcjonerem pierwszej reprezentacji i doszedł z nią do półfinału Euro 88, w którym po dramatycznym meczu Włosi przegrali 0:2 z reprezentacją ZSRR. Zajął 3. miejsce w mistrzostwach świata 1990 (porażka dopiero po rzutach karnych z Argentyną w półfinale i wygrana 2:1 z Anglią w meczu o trzecie miejsce). Po nieudanym początku kwalifikacji do kolejnych Mistrzostw Europy 1992 Vicini w 1991 został zwolniony, a jego następcą został Arrigo Sacchi. Później bez większych sukcesów prowadził jeszcze ekipy AC Cesena (1992–1993) i Udinese Calcio (1993–1994). W sezonie 1995/1996 był asystentem trenera w Brescii.

</doc>
<doc id="1515717" url="https://pl.wikipedia.org/wiki?curid=1515717" title="Dalipebinaw">
Dalipebinaw

Dalipebinaw - miasto w Mikronezji, w stanie Yap. Według danych szacunkowych na rok 2008 liczy 937 mieszkańców

</doc>
<doc id="1515721" url="https://pl.wikipedia.org/wiki?curid=1515721" title="Rozpora (budownictwo)">
Rozpora (budownictwo)

Rozpora (budownictwo) lub rozpórka – element dystansowy, rozpierający, mający za zadanie utrzymywanie innych elementów konstrukcji w stałej odległości od siebie, zwykle usztywniający konstrukcję.
Zastosowania rozpórki:

</doc>
<doc id="1515722" url="https://pl.wikipedia.org/wiki?curid=1515722" title="Mnożnik zatrudnienia">
Mnożnik zatrudnienia

Mnożnik zatrudnienia – ilościowa relacja między całkowitym wzrostem zatrudnienia a wzrostem zatrudnienia przy robotach publicznych, określona – podobnie jak w mechanizmie mnożnika inwestycyjnego Johna Maynarda Keynesa – przez krańcową stopę konsumpcji. Mnożnik zatrudnienia to zależność odkryta w 1931 roku przez Richarda F. Kahna, który dowiódł, że wzrost zatrudnienia przy robotach publicznych powoduje mnożnikowy wzrost zatrudnienia w całej gospodarce. Mechanizm polega na wzroście popytu konsumpcyjnego, spowodowanym wzrostem funduszu płac, który pociąga za sobą wzrost zatrudnienia i dochodu w gałęziach dóbr konsumpcyjnych. Mnożnik zatrudnienia wpisuje się w koncepcje, stworzonej pięć lat później, ekonomii keynesowskiej.
Wyróżnić można trzy formy mnożnika, w zależności od chęci uwypuklenia jego innych składowych lub roli:
gdzie:

</doc>
<doc id="1515723" url="https://pl.wikipedia.org/wiki?curid=1515723" title="Woniawiec balsamowy">
Woniawiec balsamowy

Woniawiec balsamowy, drzewo balsamowe ("Myroxylon balsamum") – gatunek wiecznie zielonego drzewa z rodziny bobowatych. Rośnie naturalnie w Ameryce Środkowej (Kostaryka, Meksyk, Nikaragua, Panama, Wenezuela, Kolumbia, Ekwador oraz południowym skrawku Ameryki Północnej (środkowy Meksyk). 
Morfologia.
Dorasta do ok. 26 m wysokości. Korona rozłożysta, okrągła. Kora gładka o szarym lub brunatnym kolorze. Liście skórzaste, nieparzystopierzaste. Kwiaty białe zebrane w gęste grona. Owocem jest strąk, zawierający jedno nerkowate nasienie.

</doc>
<doc id="1515726" url="https://pl.wikipedia.org/wiki?curid=1515726" title="Sclerothorax">
Sclerothorax

Sclerothorax – monogatunkowy rodzaj płaza z rzędu temnospondyli. Jedyny przedstawiciel rodziny Sclerothoracidae.
Żył we wczesnym triasie (olenek) na terenie dzisiejszych Niemiec. Osiągał długość około 0,5 m – lektotyp (HLD–V 607) ma 48 cm długości, z czego na czaszkę przypada 17 cm. Zęby były niewielkie – miały zaledwie 5–8 mm długości. "Sclerothorax" cechował się bardzo szeroką czaszką, najszerszą w okolicy pyska. U przedstawicieli tego rodzaju obecne były pleurocentra. Ogół cech wskazuje, że "Sclerothorax" prowadził w dużej mierze lądowy tryb życia.
Analiza kladystyczna, porównująca 70 cech budowy szkieletu 18 taksonów płazów, wykazała, że "Sclerothorax" należy do wyższych temnospondyli i jest taksonem siostrzanym do rodzajów "Mastodonsaurus" i "Paracyclotosaurus".
Filogeneza.
Uproszczony kladogram za Schoch, Fastnacht, Fichter &amp; Keller, 2007
 Stereospondyli
 |----"Uranocentrodon"
 |----"Lydekkerina"
 |----"Laidleria"
 | | `----"Siderops"
 | `----"Gerrothorax"
 |----"Paracyclotosaurus"
 | | `----"Mastodonsaurus"
 | `----Sclerothorax
 |----"Benthosuchus"
 |----"Trematolestes"
 `----"Dutuitosaurus"

</doc>
<doc id="1515729" url="https://pl.wikipedia.org/wiki?curid=1515729" title="Sclerothoracidae">
Sclerothoracidae



</doc>
<doc id="1515730" url="https://pl.wikipedia.org/wiki?curid=1515730" title="Katri Ylander">
Katri Ylander

Katri Marianne Ylander (ur. 17 grudnia 1985 w Harjavalta) – fińska wokalistka.
Popularność zdobyła zajmując w grudniu 2005 r. drugie miejsce w fińskiej edycji Idola.

</doc>
<doc id="1515733" url="https://pl.wikipedia.org/wiki?curid=1515733" title="Stefan Krzywoszewski">
Stefan Krzywoszewski

Stefan Krzywoszewski (ur. 11 lipca 1866 w Snochowicach, zm. 1 kwietnia 1950 w Milanówku) – polski prozaik, dziennikarz, dramaturg, klasyk tzw. „komedii mieszczańskiej”.
Życiorys.
Studiował w Szkole Handlowej w Warszawie i Wyższym Instytucie Handlowym w Antwerpii. Po powrocie z Antwerpii założył i redagował tygodnik Świat (1906–1933). W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich".
Był delegatem na zjazd Związku Zawodowego Literatów Polskich 4 lutego 1922 w Warszawie. Był pracownikiem Komitetu Ofiary Narodowej Tymczasowej Rady Stanu. W latach 1915–1920 był redaktorem Kuriera Polskiego. Od 1919 prezes Związku Autorów Dramatycznych. W latach 1931–1934 był dyrektorem Teatrów Miejskich i Teatru Narodowego w Warszawie. Pochowany na cmentarzu Powązkowskim w Warszawie (kwatera 161-3/4-12/13).

</doc>
<doc id="1515734" url="https://pl.wikipedia.org/wiki?curid=1515734" title="Hexplore">
Hexplore

Hexplore – gra komputerowa przygodowo-zręcznościowa. Wydana w 1998 przez firmę Infogrames. Celem gry jest przeprowadzenie czwórki wojowników przez planszę usianą stworami różnego rodzaju i wrogimi wojownikami. Walka ze stworami jest elementem zręcznościowym. Elementami przygodowymi jest konieczność przebrnięcia przez wiele krypt, otworzenia wielu drzwi, wymiana lub wykorzystywanie zdobytych artefaktów czy rozmowy z neutralnymi jednostkami, a także bogata fabuła i rozbudowany obszar, po którym gracz może się poruszać. Gra składa się z 10 misji i jednej dodatkowej.
Fabuła.
Gra toczy się w świecie podobnym do średniowiecza około 1000 r. Główny bohater to Szkot McBride, który uczestniczył w krucjacie przeciwko czarnoksiężnikowi o imieniu Garkham. Garkham za wszelką cenę chce zdobyć mityczną księgę Hexplore. Księga wskazuje między innymi drogę do biblijnego raju. W nocy współtowarzysze McBride'a zostają jednak wymordowani przez stwory Garkhama. McBride'owi jako jedynemu udaje się przeżyć. Musi teraz w pojedynkę wykonać cel krucjaty werbując ewentualnie napotkanych ochotników.
Charakterystyka gry.
Gracz ma do dyspozycji czterech wojowników (choć w pierwszej misji zaczyna tylko z McBridem), z których każdy posiada inne umiejętności. Do zwerbowania są: jeden z czterech łuczników, jeden z czterech czarowników i jeden z czterech wojowników. Każdy może posiadać osiem różnych rodzajów broni i osiem innych przedmiotów (np. broń innego wojownika, eliksiry, przedmioty konieczne do ukończenia misji jak artefakty, klucze). McBride używa wyspecjalizowanych broni takich jak proch strzelniczy, metalowe świdry, zna się też na urządzeniach mechanicznych, które trzeba uruchamiać, by ukończyć misję, Łucznik używa głównie broni rażących na odległość (np. bumerangu i łuku), jest też na tyle szczupły, że może się przedzierać przez drobne szczeliny w ścianach. Wojownik zadaje największe obrażenia w walce wręcz, jego siłę wykorzystuje się do wciskania kamiennych „guzików” w ścianach. Czarownik przede wszystkim rzuca zaklęcia (np. chwilowa niewidzialność albo niezniszczalność), jest słaby w walce wręcz, ale potrafi skutecznie porazić na odległość, jego specjalną zdolnością jest umiejętność rozwiązywania zagadek na podświetlonych tablicach. Gracz musi pokonać mnóstwo potworów i wojowników. Gdy wojownik gracza zginie, można jego duchem wejść na jedną z magicznych płyt i go wskrzesić jednak wszystkie bronie i przedmioty, które miał przed śmiercią – pozostają przy miejscu zgonu. Do leczenia ran można wykorzystać eliksiry, magiczne fontanny, które występują w nieparzystych misjach lub serca wielbłądów występujące w misji piątej i siódmej. Każdy wojownik musi w kolejnych misjach podnosić poziom doświadczenia o jeden stopień. Do tego celu zbiera się gwiazdki pozostałe po zabitych stworach. Doświadczenie podnosi jakość wojownika oraz jest konieczne, by ukończyć misje. Przykładowo bez wyższego poziomu doświadczenia czarownik nie da rady rozwiązać zagadek z niektórych tablic w końcówkach misji.
Misje.
Gra składa się z 10 długich misji. Na końcu często występuje boss lub (kilka bossów), którego trzeba pokonać. Ich obecność jest zaznaczona zmianą muzyki ze zwykłej na budzącą grozę. Pomiędzy misjami są krótkie filmiki informujące o tym, gdzie przeniesiemy się w następnej misji.
Grafika.
Grafika prezentuje się nierówno: występuje tzw. pikseloza, więc jakość grafiki jest niska. Jednak zaletą gry jest świetne intro, liczne przerywniki filmowe i dobrze wykonane portrety bohaterów. Gracz może obserwować planszę z rzutu izometrycznego, obracać ją o 360 stopni i stosować zoom.
Ścieżka dźwiękowa.
Ścieżka dźwiękowa jest bardzo bogata. Dla każdej misji jest inny utwór muzyczny z gotyckimi dźwiękami, pasujący do natury danej misji. Występują także liczne odgłosy natury.

</doc>
<doc id="1515735" url="https://pl.wikipedia.org/wiki?curid=1515735" title="Ekonomia konstytucyjna">
Ekonomia konstytucyjna

Ekonomia konstytucyjna – dyscyplina naukowa z pogranicza ekonomii i nauk politycznych, zajmująca się analizą ograniczeń wyborów dokonywanych przez podmioty gospodarcze, wypływających z przyjętego ładu społeczno-gospodarczego.
Geneza i przedmiot badań.
Ekonomia konstytucyjna wyłoniła się z teorii wyboru publicznego. Za dzieło, które dało początek tej teorii uważa się "The Calculus of Consent" ("Rachunek zgody") Jamesa M. Buchanana i Gordona Tullocka. Buchanan definiuje ekonomię konstytucyjną jako "próbę wyjaśnienia właściwości działania prawno-instytucjonalno-konstytucyjnych zasad, stanowiących ograniczenia dla wyborów i działań aktorów ekonomicznych i politycznych oraz określających ramy, w których zwykłe wybory aktorów ekonomicznych i politycznych się dokonują". Korzystając z teorii racjonalnego wyboru ekonomia konstytucyjna bada zatem wpływ ograniczeń działalności podmiotów gospodarczych na gospodarkę. Same ograniczenia zazwyczaj wiążą się z wyborem typu "trade-off" – coś za coś, zarówno istnienie ograniczeń jak i brak konstytuujących je zasad generują pewne koszty gospodarcze. Samą konstytucję Buchanan definiuje jako "zestaw zasad, które ograniczają aktywność osób i jednostek w dążeniu do osiągnięcia własnych kresów i celów". Oczywiście w ten sposób zdefiniowana konstytucja obejmuje cały system prawa oraz ograniczeń nałożonych przez podmiot na samego siebie lub powstałych poprzez zawarcie umów, a nie tylko konstytucję jako najwyższy rangą akt prawny. W ekonomii konstytucyjnej wyróżnia się najczęściej nurt normatywny i pozytywny.
Nurt normatywny.
Nurt normatywny zajmuje się legitymizacją władzy państwowej, jej instrumentów i przedstawicieli. Próbuje znaleźć rozwiązanie następujących problemów:
Nurt pozytywny.
Nurt pozytywny zajmuje się badaniem powstawania i modyfikacji zasad konstytucyjnych, ich porównywaniem oraz badaniem skutków ich istnienia. W przeciwieństwie do nurtu normatywnego nie stara się rozwiązywać problemów, ale znaleźć odpowiedzi na pytania dotyczące przyczyn istniejącego stanu rzeczy:
Wnioski dla polityki gospodarczej.
Ekonomia konstytucyjna stwarza narzędzia dla polityki gospodarczej do stworzenia (nurt normatywny) odpowiedniego systemu zasad lub analizy istniejącego systemu (nurt pozytywny). Może pomóc określić optymalny poziom i zakres ingerencji państwa w gospodarkę oraz ocenić koszty istniejących lub alternatywnych rozwiązań jak i korzyści z nich płynące.

</doc>
<doc id="1515739" url="https://pl.wikipedia.org/wiki?curid=1515739" title="Wybory prezydenckie na Litwie w 2004 roku">
Wybory prezydenckie na Litwie w 2004 roku

Wybory prezydenckie na Litwie w 2004 roku odbyły się w dwóch turach: 13 i 27 czerwca 2004. Zakończyły się zwycięstwem Valdasa Adamkusa. Wybory zostały przeprowadzone po usunięciu ze stanowiska prezydenta Rolandasa Paksasa w trybie impeachmentu. Formalnie zamiar kandydowania zgłosiło 10 osób (w tym odwołany prezydent), ostatecznie zostało zarejestrowanych 5 osób.

</doc>
<doc id="1515740" url="https://pl.wikipedia.org/wiki?curid=1515740" title="Igor Przybylski">
Igor Przybylski

Igor Przybylski (ur. 1974) – polski artysta współczesny. Zajmuje się malarstwem, fotografią, filmem, sztuką performance.
Życiorys.
W latach 1997–2002 studiował na Wydziale Malarstwa Akademii Sztuk Pięknych w Warszawie, gdzie uzyskał dyplom w pracowni prof. Jarosława Modzelewskiego). Od 2004 jest asystentem prof. Jarosława Modzelewskiego) na macierzystej uczelni. W 2012 obronił pracę doktorską.
Artysta uwzględniony w publikacjach „Nowe zjawiska w sztuce polskiej po 2000", „77 dzieł sztuki z historią”, „Tekstylia bis. Słownik młodej polskiej kultury", „Kolekcja współczesnej sztuki polskiej Muzeum Górnośląskiego w Bytomiu”, „Pokój z widokiem” (Narodowa Galeria Sztuki Zachęta), „Przewodnik po galeriach sztuki. Sztuka inwestowania w Sztukę”, tom trzeci. Trafił też do literatury pięknej (Maciej Malicki „Takie tam”).
Od stycznia 2007 jest reprezentowany przez warszawską Galerię m2 [m kwadrat].

</doc>
<doc id="1515741" url="https://pl.wikipedia.org/wiki?curid=1515741" title="Józef Wiśniewski (hokeista)">
Józef Wiśniewski (hokeista)

Józef Wiśniewski (ur. 1 listopada 1940 w Sławkowie, zm. 9 stycznia 1996 w Toruniu) – polski hokeista, olimpijczyk.
Zawodnik występujący na pozycji bramkarza. Wychowanek i przez całą karierę zawodnik Pomorzanina Toruń.
W latach 1963-1966 wystąpił w 56 meczach reprezentacji Polski. Uczestnik Zimowych Igrzysk w 1964 w Innsbrucku. Zagrał także w trzech turniejach o mistrzostwo świata (1963, 1965, 1966).
Zmarł w wyniku zawału serca. Brat hokeisty Tadeusza Wiśniewskiego.

</doc>
<doc id="1515743" url="https://pl.wikipedia.org/wiki?curid=1515743" title="I Like to Score">
I Like to Score

I Like to Score - kompilacyjna płyta Moby’ego z 1997 roku, zawierająca muzykę electronica pochodzącą z różnych filmów.

</doc>
<doc id="1515745" url="https://pl.wikipedia.org/wiki?curid=1515745" title="Louis Lewandowski">
Louis Lewandowski

Louis Lewandowski (ur. 3 kwietnia 1821 we Wrześni, zm. 4 lutego 1894 w Berlinie) – niemiecki kompozytor i kantor.
Życiorys.
W wieku 12 lat wyjechał do Berlina studiować śpiew i grę na fortepianie. Studiował przez trzy lata u Adolfa Bernharda Marxa i uczęszczał na zajęcia z komponowania na Akademii Muzycznej w Berlinie. Tam jego nauczycielami byli Carl Friedrich Rungenhagen i Eduard Grell. W 1840 został kantorem w berlińskiej synagodze. Zmarł w Berlinie w 1894. Razem z żoną Helene jest pochowany na cmentarzu żydowskim w Berlinie-Weißensee.
Upamiętnienie.
W miejscu domu, gdzie urodził się Louis Lewandowski, przy dawnej ul. Żydowskiej we Wrześni, wmurowana jest kamienna tablica pamiątkowa. W 1990 poczta NRD (jako Deutsche Post) wyemitowała znaczek pocztowy z Louisem Lewandowskim.

</doc>
<doc id="1515746" url="https://pl.wikipedia.org/wiki?curid=1515746" title="Lancashire Heeler">
Lancashire Heeler

Lancashire Heeler – jedna z ras psów, zaliczana przez brytyjski Kennel Club do grupy psów pasterskich.
Rys historyczny.
Dokładne pochodzenie rasy nie jest jasne. Istnieje możliwość, że są spokrewnione z psami rasy welsh corgi, jednak część miłośników rasy uważa, że wywodzą się od psów hodowanych lokalnie. 
W okolicach Ormskirk Lancashire Heeler był od dawna trzymany jako pies zaganiający bydło. Do jego zadań należało m.in. pędzenie bydła oraz owiec do rzeźni. Sposób w jaki pracowały te psy był zbliżony do pracy psów pasterskich z Entlebuch oraz Appenzell i polegał on na podchwytywaniu bydła za pęcinę, bez wyrządzania szkody zwierzęciu (nazwa heeler pochodzi od angielskiego słowa "heel" - pięta). Pierwsze pisemne wzmianki o małych "psach rzeźnickich" występują w "Books of St. Albans" z roku 1486. Wiadomo jednak, że niewielkie psy istniały w Wielkiej Brytanii jeszcze przed podbojem wysp przez Rzymian. W zbiorze praw walijskich z 920 roku można zaś znaleźć wzmianki o psach pracujących przy stadzie i o zwierzętach domowych. 
Według Hucka istniały dwie odmiany heelrów, opisywane jako podobne do Corgi:
Heelery były chętnie wykorzystywane przez mieszkańców Lancashire. Doskonale sprawdzały się jako psy myśliwskie, a także jako zwierzęta do zaganiania zwierząt na pastwiskach oraz do rzeźni. Rasa była najbardziej popularna na przełomie XVIII i XIX wieku, kiedy masowo sprowadzano owce z Irlandii, do czego przyczyniła się epidemia wśród stad w latach 1830-1830.
W drugiej połowie XX wieku podjęto prace nad standaryzacją rasy oraz ustabilizowaniem hodowli. W roku 1978, z inicjatywy Gwen Mackingtosh, powstał Heeler-Club w Norfolku, a w 1981 Kennel Club uznał Lancashire Heeler jako samodzielną rasę psów zaliczanych do pasterskich.
Wygląd.
Lancashire heeler jest psem małym o mocnym i prostym grzbiecie. Kończyny są krótkie, a ogon wysoko osadzony. Jeśli nie jest skrócony, to pies nosi go nisko, lekko zawinięty na końcu. Uszy są rozstawione szeroko, podobnie stojące jak u Corgi. Mogą lekko się załamywać do przodu.
Szata i umaszczenie.
Włos u tej rasy jest twardy i nie wymaga specjalnej pielęgnacji. Podczas okresu zimowego włos dłuższy i gęściejszy może tworzyć kryzę i portki. Umaszczenie podstawowe dla tych psów to czarne podpalane na pysku i łapach. Jest dopuszczalne występowanie jednej białej łaty na klatce piersiowej, inne białe znaczenia nie są dozwolone.
Użytkowość.
Lancashire heeler jest współcześnie głównie psem rodzinnym i stróżującym, sprawdzającym się w miniagility. Dawniej oprócz funkcji pasterskich i stróżujących, służył także jako tępiciel gryzoni. Był także wykorzystywany jako pies do polowania na króliki.
Zachowanie i charakter.
We wzorcu rasy Lancashire heeler jest określany jako pies "silny i niezwykle aktywny". Posiada silny instynkt pasterski, jest psem towarzyskim i o wysokim stopniu posłuszeństwa. Wymaga zapewnienia mu codziennej, sporej dawki ruchu. Mają bardzo wylewny charakter. Podczas zagarniania stada wykonują swoje zadanie podgryzając zwierzęta w nogi, stąd z resztą jego nazwa: "heeler", pochodząca od angielskiego słowa "pięta".

</doc>
<doc id="1515750" url="https://pl.wikipedia.org/wiki?curid=1515750" title="Daniel Camargo Barbosa">
Daniel Camargo Barbosa

Daniel Camargo Barbosa (ur. 22 stycznia 1930, zm. 13 listopada 1994) – kolumbijski seryjny morderca zwany Bestią z Andów. Brutalnie zgwałcił i zamordował co najmniej 72 młode dziewczyny.
Barbosa z pochodzenia był Kolumbijczykiem. W rodzinnym kraju został skazany za gwałt i morderstwo dziewięcioletniej dziewczynki. W 1986 roku Barbosa uciekł z więzienia i zbiegł przez Andy do Ekwadoru, gdzie dopuścił się wielu gwałtów i morderstw.
W czerwcu 1988 roku został aresztowany za zamordowanie dwunastoletniej Glorii Andino. Barbosę powiązano z tym morderstwem, gdyż znaleziono jego odcisk palca na papierku po cukierku znalezionym przy zwłokach Glorii. W czasie przesłuchania przyznał się do blisko siedemdziesięciu morderstw dokonanych na terenie zarówno Kolumbii, jak i Ekwadoru. Barbosa pokazał policji miejsce ukrycia zwłok kilkunastu ofiar.
W czasie procesu, który odbył się w Guayaquil we wrześniu 1989 roku, Barbosa szczegółowo opisał niemal wszystkie gwałty i morderstwa, których dokonał. Za swoje zbrodnie został skazany na karę dożywocia. Kilka lat później media poinformowały, że Barbosa został zamordowany przez kuzyna jednej z ofiar.

</doc>
<doc id="1515753" url="https://pl.wikipedia.org/wiki?curid=1515753" title="Prowincja francuska Kościoła Starokatolickiego Mariawitów">
Prowincja francuska Kościoła Starokatolickiego Mariawitów

Prowincja francuska (fr. "Province de France de l'Eglise Vieille-Catholique Mariavite") – diecezja Kościoła Starokatolickiego Mariawitów we Francji ze stolicą w Paryżu. Jej ordynariuszem jest biskup mariawicki, Marie André Le Bec.
Diecezja obejmuje swoim zasięgiem terytorium Republiki Francuskiej wraz z zamorskimi terytoriami na innych kontynentach.
Historia.
Mariawityzm pojawił się we Francji po I wojnie światowej za sprawą działalności księdza starokatolickiego z Nantes, Paula Marii Marca Fatôme, który w 1938 przyjął sakrę biskupią w Kościele Katolickim Mariawitów.
W latach 50. XX wieku Kościół Katolicki Mariawitów we Francji utracił łączność z macierzystym Kościołem w Polsce. Od tego czasu mariawici francuscy rozwijali swoją misję niezależnie, a opiekowali się nimi biskupi posiadający sukcesję apostolską z linii święceń Paula Fatôme.
W latach 60. XX wieku do Francji przybył węgierski biskup należący do Zgromadzenia Kapłanów Mariawitów, Tomasz Czernohorski-Fehérváry, który zorganizował hierarchię duchowną Apostolskiego Kościoła Katolickiego Paryża i Tours.
W latach osiemdziesiątych XX wieku Apostolski Kościół Katolicki Paryża i Tours podjął dialog z Kościołem Starokatolickim Mariawitów. W 1989 dwaj francuscy biskupi André Le Bec i Gérard Grateau zawarli interkomunię z Kościołem Starokatolickim Mariawitów w Polsce. W 1992 biskup Grateau zerwał unię z mariawitami polskimi. Biskup Le Bec natomiast kontynuował współpracę, która zaowocowała utworzeniem 18 lutego 1992 prowincji francuskiej Kościoła Starokatolickiego Mariawitów.
Charakterystyka.
Liturgia mszy świętej w prowincji francuskiej Kościoła Starokatolickiego Mariawitów odprawiana jest w języku francuskim z elementami śpiewanymi po łacinie. Liturgia francuskich mariawitów nawiązuje do posoborowej liturgii rzymskokatolickiej i różni się od tej praktykowanej w Kościele Starokatolickim Mariawitów w Polsce.
We Francji żyje około 10 000 mariawitów. W prowincji służy jeden biskup, pięciu kapłanów i siostra zakonna. W formacji teologicznej uczestniczy trzech alumnów.

</doc>
<doc id="1515758" url="https://pl.wikipedia.org/wiki?curid=1515758" title="WrestleMania">
WrestleMania

WrestleMania⁯⁯⁯⁯⁯⁫⁯⁫⁯⁫ – cykl corocznych gal wrestlingu⁯⁯⁯⁯⁯⁫⁯⁫⁯⁫ nadawanych poprzez system pay-per-view⁯⁯⁯⁯⁯⁫⁯⁫⁯⁫ (PPV) i produkowanych pomiędzy końcówką marca⁯⁯⁯⁯⁯⁫⁯⁫⁯⁫, a początkiem kwietnia⁯⁯⁯⁯⁯⁫⁯⁫⁯⁫ przez WWE, amerykańską federację wrestlingową z Connecticut. WrestleMania należy do cyklu gal „wielkiej piątki”, czyli uznawanych przez WWE jako pięć największych gal pay-per-view w roku (wraz z Royal Rumble, Money in the Bank, SummerSlam i Survivor Series).
Od czasu pierwszego wydarzenia z 1985 roku powstało trzydzieści dziewięć edycji. WWE określa WrestleManię za najważniejsze PPV w ich kalendarzu ze względu na bycie najbardziej opłacalną i mającą najdłuższą historię istnienia względem innych gal PPV, generując wielkie zyski dla federacji. Określa się ją jako Super Bowl wrestlingu. WrestleMania została stworzona przez właściciela WWE, Vince’a McMahona, lecz sama nazwa „WrestleMania” została wymyślona przez długoletniego spikera i WWE Hall of Famera Howarda Finkela w 1984.
Rozpowszechniony sukces WrestleManii pomógł wybić się na sam szczyt federację, przez co WWE stało się największą federacją pro-wrestlingu na świecie. Dzięki WrestleManii powstawały nowe główne gwiazdy federacji, przykładowo Shawn Michaels, mający przydomek „Mr. WrestleMania” przez serię wysoko ocenianych przez fanów meczów czy też The Undertaker, który był niepokonany na WrestleManii do 2014 roku. Celebryci tacy jak Aretha Franklin, Cyndi Lauper, Muhammad Ali, Mr. T, Alice Cooper, Lawrence Taylor, Pamela Anderson, Mike Tyson, Donald Trump, Floyd Mayweather, Pete Rose, Burt Reynolds, Mickey Rourke, Snoop Dogg, Sean Combs, Kid Rock, Fred Durst, Ozzy Osbourne, Ronda Rousey, Kid Ink i inni brali udział w edycjach gali.
WrestleMania napędza światowy komercjonalny sukces WWE przez media, handel towarem związanym z federacją i gale. Wszystkie gale prócz WrestleManii 13 zostały wyprzedane w krótkim czasie, przy czym ostatnie edycje gali zostały wyprzedane w kilka minut od rozpoczęcia sprzedaży biletów. Pierwsza WrestleMania odbyła się w Madison Square Garden w Nowym Jorku; dziesiąta i dwudziesta edycja również tam się odbyły. Frekwencja w hali podczas WrestleManii III wyniosła 93 173 osoby, co było rekordową liczbą osób w halach zamkniętych w Ameryce Północnej. Rekord ten został pobity 14 lutego 2010 podczas meczu gwiazd NBA, gdzie frekwencja wyniosła 108 713 osób. W 2016 WrestleMania 32 pobiła rekord WrestleManii III w największej liczbie fanów na stadionie, której liczba wyniosła 101 763 osób. Wszystkie edycje odbyły się w Północnej Ameryce, przy czym 36 z nich w Stanach Zjednoczonych i 2 w Kanadzie.
Organizacja.
Podczas gdy WrestleManie miały miejsce głównie w sportowych arenach w dużych miastach, kilka z nich odbywało się również na wielkich stadionach. Zalicza się do nich WrestleMania III (93 173 widzów) w Pontiac, WrestleMania VI (67 678) w Toronto, WrestleMania VIII (62 167) w Indianapolis, WrestleMania X-Seven (67 925) w Houston, WrestleMania X8 (68 237) również w Toronto, WrestleMania XIX (54 097) w Seattle, WrestleMania 23 (80 103) w Detroit, WrestleMania XXIV (74 635) w Orlando, WrestleMania XXV (72 744) również w Houston, WrestleMania XXVI (72 219) w Phoenix, WrestleMania XXVII (71 617) w Atlancie, WrestleMania XXVIII (78 363) w Miami, WrestleMania 29 (80 676) w East Rutherford, WrestleMania XXX (75 167) w Nowym Orleanie, WrestleMania 31 (76 976) w Santa Clara i WrestleMania 32 (101 763) w Arlington. WrestleMania również polepsza ekonomię miast, w których się odbywa.
WrestleMania skupia się na walkach wieczoru, głównie o WWE Championship (i w latach 2003–2013 o World Heavyweight Championship). Jednakże pojawiały się walki, w których brali udział celebryci, tacy jak Amerykański futbolista Lawrence Taylor, bokser Floyd Mayweather i sumo wrestler Akebono. W karcie walk znajdują się również walki wieńczące ważniejsze rywalizacje, z także pojedynki o inne tytuły federacji.
Od 1993 zwycięzca styczniowego Royal Rumble matchu ma gwarantowaną walkę o światowy tytuł na WrestleManii. Obecnie funkcjonującymi tytułami światowymi w WWE są WWE Universal Championship i WWE Championship. W przeszłości zwycięzcy mogli walczyć również o dezaktywowane World Heavyweight Championship oraz ECW Championship.
Od 2005 do 2010 podczas WrestleManii organizowano Money in the Bank ladder match. W walce brało udział od sześciu do dziesięciu wrestlerów i celem było wspięcie się na drabinę i zdjęcie walizki znajdującej się nad ringiem. Zwycięzca walizki mógł jej użyć w każdym momencie jakiejkolwiek gali (do okresu następnej WrestleManii) celem rozpoczęcia walki o WWE Championship lub World Heavyweight Championship. Ostatni Money in the Bank ladder match odbył się na WrestleManii XXVI. W 2010 postanowiono utworzyć osobne pay-per-view pod nazwą „Money in the Bank”. Od 2014 corocznie organizowany jest André the Giant Memorial Battle Royal, którego zwycięzca otrzymuje André the Giant Memorial Trophy.
Komentatorzy.
Poniżej znajduje się tabelka pokazująca okres komentowania gal z cyklu WrestleMania przez konkretne osobistości telewizyjne.
Historia.
1985–1989.
World Wrestling Federation (znane obecnie jako WWE/World Wrestling Entertainment) wystawiło pierwszą WrestleManię 31 marca 1985 w Madison Square Garden w Nowym Jorku. Walką wieczoru był tag-team match pomiędzy WWF Championem Hulkiem Hoganem i Mr. T, którym towarzyszył Jimmy Snuka przeciwko Roddy’emu Piperowi i Paulowi Orndorffowi, którym towarzyszył Cowboy Bob Orton. Finansowy sukces gali utwierdził status federacji za najlepszą promocję w Ameryce podczas rywalizacji z innymi federacjami takimi jak National Wrestling Alliance i American Wrestling Association. Wśród publiki byli biznesowi celebryci Sy Sperling i Tony D’Angelo. WrestleMania 2 miała miejsce rok później w trzech miastach: Uniondale, Rosemont i Los Angeles. W każdym z nich odbyły się po cztery walki, jednakże główną walką wieczoru było starcie zwycięskiego WWF Championa Hulka Hogana przeciwko King Kong Bundy’emu w Steel Cage matchu.
Rekord liczby fanów w hali zamkniętej został pobity podczas WrestleManii III – wynosił 93 173 osoby. Gala na dobre przypieczętowała pozycję federacji i wypromowała profesjonalny wrestling. Żeby wypełnić halę, federacja zadecydowała o wyłączeniu stanu Michigan z dostępu do pay-per-view, aby fani z tamtych okolic mieli możliwość obejrzenia gali tylko na żywo. W walce wieczoru zmierzyli się WWF Champion Hulk Hogan oraz pretendent do pasa André the Giant. Drugą ważną walką w karcie był pojedynek pomiędzy Randym Savage’em a Rickym Steamboatem o WWF Intercontinental Championship. Jest ona określana nie tylko jako jedna z najlepszych walki w historii WrestleManii, ale również w historii wrestlingu i niektórzy (w tym Vince McMahon) uważają, że „skradła show”.
WrestleMania IV odbyła się w Atlantic City Convention Hall w Atlantic City. Podczas gali odbył się turniej który miał wyłonić nowego WWF Championa oraz cztery walki niebędące częścią turnieju. W drugiej rundzie zmierzyli się uczestnicy zeszłorocznej walki wieczoru, Hogan i André the Giant, natomiast w finale Randy Savage pokonał Teda DiBiasego, zostając nowym WWF Championem. Rok później federacja powróciła do tego samego miasta hostując Wrestlemanię V, na której Hulk Hogan pokonał Randy’ego Savage’a w walce wieczoru o WWF Championship. Do dzisiaj jest to jedyny przypadek, w którym rok po roku WrestleMania odbywa się w tym samym mieście.
1990–1999.
Po raz pierwszy WrestleMania odbyła się poza Ameryką podczas szóstej jej edycji, w SkyDome (obecnie znane jako Rogers Centre) w Toronto w Kanadzie. W walce wieczoru, The Ultimate Warrior zdobył WWF Championship pokonując ówczesnego mistrza, Hulka Hogana. Rok później WrestleMania wróciła do Ameryki, gdzie w Los Angeles Memorial Sports Arena w Los Angeles odbyła się WrestleMania VII. W walce wieczoru Hulk Hogan pokonał Sgt. Slaughtera wygrywając WWF Championship, natomiast The Undertaker odbył swoją pierwszą walkę na WrestleManii. Po tym, 'Taker był niepokonany przez kolejnych 20 meczów aż nie został pokonany przez Brocka Lesnara na WrestleManii XXX. Kolejna edycja, WrestleMania VIII, odbyła się w Hoosier Dome w Indianapolis, gdzie Randy Savage pokonał Rica Flaira o WWF Championship, a także Hulk Hogan pokonał Sida Justice poprzez dyskwalifikację.
WrestleMania IX była pierwszą, która odbyła się na odkrytym stadionie. Była to pierwsza i jedyne WrestleMania w historii gdzie WWF Championship zmieniał właściciela dwa razy. Yokozuna pokonał Breta Harta i zwyciężył tytuł, lecz przegrał go kilka minut później na rzecz Hulka Hogana. Dziesiąta edycja gali, WrestleMania X, odbyła się ponownie w Madison Square Garden. Podczas gali Owen Hart pokonał swego starszego brata Breta. Drugą z ważniejszych walk był ladder match o WWF Intercontinental Championship pomiędzy Razor Ramonem i Shawnem Michaelsem, który wygrał Ramon. W walce wieczoru Bret Hart zdobył WWF Championship pokonując Yokozunę. Bret jest jedynym wrestlerem, który podczas jednej nocy przegrał pierwszą walkę i później wygrał drugą zdobywając WWF Championship. WrestleMania XI odbyła się w Hartford Civic Center w Hartford, gdzie w walce wieczoru gwiazda futbolu Lawrence Taylor pokonała Bam Bam Bigelowa. Rok później odbyła się WrestleMania XII w Arrowhead Pond w Anaheim. W walce wieczoru, Shawn Michaels pokonał Breta Harta w 60-minutowym Iron Man matchu. Walkę tę uważa się za jedną najlepszych w historii federacji. Podczas gali powrócił The Ultimate Warrior który pokonał Hunter Hearst Helmsleya (znanego później jako Triple H). W następnym roku na WrestleManii 13, Bret Hart zmierzył się ze „Stone Cold” Steve’em Austinem w submission matchu. Walka została oceniona niesamowicie pozytywnie przez włodarzy federacji oraz fanów, zaś Dave Meltzer dał jej pięć gwiazdek (najwyższa nota). W walce wieczoru The Undertaker pokonał Sycho Sida (dawniej Sid Justice) zdobywając WWF Championship.
Na WrestleManii XIV, Steve Austin pokonał Shawna Michaelsa (któremu towarzyszył Mike Tyson) i został nowym WWF Championem. Mimo że Tyson był związany ze stajnią D-Generation X, okazało się, iż przez cały okres rywalizacji dwóch wrestlerów, Tyson był po stronie Austina. Podczas gali odbyła się również walka pomiędzy The Undertakerem i Kanem, gdzie to 'Taker wyszedł zwycięsko. Gala jest znana jako początek „The Attitude Ery”. Rok później na WrestleManii XV, Austin pokonał The Rocka ponownie zdobywając WWF Championship. To była pierwsza z trzech gal, na których był mecz pomiędzy tą dwójką, którzy byli głównymi gwiazdami Attitude Ery.
2000–2009.
Na WrestleManii 2000 mogliśmy po raz pierwszy ujrzeć Triangle Ladder match o WWF Tag Team Championship, w którym wzięli udział The Hardy Boyz, The Dudley Boyz oraz Edge i Christian. W walce wieczoru gali zmierzyli się WWF Champion Triple H, The Rock, Big Show oraz Mick Foley w Fatal 4-Way Elimination matchu, gdzie każdy członek rodziny McMahon odprowadzał innego uczestnika do ringu: Stephanie McMahon Triple H, Vince McMahon The Rocka, Shane McMahon Big Showa i Linda McMahon Micka Foleya.
Na WrestleManii X-Seven, Steve Austin pokonał The Rocka i zdobył WWF Champiobship. Podczas gali zmierzyli się ze sobą Vince i Shane McMahon w Street Fight matchu, a Edge i Christian zdobyli WWF Tag Team Championship przeciwko Hardy Boyz i Dudley Boyz w drugim w historii Tables, Ladders and Chairs matchu. Była to pierwsza WrestleMania, która odbyła się po zakończeniu Monday Night Wars i zakupieniu rywala federacji, World Championship Wrestling (WCW). Gala jest również uważana jako data, w której zakończyła się Attitude Era.
WrestleMania X8 była ostatnią WrestleManią wyprodukowaną przez WWF, która dwa miesiące po gali zmieniła nazwę na World Wrestling Entertainment (WWE). W walce wieczoru, Triple H pokonał Chrisa Jericho zdobywając Undisputed Championship. Podczas gali, Austin, The Rock i The Undertaker pokonali kolejno Scotta Halla (dawniej Razor Ramon), Hulka Hogana i Rica Flaira, którzy wrócili do federacji po pobycie w WCW.
Na WrestleManii XIX odbyła się ostatnia walka Steve’a Austina, gdzie przegrał z The Rockiem, kończąc ich długą rywalizację. Hulk Hogan pokonał Vince’a McMahona, a także Shawn Michaels uczestniczył w jego pierwszej walce na WrestleManii od pięciu lat, pokonując Chrisa Jericho. World Heavyweight Championship był broniony po raz pierwszy w historii WrestleManii, gdzie Triple H pokonał Bookera T. W walce wieczoru Brock Lesnar pokonał Kurta Angle wygrywając WWE Championship.
World Wrestling Entertainment celebrowało dwudziestą edycję WrestleManii w Madison Square Garden. Podczas gali The Undertaker (który powrócił do jego persony nieumarłego) pokonał Kane’a w ich drugim starciu. Eddie Guerrero pokonał Kurta Angle tym samym broniąc World Heavyweight Championship, zaś w walce wieczoru jego bliski przyjaciel Chris Benoit pokonał Triple H oraz Shawna Michaelsa w Triple Threat matchu zdobywając WWE World Heavyweight Championa.Na gali Rock ‘n’ Sock Connection (The Rock i Mick Foley) przegrali z Evolution (Batistą, Randym Ortonem i Rikiem Flairem) w 2-on-3 handicap matchu. Dzień przed galą powróciło WWE Hall of Fame, które odbywa się co roku dzień przed WrestleManią.
Na WrestleManii 21 odbył się pierwszy w historii Money in the Bank ladder match, czyli sześcioosobowy ladder match z zawieszoną nad ringiem walizką, którą zwycięzca może użyć w dowolnym momencie (do kolejnej WrestleManii) dowolnej telewizyjnej gali celem rozpoczęcia walki o WWE Championship lub World Heavyweight Championship. Walkę wygrał Edge. W walkach wieczoru John Cena pokonał Johna „Bradshawa” Layfielda, zdobywając WWE Championship, a Batista pokonał Triple H, dzięki czemu wygrał World Heavyweight Championship. Na gali odbyła się ostatnia WrestleManiowa walka Eddiego Guerrero przeciwko Reyowi Mysterio, ponieważ pod koniec roku zmarł na zawał serca.
Na WrestleManii 22 ponownie odbył się Money in the Bank ladder match, gdzie zwyciężył Rob Van Dam. Podczas gali The Undertaker pokonał Marka Henry’ego, Rey Mysterio pokonał Randy’ego Ortona i Kurta Angle w Triple Threat matchu o World Heavyweight Championship, a w walce wieczoru John Cena pokonał Triple H poprzez submission tym samym broniąc WWE Championship.
Na WrestleManii 23, Money in the Bank ladder match powiększył się o dwie osoby dzięki utworzeniu trzeciego brandu w federacji, ECW. Walkę wygrał Mr. Kennedy. W walce wieczoru, John Cena pokonał Shawna Michaelsa broniąc WWE Championship. Niżej w karcie, The Undertaker pokonał Batistę zdobywając World Heavyweight Championship i powiększając swój rekord bycia niepokonanym. Reprezentowany przez Donalda Trumpa, ECW World Champion Bobby Lashley pokonał Umagę, który był reprezentowany przez Vince’a McMahona, w walce nazywanej jako „battle of the billionaires”, a sędzią specjalnym był Steve Austin. To była również ostatnia WrestleMania na której WWE Women’s Championship był broniony.
Na WrestleManii XXIV, Shawn Michaels pokonał Rica Flaira w bardzo wysoko ocenianym pojedynku, zaś w Money in the Bank ladder matchu występowało siedmiu wrestlerów z trzech brandów (RAW, SmackDown i ECW), a walkę wygrał CM Punk. Walizkę MitB zdobył również na przyszłorocznej edycji. ECW Championship był broniony po raz pierwszy i ostatni, gdzie Kane pokonał Chavo Guerrero w rekordowe 8 sekund. W jednej z walk wieczoru, Randy Orton pokonał Triple H i Johna Cenę broniąc WWE Championship, zaś The Undertaker pokonał Edge’a i ponownie zdobył World Heavyweight Championship. To była druga WrestleMania na odkrytym stadionie.
Podczas WrestleManii XXV, Chris Jericho pokonał WWE Hall of Famerów Roddy’ego Pipera, Jimmy’ego Snukę i Ricky’ego Steamboata. Shawn Michaels po raz pierwszy w historii WrestleManii próbował zatrzymać rekord Undertakera, przegrywając z nim podczas gali i rok później w rewanżu, tym razem ze stypulacją, iż jeżeli Michaels przegra, będzie musiał odejść na emeryturę. Obie walki są niesamowicie pozytywnie oceniane przez fanów i krytyków. Oprócz tego, John Cena pokonał Edge’a i Big Showa zdobywając World Heavyweight Championship, a w walce wieczoru Triple H obronił WWE Championship przeciwko Randy’emu Ortonowi.
2010–2020.
Na WrestleManii XXVI John Cena pokonał Batistę ponownie zostając WWE Championem. Dodatkowo, Chris Jericho obronił swój World Heavyweight Championship pokonując Edge’a. Tuż po powrocie Breta Harta do federacji po ponad dwunastu latach, pokonał on Vince’a McMahona w No Holds Barred matchu. Odbył się również ostatni Money in the Bank ladder match, w którym wzięło udział dziesięć gwiazd RAW i SmackDown (brand ECW zlikwidowano miesiąc wcześniej), a walkę wygrał Jack Swagger. Money in the Bank ladder match przeniesiono na oddzielne pay-per-view pod tą samą nazwą co walka.
Podczas WrestleManii XXVII powrócił The Rock po siedmioletniej przerwie, będąc hostem tej gali. Będący długoletnimi komentatorami, Michael Cole i Jerry Lawler wzięli udział w pojedynku przeciwko sobie ze Stone Cold Steve’em Austinem jako sędzią specjalnym. Triple H przegrał swoją drugą (poprzednia z WM X-Seven) walkę z Undertakerem. To była jedyna WrestleMania w historii, gdzie World Heavyweight Championship i WWE Championship nie zmieniły swojego właściciela. World Heavyweight Champion Edge pokonał Alberto Del Rio, co później się okazało ostatnią walką w karierze Edge’a przed odejściem na emeryturę 11 kwietnia. The Rock zamknął galę powodując przegraną Johna Ceny w walce wieczoru z The Mizem o WWE Championship, co doprowadziło do ogłoszenia dzień później na RAW walki wieczoru następnej WrestleManii.
WrestleMania XXVIII miała trzy „walki wieczoru”. W pierwszej The Undertaker po raz trzeci pokonał Triple H w Hell in a Cell matchu poprzez przypięcie, przy czym w klatce sędzią specjalnym był wieloletni przyjaciel Huntera, Shawn Michaels, powiększając swój rekord do 20 wygranych. W drugim, CM Punk obronił WWE Championship przeciwko Chrisowi Jericho poprzez poddanie. Główna walka wieczoru to starcie pomiędzy The Rockiem, który pokonał Johna Cenę w „Once in a Lifetime” matchu, jednakże rewanż odbył się rok później.
W 2013 na WrestleManii 29 pojawiło się 80 676 fanów, co jest drugim w kolejności rekordem liczby osób w historii WrestleManii. Ponownie gala miała trzy „walki wieczoru”. W pierwszej, The Undertaker powiększył rekord do 21-0 pokonując CM Punka. Triple H wraz z pomocą Shawna Michaelsa pokonał Brocka Lesnara. W ostatniej, rewanżowej walce, John Cena pokonał The Rocka zdobywając od niego WWE Championship. Na gali po raz ostatni broniony był World Heavyweight Championship, gdzie Alberto Del Rio pokonał Jacka Swaggera. Tytuł został zunifikowany wraz z WWE Title, tworząc WWE World Heavyweight Championship.
WrestleMania XXX to trzydziesta edycja gali wyprodukowana przez WWE 6 kwietnia 2014 na stadionie Mercedes-Benz Superdome w Nowym Orleanie. Na początku gali Daniel Bryan pokonał Triple H. Dzięki stypulacji, zagwarantował sobie miejsce w walce wieczoru, podczas której wygrał WWE World Heavyweight Championship, poddając Batistę. W walce również brał udział ówczesny mistrz, Randy Orton. Podczas gali ujrzeliśmy koniec rekordu liczby wygranych bez porażek Undertakera, który został zatrzymany przez Brocka Lesnara.
WrestleMania 31 miała miejsce w Levi’s Stadium w Santa Clara 29 marca 2015. Brock Lesnar bronił WWE World Heavyweight Championship w walce wieczoru przeciwko Romanowi Reignsowi, jednakże podczas walki Seth Rollins użył swojej walizki Money in the Bank zamieniając walkę w Triple Threat match i wygrywając ją. Dodatkowo, Triple H pokonał Stinga w jego pierwszej walce dla federacji. Po rocznej przerwie powrócił również Undertaker i pokonał Braya Wyatta, odnosząc 22 zwycięstwo, Randy Orton pokonał Setha Rollinsa, a Rusev stracił United States Championship na rzecz Johna Ceny, który jako pierwszy czysto pokonał Ruseva. Inną ważną walką był 7-osobowy ladder match o WWE Intercontinental Championship, który wygrał Daniel Bryan.
WrestleMania 32 odbyła się na AT&amp;T Stadium w Arlington w Teksasie 3 kwietnia 2016. Gala pobiła rekord obecnej publiki na stadionie, której liczba wyniosła 101 763, a ogłosił ją The Rock. W walce wieczoru, Roman Reigns pokonał Triple H, zdobywając WWE World Heavyweight Championship. W innych walkach, The Undertaker pokonał Shane’a McMahona w Hell in a Cell matchu ze stypulacją, iż gdyby Shane wygrał, zdobyłby kontrolę nad "WWE Raw", lecz 'Taker utraciłby możliwość przyszłych występów na WrestleManii. Brock Lesnar pokonał Deana Ambrose’a w No Holds Barred Street Fight, Charlotte pokonała Becky Lynch i Sashę Banks stając się pierwszą posiadaczną nowo wprowadzonego WWE Women’s Championship, zaś The Rock pokonał Ericka Rowana w sześć sekund, pobijając rekord najkrótszej walki w historii WrestleManii. Dodatkowo, Baron Corbin wygrał trzeci coroczny André the Giant Memorial Battle Royal, eliminując jako ostatniego Kane’a.
WrestleMania 33 odbyła się 2 kwietnia 2017 w Camping World Stadium w Orlando na Florydzie. Była to pierwsza WrestleMania od 2013, na której zorganizowano dwa pojedynki o światowe tytuły federacji: WWE Championship, a także bronione po raz pierwszy WWE Universal Championship. W walce wieczoru Roman Reigns pokonał The Undertakera w No Holds Barred matchu, co było drugą porażką Undertakera w jego karierze na WrestleManii. Ponadto Brock Lesnar pokonał Goldberga i stał się nowym posiadaczem WWE Universal Championship, Randy Orton pokonał Braya Wyatta i zdobył WWE Championship, zaś Mojo Rawley wygrał czwarty coroczny André the Giant Memorial Battle Royal. Podczas gali bez zapowiedzi powrócili The Hardy Boyz, którzy zdobyli Raw Tag Team Championship.
WrestleMania 34 odbyła się 8 kwietnia 2018 w Mercedes-Benz Superdome w Nowym Orleanie w stanie Luizjana. W walce wieczoru, Brock Lesnar obronił WWE Universal Championship przeciwko Romanowi Reignsowi. W kolejnej walce promowanej jako walka wieczoru, AJ Styles obronił WWE Championship przeciwko Shinsuke Nakamurze. W kolejnych wielkich walkach Kurt Angle i Ronda Rousey pokonali Triple H i Stephanie McMahon w mixed tag team match, co było debiutanckim starciem Rondy w WWE, i Daniel Bryan powrócił do ringu po trzech latach, łącząc siły z Shane’em McMahonem aby pokonać Kevina Owensa oraz Samiego Zayna. Także, The Undertaker pokonał Johna Cene w niezapowiedzianej wlce. W kolejnej znaczącej walce, Charlotte Flair obroniła WWE SmackDown Women’s Championship przeciwko Asuce, kończąc jej dwuletnią serię bycia niepokonaną. 10-letni fan został najmłodszym mistrzem w WWE po tym jak połączył siły z Braun Strowman aby pokonać Cesaro oraz Sheamusa i zdobyć WWE Raw Tag Team Championship, WWE SmackDown Tag Team Championship również było bronione po raz pierwszy na WrestleManii, gdzie The Bludgeon Brothers pokonali The Usos oraz The New Day aby zdobyć mistrzostwo, Matt Hardy wyeliminował ostatniego Barona Corbina, aby wygrać piątą edycję Andre the Giant memorial battle royal. Miał również miejsce pierwszy w historii WrestleMania Women’s Battle Royal, który wygrała Naomi eliminując jako ostatnią Bayley.
WrestleMania 35 odbyła się 7 kwietnia 2019 w MetLife Stadium w East Rutherford w New Jersey. W walce wieczoru Becky Lynch pokonała Raw Women’s Champion Rondę Rousey i SmackDown Women’s Champion Charlotte Flair, aby zdobyć oba mistrzostwa, po tym jak kontrowersyjnie przypięła Rousey (barki Rondy nie były położone podczas „przypięcia”, a wręcz odstawały od ziemi). Finn Balor pokonał Bobby’ego Lashleya, aby odzyskać Intercontinental Championship, a Baron Corbin pokonał Kurt Angle w Angle’s Farewell Matchu. Triple H pokonał Batistę w No Holds barred matchu. Samoa Joe pokonał Reya Mysterio, aby zachować United States Championship, a Kofi Kingston pokonał Daniela Bryana, aby po raz pierwszy w karierze wygrać WWE Championship, tym samym stając się Grand Slam Championem. The IIconics pokonały WWE Women’s Tag Team Champions The Hug ‘n’ Boss Connection (Bayley i Sashę Banks), Beth Phoenix i Natalyę oraz Nię Jax i Taminę, aby wygrać WWE Women’s Tag Team Championship. Seth Rollins pokonał Brocka Lesnara, aby wygrać WWE Universal Championship, a Carmella i Braun Strowman wygrali swoje WrestleMania Women’s Battle Royal i Andre the Giant memorial battle royal.
2020–obecnie.
WrestleMania 36 została rozbita na dwie noce (stąd motto gali "„Za duża na jedną noc”"), a emitowana została 4 i 5 kwietnia 2020 (nagrano 25 i 26 marca 2020). Z powodu pandemii COVID-19 gala odbyła się bez publiczności i odbyła się w WWE Performance Center w Orlando w stanie Floryda.
17 stycznia 2021, ogłoszono nowe informacje na temat 37 edycji gali, ale i również na temat dwóch następnych, czyli 38 i 39. Potwierdzono miejsca (37-Tampa, 38-Arlington, 39-Inglewood) oraz daty (37-10 i 11 kwietnia, 38–3 kwietnia 2022, 39–2 kwietnia 2023) i hale na których mają się odbyć następujące wydarzenia.
WrestleMania 37 to kolejna gala, która odbyła się, w dwie noce, 10 i 11 kwietnia 2021, w Raymond James Stadium w Tampie w stanie Floryda. Początkowo miała odbyć się w Hollywood, 28 marca 2021, ale pandemia COVID-19 utrudniła te plany. Była to również pierwsza gala organizowana przez WWE, z udziałem publiczności. Na stadionie bowiem znalazło się ponad 25000 osób, co stanowi około 36% miejsc całego obiektu.
WrestleMania 38 odbyła się 2 i 3 kwietnia 2022, w AT&amp;T Stadium w Arlington w stanie Teksas.
Zaangażowanie celebrytów.
Przez lata na WrestleManiach pojawiało się sporo celebrytów z różnych dziedzin. W walce wieczoru pierwszej WrestleManii Billy Martin zapowiadał wrestlerów, Liberace wystąpił jako chronometrażysta, a Muhammad Ali był jednym z sędziów. Mr. T brał udział w walce jako tag team partner Hulka Hogana. Na WrestleManii 2 odbył się 20-osobowy battle royal, w którym brali udział wrestlerzy oraz gracze NFL. Na WrestleManii XI w walce wieczoru zmierzyli się Lawrence Taylor i Bam Bam Bigelow. Mike Tyson pojawił się na WrestleManii XIV jako specjalny sędzia w walce pomiędzy Shawnem Michaelsem i Steve’em Austinem, natomiast profesjonalny bokser Butterbean walczył w boxing matchu przeciwko Bartowi Gunnowi na WrestleManii XV. Na WrestleManii XIV, XV i 2000, Pete Rose brał udział w krótkiej komicznej rywalizacji z Kanem, gdzie ich spotkanie zawsze kończyło się wymierzeniem Tombstone piledrivera lub chokeslamu dla gwiazdy. Big Show walczył z sumo wrestlerem Akebono w sumo matchu na WrestleManii 21 i trzy lata później z Floydem Mayweatherem w boxing matchu na WrestleManii XXIV. Gwiazda Ekipy z New Jersey, Nicole „Snooki” Polizzi brała udział w 6-osobowym tag team matchu w drużynie z Trish Stratus i Johnem Morrisonem przeciwko LayCool (Layli i Michelle McCool) i Dolphowi Zigglerowi. Na WrestleManii XXVIII, Maria Menounos wraz z Kelly Kelly pokonały Beth Phoenix i Eve Torres w tag-team matchu.
Podczas show występowali również muzyczni celebryci tacy jak Ray Charles, Aretha Franklin, Gladys Knight, Willie Nelson, Reba McEntire, Little Richard, Boyz II Men, Ashanti, Boys Choir of Harlem, Michelle Williams, John Legend, Nicole Scherzinger, Fantasia Barrino, Keri Hilson Robert Goulet, Motörhead, Limp Bizkit, Saliva, Run-D.M.C., Salt-n-Pepa, Living Colour, Ice-T, Drowning Pool, Flo Rida, P.O.D., Machine Gun Kelly, Rev Theory, Mark Crozer i Kid Rock.
WrestleMania Axxess.
W 1988, wraz z The Trump Organization, WWF przygotowało mały festiwal celebrujący WrestleManię IV, na którym można było zdobyć autograf, zjeść przekąskę i wziąć udział w 5-kilometrowym maratonie. To samo przygotowano rok później. W 1992, festiwal zorganizowano w dzień WrestleManii VIII, gdzie można było przebrać się za swojego ulubionego wrestlera i wziąć udział w turnieju w grze WWF WrestleFest na automatach. W 1993, WWF przygotowało „WrestleMania Brunch” w dzień WrestleManii IX, podczas którego Lex Luger zaatakował Breta Harta. W 1994, WWF zaoferowało fanom „Fan Fest” na weekend podczas którego odbywała się WrestleMania X. Fani mogli wejść do ringu, wziąć udział w grach, poznać gwiazdy i kupić towar. Powtórzono to samo rok później przed WrestleManią XI. W 1999, WWF zorganizowało pierwszy sobotni pre-WrestleMenia event dzień przed WrestleManią XV. "WrestleMania Rage Party" było emitowane na żywo na USA Network.
Rok później federacja zorganizowała pierwszy "WrestleMania Axxess" w Anaheim Convention Center zastępując "WrestleMania Rage Party". Można było wziąć autograf i pamiątkę związaną z wprowadzanym WWE Hall of Famerem. Były również aktywności, gdzie fani mogli wejść do ringu i ze sobą zawalczyć. W 2001, "WrestleMania Axxess" miało miejsce w Reliant Hall i było jeszcze większym wydarzeniem z większą liczbą możliwych aktywności. Fani mogli przejrzeć specjalne produkcyjne ciężarówki federacji. W 2002, "WrestleMania Axxess" zostało rozszerzone do trzech dni (14–16 marca). W latach 2004–2008, "WrestleMania Axxess" miało miejsce w różnych miastach Ameryki i Kanady z mniejszą liczbą gwiazd i atrakcji. W 2009, "WrestleMania Axxess" wróciło i jest kontynuowane co roku jako czterodniowe wydarzenie mające miejsce w tym samym miejscu, gdzie odbywa się WrestleMania.

</doc>
<doc id="1515760" url="https://pl.wikipedia.org/wiki?curid=1515760" title="Franciszek Koy">
Franciszek Koy

Franciszek Koy vel Zameczek (ur. 18 października 1893, zm. 7 kwietnia 1919) – porucznik Wojska Polskiego.
Życiorys.
W czasie I wojny światowej walczył w Legionach Polskich. Był podoficerem, a następnie oficerem 2 Pułku Ułanów Legionowych (1 pluton 3 szwadronu). Prowadził wiele patroli ułanów m.in. pod Mołdawę, Jezierzany, Oleszę, Kolorówkę, Mamajestie, Rokitnę (maj-czerwiec 1915). W kampanii wołyńskiej jego pluton został przydzielony do I Brygady Legionów Polskich. 1 lipca 1916 roku został mianowany chorążym w kawalerii. W listopadzie 1918 mianowany został komendantem żandarmerii w Łapach. 
Według niektórych źródeł Franciszek Koy uczestniczył 2 stycznia 1919 w zamordowaniu, w niewyjaśnionych okolicznościach, 4 z pięciu członków delegacji radzieckiego Czerwonego Krzyża. Przybyła do Polski 20 grudnia 1918 roku delegacja została zaaresztowana pod zarzutami agitacji i nakłaniania do rozruchów w Warszawie. Wszyscy jej członkowie byli działaczami SDKPiL, a jej przewodniczący Bronisław Wesołowski był jednym z przywódców SDKPiL, prezesem Najwyższego Trybunału Rewolucyjnego zajmującym się wywiadem i kontrwywiadem.
Od początku 1919 roku służył w 22 Pułku Piechoty, brał udział w walkach z Ukraińcami w Małopolsce Wschodniej, oraz w początkowej fazie walki z bolszewikami. Poległ 7 kwietnia 1919 roku.
27 sierpnia 1920 roku został pośmiertnie zatwierdzony z dniem 1 kwietnia 1920 roku w stopniu rotmistrza, w kawalerii, w grupie oficerów byłych Legionów Polskich.

</doc>
<doc id="1515763" url="https://pl.wikipedia.org/wiki?curid=1515763" title="Cena progowa">
Cena progowa

Cena progowa – stosowana między innymi w handlu zbożem w ramach Polityki Rolnej – to minimalna cena, po której produkt importowany z krajów trzecich można sprzedawać na rynku Wspólnot Europejskich. Cena dobra importowanego może być każdorazowo podwyższana do poziomu ceny progowej za pomocą dopłaty, której wysokość ma wartość zmienną i odgrywa rolę opłaty wyrównawczej. Cena progowa jest zatem wyższa od ceny interwencyjnej (gwarantowanej ceny zakupu towaru przez państwowy organ interwencyjny, gromadzący zapasy produktów rolnych), co ma, zgodnie z zasadą preferencyjności, zachęcać podmioty gospodarcze do zakupów produktów rolnych na rynku Unii Europejskiej. Od 1 lipca 1995 r., zgodnie z zaleceniami Światowej Organizacji Handlu (WTO), opłaty wyrównawcze zostały zamienione na cła. Cenę progową zastąpiła cena importowa, której poziom ustala się w relacji do ceny światowej za pomocą specjalnego mechanizmu, ustalonego przez Wspólnotę, pozwalającego uwzględnić wymogi Światowej Organizacji Handlu.

</doc>
<doc id="1515764" url="https://pl.wikipedia.org/wiki?curid=1515764" title="Fittja">
Fittja

Fittja – powierzchniowa stacja sztokholmskiego metra, leży w gminie Botkyrka, w dzielnicy Fittja. Na czerwonej linii metra T13, między Alby a Masmo. Dziennie korzysta z niej około 5 600 osób.
Stacja znajduje się na wiadukcie równolegle do Krögarvägen. Ma jedno wyjście zlokalizowane na rogu Fittjavägen i Värdshusvägen.
Otworzono ją 1 października 1972 wraz z odcinkiem Vårberg-Fittja. Do 12 stycznia 1975 była to stacja końcowa linii T13. Ma jeden peron. Projektantem stacji jest Höjer-Ljungqvist.
Otoczenie.
W otoczeniu stacji znajdują się:

</doc>
<doc id="1515766" url="https://pl.wikipedia.org/wiki?curid=1515766" title="Piotr Kwasigroch">
Piotr Kwasigroch

Piotr (Peter) Kwasigroch (ur. 1 czerwca 1962 w Katowicach) – polski hokeista, olimpijczyk. Trener hokejowy. Przyjął także niemieckie obywatelstwo.
Kariera klubowa.
Wychowanek i w latach 1974-1989 zawodnik Naprzodu Janów na pozycji napastnika. W polskiej lidze w ciągu 9 sezonów rozegrał 274 mecze strzelając 141 bramek. Z zespołem Naprzodu zdobywca srebrnego (1989) i trzykrotnie brązowego (1982, 1986, 1987) medalu mistrzostw Polski.
W grudniu 1989 w wyniku porozumienia zawartego przez PZHL z zachodnioniemieckim klubem Kölner EC, został zawodnikiem tej drużyny, a kwota transferu wyniosła 100 tys. marek. W barwach tego zespołu grał do 1994, następnie w barwach Kassel Huskies. W tamtejszej najwyższej lidze rozegrał 390 spotkań zdobywając 106 goli. Pracował także jako trener.
Kariera reprezentacyjna.
W reprezentacji Polski w latach 1986-1994 rozegrał 52 mecze strzelając 19 bramek. Wystąpił w turnieju olimpijskim w 1988 w Calgary oraz w turniejach o mistrzostwo świata.

</doc>
<doc id="1515767" url="https://pl.wikipedia.org/wiki?curid=1515767" title="Giedrius Čekuolis">
Giedrius Čekuolis

Giedrius Čekuolis (ur. 29 marca 1959) – litewski dyplomata, w latach 2003–2009 ambasador Republiki we Francji. 
Życiorys.
Studiował stosunki międzynarodowe w MGIMO, które ukończył w 1982. Po powrocie do kraju podjął pracę w Litewskim Towarzystwie Przyjaźni i Współpracy Kulturalnej z Zagranicą.
Od 1987 zatrudniony w Ministerstwie Spraw Zagranicznych Litewskiej SRR, a od 1990 niepodległej Litwy, jako I sekretarz w Departamencie Europy Północnej. W 1992 został mianowany radcą w ambasadzie Republiki w Sztokholmie. W 1994 pełnił krótko funkcję Chargé d’affaires w Paryżu. W tym samym roku został mianowany przez prezydenta ambasadorem w Madrycie, na którym stanowisku pozostał przez pięć lat. 
W 1999 powrócił do pracy w MSZ stając na czele Departamentu Stosunków Multilateralnych, a rok później został mianowany głównym koordynatorem ds. integracji z NATO. Od 2000 do 2002 pełnił funkcję wiceministra spraw zagranicznych odpowiedzialnego za kwestie bezpieczeństwa, a później przez kilka miesięcy był sekretarzem MSZ ds. bezpieczeństwa. 
W 2003 prezydent Paksas mianował go nadzwyczajnym i pełnomocnym ambasadorem Republiki Litewskiej we Francji, akredytowanym również przy księstwie Andory, Królestwie Maroka oraz Republice Tunezji. 
Deklaruje znajomość języków angielskiego, francuskiego, hiszpańskiego i rosyjskiego.

</doc>
<doc id="1515770" url="https://pl.wikipedia.org/wiki?curid=1515770" title="Watażka">
Watażka

Watażka (z ukr. "ватажок"/"watażok", "ватажка"/"watáżka") – dowódca watahy, czyli zbrojnej grupy ludzi, czeredy, często o charakterze rozbójniczym. Określenie to było również popularne na Ukrainie w czasach Rzeczypospolitej Obojga Narodów. Mianem tym określano wtedy drobniejszych dowódców kozackich. Pojęcie to jest także często używane w odniesieniu do samozwańczych przywódców chińskich prowincji z czasów ery militarystów.
Obecnie słowo to ma wydźwięk pejoratywny, nazywa się „watażką” awanturników, wichrzycieli, pociągających za sobą innych.

</doc>
<doc id="1515772" url="https://pl.wikipedia.org/wiki?curid=1515772" title="Fiński lapphund">
Fiński lapphund

Fiński lapphund - jedna z ras psów, należąca do grupy szpiców i psów pierwotnych, zaklasyfikowana do sekcji północnych szpiców pasterskich. Nie podlega próbom pracy.
Krótki rys historyczny.
Rasa ta była hodowana przez Lapończyków i wykorzystywana jako pies pasterski przy reniferach.
Charakter i temperament.
Pies inteligentny, łatwo uczący się. Jest on odważny oraz zwinny. 
Wygląd.
Spotyka się kilka typów umaszczenia - kremowe, czekoladowe, błękitne, ciemnobrązowe, szare i czarne. Jest to pies długowłosy, co szczególnie widać na szyi. W budowie charakterystyczna jest głowa zbliżona wyglądem do głowy lisa, kwadratowa czaszka i dość muskularny tył.
Zdrowie i pielęgnacja.
Rasa jest relatywnie zdrowa, najczęściej dożywająca 12 do 14 lat, choć spotyka się także starsze osobniki. Najczęściej pielęgnacja ogranicza się do okresowego przeczesywania sierści.

</doc>
<doc id="1515774" url="https://pl.wikipedia.org/wiki?curid=1515774" title="Trnovo (Lublana)">
Trnovo (Lublana)

Trnovo (słoweń. Četrtna skupnost Trnovo) – dystrykt Aglomeracji Lublany, stolicy Słowenii. Zajmuje powierzchnię 718 ha. Liczba mieszkańców wynosi 16 777 (2020). 
Trnovo było najstarszą podmiejską osadą Lublany. Znajdują się tam rzymskie mury Emony (Rimski Zid). Pozostałości rzymskich ruin oraz wykopaliska centralnego ogrzewania można znaleźć w ogrodzie sławnego malarza, Riharda Jakopiča. Godny uwagi jest także kościół Św. Jana Chrzciciela oraz Most Trnovski wykonany przez mieszkającego w tymże dystrykcie architekta Jožego Plečnika. 
W Trnovie mieszkał też m.in. duchowny i pisarz Fran Saleški Finžgar. 
Przed II wojną światową na ulicy Ziherlovej w Trnovie miało miejsce "gniazdo" organizacji Sokół, "Partizan Trnovo".

</doc>
<doc id="1515777" url="https://pl.wikipedia.org/wiki?curid=1515777" title="Zbór ewangelicko-augsburski w Wągrowcu">
Zbór ewangelicko-augsburski w Wągrowcu

Zbór ewangelicko-augsburski w Wagrowcu jest kontynuatorem dawnej parafii Kościoła Ewangelicko-Unijnego i filiałem Wągrowiec Parafii Ewangelicko-Augsburskiej w Pile, w diecezji pomorsko-wielkopolskiej.
Luteranie osiadający w Wągrowcu i okolicach, od około 1779 korzystali z domu modlitwy w Kopaszynie, dokąd kilka razy w roku docierał pastor z Rogoźna. W 1833 obszar ten włączono do nowo powstałej parafii w Gołańczy, której przyznano tamtejszy kościół pobernardyński. Fakt ten wywołał niepokoje pośród ludności katolickiej i dla uspokojenia sytuacji pastor Kolbe przeniósł się z Gołańczy do Wągrowca, pozostając tu aż do emerytury w 1876, a do 1845 obsługując obie miejscowości. Już w 1826 król pruski Fryderyk Wilhelm III przyznał dotację na budowę w Wągrowcu kościoła ewangelickiego, który wzniesiono w formach klasycystycznych i poświęcono 27 listopada 1837. W 1895 kościół, służący parafii liczącej około 2500 członków, został rozbudowany. Po II wojnie światowej znalazł się we władaniu Kościoła katolickiego jako kościół Świętych Apostołów Piotra i Pawła.
16 kwietnia 2004 Konsystorz Kościoła Ewangelicko-Augsburskiego powołał do życia filiał parafii pilskiej w Wągrowcu. Nabożeństwa domowe odbywają się co dwa tygodnie.

</doc>
<doc id="1515778" url="https://pl.wikipedia.org/wiki?curid=1515778" title="Darius Semaška">
Darius Semaška

Darius Jonas Semaška (ur. 1967 w Kownie) – litewski dyplomata, w latach 2004–2009 ambasador Republiki w Budapeszcie.
Życiorys.
Ukończył szkołę średnią im. Jonasa Jablonskisa w Kownie, po czym studiował na Wydziale Matematyki Uniwersytetu Wileńskiego, którego absolwentem został w 1992. Naukę kontynuował w Instytucie Studiów Politycznych na Uniwersytecie w Århus. W 1995 ukończył stosunki międzynarodowe na Uniwersytecie Wileńskim.
W 1992 podjął pracę w Departamencie Administracyjnym Ministerstwa Spraw Zagranicznych. W 1994 był III i II sekretarzem w Departamencie Politycznym MSZ, a w kolejnym roku p.o. kierownika Wydziału Europy Północnej w randze I sekretarza. W 1996 został wysłany w misję przez OBWE celem pomocy w przeprowadzeniu wyborów w Bośni i Hercegowinie. W 1997 otrzymał nominację na radcę ambasady w Waszyngtonie, a dwa lata później objął stanowisko kierownika Wydziału Europy Północnej w Departamencie Politycznym MSZ.
Od 2001 do 2004 pracował jako doradca ds. polityki zagranicznej w przy premierze Algirdasie Brazauskasie. W listopadzie 2004 przedstawił prezydentowi Węgier listy uwierzytelniające, rok później jego misja została rozszerzona na Serbię i Czarnogórę oraz Bośnię i Hercegowinę, a w 2007 również Macedonię i Czarnogórę. Misję pełnił do 2008.
W 2009 został głównym doradcą ds. polityki zagranicznej w Kancelarii Prezydenta Republiki Litewskiej. W 2012 objął funkcję ambasadora Litwy w Królestwie Niderlandów.

</doc>
<doc id="1515779" url="https://pl.wikipedia.org/wiki?curid=1515779" title="Masmo (stacja metra)">
Masmo (stacja metra)

Masmo – skalna, podziemna stacja sztokholmskiego metra, leży w gminie Huddinge, w dzielnicy Vårby, w części Masmo. Na czerwonej linii metra T13, między Fittją a Vårby gård. Dziennie korzysta z niej około 2 200 osób.
Stacja znajduje się na głębokości 20-45 metrów pod Masmoberget, od Botkyrkaleden w kierunku Solhagavägen. Posiada jedno wyjście zlokalizowane na rogu Solhagavägen i Varsvägen. 
Otworzono ją 1 października 1972 wraz z odcinkiem Vårberg-Fittja. Jest to pierwsza skalna stacja w całym systemie. Posiada jeden peron. Projektantem stacji jest Michael Granit.

</doc>
<doc id="1515784" url="https://pl.wikipedia.org/wiki?curid=1515784" title="Związek dla Dostarczania Ziemi">
Związek dla Dostarczania Ziemi

Związek dla Dostarczania Ziemi – przymusowa organizacja wielkiej własności ziemskiej, powołana zarządzeniem ministra reform rolnych z 25 października 1925 Stanisława Janickiego, działająca w latach 1925–1938 w polskiej części Górnego Śląska.
Celem działania Związku było z jednej strony organizowanie osadnictwa, z drugiej – powiększanie gospodarstw chłopskich o zbyt małej powierzchni poprzez przydzielanie im gruntów będących w posiadaniu Związku. Pośrednictwem w transakcjach ziemią zajmowało się powołane równolegle Przedsiębiorstwo Osadnicze „Ślązak”. Statutowym wymogiem wobec osób pełniących ważniejsze funkcje we władzach było posiadanie obywatelstwa polskiego oraz zamieszkanie na obszarze działania Związku.
Związek dla Dostarczania Ziemi podlegał z mocy ustawy Sejmu Śląskiego z 16 stycznia 1923 wojewodzie śląskiemu. Związek zakończył działalność w 1938 roku po rozciągnięciu na polską część Górnego Śląska przepisów o wykonaniu reformy rolnej.

</doc>
<doc id="1515785" url="https://pl.wikipedia.org/wiki?curid=1515785" title="Vitas Matuzas">
Vitas Matuzas

Vitas Matuzas (ur. 10 lipca 1959 w miejscowości Beinorava w rejonie radziwiliskim) – litewski polityk, inżynier, poseł na Sejm Republiki Litewskiej, burmistrz Poniewieża.
Życiorys.
W 1982 ukończył studia w Instytucie Politechnicznym w Kownie, specjalizując się w zakresie elektroniki. Początkowo pracował jako starszy majster w fabryce Ekranas w Poniewieżu. Od 1989 był zastępcą dyrektora spółdzielni, a w latach 1991–1997 pełnił funkcję dyrektora spółki Elitas.
W wyborach 1997, 2000, 2002 i 2007 uzyskiwał mandat radnego Poniewieża. Od 1997 do 2000 zajmował stanowisko mera tego miasta. W 2000 został zastępcą burmistrza, w tym samym roku z ramienia Związku Ojczyzny (do którego wstąpił w 1996) wybrano go do Sejmu. W 2003 złożył mandat deputowanego, ponownie obejmując urząd mera Poniewieża, który utrzymał także po wyborach samorządowych w 2007.
W wyborach parlamentarnych w 2008 po raz drugi wszedł do Sejmu jako kandydat z listy partyjnej TS-LKD. W 2012 nie uzyskał reelekcji.

</doc>
<doc id="1515789" url="https://pl.wikipedia.org/wiki?curid=1515789" title="Wenera 10">
Wenera 10

Wenera 10 – radziecka sonda kosmiczna przeznaczona do badania Wenus, wystrzelona 14 czerwca 1975 z kosmodromu Bajkonur rakietą Proton K. Była bliźniaczą sondą Wenery 9.
23 października 1975 sonda weszła na orbitę wokół Wenus, po czym oddzielił się od niej lądownik. Wylądował on 25 października na zachodniej półkuli Wenus, w odległości 2200 km od lądownika Wenery 9, który wylądował 3 dni wcześniej. Współrzędne miejsca lądowania: .

</doc>
<doc id="1515793" url="https://pl.wikipedia.org/wiki?curid=1515793" title="Osvaldas Čiukšys">
Osvaldas Čiukšys

Osvaldas Čiukšys (ur. 19 maja 1966 w Wiłkomierzu) – litewski dyplomata, od 2006 do 2010 ambasador nadzwyczajny i pełnomocny Republiki Litewskiej w Republice Czeskiej. 
Życiorys.
Po ukończeniu szkoły średniej w Wilnie w 1984 studiował na Wydziale Handlu Uniwersytetu Wileńskiego (1984–1990) oraz międzynarodowe stosunki gospodarcze Wydziale Ekonomii tegoż uniwersytetu (1990–1991). W 1992 odbył staż w Światowej Organizacji Handlu. 
Po ukończeniu studiów podjął pracę w Ministerstwie Międzynarodowych Stosunków Gospodarczych Republiki Litewskiej, gdzie kierował Departamentem Handlu. Po reorganizacji resortów kierował do 1993 Departamentem Handlu Zagranicznego w Ministerstwie Spraw Zagranicznych. W 1993 stanął na czele spółki handlu zagranicznego "Ogmios Centras". Od 1995 do 2000 był dyrektorem generalnym firmy "Ogmios Laikas".
W kwietniu 2000 objął funkcję wiceministra gospodarki, którą sprawował do grudnia 2001, kiedy to mianowano go radcą ministerialnym w Ambasadzie Republiki Litewskiej w Warszawie i zastępcą szefa misji. Od marca 2004 do czerwca 2006 pełnił misję ambasadora na Łotwie, a od lipca 2006 do 2010 reprezentował Republikę Litewską w Pradze jako ambasador nadzwyczajny i pełnomocny. 
Deklaruje biegłą znajomość języka angielskiego, rosyjskiego i polskiego. 

</doc>
<doc id="1515794" url="https://pl.wikipedia.org/wiki?curid=1515794" title="Przedsiębiorstwo Osadnicze &quot;Ślązak&quot;">
Przedsiębiorstwo Osadnicze &quot;Ślązak&quot;



</doc>
<doc id="1515796" url="https://pl.wikipedia.org/wiki?curid=1515796" title="Kosmos 482">
Kosmos 482

Kosmos 482 (ros. Космос 482) – nieudana próba wysłania radzieckiej sondy na Wenus w oknie startowym 1972 roku. 31 marca 1972 r. o 04:02 GMT rakieta Mołnia 8K78M wyniosła sondę na orbitę okołoziemską, jednak lot w stronę Wenus nie powiódł się – awaria timera spowodowała wyłączenie silnika stopnia ucieczkowego Blok L po 125 s od zapłonu. W rezultacie sonda znalazła się na wydłużonej orbicie o apogeum 9806 km i perygeum 204 km.
Przebieg misji.
Sonda Kosmos 482 została wyniesiona przez rakietę Mołnia 31 marca 1972 roku, 4 dni po sondzie Wenera 8 i mogla być do niej podobna w projekcie i planie misji. Po osiągnięciu orbity parkingowej, statek kosmiczny dokonał odłączenia się od rakiety nośnej, a sonda wraz z silnikiem kontynuowała lot. Zbędne elementy zespołu startowego, weszły w atmosferę ziemską w ciągu 48 godzin a jej fragmenty spadły w południowej części Nowej Zelandii (znanej jako "incydent z kulami Ashburton"). Następnie Kosmos 482 dokonał widocznej próby uruchomienia trajektorii transferu Wenus. Niestety nieprawidłowo ustawiony czasomierz spowodował przedwczesne odcięcie etapu B, uniemożliwiając sondom ucieczkę z orbity Ziemi. a dwie części (przypuszczalnie ładunek i oddzielona jednostka silnika) osiągnęły ostatecznie orbitę o wartości 204 x 9806 km.
Incydent z kulami Ashburton.
O 1:00 AN 3 kwietnia 1972 roku, cztery rozgrzane do czerwoności kule ze stopu tytanu o masie ok. 13,6 kg wylądowały w promieniu 16 km od siebie tuż obok miejscowości Ashburton w Nowej Zelandii. Upadek kul o średnicy 38 cm spowodował wytworzenie kraterów uderzeniowych, ale nikt nie odniósł obrażeń. Podobnie ukształtowany obiekt został odkryty w pobliżu Eiffelton w Nowej Zelandii w 1978 roku.
Kosmos 482 został dokładnie przeanalizowany przez naukowców z Nowej Zelandii, którzy ustalili, że są pochodzenia radzieckiego ze względu na znaki produkcyjne i najnowocześniejsze spawanie tytanu. Prawo kosmiczne wymagało, aby kosmiczne śmieci zostały zwrócone właścicielowi kraju, ale Sowieci zaprzeczyli że któryś z elementów jest częścią którejkolwiek z ich rakiet. Własność spadła więc na rolnika, na którego własność spadł satelita. Naukowcy doszli do wniosku, że prawdopodobnie były to zbiorniki ciśnieniowe gazu w rodzaju stosowanych w wystrzeliwujących rakietach do satelitów lub pojazdów kosmicznych, które nie uległy całkowitemu rozkładowi w atmosferze.
Przyszłe wejście w atmosferę Ziemi.
Kosmos 482 stale zmiesza wysokość swojej orbity. Przewiduje się, że do roku 2025 pozostałości statku wejdą w ziemską atmosferę. Pancerna budowa sondy, która była w stanie wytrzymać lądowanie w atmosferze Wenus spowoduję, że nie spali się ona w gęstniejących warstwach powietrza tylko spadnie nieuszkodzona na Ziemię. Na dzień dzisiejszy nie można przewidzieć miejsca ani czasu w jakim dojdzie do zderzenia. Jeśli doszłoby do upadku na tereny gęsto zaludnione, może dojść do znacznych zniszczeń, ponieważ energia wytworzona podczas zderzenia byłaby porównywalna z wybuchem ok. 100-500 ton TNT.

</doc>
<doc id="1515797" url="https://pl.wikipedia.org/wiki?curid=1515797" title="Lemat Zassenhausa">
Lemat Zassenhausa

Lemat Zassenhausa (nieoficjalnie: "motyli") – techniczny wynik teorii grup dotyczący kraty podgrup danej grupy, w uogólnieniach również kraty podmodułów ustalonego modułu lub, ogólnie, dowolnej kraty modularnej. „Motyla” można dojrzeć na diagramie Hassego grup biorących udział w twierdzeniu.
Hans Julius Zassenhaus udowodnił lemat, mając na celu podanie czytelniejszej postaci dowodu twierdzenia Shreiera; można go też uzyskać z ogólniejszego wyniku znanego jako twierdzenie Goursata dla rozmaitości Goursata (których przykładem są grupy), wykorzystując prawo modularności Dedekinda. Twierdzenie zachodzi w szczególności również dla grup z operatorami: w sformułowaniu wystarczy zamienić podgrupy normalne na podgrupy stabilne.
Lemat.
Niech formula_1 będzie grupą, a formula_2 oraz formula_3 jej podgrupami; ponadto niech formula_4 oraz formula_5 będą podgrupami normalnymi, wówczas
i ma miejsce izomorfizm
Dowód.
Niech formula_8 Ponieważ formula_9 to formula_10 czyli formula_11 podobnie dla formula_12 jest formula_13 Jako że formula_14 oraz formula_15 zapisując dla zwięzłości formula_16 to zachodzi formula_17 (jako iloczyn prosty, zob. iloczyn kompleksowy).
Ponieważ formula_18 oraz formula_9 to
Teraz formula_21 oraz formula_22 (ponieważ formula_23), a więc z (1) wynika
Powtarzając to samo rozumowanie dla formula_25 zastąpionymi odpowiednio formula_26 uzyskuje się
Teza wynika z połączenia (2) oraz (3).

</doc>
<doc id="1515802" url="https://pl.wikipedia.org/wiki?curid=1515802" title="Petras Luomanas">
Petras Luomanas

Petras Luomanas (ur. 30 maja 1948 w miejscowości Daukniūnai w rejonie poswolskim) – litewski polityk, nauczyciel, samorządowiec, poseł na Sejm Republiki Litewskiej (2008–2012).
Życiorys.
W 1973 ukończył szkołę kulturalną w Rakiszkach. W 1980 został absolwentem Konserwatorium Litewskiego ze specjalnością pracownik kultury. Studia podyplomowe odbywał na Wileńskim Uniwersytecie Pedagogicznym (2004) i Uniwersytecie Witolda Wielkiego (2006).
Pracował początkowo jako nauczyciel w szkole średniej w Abelach i szkole muzycznej w Rakiszkach. Od 1980 był wykładowcą swojej pierwszej uczelni. W latach 1983–1997 prowadził zajęcia teoretyczne w pedagogicznej szkole muzycznej w Poniewieżu. Został później wykładowcą konserwatorium w tym mieście.
W 1993 zaangażował się w działalność polityczną, przystępując do Litewskiej Partii Chrześcijańskich Demokratów. W 1995, 1997, 2000, 2002 i 2007 uzyskiwał mandat radnego Poniewieża. Od 1997 do 2000 zajmował stanowisko zastępcy mera tego miasta Vitasa Matuzasa ze Związku Ojczyzny. Gdy Vitas Matuzas po trzech latach posłowania powrócił na urząd mera Poniewieża, Petras Luomanas ponownie został jego zastępcą. Funkcję tę utrzymał także po wyborach samorządowych w 2007.
W 2008 wraz ze swoim ugrupowaniem przystąpił do Związku Ojczyzny. W wyborach parlamentarnych w 2008 wszedł do Sejmu jako kandydat TS-LKD, wygrywając w okręgu jednomandatowym Auksztota. W 2012 nie uzyskał reelekcji. W 2015 powrócił natomiast do rady miejskiej w Poniewieżu (reelekcja w 2019 i 2023 z lokalnego komitetu). W 2020 dołączył do nowego ugrupowania pod nazwą Związek Chrześcijański.

</doc>
<doc id="1515803" url="https://pl.wikipedia.org/wiki?curid=1515803" title="Edminas Bagdonas">
Edminas Bagdonas

Edminas Bagdonas (ur. 23 października 1963 w Kownie, zm. 22 maja 2021 w Wilnie) – litewski dyplomata, wieloletni pracownik Ministerstwa Spraw Zagranicznych, doradca prezydenta Adamkusa, w latach 2007–2012 ambasador Litwy na Białorusi. Od sierpnia 2014 ambasador Litwy w Izraelu.
Życiorys.
W 1986 ukończył studia na Kijowskim Uniwersytecie Państwowym. Na początku lat 90. był zatrudniony w Radzie Najwyższej Republiki Litewskiej jako referent w biurze ds. kontaktów zagranicznych. Od 1992 do 1993 kierował Departamentem Kontaktów Międzyparlamentarnych Sejmu. 
W 1994 został mianowany konsulem na Ukrainie. W 1997 otrzymał nominację na wicedyrektora Departamentu Protokołu Państwowego i Dyplomatycznego w Ministerstwie Spraw Zagranicznych, a w latach 1998–2001 kierował tym Departamentem. 
Od 2001 do 2004 pełnił urząd nadzwyczajnego i pełnomocnego ambasadora Republiki Litewskiej w Rzymie, akredytowanego również przy rządach Jugosławii, Konfederacji Szwajcarskiej i Republiki Malty. W kwietniu 2004 objął funkcję doradcy oraz koordynatora doradców prezydenta Republiki Litewskiej. Był przewodniczącym komitetu konsulatacyjnego prezydentów Litwy i Polski. 
Od marca 2006 do lutego 2007 pełnił urząd dyrektora Departamentu Europy Wschodniej i Azji Centralnej w Ministerstwie Spraw Zagranicznych. Od 2007 do 2012 był reprezentantem Litwy na Białorusi w randze ambasadora nadzwyczajnego i pełnomocnego. Od sierpnia 2014 pełni misję ambasadorską w Izraelu.
W 2003 odznaczono go Krzyżem Komandorskim Orderu za „Za Zasługi dla Litwy” oraz Medalem Pamiątkowym 13 Stycznia.

</doc>
<doc id="1515808" url="https://pl.wikipedia.org/wiki?curid=1515808" title="Kosmos 359">
Kosmos 359

Kosmos 359 – druga próba wysłania radzieckiej sondy Wenus w oknie startowym 1970 roku, tym razem nieudana.
22 sierpnia 1970 r. rakieta nośna Mołnia 8K78M wyniosła na orbitę okołoziemską sondę bliźniaczą do wystrzelonej pięć dni wcześniej sondy Wenery 7. Nie udało się jej jednak skierować w stronę Wenus z uwagi na awarię czwartego stopnia rakiety nośnej. Sonda spłonęła przy wejściu w ziemską atmosferę 6 listopada 1970. Podobne niepowodzenie w 1972 uniemożliwiło misję sondy Kosmos 482.

</doc>
<doc id="1515812" url="https://pl.wikipedia.org/wiki?curid=1515812" title="Polska muzyka ludowa">
Polska muzyka ludowa

Polska muzyka ludowa wykazuje wiele podobieństw do muzyki ludowej innych krajów słowiańskich: Czech, Słowacji, Ukrainy, Białorusi, Rosji. Wykazuje również wiele analogii do muzyki krajów Europy Zachodniej, zwłaszcza w wątkach pieśni balladowych czy też w składzie zespołów instrumentalnych.
Muzykę ludową tworzyli amatorzy śpiewacy oraz instrumentaliści, grający w zespołach na weselach i innych sytuacjach obrzędowych oraz na zabawach czy podczas wypasu zwierząt (tutaj używano muzyki w funkcji komunikowania się na odległość, np. sygnały na trombitach).
Muzyka ludowa opierała się pierwotnie na skali pentatonicznej i skalach modalnych.
Rodzaje instrumentów.
Jedynym autentycznie ludowym instrumentem tego typu były diabelskie skrzypce z Kaszub, o jednej strunie i kwadratowym pudle rezonansowym. mandoliny, gitary, cytry są nie ludowego pochodzenia, aczkolwiek są nieraz używane.
Instrumenty pasterskie: gwizdki, bekace, piszczałki, fujarki robione z liści czy łodyg oraz piszczałki drążone w wierzbie. Trąby pasterskie mają duże rozmiary i różne nazwy: trembity (trombity na Podhalu), bazuny na Pomorzu, ligawy na Kurpiach, Mazowszu i w Lubelskiem. Szałamaje (instrumenty stroikowe).
Dudy składają się z:
Instrumentem ćwiczebnym tego typu są siesieńki jedno- lub dwupęcherzowe bez bąka z duhacem i przebierką.
Kapele.
Kapele to zespoły kilku instrumentalistów. Składy kapel są różne. Najczęściej stanowiły je skrzypce i bębenek lub basy. Potem dołączyły się drugie skrzypce oraz trąbka, klarnet, później saksofon, akordeon, cymbały (w południowo-wschodniej Polsce).
W regionach, gdzie występują instrumenty dudowe, kapele tworzą dudy i skrzypce (lub dawniej mazanki).
Składy kapel ulegały zmianom w przebiegu historycznym, zależnym od przemian tradycji i nowych mód na instrumenty przychodzących z miasta
Historia – instrumenty i kapele.
W średniowieczu w Polsce używano prawdopodobnie w muzyce ludowej głównie różnego rodzaju bębenków i fletów i fletni. Równolegle z rozwojem w XVII i XVIII w. instrumentarium profesjonalnego do muzyki ludowej zaczęły przenikać instrumenty takie jak liry, skrzypce, dudy, basy. Od tego czasu kapela zaczęła liczyć najczęściej od dwóch do pięciu instrumentów. Główną melodię grały w niej np.: skrzypce i dudy (Wielkopolska), skrzypce i harmonia trzyrzędowa (XX w.), akordeon (Mazowsze, Radomskie), skrzypce z instrumentami dętymi oraz akordeon (Małopolska, Śląsk) (XX w.) lub same skrzypce z towarzyszeniem takich instrumentów rytmicznych jak basetla lub bęben lub drugich skrzypiec w roli rytmiczno-harmonicznej (tzw. wtór) (XVIII i XIX w.) – Mazowsze, Sieradzkie, Łęczyckie, Kaliskie, Kujawy, Małopolska Północna, Lubelskie, Podlasie, Suwalskie, Podhale, Orawa. Dodatkowo w skład kapel ludowych na Rzeszowszczyźnie oraz na Wileńszczyźnie wchodziły cymbały.
Muzykiem w kapeli zostawał ten, kto sam nauczył się grać, terminując u mistrza, starszego zazwyczaj muzyka z rodziny czy sąsiedztwa. Muzykanci nie znali nut, grali na „ucho”. Repertuar opanowywali pamięciowo.
Współczesny byt muzyki ludowej w Polsce.
W połowie XX wieku muzyka ludowa powoli zaczęła zatracać swą pierwotną funkcję obrzędową. Zaczęli wymierać jej ostatni dawni wykonawcy, a dziś żyją już tylko nieliczni.
W celu zachowania tradycyjnej muzyki ludowej organizuje się akcje zbierania muzyki ludowej (zapoczątkował je Oskar Kolberg), wydaje się śpiewniki, opracowania itp. Dzięki tym działaniom naukowym i dokumentacyjnym zintensyfikowanym od poł. XX wieku (dzięki m.in. prof. Jadwidze i Marianowi Sobieskim, Franciszkowi Kotuli, Piotrowi Dahligowi) wielu twórców i wykonawców muzyki ludowej, wcześniej anonimowych, znamy z imienia i nazwiska.
Muzyka ludowa nie zaginęła, lecz rozpoczęła żywot na różnego rodzaju festiwalach, przeglądach kapel, oficjalnych imprezach dożynkowych. Odbiło się to na jej autentyczności, zniknęło wiele manier wykonawczych, uprościło się zdobnictwo. Zacierają się różnice pomiędzy muzyką z poszczególnych regionów Polski.
Rozwija się dziś jednak nurt zainteresowania młodych ludzi, zwłaszcza ze środowisk miejskich muzyką ludową swojego regionu. Przybiera on formy muzyki folkowej lub muzyki in crudo, a czasem łączy się nawet z muzyką rockową i popularną (np. Tulia).

</doc>
<doc id="1515814" url="https://pl.wikipedia.org/wiki?curid=1515814" title="Grupa z operatorami">
Grupa z operatorami

Grupa z operatorami lub formula_1-grupa – struktura algebraiczna będąca grupą wraz ze zbiorem endomorfizmów grupowych.
Grupy z operatorami były studiowane dogłębnie przez Emmy Noether i jej szkołę w latach 20. XX wieku. Użyła ona tego pojęcia w jej oryginalnym sformułowaniu trzech twierdzeń o izomorfizmie.
Definicja.
Grupa z operatorami formula_2 to grupa formula_3 z rodziną funkcji formula_4
które są rozdzielne względem działania grupowego. formula_1 nazywana jest dziedziną operatorów, a jego elementy nazywane są homotetiami formula_7
Obraz elementu formula_8 grupy przy funkcji formula_9 oznacza się formula_10 Rozdzielność może być wtedy wyrażona jako
Podgrupa formula_12 grupy formula_3 nazywana jest podgrupą stabilną, formula_9-podgrupą lub podgrupą formula_1-niezmienniczą, o ile zachowuje homotetie, tj.
Uwagi teoriokategoryjne.
W teorii kategorii grupa z operatorami może być zdefiniowana jako obiekt kategorii funktorów formula_17 gdzie formula_18 jest monoidem ("tzn. " kategorią z jednym obiektem), a formula_19 oznacza kategorię grup. Ta definicja jest równoważna poprzedniej.
Grupa z operatorami jest także odwzorowaniem
gdzie formula_21 jest zbiorem endomorfizmów grupowych formula_7

</doc>
<doc id="1515819" url="https://pl.wikipedia.org/wiki?curid=1515819" title="Uranocentradon">
Uranocentradon



</doc>
<doc id="1515820" url="https://pl.wikipedia.org/wiki?curid=1515820" title="HD 143361 b">
HD 143361 b

HD 143361 b – planeta pozasłoneczna typu gazowy olbrzym odkryta w 2008. Orbituje wokół gwiazdy HD 143361 położonej w gwiazdozbiorze Węgielnicy, oddalonej o ponad 59 parseków od Ziemi.

</doc>
<doc id="1515823" url="https://pl.wikipedia.org/wiki?curid=1515823" title="Od morza jesteśmy, O Baltio!">
Od morza jesteśmy, O Baltio!

Od morza jesteśmy – pierwsze słowa utworu hymnicznego napisanego przez poetę Jana Kasprowicza dla Korporacji Studentów Uniwersytetu Poznańskiego Baltia. Autor – Filister honoris causa i protektor Baltii – napisał te słowa podczas Komerszu Baltii w czerwcu 1923 r., wyprawianym z okazji przyjęcia doktoratu h.c. Uniwersytetu Poznańskiego przez męża stanu, dra Romana Dmowskiego, Filistra i Patrona Baltii. Na komerszu pojawiło się wielu Filistrów h.c. Korporacji Akademickiej Baltia: senator Władysław Jabłonowski, senator Stanisław Kozicki i senator Zygmunt Wasilewski, który 6 stycznia 1932 r. w artykule pt. "O genezie hymnu Baltii" w „Słowie Pomorskim” opisał to wydarzenie, jak i powstanie utworu. Na tej samej stronie wydrukowano tekst poświęcony dziesięcioleciu Korporacji Baltia pt. Wielka służba korporantów, Hymn Korporacji „Baltia” oraz wizerunek Kasprowicza i Hallera. Właścicielem rękopisu "Od morza jesteśmy (O Baltio!)" zostali Baltusi, ale w latach 30. Drukarnia Św. Wojciecha go zagubiła. Feliks Nowowiejski napisał muzykę do tego utworu, lecz wersję korporacyjną stworzył młody barwiarz Baltii Aleksander Gronowicz (zm. 05.1926 roku). Zapis nutowy hymnu Baltii po wojnie opracował muzykolog, pianista, kompozytor i kierownik muzyczny scen bydgoskich Filister Baltii Grzegorz Kardaś.
Jan Tuczyński w książce "Od Gopła do Bałtyku" wskazuje, że pierwodruk ukazał się w 1924 roku w numerze 341 „Gazety Warszawskiej” pt. „Baltja”, a jako „Hymn Korporacji Baltja” drukował go „Kurier Poznański” w numerze 66 z 1930 r., następnie w numerze 214, 1931 r. O hymnie Baltii również napisano anonimowy artykuł w „Akademiku” nr 1, 1925. Niektóre z tych tekstów pominął filolog dr Michał Żerebny w tekście Od morza jesteśmy od morza! („Baltia” a związki Jana Kasprowicza z morzem), „Nautologia”, nr 3, 1983, na co wskazują za prof. Romanem Lothem autorzy Anna Kościelecka i Paweł Dzianisz w „Nadbałtyckich spotkaniach” (Instytut Kaszubski w Gdańsku, 2004, s.205).
Tekst utworu.
Od morza jesteśmy, od morza! O Baltio! czas szpady swe wznieść na źródła wspaniałej potęgi, na morza polskiego cześć! Od morza jesteśmy, od morza, Od szumnych bałtyckich wód, z świeżości ich siłę swą czerpie nasz polski, odwieczny ród.
Od morza jesteśmy, od morza! Od najcudniejszego z mórz, wyrósłszy u jego wybrzeży, każdy z nas wierny ich stróż. Od morza jesteśmy, od morza! Niech je w opiece ma Bóg! My w jego staniemy obronie, gdyby śmiał zbliżyć się wróg.
Od morza jesteśmy, od morza! Od jego przemożnych fal, już nasze je prują okręty, w szczęśliwą płynące dal... Od morza jesteśmy, od morza! O Baltio! my zastęp twój. Ruszymy, gdy będzie potrzeba, z wzniesioną tą szpadą w bój!
Pieśń morska.
Pieśni Baltii należy do tekstów wybitnej poezji patriotycznej Jana Kasprowicza, do którego Feliks Nowowiejski napisał muzykę. Pieśń ta weszła do „Śpiewnika morskiego”, czyli zbioru pieśni morskich z muzyką Nowowiejskiego, który ukazał się nakładem Ligi Morskiej i Kolonialnej w 1935 r. Ostatnie nagranie tego utworu pojawiło się na płycie Felix Nowowiejski, Pieśni morskie na Chór Mieszany A Capella op. 42 /nr 1-17/, Chór im. prof. W. Wawrzyczka Uniwersytetu Warmińsko-Mazurskiego w Olsztynie, dyrygent Benedykt Błoński, 2007.
W archiwum Korporacji Akademickiej Baltia znajduje się nagranie wersji korporacyjnej tego utworu w wykonaniu słynnego muzyka i muzykologa Grzegorza Kardasia.
Tytuł publikacji i artykułów.
Od morza jesteśmy od morza to tytuł kilku publikacji m.in.:

</doc>
<doc id="1515825" url="https://pl.wikipedia.org/wiki?curid=1515825" title="Nijolė Žambaitė">
Nijolė Žambaitė

Nijolė Žambaitė (ur. 30 marca 1954 w Kownie) – litewska ekonomistka i wykładowczyni, wieloletnia pracowniczka Ministerstwa Spraw Zagranicznych oraz doradczyni, w latach 2006–2011 ambasador nadzwyczajna i pełnomocna Republiki Litewskiej przy królu Belgów. Od 2007 do 2011 ambasador w Wielkim Księstwie Luksemburga. 
Życiorys.
W 1977 ukończyła studia na Wydziale Cybernetyki Ekonomicznej na Uniwersytecie Wileńskim, po czym podjęła pracę w Instytucie Gospodarki Akademii Nauk Litewskiej SRR. W latach 1979–1981 odbyła staż badawczy w Centralnym Instytucie Ekonomii i Matematyki Akademii Nauk ZSRR. Po powrocie do kraju znalazła zatrudnienie w Litewskiej Akademii Nauk. 
W 1986 uzyskała stopień doktora nauk ekonomicznych na Uniwersytecie Wileńskim, gdzie pracowała do 1991. Na początku lat 90. odbyła stypendium British Council na Uniwersytecie w Bradford oraz w Pradze z dziedziny badań nad przedsiębiorczością. W 1991 doradzała Radzie Najwyższej Republiki Litewskiej w dziedzinie ekonomii. 
W 1992 znalazła się w zarządzie założonego przez nią Instytutu Wolnego Rynku, gdzie kierowała pracami grupy eksperckiej. Od 1993 do 1994 pracowała jako doradczyni w litewskiej misji Międzynarodowego Funduszu Walutowego. 
Od 1994 do 1998 pełniła misję jako radca w ambasadzie litewskiej w Wielkiej Brytanii i Irlandii Północnej. Po powrocie na Litwę pracowała jako doradca w Ministerstwie Spraw Zagranicznych. W latach 1999–2003 sprawowała funkcję radcy ministerialnej w ambasadzie w USA i Meksyku. 
W 2003 zajmowała się doradztwem w Departamencie Gospodarki Ministerstwa Spraw Zagranicznych, a od 2004 do 2005 doradzała prezydentowi Adamkusowi w dziedzinie ekonomii, stosunków regionalnych i spraw zagranicznych. 
W październiku 2006 objęła urząd przedstawicielki Republiki Litewskiej przy królu Belgów w charakterze ambasador nadzwyczajnej i pełnomocnej. W 2007 została przedstawicielką Litwy w Wielkim Księstwie Luksemburga. Obie funkcje pełniła do 2011. 
Jest autorką ponad 50 publikacji naukowych z dziedziny ekonomii. Znajduje się wśród autorów wydanej w 1989 roku książki "Rinkos ekonomika ir valstybės reguliavimas".
Deklaruje dobrą znajomość języków angielskiego, polskiego, rosyjskiego i esperanto, jak również podstaw francuskiego. 

</doc>
<doc id="1515826" url="https://pl.wikipedia.org/wiki?curid=1515826" title="Podgrupa stabilna">
Podgrupa stabilna



</doc>
<doc id="1515830" url="https://pl.wikipedia.org/wiki?curid=1515830" title="Myroxylon balsamum">
Myroxylon balsamum



</doc>
<doc id="1515831" url="https://pl.wikipedia.org/wiki?curid=1515831" title="Evaldas Ignatavičius">
Evaldas Ignatavičius

Evaldas Ignatavičius (ur. 8 lutego 1967 w Wiłkomierzu) – litewski dyplomata, w latach 2004–2009 ambasador w Niemczech, wiceminister spraw zagranicznych (2001–2002; 2009–2012), ambasador Litwy na Białorusi (2013–2016). 
Życiorys.
W 1992 ukończył studia na Wydziale Filologii Uniwersytetu Wileńskiego. Od 1991 do 1995 pracował w Departamencie Europy Środkowej i Wschodniej Ministerstwa Spraw Zagranicznych. W 1994 odbył kurs w Instytucie Stosunków Międzynarodowych w Leeds. 
Od 1995 do 1998 był radcą w ambasadzie Republiki Litewskiej w Warszawie. Po powrocie do kraju kierował w latach 1998–2000 Departamentem Europy Wschodniej i Azji Centralnej MSZ. W 2000 pełnił przez krótki okres funkcję konsula generalnego Litwy w Kaliningradzie. 
W 2001 został mianowany wiceministrem spraw zagranicznych Republiki, a od 2002 do 2003 był sekretarzem stanu w MSZ. Pracował w Instytucie Stosunków Międzynarodowych Uniwersytetu Wileńskiego jako wykładowca (2002–2004). 
1 września 2004 złożył listy uwierzytelniające prezydentowi RFN rozpoczynając pełnienie funkcji ambasadora nadzwyczajnego i pełnomocnego Litwy w Berlinie. Od 2009 ponownie sprawował funkcję wiceministra spraw zagranicznych. Na wiosnę 2013 objął urząd ambasadora Litwy na Białorusi. 
Żonaty, ma syna i córkę. Jest poetą.

</doc>
<doc id="1515832" url="https://pl.wikipedia.org/wiki?curid=1515832" title="Samantha Reed Smith">
Samantha Reed Smith

Samantha Reed Smith (ur. 29 czerwca 1972 w Houlton, zm. 25 sierpnia 1985 w Lewiston-Auburn) – amerykańska uczennica z Manchester w stanie Maine, która zyskała sławę w Stanach Zjednoczonych i Związku Radzieckim w okresie zimnej wojny. W 1982 r. Smith napisała list do nowo wybranego generalnego sekretarza Komunistycznej Partii Związku Radzieckiego Jurija Andropowa i otrzymała od niego odpowiedź, zawierającą osobiste zaproszenie do odwiedzenia Związku Radzieckiego, które przyjęła.
Smith wzbudziła szerokie zainteresowanie mediów w obu krajach jako „ambasador pokoju”. Określana „najmłodszym amerykańskim ambasadorem” odwiedziła Japonię. Napisała książkę i wystąpiła w serialu telewizyjnym. W wieku trzynastu lat zginęła w katastrofie samolotu Bar Harbor Airlines (lot 1808).
Kontekst historyczny.
Kiedy w grudniu 1982 r., po śmierci Leonida Breżniewa, przywódcą Związku Radzieckiego został Jurij Andropow, jego zdjęcia pojawiły się na stronach tytułowych głównych zachodnich gazet i czasopism. Towarzyszyły im artykuły dotyczące jego osoby. Wypowiedzi mediów były w przeważającej mierze negatywne, zwracano uwagę na nowe zagrożenia dla stabilizacji Zachodu. Wskazywano, że Andropow pełnił funkcję ambasadora Związku Radzieckiego na Węgrzech podczas powstania, do jakiego doszło tam w 1956 r., a jako radziecki przywódca rozpoczął swoje urzędowanie umocnieniem pozycji KGB oraz prześladowaniami dysydentów. Andropow oświadczył, że „walka o prawa człowieka stanowi część szeroko zakrojonego imperialistycznego spisku, zmierzającego do zachwiania podstaw państwa radzieckiego”. Na arenie międzynarodowej wzrastało napięcie, którego źródłem były amerykańskie i radzieckie dążenia do uzbrojenia satelitów umieszczonych na orbicie okołoziemskiej. Oba rządy popierały rozległe programy badawczo-rozwojowe zmierzające do opracowania takich systemów techniczno-wojskowych. Z drugiej strony wywierano na nie coraz większą presję, aby porzuciły te projekty. W Stanach Zjednoczonych lobby amerykańskich naukowców i ekspertów wojskowych wywierało nacisk na prezydenta Ronalda Reagana, natomiast władze ZSRR wydały oświadczenie, w którym stwierdzono, że zapobieżenie rozszerzeniu wyścigu zbrojeń na przestrzeń kosmiczną stanowi jedno z najbardziej naglących zadań, przed którymi stoi ludzkość.
W tym czasie, w różnych miejscach Europy i Ameryki Północnej odbywały się demonstracje przeciwników broni jądrowej, natomiast wyemitowanie 20 listopada 1983 r. w sieci ABC filmu "The Day After" (Nazajutrz), opowiadającego o skutkach hipotetycznego ataku nuklearnego na Stany Zjednoczone, stało się jednym z największych wydarzeń medialnych dziesięciolecia.
Wcześniej oba supermocarstwa porzuciły taktykę détente. W związku z rozmieszczeniem przez Rosjan pocisków balistycznych SS-20 Reagan skłaniał się do zainstalowania w Europie pocisków manewrujących oraz rakiet typu Pershing II. Przyczyną międzynarodowego napięcia było ponadto trwające już trzeci rok radzieckie zaangażowanie w wojnę w Afganistanie. W tej atmosferze, 22 listopada 1982 r., ukazał się numer tygodnika „Time”, na którego okładce zamieszczono wizerunek Jurija Andropowa. Po przejrzeniu czasopisma Smith zapytała swoją matkę: „Jeśli ludzie tak się go boją, to dlaczego ktoś nie napisze listu z pytaniem, czy on chce wojny, czy nie?”. Matka Samanthy odpowiedziała: „Dlaczego ty tego nie zrobisz?”.
Życie.
Samantha Smith urodziła się 29 czerwca 1972 r. w niewielkim miasteczku Houlton w stanie Maine, na granicy kanadyjsko-amerykańskiej. Mieszkała w nim wraz z rodzicami, Arthurem i Jane. Mając pięć lat napisała list do królowej Wielkiej Brytanii, Elżbiety II, w którym wyrażała swój podziw dla monarchini. Po ukończeniu drugiej klasy, w 1980 r., rodzina Samanthy Smith przeprowadziła się do Manchester (Maine), gdzie uczęszczała do Manchesterskiej Szkoły Podstawowej. Jej ojciec nauczał literatury i pisarstwa na Uniwersytecie Maine w Auguście, matka natomiast była pracownicą opieki społecznej w Wydziale Spraw Socjalnych Stanu Maine.
W listopadzie 1982 r., próbując zrozumieć, dlaczego stosunki pomiędzy Związkiem Radzieckim i Stanami Zjednoczonymi są tak napięte, dziesięcioletnia Smith napisała list do przywódcy Związku Radzieckiego, Jurija Andropowa:
Jej list ukazał się w radzieckim dzienniku Prawda. Samantha cieszyła się z odkrycia, że jej list został opublikowany, jednak nie otrzymała odpowiedzi. Następnie napisała list do ambasadora Związku Radzieckiego w Stanach Zjednoczonych z pytaniem, czy pan Andropow zamierza odpowiedzieć. 26 kwietnia 1983 r. otrzymała odpowiedź Andropowa:
Doszło do cyrku medialnego. Smith udzieliła wywiadu m.in. Tedowi Koppelowi i Johnny’emu Carsonowi. Co wieczór w większych amerykańskich sieciach telewizyjnych pojawiały się relacje o niej. 7 lipca 1983 r. poleciała razem z rodzicami do Moskwy i przez dwa tygodnie pozostawała gościem Andropowa. Podczas wycieczki odwiedziła Moskwę i Leningrad. Przebywała również w Arteku, najważniejszym radzieckim obozie pionierskim w miejscowości Gurzuf na Półwyspie Krymskim. W swojej książce napisała, że w Leningradzie wraz z rodzicami była zdumiona życzliwością ludzi i prezentami, które od nich otrzymała. W Moskwie, podczas konferencji prasowej, oświadczyła, że Rosjanie są „dokładnie tacy sami, jak my”. W Arteku Smith wolała mieszkać z radzieckimi dziećmi, niż przyjąć oferowane jej uprzywilejowane zakwaterowanie. Dla ułatwienia porozumiewania się w budynku, w którym ją zakwaterowano, przebywali wybrani nauczyciele i dzieci z biegłą znajomością języka angielskiego. Smith dzieliła salę sypialną z dziewięcioma innymi dziewczynkami, a swój czas spędzała na pływaniu, rozmowach i nauce rosyjskich piosenek i tańców. Przebywając tam zaprzyjaźniła się z wieloma osobami, w tym z płynnie mówiącą po angielsku Nataszą Kasziriną z Leningradu.
Jurij Andropow nie mógł spotkać się z Samanthą Smith, ale rozmawiali ze sobą przez telefon. Później ujawniono, że w tym czasie Andropow był poważnie chory i zrezygnował z pokazywania się publicznie. Poza tym Smith odebrała telefon od rosyjskiej kosmonautki Walentiny Tierieszkowej, pierwszej kobiety, która odbyła lot po orbicie okołoziemskiej, jednakże nie uświadamiając sobie, z kim rozmawia, Samantha omyłkowo odłożyła słuchawkę zaledwie po krótkiej rozmowie. Media śledziły każdy jej krok – przez cały czas trwania wycieczki, a także po jej zakończeniu, fotografie i artykuły dotyczące Samanthy ukazywały się w najważniejszych radzieckich gazetach i czasopismach. Smith stała się powszechnie znana wśród mieszkańców Związku Radzieckiego i zaskarbiła sobie sympatię wielu z nich. W Stanach Zjednoczonych wydarzenia te wzbudzały podejrzenia – niektórzy określali je jako farsę i chwyt medialny.
Powrót Smith do Stanów Zjednoczonych, 22 lipca 1983 r., został uroczyście przyjęty przez mieszkańców Maine. Nie zabrakło róż, czerwonego dywanu i limuzyny. Popularność Samanthy Smith w jej rodzinnym kraju stale wzrastała. Aczkolwiek pojawiły się też sceptyczne wypowiedzi – niektórzy krytycy twierdzili, że Samantha nieświadomie stała się instrumentem radzieckiej propagandy. W grudniu 1983 r., kontynuując swoją rolę „Najmłodszego Amerykańskiego Ambasadora”, Smith przyjęła zaproszenie do Japonii, gdzie spotkała się z premierem tego kraju, Yasuhiro Nakasone, jak również wzięła udział w Międzynarodowym Sympozjum Dzieci w Kobe. W swoim przemówieniu zaproponowała, aby każdego roku, przez okres dwóch tygodni, przywódcy Związku Radzieckiego i Stanów Zjednoczonych zamieniali się wnuczkami. Argumentowała, że prezydent „nie będzie chciał wysłać bomby do kraju odwiedzanego przez swoją wnuczkę”. Jej podróż stała się inspiracją dla innych wymian dziecięcych ambasadorów dobrej woli, w tym dla przyjazdu ze Związku Radzieckiego do Stanów Zjednoczonych jedenastoletniej Katji Lyczewy. Następnie Samantha Smith napisała książkę pt. "Journey to the Soviet Union" (Podróż do Związku Radzieckiego).
Będąc gwiazdą mediów, w 1984 r. została gospodarzem specjalnego programu wyemitowanego w Disney Channel, zatytułowanego: "Samantha Smith jedzie do Waszyngtonu… Kampania ’84". W programie, który miał za przedmiot politykę, Smith przeprowadzała wywiady z kilkoma kandydatami na prezydenta w wyborach w 1984 r. Jej rozmówcami byli m.in. George McGovern i Jesse Jackson. Jednym z następstw sławy, jaką zdobyła Samantha Smith, było prześladowanie przez Roberta Johna Bardo, mężczyznę, który później prześladował, a następnie zamordował Rebeccę Schaeffer, aktorkę występującą m.in. w serialu "My Sister Sam". W 1985 r., Samantha Smith wystąpiła z Robertem Wagnerem w serialu telewizyjnym pt. "Lime Street".
Śmierć.
25 sierpnia 1985 r., po zakończonej realizacji odcinka "Lime Street", Samantha Smith wraz z ojcem wracała do domu na pokładzie samolotu linii Bar Harbor Airlines (lot 1808). Podczas próby wylądowania na Regionalnym Lotnisku Lewiston-Auburn w Auburn (Maine) dwusilnikowy samolot biznesowy Beechcraft Model 99 uderzył w drzewa znajdujące się 1221 metrów od końca pasa startowego i rozbił się, w następstwie czego śmierć poniosło sześciu pasażerów i dwóch członków załogi. Pojawiło się wiele spekulacji odnośnie do przyczyn wypadku. W Związku Radzieckim szerzyły się pogłoski o morderstwie. W Stanach Zjednoczonych przeprowadzono dochodzenie, ale upubliczniony raport nie wskazywał żadnych dowodów potwierdzających wersję o zamachu. Według raportu, wypadek miał miejsce około godziny 22.05 czasu letniego wschodniego wybrzeża (EDT). Samolot uderzył w ziemię 1,6 km na południowy zachód od lotniska (44° 01′ 54″ N, 70° 17′ 35″ W). Zgodnie z raportem „stosunkowo stromy kąt toru lotu, orientacja (położenie samolotu w stosunku do horyzontu, kierunek ruchu itp.) oraz prędkość samolotu w chwili zderzenia z ziemią nie pozostawiły pasażerom żadnej szansy przeżycia wypadku”. Najważniejszym punktem raportu było stwierdzenie, że do zdarzenia doszło w deszczową noc, sterujący samolotem pilot był niedoświadczony, a ponadto nastąpiła przypadkowa, niebędąca rzadkością i przeważnie nie pociągająca za sobą poważnych konsekwencji, awaria radaru naziemnego.
W uroczystościach żałobnych Samanthy Smith w Auguście wzięło udział około tysiąca osób, natomiast w Moskwie opiewano ją jako rzeczniczkę pokoju. Wśród obecnych był Robert Wagner i Władimir Kulagin z radzieckiej ambasady w Waszyngtonie, który odczytał osobiste kondolencje Michaiła Gorbaczowa. Prezydent Ronald Reagan przesłał swoje kondolencje matce Samanthy Smith:
„Być może świadomość, że miliony Amerykanów, naprawdę miliony ludzi, podziela smutek, jaki na pani zaciążył, przyniesie pani pewną ulgę. Oni również troskliwie zapamiętają Samanthę, jej uśmiech, jej idealizm i naturalną słodycz ducha”.
Samantha Smith i jej ojciec są pochowani niedaleko Houlton – miejsca jej narodzin.
Hołd.
Działalność Samanthy Smith została w różny sposób uczczona zarówno przez Rosjan, jak i mieszkańców jej rodzinnego stanu Maine. W Moskwie postawiono na jej cześć pomnik. W 1986 r. w obozie pionierskim Artek jej imieniem nazwano jedną z uliczek. Pomnik wzniesiony ku czci Smith został skradziony przez złodziei metalu w 2003 r., jednak w tym samym roku Walentin Waulin, emeryt z Woroneża, bez jakiegokolwiek wsparcia ze strony rządu, postawił kolejny pomnik poświęcony pamięci Samanthy. W Związku Radzieckim ukazał się pamiątkowy znaczek pocztowy z jej podobizną. Kiedy w 1986 r. radziecka astronom Ludmiła Czernych odkryła planetoidę 3147, nazwała ją (3147) Samantha. Duński kompozytor Per Nørgård skomponował na cześć Samanthy Smith koncert smyczkowy zatytułowany „Remembering Child”. Imieniem Samanthy Smith nazwano ponadto diament znaleziony na Syberii, górę w byłym Związku Radzieckim, odmianę tulipana i dalii, a także statek oceaniczny. Zgodnie z prawem stanu Maine każdego roku pierwszy poniedziałek czerwca jest Dniem Samanthy Smith. W pobliżu Muzeum Stanu Maine w Auguście znajduje się wykonana z brązu statua przedstawiająca Samanthę Smith wypuszczającą z rąk gołębia. O jej nogę opiera się niedźwiadek, symbolizujący zarówno stan Maine, jak i Rosję. Imię Samanthy Smith nadano szkołom podstawowym w Sammamish w stanie Waszyngton oraz w Jamaica w stanie Nowy Jork. W październiku 1985 r. matka Samanthy Smith ustanowiła Fundację Samanthy Smith, która propagowała przeprowadzanie wymian studentów pomiędzy Stanami Zjednoczonymi i Związkiem Radzieckim. Fundacja zakończyła swoją działalność w 1995 roku.

</doc>
<doc id="1515833" url="https://pl.wikipedia.org/wiki?curid=1515833" title="Poligon wojskowy Libavá">
Poligon wojskowy Libavá

Poligon wojskowy Libavá (czes. "Vojenský výcvikový prostor Libavá", "Vojenský újezd Libavá") – poligon wojskowy we wschodniej części Czech, w Górach Odrzańskich, w kraju ołomunieckim. Powierzchnia 327 km², miejsce zamieszkania dla 1318 osób (2005); ośrodek administracyjny – Město Libavá. W 2022 roku pozostawał niezamieszkany.
Powstał po II wojnie światowej na terenach zamieszkanych przez ludność niemiecką, po jej wysiedleniu. Do początku lat 90. XX w. był miejscem stacjonowania wojsk radzieckich.
Poligon zajmuje część obszaru Gór Odrzańskich z ich najwyższym szczytem Fidlovym kopcem, a także ze źródłem Odry (i początkowymi kilometrami jej biegu). Do źródła wytyczono szlak turystyczny, możliwy do przejścia w weekendy i święta.

</doc>
<doc id="1515834" url="https://pl.wikipedia.org/wiki?curid=1515834" title="Vojenský výcvikový prostor Libavá">
Vojenský výcvikový prostor Libavá



</doc>
<doc id="1515835" url="https://pl.wikipedia.org/wiki?curid=1515835" title="Złoty Medal Sverdrupa">
Złoty Medal Sverdrupa

Złoty Medal Sverdrupa – najwyższa nagroda Amerykańskiego Towarzystwa Meteorologicznego przydzielana badaczom, którzy w istotny sposób przyczynili się do rozwoju wiedzy o oddziaływaniu pomiędzy oceanem i atmosferą.
Medal jest przyznawany na cześć oceanografa Heralda Sverdrupa.
Medaliści.
Źródło: American Meteorological Society (Wybierz nazwę nagrody i kliknij "submit")

</doc>
<doc id="1515838" url="https://pl.wikipedia.org/wiki?curid=1515838" title="Gavialis">
Gavialis

Gavialis – rodzaj krokodyli z rodziny gawialowatych (Gavialidae). Oprócz żyjącego współcześnie gawiala gangesowego do tego rodzaju zaliczono również kilka gatunków wymarłych – występujące na terenie Indii i Mjanmy "Gavialis breviceps" z wczesnego miocenu, "G. curvirostris" z wczesnego i późnego miocenu, "G. pachyrhynchus" z późnego miocenu, "G. lewisi" ze środkowego pliocenu, "G. hysudricus" z późnego pliocenu i "G. leptodus" z późnego plejstocenu, "G. browni" z wczesnego pliocenu Indii, "G. colombianus" z późnego oligocenu Kolumbii oraz nienazwany gatunek z późnego miocenu Iraku. Martin i współpracownicy (2012) wyróżniają jedynie trzy gatunki: "G. gangeticus", "G. lewisi" i "G. bengawanicus" z wczesnego plejstocenu Tajlandii. Większość pozostałych gatunków wymaga rewizji taksonomicznej. "G. lewisi" może być najbliżej spokrewniony z "G. bengawanicus", a "G. gangeticus" – stanowić grupę siostrzaną dla tego kladu. Do potwierdzenia tej hipotezy wymagane jest jednak dokładniejsze zbadanie "G. lewisi".
Prawdopodobnie pierwsi przedstawiciele rodzaju wyewoluowali na terenach Indo-Pakistanu, skąd ich potomkowie rozpoczęli migrację w kierunku południowo-wschodnim. Dotarli do Tajlandii (szczątki "G. bengawanicus" są znane z prowincji Nakhon Ratchasima) i Jawy (także "G. bengawanicus"). Delfino i De Vos (2010) nie wykluczali dyspersji przez obszary morskie, jednak zdaniem Martina i współpracowników (2012) bardziej prawdopodobna jest migracja przez rzeczne drenaże.
Pozycja filogenetyczna "Gavialis" jest niejasna – analizy oparte na cechach morfologicznych sugerują, że linia ewolucyjna obejmująca rodzaj "Gavialis" oddzieliła się od krokodyli właściwych i aligatorów przez końcem mezozoiku i stanowi najbardziej bazalną grupę współczesnych krokodyli, podczas gdy analizy biochemiczne i molekularne wskazują, że gawial i krokodyl gawialowy tworzą klad bliżej spokrewniony z krokodylami właściwymi niż z aligatorami, a linie ewolucyjne "Gavialis" i "Tomistoma" rozdzieliły się nie wcześniej niż w miocenie lub pliocenie.

</doc>
<doc id="1515840" url="https://pl.wikipedia.org/wiki?curid=1515840" title="Zurab Natijew">
Zurab Natijew

Zurab (Aleksandr) Gieorgijewicz Natijew (ur. 1869, zm. 19 czerwca 1919 w Batumi) – generał-chorąży Armii Ukraińskiej Republiki Ludowej i Hetmanatu.
Z pochodzenia Adżar. Ukończył gimnazjum w Tyflisie, później uczelnię wojskową w Jelizawietgradzie. W czasie I wojny światowej służył w kawalerii armii rosyjskiej, awansując od kapitana do generała-majora.
Na początku 1918 wstąpił ochotniczo do Armii Ukraińskiej Republiki Ludowej, dowodząc grupą utworzoną przez gen. Prysowskiego. Z grupą tą odbył rajd z Kijowa na wschód, do granicy z Rosją, rozbudowując ją w walkach do wielkości dywizji. W marcu 1918 przeorganizował oddział w 1 Dywizję Zaporoską, następnie został mianowany dowódcą Korpusu Zaporoskiego. W okresie Hetmanatu dowódca Brygady Zaporoskiej, w październiku 1918 zdemobilizowany.
W 1919 zorganizował w Batumi przeciw bolszewikom Zakaukaski Kosz Ochotniczy, zginął w walce z bolszewikami.

</doc>
<doc id="1515841" url="https://pl.wikipedia.org/wiki?curid=1515841" title="Alberts Sarkanis">
Alberts Sarkanis

Alberts Sarkanis (ur. 6 kwietnia 1960 w Dubnej k. Dyneburga) – łotewski filolog i dyplomata, w latach 2004–2009 ambasador w Rzeczypospolitej Polskiej i Stolicy Apostolskiej, w latach 2009–2011 ambasador w Kazachstanie. Od września 2013 ambasador nadzwyczajny i pełnomocny w Republice Czeskiej. Pełni także obowiązki nierezydującego ambasadora – od maja 2014 w Kosowie, od czerwca 2014 w FYROM (Macedonii), od lipca 2014 w Bośni i Hercegowinie.
Życiorys.
W 1984 ukończył studia na Wydziale Filologicznym Łotewskiego Uniwersytetu Państwowego (LVU). Został zatrudniony w Akademii Nauk Łotewskiej SRR oraz LVU.
W 1990 podjął pracę w Ministerstwie Spraw Zagranicznych Republiki Łotewskiej. W latach 1991–1996 pełnił funkcję posła i ambasadora Łotwy w Wilnie. W 1993 uzyskał stopień doktora nauk humanistycznych na Uniwersytecie Wileńskim, a w 2000 ukończył kurs w Centrum Bezpieczeństwa Politycznego w Genewie.
Od marca 1998 do kwietnia 2000 reprezentował Łotwę w Helsinkach jako ambasador nadzwyczajny i pełnomocny. W maju 2003 prezydent Vaira Vīķe-Freiberga mianowała go przedstawicielem państwa przy Stolicy Apostolskiej z rezydencją w Warszawie. Do pełnienia urzędu ambasadora w RP przystąpił 13 grudnia 2004. Od 2004 sprawował funkcję ambasadora przy Zakonie Maltańskim oraz Rzeczypospolitej, a od 2006 reprezentował kraj również w Rumunii i Bułgarii. W 2009 został mianowany ambasadorem w Kazachstanie. W 2011 został inspektorem generalnym MSZ. We wrześniu 2013 złożył listy uwierzytelniające jako ambasador nadzwyczajny i pełnomocny w Czechach. W lipcu 2014 został akredytowany przy prezydenturze Bośni i Hercegowiny.
Deklaruje znajomość języków litewskiego, polskiego, angielskiego oraz podstaw francuskiego i fińskiego. Jest członkiem Międzynarodowego Stowarzyszenia Dialektologicznego i Geolingwistycnzego. Znajduje się wśród autorów kilku publikacji naukowych, m.in. "Dignājas izloksne" (1994), "Lietuviešu-latviešu vārdnīca" ("Słownik litewsko-łotewski", 1995), "Kalupes vārdnīca 2" (1998), "Latviešu-poļu vārdnīca" (2011), "Latviešu valodas atlants. Fonētika" (2013).

</doc>
<doc id="1515842" url="https://pl.wikipedia.org/wiki?curid=1515842" title="Róbert Berény">
Róbert Berény

Róbert Berény (ur. 18 marca 1887 w Budapeszcie, zm. 10 września 1953 w Budapeszcie) – węgierski malarz.
W 1904 roku wyjechał do Paryża i w latach 1905–1907 studiował na tamtejszej szkole malarskiej Académie Julian. Podczas swojego pobytu w stolicy Francji Berény znalazł się pod wpływem wielu znanych ówczesnych malarzy, głównie Paula Cézanne'a.
Berény jest najbardziej znany ze swoich impresjonistycznych oraz kubistycznych dzieł i obrazów. Do najbardziej znanych obrazów należy portret Bartóka, a także "Scena" z 1913 roku. W czasie istnienia Węgierskiej Republiki Rad Berény był kierownikiem wydziału malarstwa w departamencie sztuki.
W 1919 roku wyjechał do Berlina, gdzie się osiedlił. W 1926 roku wrócił na Węgry i w 1934 zamieszkał w mieście Zebegény. W 1936 roku otrzymał Nagrodę Szinnyei.
W 1945 jego warsztat został zniszczony wraz z licznymi pracami oraz dziełami artysty. Po wojnie Berény został nauczycielem w Akademii Sztuk Pięknych.

</doc>
<doc id="1515843" url="https://pl.wikipedia.org/wiki?curid=1515843" title="Rožnik (dzielnica Lublany)">
Rožnik (dzielnica Lublany)

Rožnik jest dystryktem Aglomeracji Lublany, stolicy Słowenii. Zajmuje powierzchnię 835 ha. Liczba mieszkańców wynosi 12.968 . Duża część dystryktu Rožnik leży na wzgórzu o takiej samej nazwie. Godnymi uwagi miejscami są Park Tivoli (część zachodnia parku), kościół Nawiedzenia Najświętszej Marii Panny oraz Zoo Lublana. 
Zoo Lublana.
Ljubljana Zoo (słoweń.: "Živalski vrt Ljubljana") jest to zoo w dystrykcie Rožnik stworzone w 1949 roku. Jest ono słoweńskim narodowym parkiem zoologicznym. Zoo obejmuje powierzchnię 19,6 hektarów. Można znaleźć tam 152 gatunki zwierząt oraz 580 zwierząt ogółem. Długość ścieżek spacerowych wynosi 6,5 km . 
W okresie letnim (od 1 maja do 31 października) zoo otwarte jest w godzinach od 9:00 do 19:00, natomiast w okresie zimowym od 9:00 do 16:00. Także w okresie letnim kursuje linia autobusowa numer 23, którą można dojechać z centrum miasta do zoo.

</doc>
<doc id="1515844" url="https://pl.wikipedia.org/wiki?curid=1515844" title="Władimir Grigoriewicz Jermołajew">
Władimir Grigoriewicz Jermołajew



</doc>
<doc id="1515845" url="https://pl.wikipedia.org/wiki?curid=1515845" title="HD 43848 b">
HD 43848 b

HD 43848 b – brązowy karzeł lub gwiazda o bardzo niskiej masie krążąca po mocno wydłużonej orbicie wokół gwiazdy HD 43848. Obiekt położony jest w gwiazdozbiorze Gołębia i oddalony o ponad 37 parseków od Ziemi.
Jego odkrycie ogłoszono w 2008, jego minimalną masę szacowano wtedy na około 25 . Zespół J. Sahlmanna w pracy opublikowanej w 2011 podaje, że masa obiektu wynosi ok. 102 , czyli ok. 0,10 .

</doc>
<doc id="1515849" url="https://pl.wikipedia.org/wiki?curid=1515849" title="Koncert fortepianowy Nr 23 C-dur (KV 467)">
Koncert fortepianowy Nr 23 C-dur (KV 467)



</doc>
<doc id="1515851" url="https://pl.wikipedia.org/wiki?curid=1515851" title="Użyteczność całkowita">
Użyteczność całkowita

Użyteczność całkowita – suma użyteczności krańcowych z konsumpcji n jednostek dobra x.

</doc>
<doc id="1515852" url="https://pl.wikipedia.org/wiki?curid=1515852" title="Posavje">
Posavje

Posavje jest dystryktem Aglomeracji Lublany, stolicy Słowenii. Zajmuje powierzchnię 905 ha. Liczba mieszkańców wynosi 9901 (2020). Przez Posavje biegnie główna ulica Lublany - "Dunajska Cesta" (pol. ul. Wiedeńska). Odległość między Posavje a centrum miasta to 5 km.

</doc>
<doc id="1515854" url="https://pl.wikipedia.org/wiki?curid=1515854" title="Ocean Data View">
Ocean Data View

Ocean Data View - oprogramowanie do analizy i wizualizacji danych oceanograficznych i meteorologicznych.
Program ODV jest używany do analizy wyników szeregu projektów oceanograficznym, m.in. sieci profilatorów Argo, World Ocean Circulation Experiment, World Ocean Database, World Ocean Atlas, oraz Medar/Medatlas projects. Oprogramowanie zostało napisane przez Reinera Schlitzera.

</doc>
<doc id="1515857" url="https://pl.wikipedia.org/wiki?curid=1515857" title="Dyscyplina naukowa">
Dyscyplina naukowa

Dyscyplina naukowa – część dziedziny naukowej, społecznie zorganizowana działalność badawcza nastawiona na wytwarzanie informacji (badania) oraz stosowania rezultatów tej działalności (teorie) w praktyce. 
Definicja.
Dyscyplina naukowa według L. Krzyżanowskiego nauka (w znaczeniu instytucjonalnym), to usystematyzowany ze względu na przedmiot i cele procesu poznania oraz społeczne znaczenie jego rezultatów zbiór ukształtowanych i wyodrębnionych części zasobu wiedzy o rzeczywistości. Nauka obejmuje całokształt zakresów wiedzy jakie wyznaczają granice danej dyscypliny naukowej. Dyscyplina naukowa to doniosła społecznie, ukształtowana i wyodrębniona ze względu na przedmiot i cel badań lub kształcenia część nauki w znaczeniu instytucjonalnym uznana za podstawową jednostkę jej klasyfikacji. Dyscypliną naukową jest m.in.: filozofia, prawo, ekonomia, medycyna, organizacja i zarządzanie, historia, pedagogika, psychologia, informatyka, architektura, mechanika itp.
Dyscyplina naukowa a dziedzina nauki.
Dyscypliny naukowe są grupowane według różnych kryteriów i tworzą dziedziny nauki. Dziedzina nauki to trwale ukształtowana i wyodrębniona ze względu na potrzeby kierowania badaniami podstawowymi, kształceniem kadr naukowych i szkolnictwem wyższym, grupa dyscyplin naukowych, w ramach której nadawane są stopnie i tytuły naukowe. Dziedzinami nauki są: nauki ekonomiczne, nauki humanistyczne, nauki matematyczne, nauki medyczne, nauki prawne, nauki przyrodnicze, nauki techniczne itp.
Dyscyplina naukowa a specjalność naukowa.
Dyscypliny naukowe dzielą się na specjalności naukowe. Specjalność naukowa jest to względnie trwale uprawiana przez uczonych część jednej lub kilku dyscyplin naukowych wyodrębniona ze względu na koncentrowanie uwagi na węższym fragmencie rzeczywistości lub rozpatrywanie go w węższym aspekcie, bądź stosowanie szczególnych metod badawczych. Specjalnościami naukowymi są, w dziedzinie nauk ekonomicznych, np.: zarządzanie strategiczne, zarządzanie finansami, techniki organizatorskie, marketing bezpośredni, rachunkowość zarządcza, prawo gospodarcze.

</doc>
<doc id="1515858" url="https://pl.wikipedia.org/wiki?curid=1515858" title="667BDR">
667BDR



</doc>
<doc id="1515859" url="https://pl.wikipedia.org/wiki?curid=1515859" title="Nowy Staw (Równina Pyrzycko-Stargardzka)">
Nowy Staw (Równina Pyrzycko-Stargardzka)

Nowy Staw ("Karasi Staw") – sztuczny zbiornik wodny położony w zachodniej części Pobrzeża Szczecińskiego w obrębie Wzgórz Bukowych w Puszczy Bukowej, na południowy wschód od Kołowa i na północny zachód od Glińca (województwo zachodniopomorskie, powiat gryfiński, gmina Stare Czarnowo).
Jest to trójkątny zbiornik wodny utworzony w 1972 r. na skutek spiętrzenia wód spływających z mokradeł Surowizny; krótkim ciekiem połączony z Potokiem Słonecznym. Wyjątkowo malowniczy wygląd zawdzięcza bogatej roślinności, zarastającej gęsto brzegi.
Staw znajduje się 1,2 km na południowy zachód od Arboretum w Glinnej.

</doc>
<doc id="1515871" url="https://pl.wikipedia.org/wiki?curid=1515871" title="Oczko Marzanny">
Oczko Marzanny

Oczko Marzanny (niem. "Luisen Teich, Neunspringbach Quelle") – źródło Chojnówki, sztucznie zbudowany zbiornik położony w południowej części Pobrzeża Szczecińskiego, w Puszczy Bukowej, w województwie zachodniopomorskim, w powiecie gryfińskim, w gminie Stare Czarnowo.
Jest to mały stawek utworzony przez spiętrzenie wody źródła Chojnówki. W 1899 Oczko Marzanny zostało obudowane kamieniami. Leży w północno-wschodnim krańcu Doliny Marzanny, po zachodniej stronie "Drogi Chojnowskiej", 0,8 km na północ od Przełęczy Trzech Braci. 
Po wschodniej stronie, "Drogą Chojnowską" prowadzi znakowany zielony turystyczny Szlak Woja Żelisława.

</doc>
<doc id="1515872" url="https://pl.wikipedia.org/wiki?curid=1515872" title="HD 48265 b">
HD 48265 b

HD 48265 b (Naqaỹa) – planeta pozasłoneczna typu gazowy olbrzym orbitująca wokół gwiazdy HD 48265 (Nosaxa) położonej w gwiazdozbiorze Rufy, oddalona o ponad 87 parseków od Ziemi.
Nazwa.
Planeta ma nazwę własną Naqaỹa, oznaczającą brata, rodzinę lub krewnego w języku mocoví (Moqoit), używanym przez jedno z plemion Indian argentyńskich. Nazwa została wyłoniona w konkursie, który zorganizowała w 2019 roku Międzynarodowa Unia Astronomiczna w ramach stulecia istnienia organizacji. Uczestnicy z Argentyny mogli wybrać nazwę dla tej planety. Spośród nadesłanych propozycji zwyciężyła nazwa Nosaxa („wiosna”) dla gwiazdy i Naqaỹa dla planety.

</doc>
<doc id="1515874" url="https://pl.wikipedia.org/wiki?curid=1515874" title="Tuchlin (nazwisko)">
Tuchlin (nazwisko)

Tuchlin – polskie nazwisko, w Polsce nosi je mniej niż 50 osób.
Osoby noszące to nazwisko:

</doc>
<doc id="1515875" url="https://pl.wikipedia.org/wiki?curid=1515875" title="TWET">
TWET

TWET – album muzyczny nagrany przez polskiego trębacza jazzowego Tomasza Stańkę i towarzyszących mu muzyków.
LP "TWET" (tytuł prawdopodobnie utworzony z pierwszych liter imion lub nazwisk wykonawców) to płyta należąca do nurtu free jazzu. Z trójką stale współpracujących muzyków: Tomaszem Stańką, Tomaszem Szukalskim i fińskim perkusistą Edwardem Vesalą zagrał wtedy amerykański basista Peter Warren. Wszystkie utwory to wspólne kompozycje uczestników sesji nagraniowej. Nagrania zarejestrowano 2 kwietnia 1974 w sali PWSM w Warszawie. Płyta weszła w skład serii Polish Jazz (vol. 39), wydanej w tym samym roku przez Polskie Nagrania „Muza”.

</doc>
<doc id="1515876" url="https://pl.wikipedia.org/wiki?curid=1515876" title="Roznik">
Roznik



</doc>
<doc id="1515880" url="https://pl.wikipedia.org/wiki?curid=1515880" title="Plebanka (jezioro)">
Plebanka (jezioro)

Plebanka (niem. "Priester Fenn") – niemal okrągłe małe jezioro śródleśne położone na południowy zachód od wsi Kołowo (województwo zachodniopomorskie, powiat gryfiński, gmina Stare Czarnowo) w centralnej części Wzgórz Bukowych w Puszczy Bukowej. Wokół jeziora liczne punkty widokowe w kierunku Polany Binowskiej, Polany Kołowskiej i Równiny Wełtyńskiej. W pobliżu jeziora węzeł szlaków turystycznych ( Szlak Nadodrzański, Szlak im. Stanisława Grońskiego oraz Szlak PTTK „Wiercipięty”).

</doc>
<doc id="1515881" url="https://pl.wikipedia.org/wiki?curid=1515881" title="Karabin XM110 SASS">
Karabin XM110 SASS



</doc>
<doc id="1515884" url="https://pl.wikipedia.org/wiki?curid=1515884" title="U-72 (1940)">
U-72 (1940)

U-72 – niemiecki okręt podwodny "typu VII C" z okresu II wojny światowej. Okręt wszedł do służby w 1941.
Historia.
Przeznaczony do szkolenia nowych załóg. W odróżnieniu od pozostałych jednostek typu VII C wyposażony tylko w dwie dziobowe wyrzutnie torpedowe zamiast czterech. Nie brał udziału w działaniach bojowych. W dniu 30 marca 1945 uszkodzony podczas amerykańskiego nalotu na porcie w Bremie. Nieremontowany. Zatopiony przez własną załogę 2 maja 1945 roku w ramach operacji "Regenbogen".
Przebieg służby.
Dowódcy:

</doc>
<doc id="1515885" url="https://pl.wikipedia.org/wiki?curid=1515885" title="Zjeżdżalnia">
Zjeżdżalnia

Zjeżdżalnia – urządzenie rekreacyjne działające na zasadzie równi pochyłej, najczęściej montowane są na osiedlowych placach zabaw, w ogrodach jordanowskich i parkach. Odmianą zjeżdżalni są zjeżdżalnie wodne, zazwyczaj znacznie dłuższe od typowych "osiedlowych" zjeżdżalni, używane w aquaparkach. Występują też zjeżdżalnie dmuchane.

</doc>
<doc id="1515891" url="https://pl.wikipedia.org/wiki?curid=1515891" title="Kąt płaski">
Kąt płaski



</doc>
<doc id="1515892" url="https://pl.wikipedia.org/wiki?curid=1515892" title="Gertrude Pritzi">
Gertrude Pritzi

Gertrude Pritzi znana również jako Trude Pritzi (ur. 15 stycznia 1920 w Wiedniu, zm. 21 października 1968) – austriacka tenisistka stołowa, pięciokrotna mistrzyni świata.
Czternastokrotnie zdobywała medale mistrzostw świata. Zwyciężała w grze pojedynczej w 1936, w turnieju drużynowym w 1939 roku w Kairze oraz dwukrotnie (1939 w parze z Hilde Bussmann, 1947 w parze z Gizellą Lantos-Gervai-Farkas) grze podwójnej. W 1937 podczas mistrzostw świata w Baden nie odbył się jej pojedynek finałowy z Amerykanką Ruth Hughes Aarons. Wówczas tytułu nie przyznano, jednak od kwietnia 2001 decyzją ITTF obie zawodniczki figurują na liście triumfatorów mistrzostw świata w grze pojedynczej. W 1939 roku (po przyłączeniu Austrii do III Rzeszy w 1938 roku) startowała w barwach Niemiec.
Była 21-krotną mistrzynią Austrii (dziesięć zwycięstw w grze pojedynczej w latach 1937-1938, 1946-1949, 1951-1953, 1955) i 14-krotną mistrzynią Niemiec (siedem razy indywidualnie w latach 1938-1944).

</doc>
<doc id="1515893" url="https://pl.wikipedia.org/wiki?curid=1515893" title="Trude Pritzi">
Trude Pritzi



</doc>
<doc id="1515894" url="https://pl.wikipedia.org/wiki?curid=1515894" title="Giovanni Cobolli Gigli">
Giovanni Cobolli Gigli

Giovanni Cobolli Gigli (ur. 4 stycznia 1945 w Albese con Cassano) – włoski menedżer. 
Giovanni Cobolli Gigli to absolwent Liceo Scientifico Vittorio Veneto w Mediolanie, później ukończył na Università Commerciale Luigi Bocconi w Mediolanie na kierunku ekonomii i handlu. Obecnie jest prezydentem Juventusu, mianowanym 29 czerwca 2006 przez Prezesa Zarządu "Starej Damy". W 2009 roku zrezygnował z tej funkcji, 7 października jego miejsce zajął Jean-Claude Blanc. 

</doc>
<doc id="1515897" url="https://pl.wikipedia.org/wiki?curid=1515897" title="Mozga kanaryjska">
Mozga kanaryjska

Mozga kanaryjska, kanar ("Phalaris canariensis" L.), kanarkowa trawa – gatunek rośliny zielnej z rodziny wiechlinowatych. Pochodzi z południowej części Europy w obszarze basenu śródziemnomorskiego. W Polsce bywa uprawiany, częściej występuje w formie zdziczałej.
Zastosowanie.
Ziarno mozgi kanaryjskiej zwane jest również siemieniem kanarkowym (lub kanarem) i jest używane jako pokarm dla ptaków. Wysuszone formy używane są jako ozdoby do bukietów. Roślina dojrzewa po blisko 105–110 dniach. Najlepiej rośnie na glebach gliniastych, które dobrze zatrzymują wodę.
Pierwsze komercyjne uprawy założono w Stanach Zjednoczonych w latach 50. XX wieku, w latach 70. XX wieku kolejne utworzono w Kanadzie. W 2016 Kanada była największym producentem kanaru na świecie (139 300 ton), drugim natomiast Argentyna (44 354 ton), trzecim Tajlandia (35 735 ton), czwartym Australia (5025 ton). Według FAO mozgę kanaryjską uprawiano również w kilku innych krajach: na Węgrzech, w Czechach, Meksyku, Maroko, Holandii, Hiszpanii, Turcji, Urugwaju.

</doc>
<doc id="1515898" url="https://pl.wikipedia.org/wiki?curid=1515898" title="Kanar">
Kanar



</doc>
<doc id="1515899" url="https://pl.wikipedia.org/wiki?curid=1515899" title="Phalaris canariensis">
Phalaris canariensis



</doc>
<doc id="1515900" url="https://pl.wikipedia.org/wiki?curid=1515900" title="Gizella Farkas">
Gizella Farkas

Gizella "Gizi" Farkas (ur. 20 listopada 1925 w Miszkolcu; zm. 9 września 1996 w Wiedniu) – węgierska tenisistka stołowa, dziesięciokrotna mistrzyni świata, dwukrotna mistrzyni Europy. 
Była 27-krotną medalistką mistrzostw świata, w tym dziesięć razy zdobywała złoto - czterokrotnie w grze mieszanej, po trzy razy w grze podwójnej i indywidualnie. Cztery razy przywoziła medale z mistrzostw Europy (złoto zdobyła w 1958 roku w grze mieszanej i dwa lata później drużynowo). W latach 1940-1960 była 41-krotną mistrzynią Węgier, w tym trzynastokrotnie w grze pojedynczej (1940, 1942-1944, 1946-1953 i 1956).

</doc>
<doc id="1515901" url="https://pl.wikipedia.org/wiki?curid=1515901" title="Gizella Lantos-Gervai-Farkas">
Gizella Lantos-Gervai-Farkas



</doc>
<doc id="1515903" url="https://pl.wikipedia.org/wiki?curid=1515903" title="Górny Rynek w Łodzi">
Górny Rynek w Łodzi



</doc>
<doc id="1515904" url="https://pl.wikipedia.org/wiki?curid=1515904" title="Pataliputra">
Pataliputra

Pataliputra (w devanagari: पाटलिपुत्र dzis. Patna) – miasto zbudowane przez Ajatashatru z dynastii Śiśunaga w 490 r. p.n.e. jako mały fort (Pataligrama) w pobliżu Gangesu, później stolica starożytnego indyskiego królestwa Magadhy, m.in. pod panowaniem Dhana Nanda i stolica Imperium Maurjów.
Historia.
Badania odkrytej na początku XIX wieku przez brytyjskiego geografa Jamesa Rennella i kontynuowane przez Alexandra Cunninghama i Laurence’a Waddella potwierdziły obecność drewnianych fortyfikacji z V wieku p.n.e. Znakomite położenie osady pomiędzy rzekami Ganges i Son zdecydowały o wyborze tego miejsc na stolicę swojego królestwa przez Ćandraguptę.
Pataliputrę w okresie jej świetności odwiedził na początku III wieku p.n.e. grecki historyk i geograf Megastenes w roli posła Seleukosa Nikatora. Opisał on miasto i zwyczaje dworu królewskiego Maurjów. Pałac królewski zbudowany był z drewna ze złoconymi kolumnami, otoczony licznymi ogrodami i basenami z ozdobnymi rybami.

</doc>
<doc id="1515905" url="https://pl.wikipedia.org/wiki?curid=1515905" title="Plac Leonarda w Łodzi">
Plac Leonarda w Łodzi



</doc>
<doc id="1515906" url="https://pl.wikipedia.org/wiki?curid=1515906" title="Tomi Ōkawa">
Tomi Ōkawa

Jest pięciokrotną medalistką mistrzostw świata. Największy indywidualny sukces odniosła w 1956 w Tokio zostając mistrzynią świata indywidualnie i zdobywając brąz w deblu i w turnieju drużynowym. W 1957 i 1961 roku dwukrotnie zdobyła złoto w rywalizacji zespołowej. Jest mistrzynią Igrzysk Azjatyckich 1958 drużynowo i mistrzynią Japonii w grze pojedynczej (1959).

</doc>
<doc id="1515907" url="https://pl.wikipedia.org/wiki?curid=1515907" title="Tommie Okada-Okawa">
Tommie Okada-Okawa



</doc>
<doc id="1515910" url="https://pl.wikipedia.org/wiki?curid=1515910" title="Foch (1960)">
Foch (1960)

Foch (R 99) – francuski lotniskowiec typu "Clemenceau", który wszedł do służby w lipcu 1963 roku. Był drugim okrętem w historii Francuskiej Marynarki Wojennej nazwanym imieniem marszałka Francji, Wielkiej Brytanii i Polski Ferdinanda Focha (pierwszą jednostką był ciężki krążownik, w służbie w latach 1932–1942). W 2000 roku został sprzedany Brazylii i tam kontynuował służbę jako São Paulo.
Historia.
Na początku lat 50. XX wieku we Francji rozpoczęto prace nad nowym typem lotniskowców, które miały zastąpić jednostki tego typu pozyskane od sojuszniczych marynarek wojennych po zakończeniu drugiej wojny światowej. Pod względem koncepcyjnym nowe okręty były zbliżone do amerykańskich lotniskowców. Budowa nowych lotniskowców była także wyrazem dążenia Francji do niezależności militarnej w ramach NATO.
Zamówienie na „Focha” (R 99), który był drugim okrętem typu "Clemenceau", zostało złożone w stoczni Arsenal de Brest w 1955 roku. Budowę rozpoczęto w listopadzie 1957 roku. Wodowanie nastąpiło 23 lipca 1960 roku, wejście do służby – 15 lipca 1963 roku.
Okręt posiadał początkowo silne uzbrojenie artyleryjskie (8 dział kal. 100 mm), z których w latach 90. cztery zastąpiono wyrzutniami pocisków przeciwlotniczych Crotale.
Pierwszą misja po wejściu do służby był rejs w rejon Dżibuti w 1977 roku. Samoloty F-8 Crusader z pokładowego dywizjonu 14.F uczestniczyły w operacji „Szafir II”. 7 maja dwa F-8 natknęły się na dwa MiG-i-21 jemeńskich sił powietrznych, lecz do walki powietrznej nie doszło. W latach 1983–1984 lotniskowiec zapewniał wsparcie lotnicze francuskim oddziałom pokojowym w związku z wojną w Libanie, w postaci 6 samolotów F-8, 15 samolotów Dassault Super Étendard, 3 Dassault Étendard IVP, 5 samolotów Breguet Br.1050 Alizé i 6 śmigłowców SA 321G Super Frelon. W październiku 1984 roku został wysłany w ramach operacji "Mirmillon" u wybrzeży Libii. W latach 1993–1994 zapewniał wsparcie lotnicze dla wojsk pokojowych zaangażowanych na terenach byłej Jugosławii.
Okręt został skreślony ze stanu floty 15 listopada 2000 roku, pół roku przed przyjęciem do służby „Charles’a de Gaulle’a”. Następnie sprzedano go do Brazylii za kwotę 12,5 mln USD, odpowiadającą wartości złomu. W Marinha do Brasil rozpoczął służbę jako NAe „São Paulo” (A12). Używano na nim samolotów Douglas AF-1 Skyhawk (odkupionych od Kuwejtu A-4KU). Od 2012 roku okręt nie wychodził w morze z przyczyn technicznych i został skierowany do remontu w Rio de Janeiro. Pod koniec 2014 roku podjęto decyzję o rozpoczęciu modernizacji lotniskowca, która miała potrwać do 2019–2020 roku, ale w roku 2017 Marinha do Brasil zarzuciła ten pomysł i z uwagi na koszt i wiek okrętu zdecydowała się wycofać „São Paulo” ze służby w ciągu 3 lat. Następcą stał się kupiony w Wielkiej Brytanii śmigłowcowiec „Atlântico”, klasyfikowany jako lotniskowiec, lecz nieprzenoszący już samolotów. Ze względu na znaczne ilości szkodliwych i toksycznych materiałów wykorzystanych do budowy okrętu (m.in. azbestu, rtęci i ołowiu), jego złomowanie miało zostać przeprowadzone w Turcji, dokąd okręt dotarł we wrześniu 2022. Z uwagi na protesty środowisk ekologicznych, od złomowania w Turcji odstąpiono, okręt powrócił na Atlantyk, gdzie 3 lutego 2023 w godzinach wieczornych został zatopiony w odległości 350 km od wybrzeża, na głębokości 5 km.
Załogę w Brazylii stanowiło 64 oficerów i 1274 marynarzy oraz 582 osoby grupy lotniczej.

</doc>
<doc id="1515913" url="https://pl.wikipedia.org/wiki?curid=1515913" title="Mea">
Mea



</doc>
<doc id="1515914" url="https://pl.wikipedia.org/wiki?curid=1515914" title="Kimiyo Matsuzaki">
Kimiyo Matsuzaki

Jest dziesięciokrotną medalistką mistrzostw świata. Największy sukces odniosła w 1963 w Pradze zostając trzykrotną mistrzynią świata (w singlu powtórzyła sukces z 1959 roku, deblu i drużynowo). W 1959 i 1961 roku dwukrotnie zdobywała złoto w rywalizacji zespołowej. Mistrzyni świata w grze mieszanej z 1961 roku. Jest trzykrotną mistrzynią Igrzysk Azjatyckich 1962 (indywidualnie, drużynowo i w grze mieszanej) oraz sześciokrotną mistrzynią Azji (trzykrotnie zdobywała złoto w Bombaju w 1960 i w Manili trzy lata później).

</doc>
<doc id="1515915" url="https://pl.wikipedia.org/wiki?curid=1515915" title="Kmiyo Matsuzaki">
Kmiyo Matsuzaki



</doc>
<doc id="1515920" url="https://pl.wikipedia.org/wiki?curid=1515920" title="Naoko Fukazu">
Naoko Fukazu

 – japońska tenisistka stołowa, dwukrotna mistrzyni świata.
Jest siedmiokrotną medalistką mistrzostw świata. Na mistrzostwach świata w Lublanie w 1965 roku zdobyła złoty medal w grze pojedynczej, srebrny drużynowo i brązowy w grze mieszanej, natomiast dwa lata później w Sztokholmie triumfowała drużynowo i trzykrotnie została wicemistrzynią świata (w singlu, deblu i mikście). Jest czterokrotną mistrzynią Igrzysk Azjatyckich 1966 (indywidualnie, drużynowo, w grze mieszanej i podwójnej) oraz trzykrotną mistrzynią Azji (drużynowo i w grze podwójnej i mieszanej zdobywała złoto w Seulu w 1964).

</doc>
<doc id="1515922" url="https://pl.wikipedia.org/wiki?curid=1515922" title="Franciszek Karewicz">
Franciszek Karewicz

Franciszek Karewicz (ur. 29 września 1861, zm. 30 maja 1945) – duchowny katolicki, marianin, biskup ordynariusz żmudzki (1914-1926); od 1926 arcybiskup tytularny Scytopolis.
Po studiach w Lipawie i Petersburgu oraz święceniach 1886 profesor seminarium duchownego w Petersburgu, proboszcz w Samarze nad Wołgą i w Petersburgu oraz kanonik mohylewski. 20 lutego 1914 mianowany ostatnim biskupem żmudzkim, sakrę biskupią przyjął 17 maja 1914. 24 marca 1926 zrezygnował z urzędu, mianowany arcybiskupem tytularnym "Scythopolis". Przyjął obywatelstwo litewskie, wstępując następnie do zakonu marianów w Mariampolu.

</doc>
<doc id="1515924" url="https://pl.wikipedia.org/wiki?curid=1515924" title="Alpinistyka">
Alpinistyka



</doc>
<doc id="1515925" url="https://pl.wikipedia.org/wiki?curid=1515925" title="Gaspar Felicjan Cyrtowt">
Gaspar Felicjan Cyrtowt

Gaspar Felicjan Cyrtowt (ur. 1 czerwca 1841 w Ojsianach, zm. 20 września 1913 w Berlinie) – duchowny katolicki, biskup pomocniczy żmudzki i tytularny biskup Castoria (1897-1910), biskup ordynariusz żmudzki (od 1910).

</doc>
<doc id="1515926" url="https://pl.wikipedia.org/wiki?curid=1515926" title="Drzewo doborowe">
Drzewo doborowe



</doc>
<doc id="1515929" url="https://pl.wikipedia.org/wiki?curid=1515929" title="Lazarus Salii">
Lazarus Salii

Lazarus Salii (ur. 17 listopada 1935, zm. 20 sierpnia 1988 w Kororze) – polityk z Palau, od 25 października 1985 roku do 20 sierpnia 1988 roku prezydent kraju. Zmarł śmiercią samobójczą w trakcie pełnienia kadencji i został tymczasowo zastąpiony przez Thomasa Remengesau.

</doc>
<doc id="1515930" url="https://pl.wikipedia.org/wiki?curid=1515930" title="Eksperyment biologiczny">
Eksperyment biologiczny

Eksperyment biologiczny – badanie przeprowadzone w ściśle zaplanowanych warunkach, np.: w laboratorium, oraz według określonych zasad. Polega na celowym wywołaniu konkretnych zjawisk w układach biologicznych (np.: organizmy, populacja) oraz obserwowaniu ich przebiegu. Najczęściej celem eksperymentu biologicznego jest sprawdzenie (weryfikacja) postawionej hipotezy, następnie jej przyjęcie lub odrzucenie, a także poznanie prawidłowości rządzących określonym układem biologicznym.
Literatura.
"Vademecum Biologia 2008", Wyd. Operon

</doc>
<doc id="1515931" url="https://pl.wikipedia.org/wiki?curid=1515931" title="LDV 400">
LDV 400



</doc>
<doc id="1515934" url="https://pl.wikipedia.org/wiki?curid=1515934" title="Włoscy Argentyńczycy">
Włoscy Argentyńczycy

Włoscy Argentyńczycy – potomkowie włoskich osadników, zamieszkujący Argentynę. Nawet 25 mln Argentyńczyków posiada wśród przodków osoby narodowości włoskiej. Osób narodowości włoskiej jest w Argentynie 1,963 mln, czyli ok. 4,7% populacji.
Włoscy Argentyńczycy w większości posługują się językiem hiszpańskim.

</doc>
<doc id="1515937" url="https://pl.wikipedia.org/wiki?curid=1515937" title="Astoria (rzeka)">
Astoria (rzeka)

Astoria – rzeka w parku narodowym Jasper National Park w kanadyjskiej prowincji Alberta. Dopływ rzeki Athabasca.

</doc>
<doc id="1515940" url="https://pl.wikipedia.org/wiki?curid=1515940" title="Lodowy Stawek">
Lodowy Stawek

Lodowy Stawek (, , ) – staw położony na wysokości 2157 m n.p.m. (według niektórych źródeł 2192 m), w Dolince Lodowej (odnoga Doliny Małej Zimnej Wody), w słowackich Tatrach Wysokich. Znajduje się w kamiennej dolince otoczonej moreną niwalną. Ma powierzchnię 0,4 ha, wymiary 73 × 73 m i głębokość ok. 4,5 m. Jest najwyżej położonym stałym stawem tatrzańskim.
Walery Eljasz-Radzikowski w 1886 pisał o nim: „"Stawek ten zwać należy Lodowym, bo prawie zawsze bywa lodem i śniegiem pokryty"”. W przewodnikach Józefa Nyki jeziorko nazywane jest "Lodowym Stawem".

</doc>
<doc id="1515941" url="https://pl.wikipedia.org/wiki?curid=1515941" title="Lucie Vondráčková">
Lucie Vondráčková

Lucie Vondráčková (ur. 8 marca 1980 w Pradze) – czeska piosenkarka i aktorka.
Ukończyła konserwatorium muzyczno-dramatyczne, jest absolwentką filozofii na Uniwersytecie Karola w Pradze.
Pochodzi z muzykalnej rodziny: jej ojciec Jiří Vondráček jest znanym czeskim muzykiem folkowym, a ciotka Helena Vondráčková najbardziej utytułowaną czeską piosenkarką w historii.
Lucie Vondráčková już jako dziecko rozpoczęła karierę aktorską, wystąpiła m.in. w kontynuacji serialu Arabela. W 1992 została prowadzącą telewizyjny program dla dzieci i młodzieży "Marmeláda". Rok później od wydania swojej debiutanckiej płyty, również pod tytułem "Marmeláda", rozpoczęła karierę piosenkarską.
17 czerwca 2011 w kaplicy św. Klary w Pradze wyszła za mąż za hokeistę Tomáša Plekanca. Mają syna Matyáša (ur. 2011).

</doc>
<doc id="1515943" url="https://pl.wikipedia.org/wiki?curid=1515943" title="Battle (rzeka)">
Battle (rzeka)

Battle – rzeka o długości 570 km w kanadyjskich prowincjach Alberta i Saskatchewan. Dopływ rzeki Saskatchewan Północny.

</doc>
<doc id="1515944" url="https://pl.wikipedia.org/wiki?curid=1515944" title="Lucie Vondrackova">
Lucie Vondrackova



</doc>
<doc id="1515945" url="https://pl.wikipedia.org/wiki?curid=1515945" title="Chlamydosaurus">
Chlamydosaurus



</doc>
<doc id="1515947" url="https://pl.wikipedia.org/wiki?curid=1515947" title="Beaver (rzeka)">
Beaver (rzeka)

Battle – rzeka o długości 491 km w kanadyjskich prowincjach Alberta (źródło) i Saskatchewan (ujście). Bierze swój początek w jeziorze Beaver, dopływ rzeki Churchill.

</doc>
<doc id="1515948" url="https://pl.wikipedia.org/wiki?curid=1515948" title="Bighorn (rzeka w Kanadzie)">
Bighorn (rzeka w Kanadzie)

Bighorn – rzeka w kanadyjskiej prowincji Alberta. Jest dopływem rzeki Saskatchewan Północny. Jej nazwa, po raz pierwszy wzmiankowana w 1865 roku, została nadana od owcy kanadyjskiej (ang. "bighorn").

</doc>
<doc id="1515958" url="https://pl.wikipedia.org/wiki?curid=1515958" title="Złociec czerwonawy">
Złociec czerwonawy

Złociec czerwonawy ("Buchwaldoboletus lignicola" (Kallenb.) Pilát) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji: "Buchwaldoboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1929 r. Franz Joseph Kallenbach nadając mu nazwę "Boletus lignicola". Obecną, uznaną przez Index Fungorum nazwę nadał mu w 1969 r. Albert Pilát, przenosząc go do rodzaju "Buchwaldoboletus".
Synonimy:
W 1999 r. Władysław Wojewoda podał nazwę polską złotak czerwonawy a wcześniej Alina Skirgiełło opisywała ten gatunek jako złotak nadrzewny, we wcześniejszych klasyfikacjach gatunek ten zaliczany był bowiem m.in. do rodzaju "Pulveroboletus" (złotak). Po przeniesieniu go do rodzaju "Buchwaldoboletus" (złociec) obydwie nazwy polskie stały się niespójne z nazwą naukową. Z tego powodu w 2021 r., Komisja ds. Polskiego Nazewnictwa Grzybów ustaliła dla tego taksonu nową nazwę – złociec czerwonawy.
Morfologia.
Średnica 3–9 cm, początkowo półkulisty, potem łukowaty, na koniec płaski. Brzeg długo podwinięty. Powierzchnia matowa i filcowata, u starszych okazów kosmkowata i popękana na poletka. Przez szczeliny popękanej skórki widoczny rdzawobrązowy miąższ. Skórka daje się ściągać płatami.
Przyrośnięte do trzonu lub nieco zbiegające. Początkowo mają barwę cytrynowożółtą, potem żółtozieloną. Łatwo oddzielają się od miąższu. Pory średniej wielkości, kanciaste, po uciśnięciu zmieniają barwę na błękitna.
Wysokość 3–8 cm, grubość 0,7–2,7 cm, kształt walcowaty, równo gruby, czasami wygięty, dość często ekscentryczny. Powierzchnia o barwie rdzawożółtej lub rdzawobrązowej, przy podstawie jaśniejszej – cytrynowożółtej. Wyrastająca z podstawy trzonu grzybnia jest żółta.
Miękki, gąbczasty, cytrynowożółty, a pod skórką płowy. Po uszkodzeniu lekko błękitnieje, zwłaszcza nad rurkami. Ma aromatyczny zapach i jest nieco kwaskowaty.
Oliwkowy. Zarodniki eliptyczno-wrzecionowate, gładkie, o rozmiarach 6–9 × 3–4 μm.
Występowanie i siedlisko.
Podano występowanie tego gatunku tylko w jednej z prowincji Kanady w Ameryce Północnej i niektórych krajach Europy. Wszędzie jest rzadki. W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek, który zapewne w najbliższej przyszłości przesunie się do kategorii wymierających, jeśli nadal będą działać czynniki zagrożenia. Znajduje się na listach gatunków zagrożonych także w Belgii, Danii, Finlandii, Niemczech, Norwegii, Szwecji.
Rozwija się na martwym drewnie, przeważnie drzew iglastych (sosna, modrzew, daglezja), rzadko liściastych. Wyrasta w niewielkich grupkach od czerwca do października. Wcześniej mykologowie uważali, że jest to gatunek, który rozkłada materię drzewną (saprotrof), ale ostatnie badania wykazały, że złociec czerwonawy jest pasożytem murszaka rdzawego ("Phaeolus schweinitzii"), którego owocniki prawie zawsze znajdują się w pobliżu tego grzyba.
Znaczenie.
Grzyb jadalny, ale z racji na wyjątkową rzadkość nie ma zastosowania kulinarnego. Z tego samego powodu zasługuje na ochronę.

</doc>
<doc id="1515960" url="https://pl.wikipedia.org/wiki?curid=1515960" title="Ulica Grajewska w Warszawie">
Ulica Grajewska w Warszawie

Ulica Grajewska – ulica w dzielnicy Praga-Północ w Warszawie.
Historia.
Ulica została wytyczona latach 1925–1927 na terenie Szmulowizny, przyłączonej do Warszawy w roku 1889. Wytyczono ją jako jedną z ostatnich: powstała w efekcie parcelacji resztki gruntów w sąsiedztwie linii kolejowej łączącej linię warszawskiej obwodnicy z dworcem Warszawa Wschodnia.
Jednymi z pierwszych obiektów wybudowanych przy ul. Grajewskiej były nieduża kamienica pod nr. 4 z roku 1926, sąsiadujący z nią dom "Spółdzielni Mieszkaniowej Zacisze Domowe", oraz powstałe naprzeciwko nich domy jednorodzinne, stylistycznie bliskie zabudowie szeregowej przedmieścia.
Po roku 1937 przy ulicy powstało kilka zachowanych do dziś kamienic czynszowych; proces zabudowy ulicy przerwał wybuch wojny w roku 1939. Ponieważ w okresie okupacji niemieckiej ulica uniknęła większych zniszczeń zachowała wiele ze swojego przedwojennego wyglądu.

</doc>
<doc id="1515961" url="https://pl.wikipedia.org/wiki?curid=1515961" title="Józef Maliszewski">
Józef Maliszewski

Józef Maliszewski (ur. 29 czerwca 1892 w Łomży, zm. 9 marca 1972 w Zakopanem) – polski aktor teatralny i filmowy.
Życiorys.
Na początku kariery teatralnej występował w Teatrze Polskim w Wilnie, następnie w łódzkim Teatrze Polskim (1918–1919), a później na scenach warszawskich. Podczas okupacji Warszawy pracował w restauracji, a następnie w telefonach miejskich. Po zakończeniu wojny występował na scenach teatrów w Lublinie (1944–1945), Łodzi (1945–1949) i Warszawie (Teatr Polski, 1949–1971).
Od 1963 był członkiem zasłużonym Stowarzyszenia Polskich Artystów Teatru i Filmu w ZASP. Zmarł w 1972 podczas realizacji czechosłowackiego serialu telewizyjnego "Łuk tęczy". Został pochowany na cmentarzu Bródnowskim w Warszawie (kw. 69F-V-11).
Odznaczony m.in. Złotym Krzyżem Zasługi (1953 i 1955) i Medalem 10-lecia Polski Ludowej (1955).

</doc>
<doc id="1515963" url="https://pl.wikipedia.org/wiki?curid=1515963" title="Laudakia">
Laudakia

Laudakia – rodzaj zauropsyda z podrodziny Agaminae w rodzinie agamowatych (Agamidae).
Zasięg występowania.
Rodzaj obejmuje gatunki występujące w Azji i w południowej Europie.
Systematyka.
Podział systematyczny.
Nie jest pewne, czy wszystkie te gatunki tworzą klad, do którego nie należałyby również gatunki z rodzaju "Phrynocephalus"; z tego powodu Baig i współpracownicy (2012) przenieśli "L. stellio" do odrębnego rodzaju "Stellagama", a gatunki "L. caucasia", "L. erythrogaster", "L. badakhshana", "L. bochariensis", "L. himalayana", "L. lehmanni", "L. microlepis" i "L. stoliczkana" – do rodzaju "Paralaudakia"; w takim ujęciu do rodzaju należą następujące gatunki:

</doc>
<doc id="1515964" url="https://pl.wikipedia.org/wiki?curid=1515964" title="Maikel Moreno Salas">
Maikel Moreno Salas

Maikel Moreno Salas (ur. 24 kwietnia 1981 w Grammie) – kubański siatkarz grający na pozycji rozgrywającego w drużynie PV Lugano. Wielokrotny reprezentant swojego kraju. Posiada również włoskie obywatelstwo.
Osiągnięcia.
Sukcesy klubowe.
Mistrzostwo Szwajcarii:
Mistrzostwo Szwajcarii:
Sukcesy reprezentacyjne.
Puchar Ameryki:
Mistrzostwa Ameryki Północnej, Środkowej i Karaibów:
Puchar Wielkich Mistrzów:
Igrzyska Panamerykańskie:
Mistrzostwa Ameryki Północnej, Środkowej i Karaibów:

</doc>
<doc id="1515965" url="https://pl.wikipedia.org/wiki?curid=1515965" title="Command.com">
Command.com



</doc>
<doc id="1515966" url="https://pl.wikipedia.org/wiki?curid=1515966" title="II Liceum Ogólnokształcące im. Mikołaja Kopernika we Włocławku">
II Liceum Ogólnokształcące im. Mikołaja Kopernika we Włocławku

II Liceum Ogólnokształcące im. Mikołaja Kopernika we Włocławku – szkoła średnia we Włocławku, laureat konkursu Super Szkoła w roku 2007. Szkoła uczestniczy w projekcie wymiany międzynarodowej Comenius i posiada certyfikat Szkoły z klasą.
Profile.
Obecnie uczniowie kształcą się na następujących profilach:

</doc>
<doc id="1515968" url="https://pl.wikipedia.org/wiki?curid=1515968" title="COMMAND.COM">
COMMAND.COM

COMMAND.COM – domyślna powłoka systemu MS-DOS, a jednocześnie interpreter poleceń systemu Windows do wersji Millennium Edition. Przetwarza on polecenia wpisane po znaku zachęty (; zwykle w postaci C:\&gt; lub C&gt;) i zgodnie z nimi wykonuje odpowiednie zadania, korzystając z możliwości dostępnych w systemie MS-DOS. 
Po wpisaniu przez użytkownika dowolnego ciągu znaków i naciśnięciu klawisza sterowanie przejmuje rezydujący w pamięci "command.com". Rozpoczyna on interpretację wpisanego ciągu, sprawdzając czy jest to polecenie wewnętrzne (np. CLS, TYPE, ECHO, PROMPT, IF, FOR itd.), czy polecenie uruchomienia programu zewnętrznego (np. FORMAT.COM, EDIT.COM). Pliki programów zewnętrznych są wyszukiwane przez system w folderach określonych w zmiennej środowiskowej PATH, najczęściej zdefiniowanej w pliku AUTOEXEC.BAT. Domyślną ścieżką w zmiennej PATH jest katalog systemowy DOS lub WINDOWS. Gdy wprowadzone polecenie nie zostanie rozpoznane poprawnie, COMMAND.COM wyświetli stosowny komunikat:
Interpreter COMMAND.COM może pracować w dwóch trybach – konwersacyjnym (interakcyjnym) lub wsadowym. Tryb wsadowy polega na zinterpretowaniu i wykonaniu podanego pliku wsadowego .bat, będącego ciągiem poleceń systemu MS-DOS, czyli skryptem. W tym trybie interpreter poleceń pozwala na większą elastyczność i korzystanie z większej liczby poleceń wewnętrznych. Przykładem pliku wsadowego jest właśnie plik AUTOEXEC.BAT.
Program dostępny jest także w systemach z rodziny Windows NT, jednak wyłącznie w celu zachowania kompatybilności ze starszymi, 16-bitowymi aplikacjami (jako część NTVDM). W 32-bitowej wersji systemu Windows 10 dostęp do interpretera wymaga wcześniejszej instalacji komponentu NTVDM.
Nazwa pliku command.com wykorzystywana była również w pochodnym od MS-DOS systemie operacyjnym , autorstwa nieistniejącego obecnie niemieckiego przedsiębiorstwa Robotron.

</doc>
<doc id="1515970" url="https://pl.wikipedia.org/wiki?curid=1515970" title="Vienna (album)">
Vienna (album)

Vienna – album noworomantycznej grupy Ultravox.
Historia.
Album "Vienna" został nagrany z nowo pozyskanym wokalistą Midge’em Urem, występującym przedtem w Rich Kids. Wraz z jego przyjściem oraz z odejściem wokalisty Johna Foxxa i gitarzysty Robina Simona, zespół zmienił wcześniejszy glam rockowy styl na kameralny synthpop, wykorzystując tradycyjne brzmienie kwartetu smyczkowego, osiągane przy pomocy syntezatorów, często służących do naśladowania orkiestry. Kiedy ukazał się na singlu utwór tytułowy, „Vienna”, osiągnął szczyt list przebojów w Wielkiej Brytanii i zyskał rozgłos a Ameryce, a zespół niemal z dnia na dzień stał się rozpoznawalny. Takie utwory jak „Mr X” czy „Western Promise” zapewniły albumowi różnorodność. Do sukcesu wydawnictwa przyczynił się również producent, Conny Plank oraz Peter Saville, autor eleganckiego projektu okładki i Anton Corbijn, autor fotografii na niej. Ultravox swoim albumem nie tylko zdobył szerokie powodzenie, ale wywarł znaczący wpływ na wykonawców, określanych wówczas przez prasę „new romantic” („nowymi romantykami”).
Lista utworów.
Autorami wszystkich utworów są: Midge Ure, Billy Currie, Chris Cross i Warren Cann.
Utwór tytułowy.
Vienna
Hymn okresu "new romantic", ballada inspirowana filmem noir z 1949 pt. "Trzeci człowiek", którego akcja rozgrywała się w Wiedniu i jego okolicach.

</doc>
<doc id="1515971" url="https://pl.wikipedia.org/wiki?curid=1515971" title="Trimanongarivo">
Trimanongarivo

Trimanongarivo (zm. prawdopodobnie w 1718) – władca sakalawskiego królestwa Menabe na Madagaskarze, syn i następca Andriandahifotsi.
Tron zdobył dzięki zwycięstwu w walkach z braćmi. Z sukcesami walczył z sąsiadami, utrzymywał również dobre stosunki z białymi handlarzami. 

</doc>
<doc id="1515974" url="https://pl.wikipedia.org/wiki?curid=1515974" title="Tylko kobieta">
Tylko kobieta

Tylko kobieta – trzeci album Renaty Przemyk, wydany w 1994. Album wydało MJM Music PL.
Lista utworów.
Wszystkie teksty są autorstwa Anny Saranieckiej.
Single

</doc>
<doc id="1515977" url="https://pl.wikipedia.org/wiki?curid=1515977" title="Moloch (rodzaj)">
Moloch (rodzaj)



</doc>
<doc id="1515983" url="https://pl.wikipedia.org/wiki?curid=1515983" title="Andergrant">
Andergrant

Andergrant – czwarty album Renaty Przemyk, wydany w 1996. Album wydała wytwórnia Sony Music Entertainment Poland.
Lista utworów.
Single

</doc>
<doc id="1515987" url="https://pl.wikipedia.org/wiki?curid=1515987" title="Hormon (album)">
Hormon (album)

Hormon – piąty album Renaty Przemyk, wydany w 1999. Album wydała wytwórnia Sony Music Entertainment Poland.
Lista utworów.
Single

</doc>
<doc id="1515989" url="https://pl.wikipedia.org/wiki?curid=1515989" title="Ulica Grażyny w Warszawie">
Ulica Grażyny w Warszawie

Ulica Grażyny – ulica w warszawskiej dzielnicy Mokotów.
Historia.
Ulica Grażyny została wytyczona około 1900 podczas parcelowania gruntów przedmieścia Mokotów. Jej pierwszą zabudowę stanowił zespół budynków Związku Spółdzielni Spożywców „Społem“, wzniesiony w 1912 pod numerem 13. Krótko potem, przed 1918, ulicę wybrukowano polnym kamieniem. W 1930 powstała sąsiednia willa pod numerem 11. W okresie międzywojennym kompleks budynków „Społem“ dwukrotnie (w 1930 i 1938) rozbudowano.
Liczne kamienice powstały w ostatnich latach przed wybuchem II wojny światowej. Zabudowa ocalała i po wojnie uzupełniono ją obiektami o podobnej stylistyce.

</doc>
<doc id="1515991" url="https://pl.wikipedia.org/wiki?curid=1515991" title="1605757">
1605757



</doc>
<doc id="1515992" url="https://pl.wikipedia.org/wiki?curid=1515992" title="2472480">
2472480



</doc>
<doc id="1515993" url="https://pl.wikipedia.org/wiki?curid=1515993" title="2977678">
2977678



</doc>
<doc id="1515995" url="https://pl.wikipedia.org/wiki?curid=1515995" title="3540562">
3540562



</doc>
<doc id="1515996" url="https://pl.wikipedia.org/wiki?curid=1515996" title="3847295">
3847295



</doc>
<doc id="1515997" url="https://pl.wikipedia.org/wiki?curid=1515997" title="Rio Gauja">
Rio Gauja

Rio Gauja ("Kerep River") – rzeka w Wenezueli przepływająca przez obszar Parku Narodowego Canaima. Gauja jest dopływem rzeki Rio Churún, nad którą znajduje się najwyższy wodospad świata Salto del Angel.

</doc>
<doc id="1516000" url="https://pl.wikipedia.org/wiki?curid=1516000" title="3992397">
3992397



</doc>
<doc id="1516001" url="https://pl.wikipedia.org/wiki?curid=1516001" title="4002136">
4002136



</doc>
<doc id="1516002" url="https://pl.wikipedia.org/wiki?curid=1516002" title="Blizna (album)">
Blizna (album)

Blizna – szósty album Renaty Przemyk, wydany w 2001. Album wydała wytwórnia Sony Music Entertainment Poland.
Lista utworów.
Single

</doc>
<doc id="1516003" url="https://pl.wikipedia.org/wiki?curid=1516003" title="4079381">
4079381



</doc>
<doc id="1516004" url="https://pl.wikipedia.org/wiki?curid=1516004" title="3671465">
3671465



</doc>
<doc id="1516005" url="https://pl.wikipedia.org/wiki?curid=1516005" title="4155476">
4155476



</doc>
<doc id="1516008" url="https://pl.wikipedia.org/wiki?curid=1516008" title="Pogona (rodzaj)">
Pogona (rodzaj)

Pogona – rodzaj jaszczurki z podrodziny Amphibolurinae w rodzinie agamowatych (Agamidae). 
Zasięg występowania.
Rodzaj obejmuje gatunki występujące w Australii (Australijskie Terytorium Stołeczne, Nowa Południowa Walia, Terytorium Północne, Queensland (w tym Wielka Wyspa Piaszczysta), Australia Południowa (w tym Wyspa Kangura), Wiktoria i Australia Zachodnia).
Systematyka.
Podział systematyczny.
Do rodzaju należą następujące gatunki:

</doc>
<doc id="1516013" url="https://pl.wikipedia.org/wiki?curid=1516013" title="Balladyna (album Renaty Przemyk)">
Balladyna (album Renaty Przemyk)

Balladyna – siódmy album Renaty Przemyk, wydany w 2001. Album wydała wytwórnia Sony Music Entertainment Poland. Na płycie znajdują się utwory napisane przez artystkę do spektaklu "Balladyna" w reżyserii Jana Machulskiego. 
Lista utworów.
Single

</doc>
<doc id="1516016" url="https://pl.wikipedia.org/wiki?curid=1516016" title="Agama brodata">
Agama brodata



</doc>
<doc id="1516017" url="https://pl.wikipedia.org/wiki?curid=1516017" title="São Martinho">
São Martinho



</doc>
<doc id="1516018" url="https://pl.wikipedia.org/wiki?curid=1516018" title="Galisja">
Galisja



</doc>
<doc id="1516020" url="https://pl.wikipedia.org/wiki?curid=1516020" title="Francois Sterchele">
Francois Sterchele



</doc>
<doc id="1516021" url="https://pl.wikipedia.org/wiki?curid=1516021" title="Prawdziwa Irlandzka Armia Republikańska">
Prawdziwa Irlandzka Armia Republikańska

Prawdziwa Irlandzka Armia Republikańska (, RIRA, irl. "Fíor-IRA") – republikańska organizacja terrorystyczno-paramilitarna z Irlandii Północnej.
Historia.
Założona w 1997 roku, jej twórcami byli rozłamowcy z Prowizorycznej Irlandzkiej Armii Republikańskiej (PIRA). Od początku grupowała dogmatycznie nastawionych republikanów, będących przeciwnikami włączenia się w proces pokojowy w Irlandii Północnej.
Po krwawym zamachu w Omagh w sierpniu 1998 roku ogłosiła zawieszenie działalności, powróciła w lutym 2000 roku. W lipcu 2001 roku władze irlandzkie i brytyjskie ogłosiły rozbicie RIRA i aresztowanie jej przywódców. Pomimo tego w sierpniu i listopadzie RIRA przeprowadziła kolejne ataki bombowe.
Relacje z innymi grupami terrorystycznymi.
Współpracuje z Kontynuacją Irlandzkiej Armii Republikańskiej (CIRA).
Podejrzewana o kontakty z Al-Ka’idą. Jej członkowie mieli podobno uzyskać od Al-Ka’idy pomoc pieniężną.
Wsparcie zagraniczne.
Dawniej otrzymywała pomoc finansową z Libii. Prawdopodobnie otrzymuje wsparcie finansowe od sympatyków w USA.
Liczebność.
Liczy około 70 osób.
Ideologia.
Jest organizacją republikańską. Jej ideologicznym celem jest zjednoczenie Irlandii Północnej z Republiką Irlandii we wspólną niepodległą republikę.
Jako organizacja terrorystyczna.
Figuruje na listach organizacji terrorystycznych Departamentu Stanu USA, Unii Europejskiej i Wielkiej Brytanii.

</doc>
<doc id="1516023" url="https://pl.wikipedia.org/wiki?curid=1516023" title="Bow (rzeka)">
Bow (rzeka)

Bow – rzeka o długości 587 km w kanadyjskiej prowincji Alberta. Po połączeniu się z rzeką Oldman tworzy rzekę Saskatchewan Południowy. Powierzchnia zlewni wynosi 26 200 km². Nad rzeką położone jest największe miasto Alberty – Calgary.
Etymologia.
Nazwa rzeki jest tłumaczeniem nazwy z języka kri "manachaban sipi", oznaczającej „rzeka drewna na łuki”. Indianie udawali się w jej górny bieg w celu znalezienia odpowiedniego drewna do wytwarzania łuków. Od nazwy rzeki wziął nazwę m.in. łańcuch górski Bow Range.
Podobne znaczenie miała używana przez Czarne Stopy nazwa "Makhabn".
Przebieg.
Rzeka Bow formuje się z wody wypływającej z lodowca Bow Glacier w łańcuchu Bow Range gór Canadian Rockies. Przepływa przez jeziora Bow Lake oraz Lake Louise oraz miejscowości Lake Louise, Banff oraz Canmore. W pobliżu Cochrane wody rzeki są spiętrzane, tworząc zbiornik wodny Ghost Lake. Następnie rzeka przepływa przez Calgary. W centrum miasta, w miejscu gdzie znajdował się historyczny Fort Calgary, uchodzi do niej Elbow River.
W południowej Albercie, w pobliżu miejscowości Grassy Lake łączy się z Oldman, tworząc Saskatchewan Południowy. Następnie jej wody poprzez jezioro Winnipeg i rzekę Nelson płyną do Zatoki Hudsona.
Dopływy.
Głównymi dopływami Bow River są:

</doc>
<doc id="1516024" url="https://pl.wikipedia.org/wiki?curid=1516024" title="Charleroi SC">
Charleroi SC



</doc>
<doc id="1516025" url="https://pl.wikipedia.org/wiki?curid=1516025" title="The Best Of (album Renaty Przemyk)">
The Best Of (album Renaty Przemyk)

The Best of – kompilacja największych przebojów Renaty Przemyk, wydana w 2003. Album wydało Sony BMG. Dodatkowo umieszczone są dwa nowe utwory: "Kochana" i "Filigrany i moriole".
Lista utworów.
Single

</doc>
<doc id="1516026" url="https://pl.wikipedia.org/wiki?curid=1516026" title="Edmund Ironside">
Edmund Ironside

William Edmund Ironside, 1. baron Ironside (ur. 6 maja 1880 w Edynburgu, zm. 22 września 1959 w Londynie) – brytyjski marszałek polny, dowódca Brytyjskich Sił Zbrojnych w Persji (1920–1921), szef Imperialnego Sztabu Generalnego (1939–1940).

</doc>
<doc id="1516027" url="https://pl.wikipedia.org/wiki?curid=1516027" title="Edmund Ironside, 1. baron Ironside">
Edmund Ironside, 1. baron Ironside



</doc>
<doc id="1516029" url="https://pl.wikipedia.org/wiki?curid=1516029" title="Sao Martinho">
Sao Martinho



</doc>
<doc id="1516030" url="https://pl.wikipedia.org/wiki?curid=1516030" title="Torrão">
Torrão

2 miejscowości w Portugalii:

</doc>
<doc id="1516032" url="https://pl.wikipedia.org/wiki?curid=1516032" title="Bądź szczęśliwa">
Bądź szczęśliwa

Bądź szczęśliwa – drugi album solowy polskiego piosenkarza Jacka Lecha z 1974 roku, wydany przez Pronit.
Reżyser nagrania: Ryszard Poznakowski. Operator dźwięku: Michał Gola. Projekt graficzny: Marek Karewicz.

</doc>
<doc id="1516033" url="https://pl.wikipedia.org/wiki?curid=1516033" title="Ciryam">
Ciryam

Ciryam – polska grupa muzyczna grająca rock, rock progresywny i metal progresywny.
Życiorys.
1999-2004.
Zespół założył Robert Węgrzyn (gitarzysta, tekściarz, menadżer, krytyk muzyczny, recenzent) w 1999 roku. Końcem września 2001 r. zespół nagrał swoją pierwszą płytę demo zatytułowaną „…modlitwa”. W październiku 2002 nagrał w języku angielskim drugą płytę demo zatytułowaną „…the prayer” w białostockim Hertz Studio.
W kwietniu 2003 roku zespół zmienił nazwę na CIRYAM (czyt. Kirjam). W sierpniu 2003 podpisał kontrakt na realizację nagrań dwóch albumów z warszawską art rockową wytwórnią Ars Mundi. W tym samym miesiącu rozpoczął pracę w studiu Lynx Music w Krakowie, nagrywając materiał na pierwszą oficjalną płytę „Szepty dusz”, która wydana została 7 czerwca 2004. Płyta ta była również dystrybuowana w Japonii.
2006-2008.
W kwietniu 2006 zespół podpisał kontrakt z wytwórnią TC MUSIC / Metal Mind Productions na nagranie, wydanie i promocję kolejnych albumów CIRYAM. Premiera drugiego albumu, zatytułowanego „W sercu kamienia”, miała miejsce 22 maja 2006 roku. Od czerwca do sierpnia tego roku odbyła się trasa plenerowa z Radiem Rzeszów (Radio Biwak). Zespół brał udział w międzynarodowych festiwalach: Hunter Fest – Szczytno, Art Rock Fest -Lubin i prezentował videoclip „w ciszy” podczas festiwalu videoclipów Yach Film 2006. W listopadzie i grudniu 2006 odbyła się "Kamienna Trasa Ciryam" promująca album ”W sercu kamienia”.
W styczniu 2007 roku gazeta „Nowiny” opublikowała ranking najciekawszych zespołów 2006 roku z całego regionu. Zespół został zaprezentowany po raz pierwszy i zajął trzecie miejsce (brązowy scenik 2006 gazety Nowiny i ich czytelników). W styczniu 2007 odbyła się premiera utworu „Hatif” na liście przebojów Radia Centrum w audycji „Czad lista”. Utwór notowany był przez 8 tygodni na pierwszym miejscu.
24 Marca 2007 zespół wystąpił na Metalmani. W marcu i kwietniu 2007 odbyła się trasa koncertowa „CIRYAM TOUR 2007”, podczas której zespół wykonał 10 koncertów w różnych miejscach Polski. 14 czerwca zespół koncertował w klubie Stodoła przed zespołem Type O Negative. W okresie letnim Ciryam koncertował m.in. w Żywcu i na targach muzyki Music Media w Krakowie. We wrześniu 2007 podpisał umowy sponsoringowe z SOUNDMAN, MAYONES GUITARS, MARKL L.
W styczniu 2008 utwór zespołu „Łowcy światła” znalazł się na kompilacji z festiwalu Metalmania 2007. 12 sierpnia 2008 zespół podpisał umowę z Fonografiką; nową firmą wydawniczo-dystrybucyjna trzeciego albumu Ciryam „Człowiek motyl”. Premiera tej płyty odbyła się 12 września 2008 roku; poprzedziła ją prezentacja videoclipów promujących album do utworu „Venus” w dwóch wersjach językowych.
2009-2012.
W roku 2009 zespół pozyskał partnerów medialnych: PetroMechanika, Metal Centre, Przybytek Uciech Muzycznych, Radio ProRock, Projekt „Q”, Radio Dla Ciebie, kaliskie Radio Centrum, Pro Radio, Only Good Music, Perfect Prog, Restyle.pl, polskie Radio Szczecin. Zespół koncertował podczas festiwalu „Piecowisko”, „Jarmarku podhalańskiego”, „RzeszOFF Art Festiwal”, „Festiwal Rock Autostrada”, wystąpił w Hit Generator (zajął czwarte miejsce) oraz na koncercie z zespołem Sabaton.
W latach 2010-2011 Ciryam dawał koncerty m.in. w Klubie Studio, warszawskiej stodole, podczas „Open Mind Festival”, „Cieszanów Rock Festiwal”. W konkursie studia Recmart, gdzie przez trzy miesiące głosowano na swoich wykonawców i ich utwór, Ciryam znalazło się na 3 miejscu z utworem „Venus”. W roku 2010 utwór ten znalazł się na liście przebojów w europejskim radio EKR.

</doc>
<doc id="1516034" url="https://pl.wikipedia.org/wiki?curid=1516034" title="Saskatchewan Południowy">
Saskatchewan Południowy

Saskatchewan Południowy (, ) – rzeka o długości 805 km w kanadyjskich prowincjach Alberta i Saskatchewan, powstaje z połączenia rzek Bow i Oldman.

</doc>
<doc id="1516036" url="https://pl.wikipedia.org/wiki?curid=1516036" title="Ernest Lluch">
Ernest Lluch

Ernest Lluch Martín (ur. 21 stycznia 1937 w Vilassar de Mar, zm. 21 listopada 2000 w Barcelonie) – hiszpański i kataloński polityk, ekonomista oraz nauczyciel akademicki, deputowany, w latach 1982–1986 minister zdrowia i konsumentów.
Życiorys.
Z wykształcenia ekonomista, ukończył studia na Uniwersytecie Barcelońskim. Doktoryzował się w tej dziedzinie, kształcił się również na Uniwersytecie Paryskim. Specjalista w zakresie historii doktryn ekonomicznych. Pracował jako nauczyciel akademicki na macierzystej uczelni, później objął stanowisko profesorskie na Uniwersytecie w Walencji.
Był związany z opozycją antyfrankistowską, represjonowany za prowadzoną działalność (m.in. kilkukrotnie zatrzymywany). W okresie przemian politycznych zaangażował się w działalność polityczną w ramach Partii Socjalistów Katalonii. W 1977 uzyskał mandat deputowanego do konstytuanty. Następnie w latach 1979–1989 był posłem do Kongresu Deputowanych I, II i III kadencji.
Od grudnia 1982 do lipca 1986 sprawował urząd ministra zdrowia i konsumentów w rządzie Felipe Gonzáleza. W latach 1989–1995 pełnił funkcję rektora Universidad Internacional Menéndez Pelayo.
21 listopada 2000 został zastrzelony przez baskijskich terrorystów z ETA. Trzech zamachowców w 2002 zostało za to zabójstwo skazanych na kary po 33 lata pozbawienia wolności.

</doc>
<doc id="1516037" url="https://pl.wikipedia.org/wiki?curid=1516037" title="Józef Tuławski">
Józef Tuławski

Józef Andrzej Tuławski (Tulawski, ur. 19 lutego 1699 w Reszlu, zm. w październiku 1781 w Dobrym Mieście) – kanonik dobromiejski, kaznodzieja, geometra, matematyk, konstruktor, astronom, autor jednego z najlepszych w Polsce podręczników teoretycznej i praktycznej gnomoniki.
Rodzina.
Pochodził z rodziny mieszczańskiej. Był synem reszelskiego sukiennika Macieja i Gertrudy.

</doc>
<doc id="1516038" url="https://pl.wikipedia.org/wiki?curid=1516038" title="Stopan">
Stopan

Stopan (bułg. "стопан", serb. "змија чуваркућа, zmija čuvarkuća") – w wierzeniach południowosłowiańskich opiekuńczy duch domowy.
Stopan był duchem jakiegoś zasłużonego przodka, opiekującym się domem i uważanym za jego "gospodarza". Poirytowany brakiem szacunku ze strony domowników stopan hałasował nocą, zsyłał złe sny i choroby. Składano mu wówczas ofiarę, zwaną "stopanową gozbą". Ofiarę składała zawsze najstarsza kobieta w rodzinie, która zabijała czarną kurę i spuszczała jej krew do jamy wygrzebanej w popiele ogniska domowego. Następnie zanoszono na strych upieczoną kurę i ciasto, rozkładając je w kątach jako pożywienie dla stopana; kobieta zaś lała w ogień wino mówiąc: "Raduj się, stopanie, wesel się, chato!". Jeżeli po dwóch tygodniach jedzenie znaleziono naruszone, oznaczało to iż stopan przyjął ofiarę.

</doc>
<doc id="1516040" url="https://pl.wikipedia.org/wiki?curid=1516040" title="Vilassar de Mar">
Vilassar de Mar

Vilassar de Mar − miasto i gmina w Hiszpanii, w Katalonii, w powiecie Maresme. Mieszka w nim 19.051 osób (2006).
Urodził się tutaj Rubi, hiszpański trener i piłkarz, grający na pozycji pomocnika.

</doc>
<doc id="1516044" url="https://pl.wikipedia.org/wiki?curid=1516044" title="Gmina Muzułmańska w Łodzi">
Gmina Muzułmańska w Łodzi

Gmina muzułmańska w Łodzi – jeden z ośmiu oddziałów Ligi Muzułmańskiej w RP. Funkcjonuje w Łodzi od przełomu 2004 i 2005.
Dom modlitwy.
W obecnej chwili wspólnota muzułmańska nie posiada budynku w którym byłyby odprawiane modlitwy. 
Czynione są starania przez gminę, by w Łodzi utworzyć Centrum Kultury Muzułmańskiej. Ma być to miejsce modlitwy dla ponad 100 łódzkich wyznawców tej religii. W budynku będzie część kulturalna i duchowa. Teren pod budowę przy ul. Pomorskiej wykupiła Liga Muzułmańska w Polsce.
Obecnie trwają prace budowlane nad przyszłym centrum islamu w Łodzi.
Siedziba gminy.
Oddział Łódzki Ligi Muzułmańskiej w RP
ul. Pomorska 146 
90-234 Łódź 

</doc>
<doc id="1516045" url="https://pl.wikipedia.org/wiki?curid=1516045" title="Premià de Mar">
Premià de Mar

 
Premià de Mar – miasto i gmina we wschodniej Hiszpanii, w Katalonii, w powiecie Maresme. Liczy ok. 27,5 tys. mieszkańców (2007).

</doc>
<doc id="1516046" url="https://pl.wikipedia.org/wiki?curid=1516046" title="Vättar">
Vättar

Vättar (l. poj. "Vätte") – występujące w skandynawskim folklorze odziane na szaro istoty, chętnie zamieszkujące pod domostwami ludzi.
Są złodziejami, mogą stać się niewidzialnymi lub przybierać twarze ludzi. Kto wyleje nad ich terytorium gorącą wodę, jest karany przez nie chorobą lub wypadkiem, od czego można się uwolnić przez zostawianie im jedzenia. Istnieją też opowieści o pokojowych relacjach z ludźmi. Vättar spokrewnione są z tomtar i vittror. W przeciwieństwie do trolli związane są w siedliskami ludzkimi i opisywane są jako mniejsze od ludzi. 
Nazwa pochodzi od staronordyckiego "vættr", oznaczającego istoty nadprzyrodzone, związana jest z angielskim "Wight" i niemieckim "Wichtige". W mitologii nordyckiej "hjälmvättar" ("Hełmowe duchy") to także inna nazwa Walkirii, istnieją również "sjövättar" na morzu i "landvättar" na lądzie.

</doc>
<doc id="1516047" url="https://pl.wikipedia.org/wiki?curid=1516047" title="Premia de Mar">
Premia de Mar



</doc>
<doc id="1516048" url="https://pl.wikipedia.org/wiki?curid=1516048" title="Jan Rozdrażewski (tenutariusz Bolesławca)">
Jan Rozdrażewski (tenutariusz Bolesławca)

Jan Rozdrażewski h. Doliwa (lata życia nieznane, zm. po 1475) – tenutariusz Bolesławca k. Wielunia. Syn Jarosława (zm. 1467 lub 1468), miecznika i (potem) podkomorzego kaliskiego, oraz Jadwigi.
Życiorys.
Brat Mikołaja, Anny, Doroty i Jadwigi. Żonaty z Elżbietą, protoplasta ważnej w XVI i XVII wieku linii rodu Rozdrażewskich, ojciec kasztelana kamieńskiego Jana Rozdrażewskiego (zm. 1527/28).

</doc>
<doc id="1516050" url="https://pl.wikipedia.org/wiki?curid=1516050" title="Jeno Karolý">
Jeno Karolý



</doc>
<doc id="1516051" url="https://pl.wikipedia.org/wiki?curid=1516051" title="U-83 (1940)">
U-83 (1940)

U-83 – niemiecki okręt podwodny typu "VII B" z okresu II wojny światowej. Okręt wszedł do służby w 1941 roku.
Historia.
Zamówienie na kolejny okręt podwodny typu "VII B" zostało złożone w stoczni Flender-Werke w Lubece 3 czerwca 1938. Rozpoczęcie budowy okrętu miało miejsce 5 października 1939. Wodowanie nastąpiło 9 grudnia 1940, wejście do służby 8 lutego 1941. U-83 był jedynym okrętem typu, który pozbawiony był rufowej wyrzutni torpedowej.
Okręt wszedł w skład 1. Flotylli Okrętów Podwodnych, w ramach której stacjonował w Kilonii i Breście. Przez pierwsze miesiące służby wykorzystywany do treningu nowej załogi.
U-Boot służył głównie na Morzu Śródziemnym. Odbył 11 patroli bojowych, podczas których zatopił 5 jednostek nieprzyjaciela o łącznej pojemności 8425 BRT, statek pułapkę HMS "Farouk" (dwumasztowy szkuner, 460 BRT). Dodatkowo uszkodził brytyjski frachtowiec (2 590 BRT) i okręt pomocniczy HMS "Ariguani" – jednostkę wyposażoną w katapultę startową z samolotem myśliwskim ("fighter catapult ship").
U-83 został zatopiony 4 marca 1943 roku w wyniku ataku za pomocą bomb głębinowych samolotu Lockheed Hudson. Zginęła cała, 50-osobowa, załoga.

</doc>
<doc id="1516052" url="https://pl.wikipedia.org/wiki?curid=1516052" title="Pineda de Mar">
Pineda de Mar

Pineda de Mar – miasto i gmina we wschodniej Hiszpanii, w Katalonii, w comarce Maresme. Znajduje się między Calellą a Santa Susanną. Liczy ok. 25,5 tys. mieszkańców (2007). W mieście znajduje się stacja kolejowa RENFE.

</doc>
<doc id="1516054" url="https://pl.wikipedia.org/wiki?curid=1516054" title="São Nicolau (ujednoznacznienie)">
São Nicolau (ujednoznacznienie)

3 miejscowości w Portugalii:

</doc>
<doc id="1516055" url="https://pl.wikipedia.org/wiki?curid=1516055" title="Sao Nicolau">
Sao Nicolau



</doc>
<doc id="1516061" url="https://pl.wikipedia.org/wiki?curid=1516061" title="Aérospatiale HH-65 Dolphin">
Aérospatiale HH-65 Dolphin

HH-65 Dolphin – dwusilnikowy śmigłowiec wielozadaniowy Straży Wybrzeża Stanów Zjednoczonych, wykorzystywany głównie do zadań MEDEVAC (ewakuacji medycznej) i SAR (ratownictwa morskiego).
Jest zmodyfikowaną wersją śmigłowca Dauphin. Produkowany był przez francuskie przedsiębiorstwo Aérospatiale, a później europejskie konsorcjum Eurocopter Group.
Dolphiny rozpoczęły służbę w US Coast Guard w 1984 roku (w 2017 roku przekroczyły łączny nalot 1,5 miliona godzin). Mają w niej pozostać co najmniej do 2035 roku.

</doc>
<doc id="1516062" url="https://pl.wikipedia.org/wiki?curid=1516062" title="Eurocopter HH-65 Dolphin">
Eurocopter HH-65 Dolphin



</doc>
<doc id="1516063" url="https://pl.wikipedia.org/wiki?curid=1516063" title="Aerospatiale HH-65 Dolphin">
Aerospatiale HH-65 Dolphin



</doc>
<doc id="1516066" url="https://pl.wikipedia.org/wiki?curid=1516066" title="HH-65 Dolphin">
HH-65 Dolphin



</doc>
<doc id="1516067" url="https://pl.wikipedia.org/wiki?curid=1516067" title="U-77 (1940)">
U-77 (1940)

U-77 – niemiecki okręt podwodny U-Boot typu "VII C" z okresu II wojny światowej. Okręt wszedł do służby w 1941 roku. 
Historia.
Zamówienie na kolejny okręt podwodny typu "VII C" zostało złożone w stoczni Bremer Vulkan w Kilonii 25 stycznia 1939. Rozpoczęcie budowy okrętu miało miejsce 28 marca 1940. Wodowanie nastąpiło 23 listopada 1940, wejście do służby 18 stycznia 1941.
Po wejściu do służby wszedł w skład 7. Flotylli okrętów podwodnych, w ramach której stacjonował w Kilonii i Saint-Nazaire. Przez pierwsze miesiące służby wykorzystywany do treningu nowej załogi. Od 1 stycznia 1942 do 30 kwietnia 1942 służył w 23. Flotylli, od 1 maja do czasu zatonięcia w 29. Flotylli.
Okręt zatonął podczas swojego jedenastego patrolu bojowego 28 marca 1943. Zatonął po trafieniu bombami głębinowymi zrzuconymi przez samoloty Lockheed Hudson. Zginęło 38 członków załogi, dziewięciu zdołało się uratować. 
Do czasu zatonięcia podczas 11 patroli bojowych zatopił 15 jednostek nieprzyjaciela o łącznej pojemności 36 408 BRT, brytyjski niszczyciel eskortowy HMS "Grove" (1 050 t), uszkodził dwa statki i dwa okręty (niszczyciel HMS "Kimberley" 12 stycznia 1942, remontowany do stycznia 1944 i slup HMS "Stork").

</doc>
<doc id="1516070" url="https://pl.wikipedia.org/wiki?curid=1516070" title="Georges Carnus">
Georges Carnus

Georges Carnus (ur. 13 sierpnia 1942 w Gignac-la-Nerthe) – francuski piłkarz występujący na pozycji bramkarza.
Z AS Saint-Étienne trzykrotnie zdobywał Mistrzostwo Francji (1968, 1969 i 1970) i dwa razy Puchar tego kraju (1968, 1970). W 1972 sięgnął po Mistrzostwo i Puchar Francji z Olympique Marsylia. W latach 1963-1973 rozegrał 36 meczów w Reprezentacji Francji. Był rezerwowym na Mistrzostwach Świata 1966.

</doc>
<doc id="1516071" url="https://pl.wikipedia.org/wiki?curid=1516071" title="11 (album Power of Trinity)">
11 (album Power of Trinity)

11 – pierwszy studyjny album polskiej grupy Power of Trinity wydany 15 czerwca 2007.

</doc>
<doc id="1516074" url="https://pl.wikipedia.org/wiki?curid=1516074" title="WWE Hardcore Championship">
WWE Hardcore Championship

WWE Hardcore Championship – nieaktywny tytuł mistrzowski profesjonalnego wrestlingu, stworzony i promowany przez federację World Wrestling Entertainment (poprzednio World Wrestling Federation). Obrona tytułu następowała przy "hardcore'owych" zasadach (brak dyskwalifikacji, brak odliczeń i przypięcia liczone wszędzie). W większej części historii tytułu dochodziła jeszcze jedna dodatkowa reguła, gdzie wrestlerzy mogli wzywać mistrzów do walki w dowolnym momencie w jakimkolwiek miejscu, dopóki był w pobliżu sędzia (oficjalnie nazywane "24/7 Rule"). Mistrzostwo zostało wprowadzone 2 listopada 1998, gdzie Mankind był jego inauguracyjnym posiadaczem. W 2002 został zunifikowany z WWE Intercontinental Championship.
Historia.
Mr. McMahon podarował Mankindowi tytuł World Wrestling Federation (WWF) Hardcore Championship 2 listopada 1998 podczas tygodniówki "Raw is War". Po tym, jak stracił tytuł na rzecz The Big Boss Mana, Mankind więcej nie zawalczył o tytuł, gdyż skupił się na próbie zdobycia głównego mistrzostwa federacji, WWF Championship. Głównym założeniem w tamtym czasie było to, aby tytuł był używany w komediowych segmentach określających charakter Mankinda jako "hardcore wrestlera". Ostatecznie sam hardcore wrestling stawał się coraz popularniejszy w tamtym okresie, dlatego Hardcore Championship stało się poważniejszym mistrzostwem, o które walczyli inni wrestlerzy. Ten ruch spowodował utworzenie przez World Championship Wrestling (ówczesnego rywala WWF) swojej wersji Hardcore Championship, a także później przez kolejne niezależne promocje.
Zasada 24/7.
Kiedy Crash Holly zdobył mistrzostwo, nowy mistrz wprowadził zasadę " 24/7 Rule", według której tytuł mógł być broniony wszędzie, dopóki w pobliżu znajduje się sędzia. Często przekształcało się to w wiele komicznych momentów, takich jak przypięcie mistrza podczas jego snu, czy też gonitwy wokół parku w Brooklynie.
Na WrestleManii 2000, odbył się battle royal, w którym w ciągu 15 minut tytuł zmienił właściciela aż 10 razy. Ostatecznym mistrzem był Hardcore Holly. Dwa lata później na WrestleManii X8, Maven obronił tytuł przeciwko Goldustowi. Po tym, jak obaj obijali się pokrywami na kosze, Spike Dudley przyszedł i przypiął Mavena, zdobywając tytuł. Później na backstage'u, The Hurricane przypiął Spike'a i wygrał tytuł. Mighty Molly (pomocnica Hurricane'a) powiedziała mu, aby wszedł do "Hurri-roweru" i znokautowała go patelnią, po czym przypięła i zdobyła tytuł. Poszukując schronienia, Christian wygrał tytuł, przypinując Molly po tym, jak drzwiami uderzył w jej głowę. Opuszczając arenę i wzywając taksówkę, Christian został zaatakowany i przypięty przez Mavena, który odzyskał tytuł i uciekł taksówką.
Trish Stratus walczyła z Jazz (menadżerowaną przez Hardcore Championa Steviego Richardsa) o Women’s Championship i przegrała przez interwencję Richardsa. Po walce Bubba Ray Dudlay zaatakował Richardsa od tyłu i przypiął go, zdobywając mistrzostwo. Po chwili pojawił się Raven i przypiął Dudleya, lecz moment później stracił na rzecz Justina Credible, a ten z kolei stracił tytuł na rzecz Crasha Holly'ego. Dudley uderzył Holly'ego koszem na śmieci, lecz Stratus jako pierwsza przypięła Holly'ego. Dudley próbował zaatakować Stratus od tyłu, lecz Jazz oślepiła Bubba Raya, używając gaśnic. Richards zdobył ostatnie przypięcie tej nocy, kiedy to Dudley przypadkowo wykonał powerbomb na Stratus przez drewniany stół.
Reguła 24/7 pozwalała na bicie rekordów w najkrótszym i również najliczniejszym posiadaniu tytułu w historii WWE. Wśród setek panowań, cztery kobiety zdobyły Hardcore Championship, a były to Molly Holly, Trish Stratus, Terri Runnels i dziwka The Godfathera (Cynthia Lynch). W 2002 mistrzostwo często zmieniało właściciela na galach typu house show, lecz na końcu tytuł zazwyczaj wracał do oryginalnego posiadacza.
W 2001, podczas organizowania scenariusza związanego z The Invasion, zasada 24/7 była używana tylko dwa razy, podczas walk na "Raw is War" 13 sierpnia i 10 września 2001. W obu walkach występowali Kurt Angle i Rob Van Dam. 13 sierpnia, Jeff Hardy zainterweniował i wszedł do ringu z sędzią, po czym przypiął Van Dama o tytuł, co doprowadziło do walki pomiędzy tą dwójką na gali SummerSlam. 10 września, Angle wygrał swoją walkę, lecz został wyrzucony z rampy wejściowej przez Steve'a Austina, który po chwili wyrzucił z niej również Van Dama. RVD wylądował na Angle'u i sędzia odliczył przypięcie. Po tym, jak Maven zdobył tytuł od The Undertakera podczas tygodniówki "SmackDown" z 5 lutego 2002, zasada 24/7 była kontynuowana. Reguła oficjalnie została usunięta 19 sierpnia 2002, kiedy to generalny menadżer brandu Raw Eric Bischoff zawiesił ją po sześciominutowym hardcore battle royalu, który wygrał Tommy Dreamer.
W 2005 podobny koncept do zasady 24/7 został wprowadzony dla posiadacza walizki Money in the Bank. Może on wykorzystać walizkę kiedykolwiek, o ile przeciwnik i sędzia znajdują się w ringu. Posiadacz walizki może jej użyć w trakcie obrony tytułu przez mistrza, wskutek czego pojedynek staje się triple threat matchem, a także może z niej skorzystać, o ile nie minął rok od zdobycia walizki. Jedyną zasadą jest to, że mistrz musi być medycznie gotów do starcia; jedynym wyjątek odbył się w 2011, gdy Daniel Bryan wygrał World Heavyweight Championship od ledwo przytomnego Big Showa. Kilka tygodni wstecz, Bryan użył walizki na mistrzu Marku Henrym, ale nie był w stanie walczyć i walizka została przy właścicielu. Koncept jest używany do dzisiaj, kiedy to walizka Money in the Bank jest do zdobycia na corocznym pay-per-view o tej samej nazwie.
Unifikacja i dezaktywacja.
Tytuł został zunifikowany z WWE Intercontinental Championship 26 sierpnia 2002, kiedy to Intercontinental Champion Rob Van Dam pokonał Hardcore Championa Tommy'ego Dreamera. Było to miesiąc po tym, jak Van Dam pokonał Jeffa Hardy'ego w ladder matchu unifikując Intercontinental i European Championship.
23 czerwca 2003 na Raw, Mick Foley (będący inauguracyjnym mistrzem pod pseudonimem Mankind) otrzymał pamiątkowy pas WWE Hardcore Championship od generalnego menadżera Raw Steve'a Austina, za jego zasługi w "hardcore wrestlingu".
22 maja 2006, Edge i Foley zadeklarowali siebie jako współposiadaczy mistrzostwa, lecz nie byli oficjalnymi mistrzami. Była to część scenariusza, w którym brali udział oni oraz wrestlerzy z federacji Extreme Championship Wrestling. Tytuł nie był broniony ani razu.
Wygląd pasa mistrzowskiego.
Hardcore Championship był repliką pasa WWF Championship, którego w wersji "Winged Eagle" używano od 1988 do 1998 roku. Został on zmiażdżony w wielu miejscach i sklejony kawałkami taśmy klejącej, zaś na środku wypisano markerem wyrazy "Hardcore" i "Champion". Podczas rywalizacji pomiędzy Mr. Perfectem i ówczesnym posiadaczem WWF Championship Hulkiem Hoganem, Perfect ukradł pas mistrzowski i zmiażdżył młotkiem podczas wywiadu. Perfect wyrządził tyle szkód, że federacja musiała użyć repliki do końca ich rywalizacji. Mick Foley sprecyzował w wywiadzie, że nie wiedział o sytuacji z Perfectem, lecz ironicznie stwierdził, że to ma "perfekcyjny sens".
Kiedy Bradshaw zdobył tytuł w czerwcu 2002, federacja nieoficjalnie zmieniła nazwę tytułu na Texas Hardcore Championship, natomiast nowy mistrz posiadał wyjątkową wersję pasa z flagą Teksasu i małymi dodatkami związanymi z tym rejonem. Oryginalny design powrócił, gdy Raven odzyskał mistrzostwo. Tommy Dreamer użył innej wersji pasa, na którym były symbole związane z Nowym Jorkiem.

</doc>
<doc id="1516076" url="https://pl.wikipedia.org/wiki?curid=1516076" title="And Winter Came">
And Winter Came

And Winter Came... – album studyjny irlandzkiej wokalistki Enyi wydany 10 listopada 2008, zawierający 13 utworów.

</doc>
<doc id="1516077" url="https://pl.wikipedia.org/wiki?curid=1516077" title="Lista kierowców Międzynarodowej Formuły 3000">
Lista kierowców Międzynarodowej Formuły 3000

Lista kierowców Formuły 3000 pomiędzy sezonami 1985 a 2004.
Mistrzowie są zaznaczeni na niebiesko.

</doc>
<doc id="1516078" url="https://pl.wikipedia.org/wiki?curid=1516078" title="Phrynocephalus">
Phrynocephalus

Phrynocephalus – rodzaj niewielkiej jaszczurki podrodziny Agaminae w rodzinie agamowatych (Agamidae).
Zasięg występowania.
Rodzaj obejmuje gatunki występujące w południowo-wschodniej części Europy ("P. guttatus", "P. helioscopus" i "P. mystaceus"), na Kaukazie, Półwyspie Arabskim i w środkowej Azji. Żyją na terenach suchych i kamienistych.
Systematyka.
Podział systematyczny.
Do rodzaju należą następujące gatunki:

</doc>
<doc id="1516079" url="https://pl.wikipedia.org/wiki?curid=1516079" title="Santa Luzia">
Santa Luzia

5 miejscowości w Portugalii:
4 miejscowości w Brazylii:
Zobacz też: Saint Lucia, Santa Lucia, Santa Lucía, Santa Luċija, St. Lucia, Sainte-Luce

</doc>
<doc id="1516083" url="https://pl.wikipedia.org/wiki?curid=1516083" title="Hotel Warszawski w Krakowie">
Hotel Warszawski w Krakowie

Hotel Warszawski – czterogwiazdkowy hotel usytuowany w centrum Krakowa, naprzeciw Dworca Głównego, przy ulicy Pawiej 4-6. Jest jednym z najstarszych hoteli w Krakowie, funkcjonuje nieprzerwanie od ponad 100 lat. Kamienica, w której się mieści zbudowana została w stylu eklektycznym z fasadą neoklasycystyczną, w latach 1891-1892 według projektu Karola Knausa.

</doc>
<doc id="1516085" url="https://pl.wikipedia.org/wiki?curid=1516085" title="Jurij Dołgorukow (1740–1830)">
Jurij Dołgorukow (1740–1830)

Jurij Władimirowicz Dołgorukow (, ur. 13 listopada 1740, zm. 20 listopada 1830) – rosyjski generał. 
W wojsku służył od 1749. Brał udział w wojnie siedmioletniej, wojnie rosyjsko-tureckiej 1768-1774 oraz wojnie rosyjsko-tureckiej 1788-1792. W wojnie polsko rosyjskiej 1792 dowodził jednym z korpusów wchodzących w skład armii generała Michaiła Kreczetnikowa.
Autor pamiętników.

</doc>
<doc id="1516086" url="https://pl.wikipedia.org/wiki?curid=1516086" title="Długi Staw Staroleśny">
Długi Staw Staroleśny

Długi Staw Staroleśny lub po prostu Długi Staw, dawniej nazywany był także Podługowatym Stawem (słow. "Dlhé pleso", "Dlhé pleso Studenovodské", dawniej "Podluhovaté jazero", niem. "Langer See", "Genersich-See", węg. "Hosszú-tó", "nagy-tar-pataki Hosszú-tó") – staw położony na wysokości 1886 m n.p.m., w Dolinie Staroleśnej, w słowackich Tatrach Wysokich, jeden z grupy 27 Staroleśnych Stawów. Nazwa pochodzi od podłużnego kształtu stawu. Znajduje się w kotlinie nazywanej Długą Kotliną, u północnych zboczy szczytu Skrajnej Nowoleśnej Turni (2358 m) i zasypywany jest osuwającymi się spod niej piargami. Staw mierzony był w latach 1931–1932 przez Józefa Szaflarskiego. Według jego pomiarów staw miał powierzchnię 1,124 ha, rozmiary 274 × 60 m i głębokość 7,2 m. Pomiary pracowników TANAP-u z lat 60. XX w. wykazują, że ma on powierzchnię 1,60 ha, wymiary 274 × 53 m i głębokość ok. 6,8 m.
Nazwa niemiecka "Genersich-See" upamiętnia Christiana Genersicha lub jego brata Samuela Genersicha.

</doc>
<doc id="1516087" url="https://pl.wikipedia.org/wiki?curid=1516087" title="Scipionyx">
Scipionyx



</doc>
<doc id="1516088" url="https://pl.wikipedia.org/wiki?curid=1516088" title="Derek B.">
Derek B.



</doc>
<doc id="1516090" url="https://pl.wikipedia.org/wiki?curid=1516090" title="Michelle Robinson">
Michelle Robinson



</doc>
<doc id="1516091" url="https://pl.wikipedia.org/wiki?curid=1516091" title="Scottish Masters">
Scottish Masters

Scottish Masters - nierankingowy turniej snookerowy rozgrywany w latach 1981-2002 (oprócz roku 1988) w Szkocji. Najwięcej zwycięstw w tej imprezie posiadają Stephen Hendry, Steve Davis i Ronnie O’Sullivan, którzy wygrywali ten turniej trzykrotnie.

</doc>
<doc id="1516092" url="https://pl.wikipedia.org/wiki?curid=1516092" title="Zipojtes">
Zipojtes

Zipojtes lub Zibojtes (gr. "Zιπoίτης", "Zipoítēs"; "Zιβoίτης", "Ziboítēs") (ur. ok. 355, zm. ok. 279 p.n.e.) – władca Bitynii w latach ok. 327-297 p.n.e., pierwszy król ("basileus") Bitynii od 297 p.n.e. do swej śmierci. Syn i następca Basa, władcy Bitynii.
Panował przez czterdzieści osiem lat, kontynuując pomyślne wojny z Lizymachem i Antiochem, synem Seleukosa I Nikatora. W r. 315 p.n.e. prowadził wojnę z miastami Astakos i Chalcedonem, które potem otrzymały pomoc wojskową pod wodzą Polemausza od Antygona I Jednookiego. Zawarł z nim wówczas przymierze. Mimo że jego państwo formalnie przypadło Lizymachowi, nadal zachował niezależność, czego wynikiem było przybranie tytułu króla w r. 297 p.n.e. Dwa razy odpierał ataki Lizymacha, który próbował narzucić swą zwierzchność. W r. 281 p.n.e., po śmierci wroga, znalazł się formalnie w strefie wpływów Seleucydów. Nie dał się jednak narzucić sobie zależności; pokonał wojska króla Antiocha I Sotera. Założył miasto pod górą Lypedron, które od jego imienia zostało nazwane Ziboecjum; dokładna lokalizacja, zarówno miasta jak i góry, jest nieznana. Zmarł w wieku siedemdziesięciu sześciu lat.
Zostawił po sobie, z nieznanej żony lub żon, czworo dzieci:

</doc>
<doc id="1516094" url="https://pl.wikipedia.org/wiki?curid=1516094" title="Trapelus">
Trapelus

Trapelus – rodzaj jaszczurki z podrodziny Agaminae w obrębie rodziny (Agamidae).
Zasięg występowania.
Rodzaj obejmuje gatunki występujące w Afryce (Egipt, Libia, Tunezja, Algieria, Maroko, Sahara Zachodnia, Mauretania, Mali, Czad, Sudan i Dżibuti) i Azji (Rosja, Azerbejdżan, Turcja, Syria, Liban, Izrael, Jordania, Arabia Saudyjska, Jemen, Oman, Zjednoczone Emiraty Arabskie, Bahrajn, Katar, Kuwejt, Irak, Iran, Turkmenistan, Uzbekistan, Kazachstan, Chińska Republika Ludowa, Kirgistan, Tadżykistan, Afganistan, Pakistan i Indie).
Systematyka.
Podział systematyczny.
Do rodzaju należą następujące gatunki:

</doc>
<doc id="1516097" url="https://pl.wikipedia.org/wiki?curid=1516097" title="Cerkiew Narodzenia Matki Bożej w Krościenku">
Cerkiew Narodzenia Matki Bożej w Krościenku

Cerkiew Narodzenia Matki Bożej w Krościenku (obecnie rzymskokatolicki kościół parafialny pw. "Narodzenia Najświętszej Marii Panny") – dawna drewniana greckokatolicka cerkiew, wzniesiona we wsi Krościenko w miejscu wcześniejszej cerkwi, wzmiankowanej w roku 1558.
Na zachód od cerkwi stoi drewniana XIX-wieczna dzwonnica o konstrukcji słupowej, z krytym gontem dachem namiotowym. W pobliżu znajduje się cmentarz cerkiewny z kilkoma starymi nagrobkami.
Historia.
Cerkiew wzniesiona została w roku 1794 lub 1799. W roku 1864 została wyremontowana.
Po powrocie wsi do Polski w roku 1951 cerkiew stała kilka lat opuszczona. W latach 1956–1971 służył greckim emigrantom jako owczarnia i magazyn obornika. W okresie tym całkowitemu zniszczeniu uległa podłoga, drzwi oraz wyposażenie cerkwi.
W roku 1971 obiekt przejął kościół rzymskokatolicki. W roku 1973 wykonany został remont, po którym cerkiew pełni funkcję kościoła parafialnego.
Architektura i wyposażenie.
Cerkiew w Krościenku jest świątynią orientowaną, trójdzielną o konstrukcji zrębowej. Do prezbiterium od północy przylega zakrystia. Nawa jest szersza niż pozostałe części. Od zachodu do babińca dobudowano niewielki przedsionek. Dach pokryty jest gontem. Nad babińcem i prezbiterium widnieją nieduże wieżyczki z cebulastymi kopułami, nad nawą większa kopuła zbudowana została na ośmiobocznym bębnie.
W świątyni nie zachowały się elementy pierwotnego wyposażenia. Dział Sztuki Cerkiewnej Muzeum Zamku w Łańcucie ma w swoich zbiorach fragmenty ikonostasu z XVIII i XIX wieku, feretron z XIX wieku oraz kamienną chrzcielnicę.

</doc>
<doc id="1516098" url="https://pl.wikipedia.org/wiki?curid=1516098" title="Loose Heart">
Loose Heart

Loose Heart – singiel grupy Riverside promujący płytę Out of Myself. Tytułowy utwór znajdował się przez 18 tygodni na Liście Przebojów Programu Trzeciego, docierając do 17 miejsca.

</doc>
<doc id="1516100" url="https://pl.wikipedia.org/wiki?curid=1516100" title="USS Passaic (1862)">
USS Passaic (1862)

USS Passaic amerykański okręt - jednowieżowy monitor typu "Passaic". Brał udział w walkach wojny secesyjnej.
Historia.
Zwodowano go 3 sierpnia 1862 w stoczni Continental Iron Works w Nowym Jorku. Wszedł do służby 25 listopada 1863, pierwszym dowódcą został komandor porucznik Persival Drayton.
Przydzielony do North Atlantic Blockading Squadron. 6 grudnia 1863 podczas remontu okręt wizytował prezydent Stanów Zjednoczonych Abraham Lincoln. Przez kolejne lata służby okręt był kilkakrotnie wycofywany i ponownie wcielany do służby. W końcowym okresie służby służył głównie jako jednostka szkolna i pomocnicza. Okręt został ostatecznie wycofany ze służby 11 września 1898 w stoczni Philadelphia Naval Shipyard. Sprzedany 10 października 1899 Frankowi Samuelsowi. 

</doc>
<doc id="1516101" url="https://pl.wikipedia.org/wiki?curid=1516101" title="Serapion z Thmuis">
Serapion z Thmuis

Serapion z Thmuis (zm. po 362) – wczesnochrześcijański teolog i pisarz, zaliczany do Ojców egipskich, święty Kościoła katolickiego.
Przed objęciem w 339 stolicy biskupiej w Thmuis w Dolnym Egipcie był mnichem. Pozostawił zbiór trzydziestu modlitw liturgicznych ("Euchologion"), znany jako "Sakramentarz Serapiona". Zbiór został odnaleziony w XIX wieku w jednym z klasztorów na Górze Atos. Modlitwy eucharystyczne zawierają odmienny od znanych tekst "opisu ustanowienia Eucharystii" i są świadkiem początków liturgii sprawowanej w Kościele koptyjsko-aleksandryjskim. W dziele wyraźnie widoczne są jego osobiste refleksje teologiczne. Serapion pozostawił po sobie też trzy "Listy" oraz pismo polemiczne "Przeciw manichejczykom".
Był on zdecydowanym przeciwnikiem arianizujących, którzy kwestionowali bóstwo Ducha Świętego. To właśnie na życzenie Serapiona Atanazy Wielki napisał cztery doktrynalne listy na ten temat: "Ad Serapionem".
Za sprawą Cezarego Baroniusza umieszczony został w Martyrologium Rzymskim pod dniem 21 marca.

</doc>
<doc id="1516105" url="https://pl.wikipedia.org/wiki?curid=1516105" title="William Hammond">
William Hammond

William Alexander Hammond (ur. 28 sierpnia 1828 w Annapolis, zm. 5 stycznia 1900) – amerykański neurolog i 11. naczelny chirurg Armii Stanów Zjednoczonych (1862-1864). Poza osiągnięciami na polu neurologii i zasługami wojskowymi, zwłaszcza w trakcie wojny secesyjnej, pamiętany jest za założenie Army Medical Museum (dziś National Museum of Health and Medicine) i współzałożenie American Neurological Association. W 1871 roku opisał postać atetozy, nazywaną niegdyś chorobą Hammonda.

</doc>
<doc id="1516109" url="https://pl.wikipedia.org/wiki?curid=1516109" title="Ryūhei Kitamura">
Ryūhei Kitamura

 – japoński reżyser, członek Directors Guild of America. Popularność na Zachodzie przyniosły mu filmy przede wszystkim filmy "" (2004) i "Nocny pociąg z mięsem" (2008).
Życiorys.
W wieku siedemnastu lat porzucił szkołę średnią, przenosząc się do australijskiej School of Visual Arts. Pierwszym jego filmem był krótkometrażowy "Exit", dzięki któremu, mając dziewiętnaście lat, ukończył szkołę. Po ukończeniu szkoły powrócił do Japonii, gdzie założył napalm Films, swoje studio filmów niezależnych. Pierwsze niezależne produkcje Kitamury, "Down to Hell" (1997) i "Heart After Dark" (1999), cieszyły się popularnością na festiwalach filmowych, co ostatecznie pozwoliło mu na stworzenie "Versusa", dzięki któremu zyskał międzynarodowy rozgłos. Następnie nakręcił kilka innych znanych filmów, m.in. adaptację mangi Yū Koyamy "Azumi" (2003) oraz "Sky High" (2003) – prequel serialu telewizyjnego pod tym samym tytułem, będącego adaptacją mangi Tsutomu Takahashiego.
We współpracy z Yukihiko Tsutsumim postanowili stworzyć "najlepszy film akcji, wyprodukowany minimalnymi nakładami budżetu i czasu" – "Dual Project"; segment wyreżyserowany przez Kitamurę nazwany został "Aragami". Reżyserował również przerywniki filmowe do gry ', był producentem "Battlefield Baseball" (2003) – debiutu reżyserskiego Yūdai Yamaguchiego, współscenarzysty "Versusa". W 2004 roku wyreżyserował film świętujący 50-lecie Godzilli – ', którego premiera odbyła się w Hollywood. Cztery lata później do kin wszedł pierwszy film Kitamury zrealizowany w USA – "Nocny pociąg z mięsem", horror na podstawie noweli Clive’a Barkera.

</doc>
<doc id="1516110" url="https://pl.wikipedia.org/wiki?curid=1516110" title="Conceiving You">
Conceiving You

Conceiving You – singiel grupy Riverside promujący płytę "Second Life Syndrome". Wydany w Mystic Production w 2005 roku. Tytułowy utwór znajdował się przez 52 tygodnie na Liście Przebojów Programu Trzeciego, docierając do 31 miejsca.

</doc>
<doc id="1516112" url="https://pl.wikipedia.org/wiki?curid=1516112" title="Ryuhei Kitamura">
Ryuhei Kitamura



</doc>
<doc id="1516113" url="https://pl.wikipedia.org/wiki?curid=1516113" title="Krosna">
Krosna



</doc>
<doc id="1516114" url="https://pl.wikipedia.org/wiki?curid=1516114" title="Acanthosaura">
Acanthosaura

Acanthosaura – rodzaj jaszczurki z podrodziny Draconinae w obrębie rodziny agamowatych (Agamidae). 
Zasięg występowania.
Rodzaj obejmuje gatunki występujące w Azji Południowo-Wschodniej (Chińska Republika Ludowa, Mjanma, Laos, Wietnam, Kambodża, Tajlandia, Malezja i Indonezja).
Charakterystyka.
Jaszczurki z tego rodzaju prowadzą dzienny tryb życia. Żyją na drzewach, na terenach położonych od poziomu morza do 1450 m n.p.m. Żywią się owadami.
Systematyka.
Etymologia.
"Acanthosaura": "akantha" „kolec, cierń”, od ακη "akē" „punkt”; σαυρος "sauros" „jaszczurka”.
Podział systematyczny.
Do rodzaju należą następujące gatunki:

</doc>
<doc id="1516115" url="https://pl.wikipedia.org/wiki?curid=1516115" title="Subregion Zachodni">
Subregion Zachodni



</doc>
<doc id="1516116" url="https://pl.wikipedia.org/wiki?curid=1516116" title="Tomáš Necid">
Tomáš Necid

Tomáš Necid (ur. 13 sierpnia 1989 w Pradze) – czeski piłkarz występujący na pozycji napastnika w klubie Bohemians Praga oraz w reprezentacji Czech. Uczestnik Mistrzostw Europy 2012 i 2016.
Kariera klubowa.
Tomáš Necid zawodową karierę rozpoczynał w 2006 roku w Slavii Praga. W jej barwach zadebiutował we wrześniu tego samego roku, natomiast pierwszego gola w Gambrinus lidze strzelił jeszcze w październiku. W sezonie 2007/2008 Necid zadebiutował w Champions League, a w drugiej części rozgrywek został wypożyczony do drużyny FK Baumit Jablonec. Zdobył dla niej pięć bramek w trzynastu ligowych pojedynkach, a po zakończeniu sezonu zadeklarował chęć gry dla Slavii.
3 sierpnia 2008 roku, w pierwszym spotkaniu po powrocie do Pragi czeski napastnik wpisał się na listę strzelców w przegranym 2:1 pojedynku ze Slovanem Liberec. 15 września strzelając dwa gole zapewnił swojemu zespołowi zwycięstwo 2:0 z klubem FK Jablonec, natomiast 2 listopada zdobył dwie bramki dla Slavii w zwycięskim 2:1 meczu przeciwko 1. FC Brno. Necid stał się najlepszym strzelcem Gambrinus ligi, natomiast w styczniu 2009 roku odszedł do rosyjskiego CSKA Moskwa. W rosyjskiej Premier Lidze zadebiutował 15 marca w wygranym 3:0 wyjazdowym pojedynku z Saturnem Ramienskoje. W lipcu 2013 został wypożyczony na rok do PAOKU Saloniki. W 2014 roku najpierw wypożyczono go do Slavii Praga, a następnie do PEC Zwolle. W 2015 przeszedł do Bursasporu. 30 stycznia 2017 został wypożyczony na pół roku do Legii Warszawa.
W Ekstraklasie zadebiutował 11 lutego 2017 w meczu z Arką Gdynia (1:0) i zanotował asystę przy zwycięskiej bramce Tomasza Jodłowca. Swoją pierwszą bramkę w Ekstraklasie zdobył 22 kwietnia 2017 w meczu 30. kolejki. Była to bramka ustalająca wynik spotkania w wyjazdowym meczu z Cracovią na 2:1 dla Legii.
Po powrocie do Bursasporu, został od razu wypożyczony do Slavii Praga.
Kariera reprezentacyjna.
Necid ma za sobą występy w młodzieżowych reprezentacjach Czech. Na Mistrzostwach Europy U-17 w 2006 roku razem z drużyną narodową wywalczył srebrny medal, a sam z pięcioma golami na koncie wspólnie z Bojanem Krkicem oraz Manuelem Fischerem został królem strzelców turnieju. Następnie Necid zaliczając cztery trafienia w czterech pojedynkach został najlepszym strzelcem Mistrzostw Europy U-19 w 2008 roku. Był również członkiem kadry do lat dwudziestu, z którą miał wystąpić na Mistrzostwach Świata U-20 w 2009 roku, jednak został przeniesiony do reprezentacji U-21.
W seniorskiej reprezentacji Czech Necid zadebiutował 19 listopada 2008 roku w wygranym pojedynku z San Marino. W spotkaniu tym Necid strzelił ostatniego gola dla swojego zespołu i ustalił wynik meczu na 3:0.

</doc>
<doc id="1516117" url="https://pl.wikipedia.org/wiki?curid=1516117" title="Tomas Necid">
Tomas Necid



</doc>
<doc id="1516120" url="https://pl.wikipedia.org/wiki?curid=1516120" title="USS Patapsco (1862)">
USS Patapsco (1862)

USS Patapsco amerykański okręt - jednowieżowy monitor typu "Passaic". Brał udział w walkach wojny secesyjnej. Nosił nazwę pochodzącą od rzeki Patapsco w stanie Maryland.
"Patapsco" był czwartym okrętem US Navy noszącym tę nazwę. Został zbudowany w stoczni Harlan &amp; Hollingsworth w Wilmington. Zwodowany 27 września 1862, wszedł do służby 2 stycznia 1863, pierwszym dowódcą został komandor porucznik Daniel Ammen.
Przydzielony do "South Atlantic Blockading Squadron" 3 marca wziął udział w bombardowaniu Fort McAllister na rzece Ogeechee w stanie Georgia.7 kwietnia "Patapsco" przyłączył się do ośmiu innych okrętów i zaatakował Fort Sumter w pobliżu Charleston. Otrzymał 47 trafień pociskami konfederackimi.
Od połowy lipca brał udział w kampanii bombardowań skierowanej przeciwko fortyfikacjom Charleston. W ramach tej operacji zajęto Fort Wagner na Morris Island na początku września. Fort Sumter został bardzo mocno zniszczony, ale pozostawał dużym zagrożeniem.
W listopadzie 1863 "Patapsco" testował nowe urządzenie do oczyszczania przejść materiałami wybuchowymi wynalezione przez Johna Ericssona. Pozostawał w pobliżu Południowej Karoliny i Georgii podczas większości 1864 i początku 1865. Monitor wraz z łodziami obsadzonymi przez załogę wziął udział w rekonesansie na rzece Wilmington w styczniu 1864 i pomógł w zajęciu bądź zniszczeniu wrogich statków żaglowych w lutym i listopadzie tego roku.
14 stycznia 1865 w czasie oczyszczania przejść w porcie Charleston monitor wszedł na konfederacką minę i zatonął z dużymi stratami w załodze.

</doc>
<doc id="1516124" url="https://pl.wikipedia.org/wiki?curid=1516124" title="Plac Dominikański w Krakowie">
Plac Dominikański w Krakowie

Plac Dominikański – plac w Krakowie na Starym Mieście, między ulicą Grodzką a ulicą Dominikańską i kościołem dominikanów. 
W okresie przedlokacyjnym był placem targowym. W XII i XIII w. przy głównym, romańskim kościele pw. św. Trójcy skupiała się duża osada, w której najwcześniej zaczęły wykształcać się samorządowe formy organizacyjne. W 1222 biskup Iwo Odrowąż przeniósł ww. parafię do kościoła Mariackiego, a na jej miejscu osadził sprowadzony z Bolonii zakon dominikanów. Nazwa – Dominikański – utrwaliła się w latach 70. XIX wieku, wcześniej miejsce to nazywano ulicą Szeroką.
Przy placu tym, w domu numer 6 mieszkał Edmund Wasilewski – pierwszy poeta sławiący uroki podwawelskiego grodu. Fakt ten upamiętnia wmurowana tablica z inskrypcją: Po przeciwnej stronie, przy narożniku ulicy Grodzkiej, w domu numer 1 urodziła się Helena Modrzejewska, co poświadcza wmurowana tablica pamiątkowa autorstwa Wiesława Łabędzkiego.

</doc>
<doc id="1516126" url="https://pl.wikipedia.org/wiki?curid=1516126" title="Zagubieni (seria 5)">
Zagubieni (seria 5)

Zagubieni (sezon 5) – piąta seria serialu telewizyjnego "Zagubieni", która miała premierę 21 stycznia 2009 na antenie stacji ABC. Była to specjalna 3 godzinna premiera, w której zostały wyemitowane: odcinek podsumowujący sezon 4 (5x00) oraz dwa pierwsze odcinki 5 sezonu (5x01 i 5x02). Premiera V serii serialu odbyła się w TVP 10 września 2009 roku. Emitowano po jedynym odcinku o godzinie 21:15.
Finał 5 sezonu - dwugodzinny (odcinek 5x16-17) został pokazany 13 maja 2009. Również platforma cyfrowa n, dokładnie w tydzień po emisji w stacji ABC, rozpoczęła emisję 5 sezonu w wersji HD. Kolejną polską stacją, która rozpoczęła emisję 5 sezonu "Zagubionych" jest AXN. Premiera odbyła się 17 kwietnia 2009. Sezon ten koncentruje się na historii wyspy oraz Inicjatywy DHARMA.
Odcinki.
Piąty sezon liczy 17 epizodów oraz odcinek powtarzający cały sezon 4.
&lt;onlyinclude&gt;&lt;/onlyinclude&gt;

</doc>
<doc id="1516127" url="https://pl.wikipedia.org/wiki?curid=1516127" title="Samudragupta">
Samudragupta

Samudragupta – indyjski władca z dynastii Guptów, syn Ćandragupty I. Rządy sprawował od ok. 330 do 375 roku. W trakcie swego panowania podbił Bengal, Asam i Nepal. Od 350 roku rozpoczął ekspansję w kierunku południowym. Był władcą tolerancyjnym wobec innych religii, sam będąc wyznawcą Wisznu.
Jego następcą został Ćandragupta II, jego syn.

</doc>
<doc id="1516129" url="https://pl.wikipedia.org/wiki?curid=1516129" title="Rafael (piłkarz)">
Rafael (piłkarz)



</doc>
<doc id="1516132" url="https://pl.wikipedia.org/wiki?curid=1516132" title="Ludwig Türck">
Ludwig Türck

Ludwig Türck (ur. 22 czerwca 1810 w Wiedniu, zm. 25 lutego 1868 tamże) – austriacki lekarz neurolog i laryngolog. 
Życiorys.
Ludwig Türck urodził się w Wiedniu 22 czerwca 1810 roku jako syn jubilera pracującego dla rodziny cesarskiej. Uczył się w gimnazjum w rodzinnym mieście i ujawnił w tym czasie talent muzyczny, grając doskonale na wiolonczeli. W 1836 roku otrzymał tytuł doktora medycyny na Uniwersytecie w Wiedniu, potem objął katedrę neurologii na macierzystej uczelni. Jego uczniami bądź asystentami w Wiedniu byli m.in. Karl Stoerk, Leopold von Schrötter i Johann Schnitzler. W 1861 roku paryska Académie nationale de médecine przyznała mu nagrodę Montyona. Zmarł na dur brzuszny w Wiedniu 25 lutego 1868 roku.
Dorobek naukowy.
Türck pamiętany jest ze względu na prace neuroanatomiczne, zwłaszcza nad zwyrodnieniem włókien nerwowych. Jego nazwisko upamiętnia eponimiczna nazwa pęczka Türcka (nieskrzyżowany pęczek włókien szlaków piramidowych). Przedstawił kilka prac neurologicznych, w których upatruje się dziś jednych z pierwszych opisów stwardnienia rozsianego 
Około 1850 roku razem z Johannem Nepomukiem Czermakiem spopularyzował stosowanie laryngoskopu. Türck twierdził, że odkrycia dokonał niezależnie od Manuela Garcii i nie znał jego prac. Sam wykonał pierwsze lusterka potrzebne do laryngoskopii, wykonał u siebie pierwszy zabieg wziernikowania krtani i rozpoznał patologiczne zmiany u swoich pacjentów, m.in. zasłużył się pierwszym opisem "laryngitis sicca". Nie opublikował jednak wyników swoich prac, pozostawiając to Czermakowi. Późniejsze spory o pierwszeństwo i wzajemne oskarżenia były w środowisku wiedeńskich lekarzy określane kalamburem „Der Türckenkrieg” (nawiązanie do wojen austriacko-tureckich). Sam Czermak stwierdził „Der Herr Türck kam immer zu spät” („pan Türck zawsze się spóźniał”). Było to nawiązanie do innego nieopublikowanego odkrycia Türcka – jego prace nad degeneracją włókien nerwowych ukazały się po pracach Augustusa Wallera, dlatego zwyrodnienie włókien nerwowych po ich przecięciu określa się dziś jako zwyrodnienie Wallera.

</doc>
<doc id="1516134" url="https://pl.wikipedia.org/wiki?curid=1516134" title="Okółek (botanika)">
Okółek (botanika)

Okółek – u roślin wyrastające z jednego węzła (miejsca na pędzie) rozwidlenia pędu, liście, kwiaty lub ich części składowe takie jak: działki kielicha, płatków, pręciki. O okółku mówimy wówczas, gdy co najmniej trzy takie elementy rozmieszczone są wokół osi i położone na tej samej wysokości (w przypadku, gdy dwa elementy wyrastają na jednej wysokości mówi się o ułożeniu naprzeciwległym). 
Ułożenie okółkowe najłatwiej dostrzec na przykładzie liści u różnych gatunków ulistnionych okółkowo. Ulistnienie okółkowe jest specyficzne dla gatunków (tzn. jest cechą obecną u wszystkich osobników danego gatunku) i ma w związku z tym znaczenie taksonomiczne. U roślin wieloletnich zdrewniałych zazwyczaj nad liściem tworzą się też zaczątki pączków. Po opadnięciu liści, w następnym sezonie, pączki uaktywniają się, przekształcając w młode pędy, również o ułożeniu okółkowym. 
Układ okółkowy mają też części składowe kwiatu. Są one ułożone w kilku kręgach na różnej wysokości dna kwiatowego, przy tym pozornie jednolity pierścień płatków/pręcików w rzeczywistości często składa się z kilku okółków, o elementach składowych obróconych wobec siebie o pewien kąt tak, aby nie zachodziły na siebie. 
Także ozębnia puszek zarodnionośnych mszaków ma ułożenie okółkowe. 
Szereg roślin, przynajmniej okresowo, wykazuje układ okółkowy także w swojej budowie anatomicznej. W szczególności dotyczy to merystemów bocznych wiązek łyko-drzewnych (kambium) oraz felogen roślin dwuliściennych. Okółki tkanek przez nie wytworzonych tworzą przerywane lub ciągłe pierścienie na całej wysokości rośliny (tzw. walec osiowy).
Okółek w ochronie ptaków.
Szczególne znaczenie dla ptaków wijących gniazda poza dziuplami lub skrzynkami lęgowymi mają okółki powstające w wyniku rozgałęzienia pędu po obumarciu pędu głównego (przewodnika). W powstającym zagłębieniu otoczonym rozwidleniami pędu ptaki te chętnie zakładają gniazda, co jest wykorzystywane także w ogrodnictwie. 
Ogrodnicy, w ramach biologicznego zwalczania szkodników przycinają pęd przewodnik tuż nad okółkiem pączków śpiących (poza okresem wegetacji), przyczyniając się do zwiększenia liczby miejsc lęgowych. Umiejętnie przycinając pędy, można uzyskać okółki przydatne dla ptaków na gniazda nawet w przypadku drzew lub krzewów rozgałęziających się z natury skrętolegle. Taki okółek tworzy się, dokonując odpowiednich cięć przez 2–3 sezony, przy czym pilnować należy, aby nowe odrosty i sąsiednie gałęzie nie zajęły wnętrza "kieszeni" gniazdowej. W celu zwabienia ptaków należy także stare gniazda usuwać. 
Okółki najłatwiej uzyskać, przycinając takie rośliny jak grab zwyczajny, głóg jednoszyjkowy, klon polny, kolcowój szkarłatny, lipa drobnolistna, porzeczki, kruszyna pospolita, szakłak czy trzmielina zwyczajna.

</doc>
<doc id="1516135" url="https://pl.wikipedia.org/wiki?curid=1516135" title="USS Canonicus (1863)">
USS Canonicus (1863)

USS Canonicus - amerykański okręt - jednowieżowy monitor typu "Canonicus". Zbudowany w czasie wojny secesyjnej. Brał udział w blokadzie szlaków komunikacyjnych Konfederatów.
Historia.
Okręt został zwodowany w stoczni Harrisona Loringa w Bostonie 1 sierpnia 1863. Wszedł do służby 16 kwietnia 1864. Pierwszym dowódcą został komandor porucznik E. G. Parrott. W czerwcu i grudniu 1864 ostrzeliwał konfederackie baterie w rejonie rzeki James. Od 15 grudnia 1864 przez 4 tygodnie atakował konfederackie pozycje w Fort Fisher. Podczas tej akcji został trafiony przez artylerię wroga 40 razy. Wskutek ostrzału nikt nie zginął, dwa razy zniszczeniu uległa bandera okrętu.
Okręt został wycofany ze służby w Pensacoli w 1877. Okręt był prezentowany w 1907 na wystawie Jamestown Exposition jako ostatni ocalały monitor wojny secesyjnej. Okręt został sprzedany na złom 19 lutego 1908.

</doc>
<doc id="1516142" url="https://pl.wikipedia.org/wiki?curid=1516142" title="Gilgul">
Gilgul

Gilgul neszamot (hebr. גלגול נשמות) – żydowska doktryna metempsychozy, wywodząca się prawdopodobnie z doktryn greckich i gnostyckich.
Historia i opis.
W mistyce żydowskiej obecna od XIII w., za sprawą Sefer ha-Bahir. We wczesnej kabale uważano, że gilgul może trwać nawet tysiąc pokoleń, Zohar podaje natomiast, że jedynie trzy. Opiera się przy tym na wykładni wersetu z Księgi Hioba (33:29). Wedle doktryny gilgul każda dusza z natury pragnie uzyskać doskonałość i złączyć się z Bogiem, jeśli jednak nie uda się jej to za życia, otrzymuje kolejną szansę w innym ciele. Grzesznicy, którzy za życia nie odpokutowali za swą niegodziwość, w kolejnym ciele kontynuują swe oczyszczanie przez spadające na nich kary. Z kolei dusze ludzi sprawiedliwych mogą powracać celem niesienia pomocy. Kolejne wcielenie mogą służyć również wykonaniu szczególnych, rozciągniętych na wiele pokoleń zadań. Koncepcję rozwinął Chaim Vital w dziele "Sefer ha Gilgulim". Dla niego wędrówka dusz była kosmicznym prawem. Widział w niej również metaforę żydowskiego losu – wygnania. Poszczególne dusze były dla niego tylko częściami pierwotnej duszy Adama. Wędrówkę dusz może zakończyć tylko duchowa naprawa lub Mesjasz. Sam człowiek jednak, w swej skłonności do grzechu wciąż pogarsza swój los.

</doc>
<doc id="1516144" url="https://pl.wikipedia.org/wiki?curid=1516144" title="Okółek">
Okółek



</doc>
<doc id="1516147" url="https://pl.wikipedia.org/wiki?curid=1516147" title="Bitwa Siemiatycka">
Bitwa Siemiatycka



</doc>
<doc id="1516153" url="https://pl.wikipedia.org/wiki?curid=1516153" title="Dalius Čekuolis">
Dalius Čekuolis

Dalius Čekuolis (ur. 29 marca 1959) – litewski dyplomata, od 2006 ambasador Republiki Litewskiej przy Narodach Zjednoczonych, przewodniczący Rady Gospodarczej i Społecznej ONZ.
Życiorys.
W 1982 ukończył studia w MGIMO. W latach 80. pracował w Ministerstwie Spraw Zagranicznych Litewskiej SRR oraz w Ambasadzie ZSRR w Gwinei.
W 1990 stanął na czele Departamentu Prasowo-Informacyjnego Ministerstwa Spraw Zagranicznych odrodzonej Litwy. W 1991 został kierownikiem litewskiego biura informacyjnego w Kopenhadze, a rok później objął funkcję ambasadora nadzwyczajnego i pełnomocnego w Danii, Norwegii i Islandii. Od 1994 do 1998 reprezentował kraj przy królu Belgów, królowej Niderlandów i Wielkim Księciu Luksemburga, był również ambasadorem przy NATO i Unii Zachodnioeuropejskiej.
W latach 1998–1999 pełnił funkcję przewodniczącego Komitetu Wysokich Urzędników Rady Państw Morza Bałtyckiego. W 1999 objął placówkę dyplomatyczną w Lizbonie, w której ambasadorem był do 2004. Po wyborach z 2004 mianowano go sekretarzem Ministerstwa Spraw Zagranicznych odpowiedzialnym za kwestie bezpieczeństwa.
2 marca 2006 został stałym przedstawicielem Litwy przy Narodach Zjednoczonych. 23 marca tego samego wybrano go wiceprzewodniczącym Rady Gospodarczo-Społecznej ONZ jako kontynuatora misji Gedeminasa Šerkšnysa, a 17 stycznia 2007 objął roczne przewodnictwo nad Radą.

</doc>
<doc id="1516154" url="https://pl.wikipedia.org/wiki?curid=1516154" title="300 procent normy">
300 procent normy

300 procent normy – polski teleturniej emitowany w TVP1. Premiera pierwszego odcinka odbyła się 7 września 2008 roku, ostatni odcinek wyemitowano 5 lipca 2009 roku. Prowadzącym program był Maciej Orłoś. Towarzyszyła mu Joanna Jeżewska, która wcielała się w role znanych prezenterek, piosenkarek lub aktorek. Pytania teleturnieju nawiązywały do czasów PRL-u i oparte były na archiwalnych nagraniach Polskiej Kroniki Filmowej oraz wycinkach ze znanych polskich filmów lub piosenek.
Pory emisji programu.
Na podstawie archiwalnego programu dla prasy Telewizji Polskiej.

</doc>
<doc id="1516155" url="https://pl.wikipedia.org/wiki?curid=1516155" title="Ćandragupta I">
Ćandragupta I

Ćandragupta I () – indyjski władca tytułowany "maharadżadhiradża" ("wielki król królów"), założyciel dynastii Guptów. Rządy sprawował od 320 roku do ok. 330, gdy rządy przejął jego syn Samudragupta.
Jego władza obejmowała Magadę i Kośali. Najistotniejszy wpływ na budowę późniejszej potęgi Guptów miał jego małżeństwo z księżniczką Kumaradewi z rodu Liććhawich, którego wpływy obejmowały rozległe tereny położone na północny wschód od Magady.

</doc>
<doc id="1516156" url="https://pl.wikipedia.org/wiki?curid=1516156" title="Hydrosaurinae">
Hydrosaurinae

Hydrosaurinae – monotypowa podrodzina z rodziny agamowatych (Agamidae). 
Zasięg występowania.
Podrodzina obejmuje gatunki występujące w Indonezji, na Filipinach i Nowej Gwinei.
Charakterystyka.
Jaszczurki z tego rodzaju związane ze środowiskiem wodnym. Największe osiągają ponad 1 m długości. 
Systematyka.
Podział systematyczny.
Do podrodziny należy jeden rodzaj z następującymi gatunkami:

</doc>
<doc id="1516159" url="https://pl.wikipedia.org/wiki?curid=1516159" title="Unikat (album)">
Unikat (album)

Unikat – dziewiąty album Renaty Przemyk, wydany w 2006 roku. Album został wydany przez Sony BMG Music Entertainment Poland.
Lista utworów.
Single
Muzycy.
Dodatkowi muzycy

</doc>
<doc id="1516160" url="https://pl.wikipedia.org/wiki?curid=1516160" title="Karl Eskuchen">
Karl Eskuchen

Karl Eskuchen (ur. 1885, zm. 1955) – niemiecki lekarz, praktykował w Monachium i Zwickau. Opublikował szereg istotnych prac na temat badania płynu mózgowo-rdzeniowego.

</doc>
<doc id="1516164" url="https://pl.wikipedia.org/wiki?curid=1516164" title="Zdan">
Zdan

Zdan v. Zagłoba, Kojleńczyk (Koileńczyk) – własny
Opis herbu.
"Podkowę powinien mieć barkiem do góry postawioną, nad podkową bułat ostrzem do góry, rękojeścią na dół, obrócona w prawą tarczy idzie"
Herbowni.
Koileńscy, Kozińscy, Duńscy, Zdanowie

</doc>
<doc id="1516175" url="https://pl.wikipedia.org/wiki?curid=1516175" title="Serenity (film 2005)">
Serenity (film 2005)

Serenity – pełnometrażowy film z 2005 będący kontynuacją serialu "Firefly" w reżyserii Jossa Whedona. Scenariusz do filmu otrzymał nagrodę Hugo w kategorii "najlepsza prezentacja dramatyczna (długa forma)" w 2006 roku.
Opis fabuły.
Akcja filmu rozgrywa się po wydarzeniach ukazanych w serialu. Inara Serra opuściła już pokład statku, Shepherd Book osiadł na stałe na jednej z planet, zaś cała reszta załogi wraz z lekarzem, Simonem Tamem, i jego siostrą, River, dalej przemierza kosmos w poszukiwaniu przemytniczych kontraktów i prowadzi życie wolnych wędrowców. Tym razem akcja filmu toczy się wokół River Tam, która znajduje się w centrum zainteresowania „Sojuszu". Parlament powierza zadanie schwytania uciekinierki specjalnemu agentowi o wysokiej randze, który nie cofnie się przed niczym, aby to zrobić. Okazuje się bowiem że River nie jest tylko zwykłą schorowaną dziewczyną, lecz posiada niesamowite umiejętności oraz niewygodne informacje o „Sojuszu", z powodu których jest ścigana przez całą armię. Załoga statku postanawia rozwikłać jej tajemnicę i dowiedzieć się prawdy, co sprowadza na nich ciąg niebezpiecznych przygód.

</doc>
<doc id="1516176" url="https://pl.wikipedia.org/wiki?curid=1516176" title="Jednostki dowodzenia i łączności Wojska Polskiego">
Jednostki dowodzenia i łączności Wojska Polskiego

Jednostki dowodzenia i łączności Wojska Polskiego – spis polskich jednostek dowodzenia i łączności.
Poniżej przedstawiono genezę polskich jednostek dowodzenia i łączności oraz ich podległość i przekształcenia organizacyjne (przeformowania, przemianowania).
Wojska łączności II RP.
Formacje łączności Armii Wielkopolskiej w chwili zjednoczenia z armią krajową otrzymały nowe nazwy:
Stacje radiotelegraficzne polowe nr 12 i 13 tworzyły 1 kompanię 2 Baonu Radiotelegraficznego w Poznaniu.
Kompania radiotelegraficzna zapasowa nr 2 miała „bezzwłocznie wystawić” kompanię radiotelegraficzną szkolną nr 2 i 4 kompanię 2 Baonu Radiotelegraficznego.
W latach 1919–1921.
Formacje łączności po zjednoczeniu armii krajowej z Armią Wielkopolską i Armią Polską we Francji
W latach 1921–1939.
Plutony rozformowane zostały w terminie do 1 lipca 1927.

</doc>
<doc id="1516177" url="https://pl.wikipedia.org/wiki?curid=1516177" title="Szuja Szah">
Szuja Szah



</doc>
<doc id="1516178" url="https://pl.wikipedia.org/wiki?curid=1516178" title="Georg Kelling">
Georg Kelling

Georg Kelling (ur. 7 lipca 1866 w Dreźnie, zm. 14 lutego 1945 w Dreźnie) – niemiecki lekarz i chirurg. Studiował medycynę w Lipsku i Berlinie. W 1890 roku otrzymał tytuł doktora medycyny, po czym praktykował w szpitalu w rodzinnym mieście. Zginął wraz z żoną podczas alianckich nalotów na Drezno, 13 lub 14 lutego 1945 roku.
Pamiętany jest za pierwszy zabieg laparoskopowy, który przeprowadził w 1901 roku na psie, używając cystoskopu Nitzego. Zabieg swój nazwał "celioskopią" ("Coelioskopie"). 

</doc>
<doc id="1516183" url="https://pl.wikipedia.org/wiki?curid=1516183" title="Most im. Jerzego Łabudy w Szczecinie">
Most im. Jerzego Łabudy w Szczecinie

Most im. Jerzego Łabudy w Szczecinie – most przez rzekę Parnicę w ciągu jezdni zachodniej Trasy Zamkowej im. Piotra Zaremby. Most o długości 284,6 metrów jest częścią drogi wojewódzkiej nr 115, łączącej Szczecin z Dobieszczynem.
Most, od 1996 nosi imię Jerzego Łabudy, który będąc dyrektorem Przedsiębiorstwa Budowy Tras Komunikacyjnych "Trakt", kierował budową Trasy Zamkowej.
Ciekawostka.
Ze względów ekonomicznych, most został pomalowany dopiero po kilku latach od oddania do użytku.

</doc>
<doc id="1516185" url="https://pl.wikipedia.org/wiki?curid=1516185" title="Bogusław Ejtminowicz">
Bogusław Ejtminowicz

Bogusław Montwiłł Ejtminowicz, notowane pisownie oboczne: "Ejtmanowicz, Heltmanowicz"; lit. "Boguslavas Eitminavičius" (ur. w 1830, zm. 6 stycznia 1864 pod Uścimowem) – służący w rosyjskim wojsku w randze kapitana, naczelnik wojenny powiatu sokólskiego, dowódca partii w powstaniu styczniowym.
Życiorys.
Był kapitanem garnizonu rosyjskiego w Białymstoku. Należał do grupy Polaków oficerów rosyjskich, związanych z organizacją tajną. Po bitwie pod Siemiatyczami nie przyjął oferowanego mu awansu i zdezerterował, prowadząc ze sobą kilkunastu zwolenników. Wstąpił do oddziału gen. Onufrego Duchińskiego (wraz z nim m.in. Antoni Barancewicz, Władysław Brandt, Kazimierz Kobyliński). Wkrótce przejął oddział zorganizowany przez jego brata, Juliana. Stoczył wiele bitew i potyczek. W listopadzie 1863 roku dotarł do warownego obozu Karola Krysińskiego koło wsi Lipniak. Podporządkował się najpierw Krysińskiemu, potem Waleremu Wróblewskiemu. Brał udział w kilku kolejnych potyczkach. Po porażce pod Ossową (31 grudnia 1863 roku), kiedy nastała konieczność rozdzielenia oddziałów powstańców, Ejtminowiczowi (wówczas już w randze majora) przyszło odejść z niewielkimi siłami w kierunku na Radzyń Podlaski. Zaskoczony pod Uścimowem (pod laskiem Jedlanka) nagłym atakiem rosyjskich dragonów, osobiście osłaniał odwrót swojej piechoty. Zginął, według jednej z wersji – rażony pałaszem, wedle innej – sam odebrał sobie życie.
Po śmierci został pochowany w Łęcznej. Jego ciało przewiózł i osobiście zlecił pochówek w Łęcznej mjr Buchner dowódca carski.
Miejsce śmierci majora zostało na długi czas zapomniane. Staraniem redaktora Adama Sikorskiego z Ośrodka TVP w Lublinie w 2008 roku udało się określić miejsce tego wydarzenia. Po tym wydarzeniu zawiązano społeczny komitet budowy pomnika, pod honorowym patronatem Prezydenta Lecha Kaczyńskiego. W dniu 3 października 2009 roku, między innymi z udziałem przedstawiciela ambasady litewskiej, odbyło się uroczyste odsłonięcie pomnika z dwujęzycznym napisem.

</doc>
<doc id="1516186" url="https://pl.wikipedia.org/wiki?curid=1516186" title="Rimantas Šidlauskas">
Rimantas Šidlauskas

Rimantas Šidlauskas (ur. 14 czerwca 1962 w Bebrikiai w rejonie kiejdańskim, zm. 12 września 2022) – litewski dyplomata, w latach 2002–2008 ambasador w Federacji Rosyjskiej. 
Życiorys.
W 1985 ukończył romanistykę na Wydziale Filologii Uniwersytetu Wileńskiego. W 1989 podjął pracę w Ministerstwie Spraw Zagranicznych Litewskiej SRR. Na początku lat 90. przebywał na stażu w Republice Francuskiej. W 1994 objął urząd dyrektora Departamentu Konsularnego MSZ, który sprawował do 2000. W 2000 objął placówkę dyplomatyczną w Ottawie jako ambasador nadzwyczajny i pełnomocny Litwy. Od 2002 do 2008 pełnił funkcję ambasadora w Federacji Rosyjskiej. 
Deklaruje znajomość języków francuskiego, angielskiego i rosyjskiego.

</doc>
<doc id="1516187" url="https://pl.wikipedia.org/wiki?curid=1516187" title="Ulica Grodzieńska w Warszawie">
Ulica Grodzieńska w Warszawie

Ulica Grodzieńska – ulica w dzielnicy Praga-Północ w Warszawie.
Historia.
Ulica została wytyczona na dawnych gruntach wsi Targówek, których niewielki fragment przyłączono do Warszawy w roku 1889. Na tym terenie, położonym pomiędzy Radzymińską i torami Kolei Warszawsko-Petersburskiej ulice istniały już wcześniej, jednak po przyłączeniu do miasta wprowadzono w okolicy pewne zmiany. Wytyczoną ulicę Grodzieńską przedłużono po roku 1925 do ul. Nowej.
Pierwotną zabudowę ulicy stanowiły skromne domki drewniane i murowane, wzniesione na przełomie stuleci; pierwsze kamienice czynszowe powstały przy Grodzieńskiej krótko przed wybuchem I wojny światowej, jednak reprezentowały one niski poziom zarówno wykończenia, jak i wyposażenia. Równolegle powstały pierwsze zakłady przemysłowe przy ulicy, produkujące głównie mydło i świece: fabryka mydła "Sport" pod nr. 45/47, zakłady chemiczne „K. Zawadzki“ S. A. pod nr. 51 oraz fabryka mydła i świec „Adamczewski i S-ka“ pod nr. 21/29.
W latach 30. przy ulicy wzniesiono kilka trzypiętrowych kamienic.
Obrona Warszawy w 1939 przyniosła poważne zniszczenie zabudowy, powstałe w związku z bombardowaniem pobliskiego węzła kolejowego. Ocalał wtedy środkowy odcinek ulicy. W okresie powojennym część najbardziej zniszczonych i najmniejszych domów rozebrano, przetrwało jednak ponad 90% dawnej zabudowy.
Oprócz kilku kamienic, przy ulicy znajdują się warsztaty rzemieślnicze i hurtownie. W 2019 zburzono dawną fabrykę mydła i świec Adamczewskiego.

</doc>
<doc id="1516191" url="https://pl.wikipedia.org/wiki?curid=1516191" title="Radosław Waleszczak">
Radosław Waleszczak

Radosław Waleszczak (ur. 4 października 1967 w Jednorożcu), polski historyk, regionalista, nauczyciel szkół średnich i wykładowca akademicki.
Życiorys.
Radosław Waleszczak urodził się 4 października w 1967 w Jednorożcu jako syn Antoniego i Alfredy z domu Kostrzewskiej. Absolwent Szkoły Podstawowej (1982) i Liceum Ogólnokształcącego w Chorzelach (1986) oraz Wydziału Historycznego Uniwersytetu Warszawskiego (1992; kierunek - historia). W 2000 r. uzyskał stopień doktora nauk humanistycznych na Uniwersytecie w Białymstoku. Odbył studia podyplomowe w Instytucie Nauk Prawnych PAN w Warszawie oraz na Uniwersytecie Mikołaja Kopernika w Toruniu.
Nauczyciel LO w Chorzelach w latach 1992-1998, następnie sekretarz Starostwa Powiatowego w Przasnyszu (1999-2006), nauczyciel LO w Przasnyszu (od 2006); wykładowca w Wyższej Szkole Zawodowej w Mławie (2005-2006) oraz w Wyższej Szkole Języków Obcych w Przasnyszu (od 2007). W latach 2006-2011 był wiceprezesem Towarzystwa Przyjaciół Ziemi Przasnyskiej, jest członkiem Łomżyńskiego Towarzystwa Naukowego im. Wagów i Ostrołęckiego Towarzystwa Naukowego. Od 2006 r. pełni funkcję kanclerza "Medalu Stanisława Ostoi-Kotkowskiego". Od 2011 r. nauczyciel historii w I Liceum Ogólnokształcącym im. Zygmunta Krasińskiego w Ciechanowie. W 2012 r. został wybrany na stanowisko dyrektora Liceum Ogólnokształcącego im. KEN w Przasnyszu. 5 października 2019 r. został powołany w skład Programowej Rady Patronackiej Wydziału Biologii i Biotechnologii UWM w Olsztynie. 22 czerwca 2012 r. Towarzystwo Przyjaciół Ziemi Przasnyskiej przyznało mu nagrodę statuetkę Przaśnika.
Autor książek: "Chorzele. Zarys dziejów" (Chorzele 1992), "Przasnysz i powiat przasnyski w latach 1866-1939. Zarys dziejów" (Przasnysz 1999), "Przasnysz w latach 1795-1866" (Przasnysz 2008). Opublikował różne artykuły i rozprawy m.in. w "Zeszytach Naukowych OTN", "Roczniku Mazowieckim", a także w opracowaniach zbiorowych.
Żona Marta z zawodu nauczycielka, syn Bartosz. 

</doc>
<doc id="1516195" url="https://pl.wikipedia.org/wiki?curid=1516195" title="Skurcz pośmiertny">
Skurcz pośmiertny

Skurcz pośmiertny, znany również jako natychmiastowe zesztywnienie, stężenie kataleptyczne – rzadka forma skurczu mięśni, który występuje w chwili śmierci i trwa do okresu stężenia pośmiertnego, z którym może być pomylony. 

</doc>
<doc id="1516197" url="https://pl.wikipedia.org/wiki?curid=1516197" title="Stężenie kataleptyczne">
Stężenie kataleptyczne



</doc>
<doc id="1516199" url="https://pl.wikipedia.org/wiki?curid=1516199" title="Zmarzły Staw Staroleśny">
Zmarzły Staw Staroleśny

Zmarzły Staw Staroleśny lub Zmarzły Staw pod Graniastą Turnią (słow. "Ľadové pleso", "Zbojnícke Ľadové pleso", niem. "Eissee", "Trümmersee", węg. "Jeges-tó", "Nagy-Tarpataki-Jeges-tó", "Omladék-tó") – staw położony na wysokości 2061 m n.p.m., w górnej części Doliny Staroleśnej, w słowackich Tatrach Wysokich. Nazwa pochodzi od tego, że staw jest zamarznięty często do lata. W Tatrach jest kilka wysoko położonych stawów określanych nazwą "Zmarzły Staw".
Zmarzły Staw Staroleśny wypełnia dno cyrku lodowcowego. Jego otoczenie to niemal zupełnie pozbawione roślin kamieniste pustkowie. Z otaczających go stromych stoków zsypują się do stawu piargi. Pomiary pracowników TANAP-u z lat 60. XX w. wykazują, że ma on powierzchnię 1,722 ha, wymiary 180 × 135 m i głębokość ok. 17,8 m. Leży na dnie Graniastej Kotliny, u stóp Graniastej i Rówienkowej Turni. Jest to największy staw w grupie 27 Staroleśnych Stawów. Nie prowadzi do niego żaden szlak turystyczny. W pewnej odległości od stawu przechodzi żółty szlak schodzący z Czerwonej Ławki.
Zmarzły Staw Staroleśny otaczają:

</doc>
<doc id="1516200" url="https://pl.wikipedia.org/wiki?curid=1516200" title="Mistrzostwa Strefy Pacyfiku w Curlingu 2008">
Mistrzostwa Strefy Pacyfiku w Curlingu 2008

Mistrzostwa Strefy Pacyfiku w Curlingu 2008 rozgrywane były w dniach 2-9 listopada 2008 w nowozelandzkim Naseby. W rywalizacji uczestniczyło 11 drużyn z 6 krajów.
Reprezentacje Chin obroniły poprzednie tytuły mistrzowskie, do mistrzostw świata kobiet zakwalifikowały się również Koreanki (jako gospodynie MŚ miały zapewnioną kwalifikację) a do mistrzostw mężczyzn Japończycy.
Kobiety.
Wyniki.
Round Robin.
Sesja 1..
2 listopada 2008; 16:30
Sesja 2..
3 listopada 2008; 8:00
Sesja 3..
3 listopada 2008; 16:00
Sesja 4..
4 listopada 2008; 10:00
Sesja 5..
4 listopada 2008; 19:00
Sesja 6..
5 listopada 2008; 12:00
Sesja 7..
5 listopada 2008; 20:00
Sesja 8..
6 listopada 2008; 14:30
Sesja 9..
7 listopada 2008; 8:00
Sesja 10..
7 listopada 2008; 16:00
Mężczyźni.
Wyniki.
Playoff.
1-4.
8 listopada 2008; 19:00
8 listopada 2008; 14:00
8 listopada 2008; 9:00
2-3.
8 listopada 2008; 14:00
8 listopada 2008; 9:00
Round Robin.
Sesja 1..
2 listopada 2008; 12:30
Sesja 2..
2 listopada 2008; 20:30
Sesja 3..
3 listopada 2008; 12:00
Sesja 4..
3 listopada 2008; 20:00
Sesja 5..
4 listopada 2008; 14:30
Sesja 6..
5 listopada 2008; 8:00
Sesja 7..
5 listopada 2008; 16:00
Sesja 8..
6 listopada 2008; 10:00
Sesja 9..
6 listopada 2008; 19:00
Sesja 10..
7 listopada 2008; 12:00

</doc>
<doc id="1516202" url="https://pl.wikipedia.org/wiki?curid=1516202" title="Alfonsas Eidintas">
Alfonsas Eidintas

Alfonsas Eidintas (ur. 4 stycznia 1952 w Wajgowie koło Kielmów) – litewski historyk i wykładowca, dyplomata, od 2012 ambasador Republiki Litewskiej w Grecji.
Życiorys.
Po ukończeniu szkoły średniej w Kielmach podjął naukę na Wydziale Historii Wileńskiego Instytutu Pedagogicznego. W 1973 został asystentem na tymże Wydziale, a później kolejno docentem, dyrektorem Katedry Historii oraz prodziekanem. Od 1986 do 1993 był zatrudniony w Instytucie Historii Akademii Nauk Litewskiej SRR (później: Litewskiej Akademii Nauk). W 1990 obronił pracę habilitacyjną.
Od 2001 jest profesorem zwyczajnym. Ma na swoim koncie 16 książek oraz ponad 50 artykułów naukowych. W 2006 wydał powieść historyczną „Ieškok Maskvos sfinkso”, a dwa lata później „Erelio sparnų dvelksmas”.
W służbie dyplomatycznej jest zatrudniony od 1993. Do 1997 był ambasadorem Litwy w USA, Kanadzie i Meksyku, od 1997 do 1999 w Kanadzie. W latach 2000–2001 odpowiadał w MSZ za stosunki z diasporą żydowską.
W 2002 objął placówkę dyplomatyczną w Tel Awiwie w randze ambasadora nadzwyczajnego i pełnomocnego, reprezentując kraj również na Cyprze, w Południowej Afryce i Etiopii. Od 2006 do 2009 był ambasadorem w Królestwie Norwegii. W 2012 objął placówkę w Grecji.

</doc>
<doc id="1516203" url="https://pl.wikipedia.org/wiki?curid=1516203" title="Eduard Schnitzer">
Eduard Schnitzer



</doc>
<doc id="1516211" url="https://pl.wikipedia.org/wiki?curid=1516211" title="Parafia Najświętszej Maryi Panny Niepokalanie Poczętej w Sierakowie">
Parafia Najświętszej Maryi Panny Niepokalanie Poczętej w Sierakowie

Parafia Najświętszej Maryi Panny Niepokalanie Poczętej w Sierakowie – rzymskokatolicka parafia w Sierakowie, należy do dekanatu wronieckiego. Powstała około 1388 roku. Obecny kościół, pobernardyński, zbudowany 1619-1639, późnorenesansowy na planie krzyża z kopułą na skrzyżowaniu naw.

</doc>
<doc id="1516212" url="https://pl.wikipedia.org/wiki?curid=1516212" title="Gonocephalus">
Gonocephalus

Gonocephalus – rodzaj jaszczurki z podrodziny Draconinae w obrębie rodziny agamowatych (Agamidae). 
Zasięg występowania.
Rodzaj obejmuje gatunki występujące w południowo-wschodniej Azji (Laos, Wietnam, Indonezja, Tajlandia, Brunei, Filipiny i Malezja).
Systematyka.
Podział systematyczny.
Do rodzaju należą następujące gatunki:

</doc>
<doc id="1516215" url="https://pl.wikipedia.org/wiki?curid=1516215" title="Shigeho Tanaka">
Shigeho Tanaka

 – japoński ichtiolog, profesor zoologii na Tokijskim Uniwersytecie Cesarskim. Opublikował liczne prace na temat ryb Japonii, w tym jedną wspólnie z Davidem Starrem Jordanem.

</doc>
<doc id="1516217" url="https://pl.wikipedia.org/wiki?curid=1516217" title="Stelle (Dolna Saksonia)">
Stelle (Dolna Saksonia)

Stelle - gmina samodzielna "(Einheitsgemeinde)" położona w niemieckim kraju związkowym Dolna Saksonia, w powiecie Harburg.
Położenie geograficzne.
Leży na lewym południowym brzegu Łaby pomiędzy gminą Seevetal od zachodu, a miastem Winsen (Luhe) od wschodu.
Dzielnice gminy.
Dzielnice należące do gminy Stelle to: "Achterdeich", "Ashausen", "Büllhorn", "Fliegenberg", "Rosenweide" i "Wuhlenburg".

</doc>
<doc id="1516219" url="https://pl.wikipedia.org/wiki?curid=1516219" title="To Love-Ru">
To Love-Ru

 – manga napisana przez Saki Hasemi, a zilustrowana przez Kentaro Yabuki. Wydawnictwo Shūeisha opublikowało czternaście tomów. Anime, liczące sobie 26 odcinków, było emitowane w Japonii od 3 kwietnia 2008 do 25 września 2008. W sierpniu 2008 została wydana gra na podstawie mangi i anime na konsolę Nintendo DS. W październiku 2008 wydana została druga wersja gry na Sony PSP. 
Fabuła.
Pewnego dnia, licealista Rito Yuki, spotyka tajemniczą dziewczynę o imieniu Lala Satalin Deviluke. Jest ona księżniczką z planety Deviluke. Uciekła na Ziemię, gdyż jej ojciec zmusza ją do wybrania kandydata do ślubu. Lala szybko zakochała się w Rito, ale stwarza to dla niego problem, gdyż już podoba mu się koleżanka z klasy – Haruna Sairenji. W ten sposób zaczynają się pełne kłopotów miłosne perypetie Rito. Od tego momentu zaczyna przyciągać coraz więcej ekscentrycznych dziewczyn, takich jak legendarna zabójczyni Golden Darkness, przewodnicząca samorządu uczniowskiego Yui Kotegawa, a nawet siostry Laly – Momo i Nana.

</doc>
<doc id="1516223" url="https://pl.wikipedia.org/wiki?curid=1516223" title="Harpesaurus">
Harpesaurus

Harpesaurus – rodzaj jaszczurki z podrodziny Draconinae w obrębie rodziny agamowatych (Agamidae). 
Zasięg występowania.
Rodzaj obejmuje gatunki występujące w Indonezji i Malezji.
Systematyka.
Podział systematyczny.
Do rodzaju należą następujące gatunki:

</doc>
<doc id="1516226" url="https://pl.wikipedia.org/wiki?curid=1516226" title="Jarosław Rozdrażewski">
Jarosław Rozdrażewski

Jarosław Rozdrażewski herbu Doliwa (ur. ok. 1422, zm. 1467 lub 1468) – miecznik, później podkomorzy kaliski. 
Życiorys.
Syn nieznanego bliżej Filipa Rozdrażewskiego, zmarłego w 1429 oraz Katarzyny.
W 1432 Jarosław zapisał się do Akademii Krakowskiej, oddając się prawdopodobnie pod opiekę swego krewnego, przyszłego krakowskiego biskupa Jana Lutkowica z Brzezia. W 1534 wydany został dokument potwierdzający Jarosławowi tytuł własności do Lutogniewa, miejscowości będącej rodowym dobrem Doliwów.
W roku 1450 lub na początku 1451 nadano mu urząd miecznika kaliskiego, a przed 9 marca 1462 – podkomorzego kaliskiego. Na początku lat 60. XV wieku położył pewne zasługi królowi Kazimierzowi Jagiellończykowi, za zasługi te otrzymał w 1462 od króla Kazimierza tenutę na Bolesławcu k. Wielunia w wysokości 60 grzywien; tenutę tę odziedziczyli jego synowie. Był gwarantem pokoju toruńskiego 1466 roku.
Zachowały się dokumenty dowodzące wysokiego statusu majątkowego Jarosława Rozdrażewskiego: oprócz zamku w Rozdrażewie i ulokowanego w 1358 miasta (dziś wsi) Benice dysponował licznymi dobrami w sąsiedztwie, znajdującymi się w ówczesnym powiecie pyzdrskim. W 1462 na podstawie dokumentu króla Kazimierza Jagiellończyka wystawionego 13 kwietnia 1450 w Radziejowie przenoszącego część wsi znajdujących się dotąd w powiecie kaliskim do powiatu pyzdrskiego doprowadził do usankcjonowania tej decyzji przed sądem ziemskim w Kaliszu. Dzięki temu udało mu się uzyskać spójną podległość prawną (sądową i podatkową) swoich dóbr.
Po raz ostatni w zachowanych dokumentach Jarosław Rozdrażewski wzmiankowany jest 19 maja 1467 w dokumentach sejmu w Piotrkowie, gdzie jest jednym z gwarantów zawartego w poprzednim roku pokoju toruńskiego. Inne dokumenty wskazują, że 5 lipca 1468 już nie żył.
Jarosław Rozdrażewski ożenił się z Jadwigą i był ojcem Jana (zm. po 1475), Mikołaja, Anny, Doroty i Jadwigi.

</doc>
<doc id="1516227" url="https://pl.wikipedia.org/wiki?curid=1516227" title="Diporiphora">
Diporiphora

Diporiphora – rodzaj jaszczurki z podrodziny Amphibolurinae w obrębie rodziny agamowatych ("Agamidae"). 
Zasięg wstępowania.
Rodzaj obejmuje gatunki występujące w Australii i na Nowej Gwinei.
Charakterystyka.
Są to jaszczurki preferujące środowiska leśne, prowadzące często nadrzewny tryb życia. Charakteryzują się stosunkowo długimi kończynami i bardzo długimi ogonami, które nieraz są kilkakrotnie dłuższe od reszty ciała.
Systematyka.
Podział systematyczny.
Do rodzaju należą następujące gatunki:

</doc>
