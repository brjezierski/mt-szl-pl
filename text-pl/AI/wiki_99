<doc id="1516229" url="https://pl.wikipedia.org/wiki?curid=1516229" title="Vytautas Plečkaitis">
Vytautas Plečkaitis

Vytautas Plečkaitis (ur. 16 października 1950 w Kalwarii) – litewski historyk, działacz społeczny i dyplomata, poseł na Sejm Republiki Litewskiej (1990–1996), ambasador na Ukrainie i w Szwajcarii.
Życiorys.
W młodości pracował w jednym z zakładów budowlanych w Mariampolu, później nauczał historii w szkołach Suwalszczyzny. W 1981 ukończył studia na Wydziale Historii Uniwersytetu Wileńskiego. Od 1989 do 1991 był wicedyrektorem Muzeum Historycznego Małej Litwy w Kłajpedzie.
Pod koniec lat 80. zaangażował się w działalność niepodległościową, zostając członkiem Sejmu Sąjūdisu, był także wiceprzewodniczącym tego ruchu w Kłajpedzie.
W 1990 wybrano go do Rady Najwyższej Litewskiej SRR. 11 marca tego samego roku złożył swój podpis pod Aktem Przywrócenia Państwa Litewskiego. Po raz kolejny mandat uzyskał w 1992 (z ramienia Litewskiej Partii Socjaldemokratycznej), został wówczas przewodniczącym polsko-litewskiej grupy parlamentarnej oraz wiceprzewodniczącym analogicznej grupy litewsko-niemieckiej.
Od 1996 pracował w Ministerstwie Spraw Zagranicznych. W tym samym roku został mianowany ambasadorem Litwy na Ukrainie – urząd pełnił do 2001. Był również akredytowany w Mołdawii (1997–2001) oraz Gruzji (2000–2001). Po powrocie do kraju podjął ponownie pracę w Ministerstwie Spraw Zagranicznych.
W grudniu 2005 został mianowany konsulem generalnym Litwy w Genewie, a w sierpniu 2007 ambasadorem Republiki Litewskiej w Szwajcarii. Misję tę wykonywał do 2010. W 2013 został doradcą społecznym premiera Algirdasa Butkevičiusa ds. polityki zagranicznej i współpracy regionalnej.
Jest autorem książki "Šveicarija, kurios nepažįstame".

</doc>
<doc id="1516230" url="https://pl.wikipedia.org/wiki?curid=1516230" title="Ulica Artura Grottgera w Warszawie">
Ulica Artura Grottgera w Warszawie

Ulica Artura Grottgera − ulica warszawskiego osiedla Sielce w dzielnicy Mokotów, biegnąca od ulicy Belwederskiej i kończąca się ślepo u podnóża skarpy warszawskiej.
Historia.
Teren, przez który biegnie ulica, otaczają tereny zieleni pierwotnie stanowiące część założenia pałacowo-ogrodowego Mokotów Izabeli Lubomirskiej, obecnie będące częścią parków Morskie Oko i Promenada.
Ulica została wytyczona przez "Spółkę Terenową Budowy Tanich Mieszkań" jako wewnętrzna uliczka obudowana domami osiedla. Od 1926 wznoszono domy, mieszczące mieszkania wykupywane przez członków spółdzielni. Pierwsza seria domów powstała do 1930. Po tym okresie resztę wolnych placów sprzedano. Nowi właściciele pobudowali na nich kamienice czynszowe, natomiast miasto przy zachodnim krańcu ulicy pod nr 22 miasto zbudowało w latach 1936–1937 gmach zespołu szkół powszechnych nr 31 i 33.
14 listopada 1943 w budynku nr 12 Gestapo aresztowało Małgorzatę Fornalską i Pawła Findera, co upamiętniono w 1971 tablicą odsłoniętą na jego frontowej ścianie (po 1989 zasłoniętej metalową pokrywą).
Mimo pewnych uszkodzeń w latach okupacji niemieckiej zabudowa w większości ocalała. W okresie powojennym uzupełniono ją, zabudowując pozostałe wolne parcele.
Znani mieszkańcy.
Domy spółdzielcze wzniesione przy ulicy Grottgera licznie zamieszkiwali przedstawiciele wolnych zawodów - lekarze, literaci i adwokaci. Mieszkali tam m.in. pisarze Kornel Makuszyński (w latach 1935-1944), Jerzy Bohdan Rychliński i Stanisław Helsztyński.

</doc>
<doc id="1516233" url="https://pl.wikipedia.org/wiki?curid=1516233" title="Kanał Młyński (dopływ Płoni)">
Kanał Młyński (dopływ Płoni)

Kanał Młyński (także "Sicina, Czarna Struga") – kanał wodny w północno-zachodniej Polsce, lewy dopływ Płoni o długości 21 km. Płynie przez Równinę Pyrzycko-Stargardzką w województwie zachodniopomorskim. Powierzchnia zlewni kanału obejmuje obszar 69,3 km².
Kanał bierze początek od niewielkich mokradeł pomiędzy wsiami Mielęcin i Krzemlin i płynie w kierunku północnym. Przepływa przez Nowielin i Pyrzyce. W Pyrzycach skręca na wschód opływając miasto od południowego wschodu sztucznie wykopanym w średniowieczu kanałem. W dolnym biegu skręca na zachód, a następnie na wschód, przepływa przez Brzezin i Ryszewo i uchodzi do Płoni na 0,5 kilometra przed wpłynięciem jej wód do jeziora Miedwie. 
Miejscowości położone nad Siciną i Kanałem Młyńskim:
Nazwę Kanał Młyński wprowadzono urzędowo w 1949 roku, zastępując poprzednią niemiecką nazwę kanału – "Mühl-Graben". Na odcinek cieku do Pyrzyc potocznie używa się nazwy "Sicina".

</doc>
<doc id="1516235" url="https://pl.wikipedia.org/wiki?curid=1516235" title="Toolbar">
Toolbar



</doc>
<doc id="1516238" url="https://pl.wikipedia.org/wiki?curid=1516238" title="Santoña">
Santoña

Santoña – miasto i gmina w północnej Hiszpanii, w Kantabriii. Liczy ok. 11,6 tys. mieszkańców (2007).
W mieście znajduje się zabytkowy romański kościół Santa María del Puerto.

</doc>
<doc id="1516240" url="https://pl.wikipedia.org/wiki?curid=1516240" title="Santona">
Santona



</doc>
<doc id="1516241" url="https://pl.wikipedia.org/wiki?curid=1516241" title="Kalifa Cissé">
Kalifa Cissé

Kalifa Cissé (ur. 9 stycznia 1984 w Dreux) - były malijski piłkarz występujący na pozycji pomocnika. Były reprezentant reprezentacji Mali.
Życiorys.
Kariera klubowa.
Wychowanek francuskiego klubu Toulouse FC (2003–2004). Nie zdążył jednak zadebiutować w pierwszej drużynie tego klubu.
1 lipca 2004 przeszedł do portugalskiej drużyny G.D. Estoril-Praia z Primeira Liga. W barwach tego klubu zagrał zaledwie sześciokrotnie. Po zakończeniu sezonu i spadku jego zespołu do drugiej ligi odszedł do Boavisty Porto. W pierwszym sezonie gry dla tej drużyny wystąpił w piętnastu ligowych spotkaniach i zajął z nią szóstą lokatę w Superlidze. Rok później w rozgrywkach ligowych zagrał 27 razy i uplasował się na dziewiątym miejscu w lidze.
16 maja 2007 na trzy lata związał się z angielskim Reading F.C. Nowa drużyna zapłaciła za niego milion euro. W Premier League zadebiutował 15 sierpnia 2007, w meczu przeciwko Chelsea F.C. Tego spotkania nie może zaliczyć do udanych, gdyż dostał 2 żółte kartki i musiał przedwcześnie opuścić boisko. Pierwszą bramkę w lidze angielskiej zdobył 29 grudnia 2007 w przegranym 4-6 meczu z Tottenhamem. Na koniec sezonu zajął osiemnastą pozycję w lidze i spadł do drugiej ligi.
1 lipca 2010 Cissé przeszedł do Bristol City. W 2013 roku grał w amerykańskim New England Revolution z Major League Soccer, a następnie w Derby County (2013–2014). 24 lutego 2014 został zawodnikiem tajskiego Bangkok United z Thai League 1. Następnie był zawodnikiem klubów: Bangkok Glass (2016), BEC Tero Sasana (2017) i australijskiego Central Coast Mariners FC z A-League (2018–2019).
Kariera reprezentacyjna.
Cissé wystąpił na Mistrzostwach Świata U-20 rozegranych w 2003 roku. Wraz z U-20 zajął wtedy trzecie miejsce w grupie i odpadł z turnieju. 
W seniorskiej reprezentacji Mali zadebiutował 22 czerwca 2008 na stadionie Stade Modibo Keïta (Bamako, Mali) podczas Mistrzostw Świata w Piłce Nożnej 2010 w wygranym 3:0 meczu z reprezentacją Sudanu.

</doc>
<doc id="1516244" url="https://pl.wikipedia.org/wiki?curid=1516244" title="Trollhammaren">
Trollhammaren

Trollhammaren ("Trollowy młot") – minialbum fińskiej grupy Finntroll z płyty Nattfödd, wydany 19 kwietnia 2004 przez Spinefarm Records. Oprócz utworu tytułowego zawiera inne, niepojawiające się na albumie piosenki.
Lista utworów.
Na podstawie materiału źródłowego:

</doc>
<doc id="1516245" url="https://pl.wikipedia.org/wiki?curid=1516245" title="Raymond Moody">
Raymond Moody

Raymond Moody (ur. 30 czerwca 1944 w Porterdale) – amerykański psycholog i lekarz, najbardziej znany jako autor książek dotyczących opisu zjawisk z pogranicza śmierci klinicznej i doświadczenia śmierci. Najlepiej sprzedającą się jego książką jest "Życie po życiu" (1975).
Życiorys.
Moody studiował filozofię na Uniwersytecie Virginia, gdzie w 1966 r. uzyskał tytuł licencjata, a następnie magistra (1967) oraz doktora (1969). Posiada doktorat z psychologii na West Georgia College, uzyskał tam również profesurę. Od 1976 r. doktor medycyny, absolwent Medical College of Georgia. W 1998 r. kierownik Katedry Badań nad Świadomością Uniwersytetu Nevada w Las Vegas. Pracował jako psychiatra sądowy w stanowym, zamkniętym szpitalu Georgia.
Trzykrotnie żonaty. W 2004 roku poślubił Cheryl, z którą adoptował syna Cartera oraz córkę Carol Anne. Obecnie mieszka na prowincji w Alabamie.
Kariera.
Najbardziej znaną książką Moody'ego jest "Życie po życiu", na podstawie której powstał film o tej samej nazwie. Film zdobył brązowy medal w kategorii "relacje międzyludzkie" na "New York Film Festival" oraz nagrodę "World Humanitarian Award".
Znacznie późniejsza jego książka "The Last Laugh" ("Ostatni śmiech") zawiera, jak sam oświadczył, materiały usunięte z pierwotnej wersji "Życia po życiu". Wprowadziły one w zakłopotanie wielu wcześniejszych czytelników, gdyż zawierały osobiste poglądy autora na kwestię NDE (termin ukuł sam Moody w 1975 r.). W książce tej napisał, że nie posiada rozstrzygających dowodów na życie pozagrobowe, i jest zaniepokojony użyciem swoich prac przez fundamentalistów religijnych oraz guru New Age, do ich partykularnych celów.
Niemniej jednak stanowisko Moody'ego względem NDE można podsumować cytatem z wywiadu jakiego udzielił Jeffreyowi Mislove:
"Nie mam nic przeciwko mówieniu, że po rozmowach z ponad tysiącem osób, które miały tego rodzaju doświadczenia, i mając wielokrotnie do czynienia z naprawdę nadzwyczajnymi i trudnymi do zrozumienia elementami tych doświadczeń, dały mi one dużą pewność, że po śmierci jest życie. Prawdę mówiąc, z całą szczerością muszę ci wyznać, że na podstawie tego co powiedzieli mi moi pacjenci nie mam żadnych wątpliwości, że widzieli oni migawki z zaświatów."
Cechy charakterystyczne NDE według Moody'ego.
Po przestudiowaniu 150 przypadków osób, które wróciły do życia po śmierci klinicznej bądź były bliskie śmierci, Moody stwierdził, że relacjonowane przez nich doświadczenia miały 9 powtarzających się elementów:

</doc>
<doc id="1516246" url="https://pl.wikipedia.org/wiki?curid=1516246" title="Parafia św. Stanisława Biskupa i Męczennika w Buku">
Parafia św. Stanisława Biskupa i Męczennika w Buku

Parafia św. Stanisława Biskupa w Buku – rzymskokatolicka parafia w Buku, należy do dekanatu bukowskiego. Powstała około 1289 roku.
Obecny farny kościół, klasycystyczny, został zbudowany w latach 1838-1846. Spalony w roku 1945 został odrestaurowany w latach 1946-1949. Mieści się przy ulicy Mury. Na terenie parafii znajduje się też okazyjnie używany drewniany kościół św. Krzyża zbudowany w roku 1760.

</doc>
<doc id="1516247" url="https://pl.wikipedia.org/wiki?curid=1516247" title="Metoda złotego podziału">
Metoda złotego podziału

Metoda złotego podziału – numeryczna metoda optymalizacji jednowymiarowej funkcji celu.
Algorytm ten może być używany przy minimalizacji kierunkowej razem z innymi metodami optymalizacji funkcji wielowymiarowych, takich jak metody gradientowe (np. metoda gradientu prostego, metoda Newtona) lub bezgradientowe (np. metoda Gaussa-Seidela, metoda Powella).
Innymi metodami optymalizacji jednowymiarowej są metoda dychotomii, metoda punktu środkowego, metoda Newtona.
Zadanie optymalizacji jednowymiarowej.
Niech dana będzie funkcja celu formula_1
oraz przedział formula_3 w którym formula_4 jest unimodalna (jest ciągła i posiada co najwyżej jedno ekstremum lokalne). Zadaniem optymalizacji jednowymiarowej funkcji formula_4 jest znalezienie jej minimum w przedziale formula_6
Warto podkreślić fakt, iż algorytmy minimalizacji jednowymiarowej działają poprawnie jedynie dla przedziałów w których funkcja jest unimodalna. Jeżeli zadana funkcja nie posiada tej własności, należy znaleźć jej przedziały unimodalności i zastosować opisywaną metodę do każdego z nich.
Algorytm.
Idea algorytmu.
Funkcja ciągła formula_4 w przedziale formula_8 posiada dokładnie jedno minimum x*. Minimum to można znaleźć poprzez kolejne podziały zadanego przedziału. W tym celu należy obliczyć wartości funkcji w dwóch punktach formula_9 i formula_10 takich, że formula_11 a następnie zbadać ich wielkości:
W ten sposób można dowolnie zawężać przedział w którym znajduje się minimum, aż do momentu gdy spełniony zostanie warunek:
dla ustalonej dokładności obliczeń formula_17
Wielkość otrzymanego w wyniku powyższego postępowania przedziału po formula_18 krokach wynosi: formula_19 gdzie formula_20 jest stałym współczynnikiem o który zmniejszana jest wielkość przedziałów w kolejnych krokach algorytmu.
Złoty podział.
W metodzie złotego podziału wartość współczynnika formula_20 jest dobrana w taki sposób, aby przy kolejnych iteracjach wykorzystywać obliczoną w poprzednim kroku wartość funkcji jednej z dwóch próbek (formula_22 lub formula_23). Aby osiągnąć powyższą własność, wartość współczynnika formula_20 musi być równa wartości złotego podziału:
skąd wzięła się nazwa metody.
Strategię obliczania minimum funkcji można zapisać:
Pseudokod.
Algorytm można również zapisać przy pomocy poniższego kodu w języku C:
float GoldenRatioMethod( float a, float b )
 // współczynnik złotego podziału
 float k = ( sqrt( 5 ) - 1 ) / 2;
 // lewa i prawa próbka
 float xL = b - k * ( b - a );
 float xR = a + k * ( b - a );
 // pętla póki nie zostanie spełniony warunek stopu
 while ( ( b - a ) &gt; EPSILON )
 // porównaj wartości funkcji celu lewej i prawej próbki
 if ( f( xL ) &lt; f( xR ) )
 // wybierz przedział [a, xR]
 b = xR;
 xR = xL;
 xL = b - k * ( b - a );
 else
 // wybierz przedział [xL, b]
 a = xL;
 xL = xR;
 xR = a + k * ( b - a );
 // zwróć wartość środkową przedziału
 return ( a + b ) / 2;
Zbieżność metody.
Kolejne obliczane przedziały w metodzie złotego podziału są wielkości:
z czego wynika iż zbieżność metody jest liniowa (rząd zbieżności wynosi formula_31 zaś współczynnik zbieżności formula_32). Ilość iteracji formula_33 potrzebna do zawężenia przedziału początkowego formula_8 do zadanej dokładności formula_35 wynosi:

</doc>
<doc id="1516249" url="https://pl.wikipedia.org/wiki?curid=1516249" title="Reinosa">
Reinosa

Reinosa – miasto i gmina w północnej Hiszpanii, w Kantabrii. Liczy 10,3 tys. mieszkańców (2005).
W mieście rozwinął się przemysł zbrojeniowy.

</doc>
<doc id="1516252" url="https://pl.wikipedia.org/wiki?curid=1516252" title="Raja (film)">
Raja (film)

Raja to bollywoodzki komediodramat miłosny z 1995 roku z Madhuri Dixit i Sanjay Kapoorem w rolach głównych. Reżyserem i producentem filmu jest Indra Kumar, autor "Mann", "Dil", "Pyare Mohan". Film ten opowiada historię rodzącej się miłości, zmaganie się z nieufnością, strachem przed grą, byciem wykorzystanym. Bohaterów różni status społeczny. Ich miłość jest zwalczana, bo nie służy zaspakajaniu potrzeb rodziny. Główna bohaterka jest dla swoich braci towarem na sprzedaż. Aranżowane dla niej małżeństwo ma zgodnie z planami jej braci spłacić długi i podnieść prestiż rodziny. Jej miłość do biednego Rai jest przeszkodą, którą jej bracia próbują usunąć podstępem lub przemocą.
Fabuła.
Patrząc na przyjaźń, jaka łączy małego Raje z Madhu, ich bracia postanawiają w przyszłości zaaranżować małżeństwo. Niestety, gdy pożar niszczy przedsiębiorstwo Birju (Paresh Rawal), bracia Madhu zrywają z nim wszelkie kontakty. Nagła bieda i obniżenie statusu społecznego Birju budzi w nich pogardę. Podczas dramatycznego rozdzielania zaprzyjaźnionych ze sobą dzieci, dochodzi do wypadku, który z Birju czyni potrzebującego pomocy upośledzonego człowieka.
Mijają lata. Dorosły już Raja (Sanjay Kapoor) pracuje od lat troszcząc się o swego chorego brata. Trud takiego życia czyni go człowiekiem poważnym, surowym i zasadniczym. Drażni go urocza bezczelność zabiegającej o jego względy rozpieszczonej bogaczki (Madhuri Dixit). Ogania się od niej, unika jej, strofuje ja. Dopóki się nie dowie, że dziewczyna ta to jego ukochana przyjaciółka z dzieciństwa – Madhu. Czy młodym uda się pokonać nieufność Rai i wrogość braci Madhu?
Piosenki.
Autorami muzyki jest duet Nadeem-Shravan, twórcy muzyki do takich filmów jak "Deewana", "Raja Hindustani", "Zamaana Deewana", "Dil Hai Ki Manta Nahin", "Pardes", "Aa Ab Laut Chalen", "Raaz", "Więzy miłości", "Wiem, czym jest miłość", "Hum Tumhare Hain Sanam", "Dil Hai Tumhaara", "Dil Ka Rishta", "Yeh Dil", "Andaaz", "Qayamat", "Hungama", "Tumsa Nahin Dekha", "Bewafaa", "Deszcz" czy "’’.

</doc>
<doc id="1516255" url="https://pl.wikipedia.org/wiki?curid=1516255" title="RAH-66 Comanche">
RAH-66 Comanche



</doc>
<doc id="1516259" url="https://pl.wikipedia.org/wiki?curid=1516259" title="Algirdas Kumža">
Algirdas Kumža

Algirdas Kumža (ur. 29 listopada 1956 w m. Palukštys w rejonie telszańskim) – litewski młodzieżowy działacz komunistyczny i działacz niepodległościowy, prawnik i dyplomata, poseł na Sejm, w latach 2006–2010 ambasador Litwy na Ukrainie.
Życiorys.
Od 1979 do 1984 stał na czele Komsomołu na Uniwersytecie Wileńskim. W 1980 ukończył studia na wydziale prawa tej samej uczelni, po czym podjął pracę jako wykładowca prawa. Od 1984 do 1989 kierował sekretariatem do spraw kultury i stosunków międzynarodowych litewskiego Komsomołu.
Pod koniec lat 80. zaangażował się w działalność niepodległościową, był członkiem Rady Sąjūdisu w Wilnie oraz dyrektorem wydziału kultury w KC Komunistycznej Partii Litwy. Od 1990 do 1992 pozostawał działaczem Litewskiego Związku Liberałów oraz posłem na Sejm Republiki Litewskiej. 11 marca 1990 znalazł się wśród sygnatariuszy Aktu Przywrócenia Państwa Litewskiego.
Po odejściu z polityki stanął na czele prywatnego przedsiębiorstwa zajmującego się doradztwem. Od 1994 do 1997 był zastępcą redaktora dziennika „Lietuvos rytas”. Od 1998 pracował jako doradca prezydenta Valdasa Adamkusa w dziedzinie polityki zagranicznej oraz spraw bezpieczeństwa.
Od 1999 do 2006 stał na czele Fundacji Tarasa Szewczenki w Wilnie. W 2006 został mianowany ambasadorem nadzwyczajnym i pełnomocnym Republiki Litewskiej w Kijowie.
Jest autorem książki "Žingsniai" (Wilno 1990). Uprawia alpinizm, wydał pozycję "Himalajai: vienos ekspedicijos dienoraštis" (Wilno 2005, w 2007 przetłumaczoną na język ukraiński i wydaną w Kijowie).

</doc>
<doc id="1516265" url="https://pl.wikipedia.org/wiki?curid=1516265" title="Register (organy)">
Register (organy)

Register – przycisk w organach piszczałkowych, służący do załączania pojedynczych głosów instrumentu lub grup głosów. W niektórych organach przyjmują formę cięgieł – manubrii.

</doc>
<doc id="1516267" url="https://pl.wikipedia.org/wiki?curid=1516267" title="Metafora akwatyczna">
Metafora akwatyczna

Metafora akwatyczna - rodzaj metafory, w której za pomocą słów związanych z tematyką wodną (skąpał się, wydobyty z martwej wody, rzeźby wytryskują, zanurzył się) przedstawia się stan podmiotu lirycznego.
Przykłady: 
Bolesław Prus - "Lalka": "Od dnia, w którym po raz pierwszy skąpał się w Paryżu, zaczęło się dla Wokulskiego życie prawie mistyczne".
Adam Mickiewicz - sonet "Stepy Akermańskie": "Wpłynąłem na suchego przestwór oceanu / Wóz nurza się w zieloność i jak łódka brodzi / Śród fali łąk szumiących, śród kwiatów powodzi / Omijam koralowe ostrowy burzanu".

</doc>
<doc id="1516271" url="https://pl.wikipedia.org/wiki?curid=1516271" title="Rezerwat przyrody Kołowskie Parowy im. Józefa Lewandowskiego">
Rezerwat przyrody Kołowskie Parowy im. Józefa Lewandowskiego

Rezerwat przyrody Kołowskie Parowy im. Józefa Lewandowskiego – rezerwat leśny o powierzchni 24,34 ha, utworzony 30 maja 1956 jako "Rezerwat przyrody Kołowskie Parowy". Leży w województwie zachodniopomorskim, w środkowej części Szczecińskiego Parku Krajobrazowego „Puszcza Bukowa”, 1,5 km na wschód od Kołowa. W 1982 r. zarządzeniem Ministra Leśnictwa i Przemysłu Drzewnego z dnia 23 sierpnia (Monitor Polski nr 20, poz. 179) otrzymał aktualną nazwę na cześć Józefa Lewandowskiego.
Rezerwat jest lasem liściastym na zboczach wzniesień morenowych, którego głównym celem ochrony jest zachowanie lasu bukowego w różnych odmianach typologicznych (buczyna pomorska, "Melico Fagetum typicum") z bogatymi zespołami roślin zielnych w runie. Przez rezerwat przepływa strumień Utrata, który nagle zanika i równie nagle pojawia się na powierzchni. Dno parowu zajmuje buczyna źródliskowa.
Obszar rezerwatu podlega ochronie czynnej.
Rośliny chronione: kruszczyk szerokolistny ("Epipactis helleborine"), kruszczyk siny ("Epipactis purpurata"), kruszyna pospolita ("Frangula alnus"), kalina koralowa ("Viburnum opulus"), marzanka wonna (przytulia wonna, "Galium odoratum").
Rośliny rzadkie i ginące: perłówka jednokwiatowa ("Melica uniflora"), kostrzewa leśna ("Festuca altissima"), szczyr trwały ("Mercurialis perennis"), czartawa pospolita ("Circaea lutetiana"), turzyca zgrzebłowata ("Carex strigosa"), zachyłka oszczepowata ("Phegopteris connectilis"), kokorycz pusta ("Corydalis cava", lub "Corydalis bulbosa"), przytulia pospolita ("Galium mollugo")
Niektóre rośliny powszechnie występujące: prosownica rozpierzchła ("Milium effusum"), fiołek leśny ("Viola reichenbachiana"), gajowiec żółty ("Galeobdolon luteum"), zawilec gajowy ("Anemone nemorosa"), szczawik zajęczy ("Oxalis acetosella"). 
W południowo-wschodnim narożniku rezerwatu, na skrzyżowaniu dróg ze Szczecina Śmierdnicy i z Kołowa, głaz narzutowy z tablicą upamiętniającą mgr. inż. Józefa Lewandowskiego, wybitnego leśnika, żyjącego w latach 1907–1968, pioniera zagospodarowania lasów Pomorza Zachodniego, wieloletniego dyrektora OZLP (Okręgowego Zarządu Lasów Państwowych) w Szczecinie i prezesa LOP w Szczecinie (1957–1968).

</doc>
<doc id="1516274" url="https://pl.wikipedia.org/wiki?curid=1516274" title="Pacjent-klient">
Pacjent-klient



</doc>
<doc id="1516277" url="https://pl.wikipedia.org/wiki?curid=1516277" title="Ciemino (jezioro)">
Ciemino (jezioro)

Ciemino – jezioro lobeliowe o charakterystycznej barwie i niskiej przejrzystości, na Pojezierzu Drawskim, położone w województwie zachodniopomorskim, w powiecie szczecineckim, w gminie Borne Sulinowo.
Jezioro według danych z 1997 roku miało powierzchnię 241,7 ha, a jego objętość wynosiła 14 394,1 m³. Średnia głębokość Ciemina to 6,0 m, a maksymalna 13,4 m.
Nad jeziorem leży wieś Ciemino. Jezioro zarządzane jest przez Koło PZW "Jesiotr" w Szczecinku od dnia 1 maja 2011 r.; umowa użytkowania opiewa na 20 lat.

</doc>
<doc id="1516281" url="https://pl.wikipedia.org/wiki?curid=1516281" title="Funkcja unimodalna">
Funkcja unimodalna

Funkcja unimodalna – funkcja ciągła, dla której w zadanym przedziale istnieje maksymalnie jedno ekstremum lokalne.
Unimodalność jest wymagana do poprawnego działania wielu metod optymalizacyjnych (np. metody złotego podziału), służących do wyszukiwania lokalnych minimów funkcji.
Definicja.
Niech dana będzie funkcja formula_1 ciągła w swojej dziedzinie:
Funkcja formula_3 jest unimodalna w przedziale formula_4 jeżeli dla dowolnych formula_5 i formula_6 zachodzi:
gdzie formula_11 stanowi minimum funkcji w przedziale formula_12
Innymi słowy funkcja jest unimodalna jeśli istnieje taka wartość formula_13 że

</doc>
<doc id="1516282" url="https://pl.wikipedia.org/wiki?curid=1516282" title="Sławomir Kryński">
Sławomir Kryński

Sławomir Kryński (ur. 23 marca 1952 w Łodzi) – polski reżyser i scenarzysta.

</doc>
<doc id="1516283" url="https://pl.wikipedia.org/wiki?curid=1516283" title="Ozamis">
Ozamis

Ozamis (także "Ozamiz") – miasto na Filipinach w regionie Mindanao Północne, na wyspie Mindanao. W 2010 roku liczyło 119 571 mieszkańców.

</doc>
<doc id="1516284" url="https://pl.wikipedia.org/wiki?curid=1516284" title="Ozamiz">
Ozamiz



</doc>
<doc id="1516285" url="https://pl.wikipedia.org/wiki?curid=1516285" title="Bitwa morska pod Myeongnyang">
Bitwa morska pod Myeongnyang

Bitwa morska pod Myeongnyang – starcie zbrojne, które miało miejsce 26 października 1597 r. w trakcie wojny koreańsko-japońskiej (1592–1598).
W roku 1597 flota japońska w sile ponad 400 jednostek i 20 000 ludzi popłynęła w kierunku miejsca stacjonowania niewielkich sił koreańskich, dowodzonych przez admirała Yi Sun-sina. Koreański dowódca, obawiając się przewagi Japończyków, postanowił uniknąć walki na pełnym morzu, wciągając przeciwnika w wąski przesmyk pomiędzy wyspą Jindo a półwyspem. 26 października Koreańczykom udało się zwabić w trakcie odpływu okręty japońskie do przesmyku. Jednostki te nie mogąc pokonać olbrzymich fal odpływowych, rozbijały się o skały, a okręty, którym udało się uniknąć zatopienia, padały ofiarą ostrzału artyleryjskiego prowadzonego przez okręty koreańskie ukryte za przesmykiem. Japończycy utracili ponad 100 okrętów i kilka tysięcy ludzi. Zginął m.in. admirał Michifusa Kurushima.

</doc>
<doc id="1516286" url="https://pl.wikipedia.org/wiki?curid=1516286" title="Parafia Najświętszego Serca Pana Jezusa w Krzyżu Wielkopolskim">
Parafia Najświętszego Serca Pana Jezusa w Krzyżu Wielkopolskim

Parafia pw. Najświętszego Serca Pana Jezusa w Krzyżu Wielkopolskim - parafia należąca do dekanatu Trzcianka, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1945 roku. Siedziba parafii mieści się przy ulicy Poznańskiej. Duszpasterstwo w niej prowadzą księża Salwatorianie.
Miejsca święte.
Kościół parafialny.
Kościół pw. Najświętszego Serca Pana Jezusa w Krzyżu Wielkopolskim
Kościół parafialny został zbudowany w 1936.

</doc>
<doc id="1516288" url="https://pl.wikipedia.org/wiki?curid=1516288" title="Chaba (rzeka)">
Chaba (rzeka)

Chaba – rzeka w kanadyjskiej prowincji Alberta. Wypływa z Gór Skalistych i wpływa do rzeki Athabasca.

</doc>
<doc id="1516290" url="https://pl.wikipedia.org/wiki?curid=1516290" title="Tezaab Is Acid">
Tezaab Is Acid

Tezaab (hindi: तेज़ाब, urdu: تیزاب, tłum „Kwas”) – indyjski film, bollywoodzki dramat miłosny z 1988 roku. Uczynił on sławną Madhuri Dixit i wzmocnił pozycję nagrodzonego za rolę Munny Anil Kapoora. Film ten opowiada historę przemiany młodego ufnego idealisty Mahesha w poszukiwanego przez przestępcę Munnę. W opowieści tej skonfrontowano ze sobą postawy dwóch policjantów: skorumpowanego, który za pieniądze gotów jest obciążyć winą niewinnego człowieka i obrońcy prawa służącego przywracaniu ładu i sprawiedliwości. Przede wszystkim jednak film ten jest pochwałą miłości, która gotowa jest pokonać wszystkie przeszkody i pieśnią na cześć pełnej poświęceń przyjaźni. Wśród przedstawionych relacji pokazano też chorą relację ojca (Anupam Kher) podporządkowującego swoją córkę własnym potrzebom, nie liczącego się z jej uczuciami.
Piosenka "ek do teen" była w czołówce indyjskich list przebojów. Film ma odniesienia do filmu Streets of Fire.
Fabuła.
Kiedy oficer policji Gaga Singh (Suresh Oberoi) spotyka po raz pierwszy Mahesha Deshmukha (Anil Kapoor) jest poruszony postawą młodego człowieka. Pełen ufności do ludzi, gotów do poświęceń dla ojczyzny, uszczęśliwiony tym, że przystępując do marynarki spełnia marzenia ojca, nie wie jeszcze, że za chwilę będzie musiał skonfrontować się z cierpieniem. Na jego oczach podczas napadu na gang giną rodzice. Na jego barki spada odpowiedzialność za młodszą siostrę. Zaczyna studia w college’u dorabiając jako ratownik na basenie. Pociechę stanowią spotkania z przyjaciółmi, oparcie w lojalnym Babanie (Chunky Pandey). Mahesh, dobry brat i przyjaciel w sprawach sercowych jest jednak graczem. Uważa, że stosując odpowiednie reguły gry można w sobie rozkochać każdą dziewczynę. Zakłada się z przyjaciółmi, że wzbudzi miłość w podziwianej przez wszystkich Mohini Mandhr (Madhuri Dixit). Gdy upojony podbojem opowiada ze śmiechem przyjaciołom, jak zdobył serce dziewczyny, dostrzega nagle przed sobą zapłakaną twarz Mohini. Prawdziwość jej uczuć i łzy dotykają go boleśnie. Ale odzyskać teraz jej rozżalone serce jest dużo trudniej.
Muzyka i piosenki (w playbacku śpiewają).
Muzykę do filmu skomponował duet Laxmikant-Pyarelal, autorzy muzyki do takich filmów jak „Khalnayak”, „Hum”, „Ram Lakhan”, „Mr. India”, „Tezaab Is Acid”, „Amar Akbar Anthony”, „Bobby (1973)”.

</doc>
<doc id="1516291" url="https://pl.wikipedia.org/wiki?curid=1516291" title="Alessandro Malaspina">
Alessandro Malaspina

Alessandro Malaspina (Alexandro i Alejandro) (ur. 5 listopada 1754, zm. 9 kwietnia 1810) – włoski szlachcic, przez większość życia pełnił służbę oficera hiszpańskiej marynarki wojennej. Jako członek Hiszpańskiej Komisji Królewskiej uczestniczył w latach 1786–1788 w wyprawie dookoła świata, a następnie w latach 1789–1794 w naukowej ekspedycji na Ocean Spokojny, mającej na celu poszukiwanie nowych lądów i mapowanie zachodniego wybrzeża obu Ameryk – od przylądka Horn po zatokę Alaska oraz obszar od wyspy Guam i Filipiny, po Nową Zelandię i wyspy Tonga.
Wczesne życie.
Alessandro Malaspina urodził się w Mulazzo w małym księstwie, wówczas części Wielkiego Księstwa Toskanii, rządzonego przez jego rodziców – markiza Carla Morello i Caterinę Meli Lupi di Soragna. W latach 1765–1773 studiował na Collegio Clementino w Rzymie. W 1773 roku został przyjęty do Zakonu Maltańskiego i spędził rok na Malcie, ucząc się podstaw żeglugi.
Służba królewska.
W 1774 roku wstąpił do Hiszpańskiej Marynarki Królewskiej, gdzie otrzymał stopień guardiamarina.
W latach 1774–1786 brał udział w wielu bitwach morskich i bardzo szybko awansował. W styczniu 1775 roku, na pokładzie fregaty Santa Teresa, wziął udział w ekspedycji ratowniczej miasta Melilla obleganego przez Marokańczyków. Po wyprawie został awansowany na stopień chorążego fregaty. W lipcu 1775 roku uczestniczył w oblężeniu Algieru. Rok później uzyskał stopień chorążego.
Pomiędzy 1777 a 1779 rokiem, na pokładzie fregaty "Astrea", Malaspina odbył podróż na Filipiny i z powrotem, okrążając dwukrotnie Przylądek Dobrej Nadziei. Podczas rejsu otrzymał awans na stopień porucznika.
W styczniu 1780 roku uczestniczył w bitwie pod Cape Santa Maria i wkrótce potem został awansowany ponownie do stopnia porucznika. Dwa lata później uczestniczył w wielkim oblężeniu Gibraltaru. W grudniu tego samego roku na pokładzie "San Justo" uczestniczył w walkach w Cape Espartel i został awansowany na kapitana.
W 1782 roku został oskarżony przez hiszpańską inkwizycję o herezję, lecz nie został zatrzymany.
Od marca 1783 do lipca 1784, już jako drugi kapitan, uczestniczył na fregacie "Asunción" w drugim rejsie na Filipiny, płynąc tą samą drogą co wcześniej. W 1785 roku został mianowany porucznikiem w Kompanii Handlowej Guardiamarinas Kadyks. Od września 1786 do maja 1788 Malaspina trudnił się handlem z ramienia Królewskiej Kampanii Filipińskiej. Po raz pierwszy podróż na Filipiny odbył w jedną stronę tradycyjną trasą. Powrót nastąpił przez przylądek Horn.
Ekspedycja w latach 1789–1794.
We wrześniu 1788 roku Malaspina związał się z José de Bustamante y Guerra, z którym wspólnie postanowił zorganizować wyprawę naukowo-polityczną, mającą na celu odwiedzenie prawie wszystkich hiszpańskich posiadłości w Ameryce i Azji. Król Hiszpanii Karol III zaaprobował wyprawę.
Do celów wyprawy postanowiono zbudować dwa nowe statki – korwety. Zadania tego podjęła się stocznia w La Carraca i budowniczy statków Tomas Muñoz. Statki otrzymały nazwy "Descubierta" i "Atrevida" na cześć wypraw Jamesa Cooka. Statki miały wyporność 306 ton, 36 metrów długości, zostały zwodowane 8 kwietnia 1789 roku.
Ekspedycja wypłynęła z Kadyksu 30 lipca 1789 roku. Do wyprawy w 1790 roku dołączył czeski geograf Thaddäus Haenke, który przeszedł przez Amerykę Południową z Montevideo do Santiago, gdzie dołączył do wyprawy. Malaspinie towarzyszyło wielu innych naukowców, którzy podczas całej wyprawy zebrali więcej danych niż wyprawa naukowa Cooka, jednakże przez polityczne zmiany w Hiszpanii Alessandro Malaspina został osadzony w więzieniu, a relacje i materiały z wyprawy zostały skonfiskowane i nie opublikowane aż do końca XX wieku.
Trasa wyprawy.
Ekspedycja na pierwszy postój zatrzymała się w Montevideo i Buenos Aires, gdzie śledziła sytuację polityczną w Wicekrólestwie Rio de la Plata. Następnie opłynęła przylądek Horn i zatrzymała się w Talcahuano, w porcie Concepción, w dzisiejszym Chile i ponownie w Valparaíso (porcie miasta Santiago). Kolejnym etapem ekspedycji był archipelag Juan Fernández. Celem kursu była chęć wyjaśnienia sprzecznych informacji o jego położeniu. Następnie ekspedycja popłynęła na północ, kartując wybrzeże Ameryki, aż dotarła do Acapulco w Meksyku. Tam grupa oficerów została wysłana w celu zbadania sytuacji politycznej w Wicekrólestwie Nowej Hiszpanii. Z Meksyku Malaspina chciał popłynąć na Hawaje i Kamczatkę, lecz zamiast tego pożeglował bezpośrednio do portu na Alasce, gdzie zbadał zachodnie wybrzeże aż do Prince William Sound w zatoce Alaska.
W zatoce Yakutat członkowie wyprawy nawiązali kontakt z północnoamerykańskim plemieniem Tlingit. Hiszpańscy uczeni przeprowadzili badania etnograficzne, zebrali wiele informacji na temat tego plemienia, jego obyczajów, języka, gospodarki, zwyczajów wojennych i obrzędów pogrzebowych. Artyści obecni w wyprawie wykonali portrety członków plemienia i utrwalili sceny z jego życia codziennego. Lodowiec znajdujący się nad zatoką Yakutat Icy u podnóża Góry Świętego Eliasza został nazwany imieniem dowódcy wyprawy Malaspina. Botanik Luis Nee, członek wyprawy, zebrał i opisał wiele nowych gatunków flory i fauny.
Kolejnym przystankiem wyprawy była hiszpańska przystań i fort Świętego Michała na wyspie w fiordzie Nootka u brzegów wyspy Vancouver. Tam Alessandro Malaspina podjął się poprawy stosunków między hiszpańskimi władzami a miejscową ludnością Nuu-chah-nulth.
W 1792 ekspedycja powróciła do Meksyku, gdzie dokonano bardziej szczegółowych badań Cieśniny Juana de Fuca i Strait of Georgia. W tym samym roku wyprawa wypłynęła z Meksyku na Ocean Spokojny w stronę Azji. Pierwszym postojem były wyspy Guam, a następnie Filipiny, gdzie badacze spędzili kilka miesięcy, głównie w Manili. W tym samym czasie Malaspina wysłał Bustamante do Makau w Chinach. Po powrocie skierowano się do Nowej Zelandii, gdzie wykonano mapowania wybrzeży i pomiary głębokościowe. Zawinięto do zatoki Port Jackson w Australii, gdzie leży obecnie Sydney.
Powrót wyprawy nastąpił wschodnią częścią Oceanu Spokojnego; po drodze ekspedycja zatrzymała się na miesiąc na wyspie Vavaʻu należącej do archipelagu Tonga. Stamtąd odpłynęła do Callao (Peru), a następnie Talcahuanco (Chile), gdzie przeprowadziła badania fiordów południowego wybrzeża Chile, a następnie okrążyła przylądek Horn i skierowała się w kierunku Montevideo. Po drodze zbadała Falklandy i wybrzeża Patagonii.
Z Montevideo ekspedycja Malaspina popłynęła przez Ocean Atlantycki do Hiszpanii, osiągając port w Kadyksie 21 września 1794 roku. Wyprawa spędziła na morzu 62 miesiące.
Aresztowanie i zesłanie polityczne.
W grudniu 1794 roku Malaspina spotkał się z królem Karolem IV i premierem Manuelem de Godoy. Rok później otrzymał awans na brygadiera floty.
Po wyprawie i badaniach przeprowadzonych w hiszpańskich posiadłościach Malaspina wysuwał propozycje przyznania koloniom niepodległości i zawiązania konfederacji państw zajmujących się międzynarodowym handlem. Pomysł ten, głównie z powodu wybuchu rewolucji francuskiej, spotkał się ze sprzeciwem dworu królewskiego, w rezultacie czego działania badacza uznano za wrogie i 23 listopada Malaspina został aresztowany pod zarzutem spisku przeciw państwu. 20 kwietnia 1796 roku został pozbawiony rangi i osadzony w twierdzy San Antón w A Coruña (Galicja). Przebywał w więzieniu od 1796 do 1802 roku. Podczas pobytu w odosobnieniu napisał szereg esejów na temat estetyki, ekonomii i krytyki literackiej. Jego relacje z ekspedycji pozostały w archiwach królewskich, gdzie z czasem znaczna jego część zaginęła lub trafiła do prywatnych kolekcji, m.in. Aleksandra von Humboldta.
Pod koniec 1802 roku został uwolniony, lecz musiał opuścić Hiszpanię. Wyjechał do rodzinnego Mulazzo przez port w Genui i osiadł w pobliskiej Pontremoli.
Życie we Włoszech.
W Pontremoli Alessandro Malaspina skupił się na lokalnej polityce. W grudniu 1803 roku zorganizował kwarantannę pomiędzy Republiką Włoską a Królestwem Etrurii związaną z wybuchem żółtej febry w Livorno. W 1805 roku otrzymał z rąk królowej Etrurii tytuł radcy Rady Stanu Królestwa Włoch. Wkrótce potem został przyjęty do Towarzystwa Columban we Florencji.
W 1807 roku zachorował na nieuleczalną chorobę, na którą zmarł w Pontremoli 9 kwietnia 1810 roku.
Jego imieniem nazwano:

</doc>
<doc id="1516294" url="https://pl.wikipedia.org/wiki?curid=1516294" title="Rekrut (opowiadanie)">
Rekrut (opowiadanie)

Rekrut (oryg. fr. "Le Réquisitionnaire") – opowiadanie Honoriusza Balzaka z 1831, stanowiące część "Studiów filozoficznych" cyklu "Komedia ludzka".
Treść.
Jest listopad 1793, trwa "levée en masse" ogłoszone przez Konwent Narodowy do walki z zewnętrznymi i wewnętrznymi przeciwnikami rewolucji. Tymczasem w normandzkiej wiosce stara, zdeklasowana arystokratka, pani Dey, oczekuje powrotu syna wziętego do niewoli przez Wandejczyków, który kilka dni wcześniej zdołał powiadomić ją o planowanej ucieczce. W ciągu kilku kolejnych dni, miotana sprzecznymi emocjami, na przemian zamyka się samotnie w domu, na przemian, wykazując siłę ducha, zwyczajnie przyjmuje gości. Wreszcie do miasteczka dociera młody człowiek w mundurze, republikański rekrut, lecz pani Dey, mimo uderzającego podobieństwa między nim a Augustem, rozpoznaje, iż nie jest to jej syn. Po całonocnym oczekiwaniu kobieta umiera, dokładnie w chwili, gdy prawdziwy August zostaje rozstrzelany.
Cechy utworu.
"Rekrut" należy do wczesnych utworów Balzaka, w których romantyczna metafizyka łączy się z realistycznym opisem rzeczywistości społecznej czasów rewolucji francuskiej. Dzieło wiąże się również z zainteresowaniem pisarza współczesnymi mu koncepcjami energii, która miałaby pozwalać na „pokonywanie barier czasu i odległości”.

</doc>
<doc id="1516298" url="https://pl.wikipedia.org/wiki?curid=1516298" title="Clearwater (Alberta)">
Clearwater (Alberta)

Clearwater – rzeka o długości 203 km w południowej części kanadyjskiej prowincji Alberta. Wypływa z Gór Skalistych i wpływa do rzeki Saskatchewan Północny.

</doc>
<doc id="1516302" url="https://pl.wikipedia.org/wiki?curid=1516302" title="Stanisław Santor">
Stanisław Santor

Stanisław Santor (ur. 29 marca 1922 w Suwałkach, zm. 6 stycznia 1999 w Warszawie) – polski skrzypek, koncertmistrz Orkiestry Polskiego Radia w Warszawie.
Życiorys.
Studiował w klasie skrzypiec u profesora Józefa Jarzębskiego, w warszawskim Konserwatorium. W latach 1944–1945 pracował przymusowo w kamieniołomach w obozie Peterscheim.
Po wojnie przyjechał na krótko do Warszawy, a następnie przeniósł się do Łodzi. Tam rozpoczął pracę w Filharmonii Łódzkiej w orkiestrze pod dyrekcją Zdzisława Górzyńskiego. W 1947 wrócił do Warszawy, gdzie został zaangażowany do orkiestry Filharmonii Warszawskiej. Po dwóch latach odszedł i rozpoczął pracę w Polskiej Orkiestrze Radiowej pod dyrekcją Stefana Rachonia. Był koncertmistrzem tej orkiestry w latach 1949–1974 i 1978–1980. W latach 50. występował także gościnnie z orkiestrą Państwowego Zespołu Ludowego Pieśni i Tańca „Mazowsze”.
Nagrania Stanisława Santora znaleźć można w archiwach Polskiego Radia oraz na wielu płytach z udziałem Orkiestry Stefana Rachonia. 
Stanisław Santor był mężem Ireny Santor. Ich małżeństwo z powodu przedwczesnej śmierci córeczki Sylwii zakończyło się rozwodem.
Stanisław Santor został pochowany na Cmentarzu Wojskowym na Powązkach w Warszawie (kwatera: F IV rząd: 12, grób: 10D).

</doc>
<doc id="1516306" url="https://pl.wikipedia.org/wiki?curid=1516306" title="Popi Staw">
Popi Staw

Popi Staw (niem. "Papen Wasser") – niewielkie jezioro położone w zachodniej części Pojezierza Zachodniopomorskiego na Równinie Pyrzycko-Stargardzkiej na skraju Puszczy Bukowej, między zachodnią granicą lasu a drogą krajową nr 3 (E65), na północny wschód od Starego Czarnowa.
Powierzchnia 1,70 ha.
Nazwa Popiego Stawu pochodzi z faktu, że pleban ze Starego Czarnowa miał dawniej wyłączny przywilej łowienia ryb w tym jeziorze. Popem jeszcze w XV i XVI w nazywano również katolickiego księdza.
Jezioro jest położone w malowniczym zagłębieniu terenu. Posiada nierozwiniętą linię brzegową, brzegi płaskie, częściowo zadrzewione. Z Popiego Stawu wypływa niewielki ciek uchodzący do jeziora Zaborsko.
Z jeziorem wiąże się kilka legend miejscowych o konszachtach mnichów kołbackich z diabłami, a dotyczących połowu ryb. Według jednej z nich jezioro utworzyła woda, która zatopiła tu zakonników, aby położyć kres ich bezbożności. Inna legenda mówi że w pobliżu miejsca, gdzie stanął kościół kołbacki, była niegdyś pieczara z posągiem wieleckiego bożka, który nie skąpił swych łask tym, którzy składali mu hojne ofiary. Pewnego razu okoliczni mieszkańcy zauważyli, iż opat kołbackiego klasztoru odkopał grotę i złożył ofiarę bożkowi. Oburzeni tym faktem wrzucili opata do jeziora.

</doc>
<doc id="1516307" url="https://pl.wikipedia.org/wiki?curid=1516307" title="Parafia Świętej Trójcy w Czaplinku">
Parafia Świętej Trójcy w Czaplinku

Parafia pw. Świętej Trójcy w Czaplinku - parafia należąca do dekanatu Barwice, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1312 roku. Siedziba parafii mieści się przy ulicy Moniuszki.
Miejsca święte.
Kościół parafialny.
Kościół pw. Świętej Trójcy w Czaplinku
Kościół parafialny został zbudowany w XV wieku w stylu gotyckim. 

</doc>
<doc id="1516308" url="https://pl.wikipedia.org/wiki?curid=1516308" title="Dochód publiczny">
Dochód publiczny

Dochód publiczny – świadczenia pieniężne ustanawiane przez organy władzy publicznej, pobierane i gromadzone przez administrację publiczną na rachunkach właściwych budżetów lub publicznych funduszy celowych, z których dokonuje się wydatków publicznych.
Dochody publiczne pełnią funkcje fiskalne (redystrybucyjne) i pozafiskalne (interwencyjne). Do ich źródeł zalicza się: dochód narodowy danego państwa oraz dochód narodowy innych państw, w postaci pożyczek zagranicznych.
Prawo w Polsce.
W Polsce, zgodnie z Ustawą o finansach publicznych (art. 5 ust. 2) dochodami publicznymi są:

</doc>
<doc id="1516309" url="https://pl.wikipedia.org/wiki?curid=1516309" title="Okularowiec panoński">
Okularowiec panoński



</doc>
<doc id="1516311" url="https://pl.wikipedia.org/wiki?curid=1516311" title="Darius Pranckevičius">
Darius Pranckevičius

Darius Pranckevičius (ur. 2 maja 1967 w Wilnie) – litewski dyplomata, ambasador Republiki Litewskiej w Turcji i Iranie.
Życiorys.
W 1992 ukończył studia na Wydziale Ekonomii Uniwersytetu Wileńskiego, po czym odbył staż naukowy poświęcony dyplomacji na Uniwersytecie Stanford oraz w Hoover Institute. W 2000 kształcił się na Uniwersytecie w Oksfordziezie.
Od 1991 zatrudniony w Ministerstwie Spraw Zagranicznych Republiki Litwy, pracował w Departamencie Prasowo-Informacyjnym oraz w Departamentach Integracji Europejskiej i Stosunków Gospodarczych (we wszystkich przypadkach jako pierwszy sekretarz).
Od 1993 do 1997 pełnił funkcję pierwszego sekretarza w Ambasadzie w Waszyngtonie. Po powrocie do kraju stanął na czele Wydziału Współpracy Gospodarczej Departamentu Integracji Europejskiej MSZ.
W latach 2000–2004 pełnił funkcję chargé d’affaires w Ambasadzie Litwy w Królestwie Niderlandów. Przez krótki czas w 2004 był dyrektorem Departamentu Informacyjnego MSZ.
7 maja 2007 rozpoczął misję jako ambasador nadzwyczajny i pełnomocny w Republice Tureckiej. Od maja 2008 jest również przedstawicielem Litwy o tej samej randze w Islamskiej Republice Iranu.

</doc>
<doc id="1516312" url="https://pl.wikipedia.org/wiki?curid=1516312" title="Barak (budowla)">
Barak (budowla)

Barak (fr. "baraque", z hiszp. "barro" = glina) – tymczasowy obiekt budowlany służący za pomieszczenie mieszkalne lub socjalno-bytowe dla ludzi.
Przykładowo baraki wznosi się dla żołnierzy, robotników, jeńców, uchodźców, robotników przymusowych oraz osób, które utraciły mieszkanie w wyniku klęsk żywiołowych, wojen itp. Formę baraków przyjmują zazwyczaj również biura kierownictwa budowy, przeznaczone do rozbiórki po zakończeniu procesu inwestycyjnego. Niekiedy mianem baraków określa się również parterowe obiekty połączone trwale z gruntem i przeznaczone na dłuższy okres użytkowania, jednak niesprawiające wrażenia trwałości.
W krajach trzeciego świata, a niejednokrotnie w krajach rozwiniętych, baraki stanowią stałe mieszkania w dzielnicach biedoty – slumsach i fawelach.
Sytuacja prawna.
W Polsce zgodnie z ustawą "Prawo budowlane" do wzniesienia baraku, który zostanie usunięty lub przeniesiony przed upływem 120 dni od rozpoczęcia budowy, nie jest wymaganie pozwolenie na budowę, lecz jedynie zgłoszenie. Nie dotyczy to konstrukcji, które mogą znacząco oddziaływać na środowisko.
W Niemczech baraki mają status tymczasowych obiektów budowlanych ("Fliegende Bauten", dosł. "budynki fruwające"). Konieczność uzyskania pozwolenia na budowę jest uzależniona od przepisów budowlanych danego kraju związkowego. Zazwyczaj pozwolenie takie jest obowiązkowe, a wyjątkiem są obiekty związane z urządzeniem budowy oraz takie, które nie są odwiedzane przez osoby obce.
Konstrukcja baraków.
Baraki mają prostą konstrukcję, najczęściej szkieletową, obecnie zazwyczaj prefabrykowaną. Poszycie buduje się np. z blachy falistej, drewna i płyt wiórowych, zaś dachy współcześnie kryje się papą. Baraki zazwyczaj są jednokondygnacyjne i w bardzo ograniczonym zakresie zaizolowane termicznie. Ponadto w roli baraków stosuje się specjalnie przystosowane kontenery o unormowanych wymiarach, umożliwiające transport w całości.
Pełniące funkcje baraków przyczepy czy też baraki na podwoziu kołowym określa się mianem barakowozów.

</doc>
<doc id="1516313" url="https://pl.wikipedia.org/wiki?curid=1516313" title="Cline (rzeka)">
Cline (rzeka)

Cline – rzeka w zachodniej części kanadyjskiej prowincji Alberta. Wypływa z jeziora Pinto w Parku Narodowym Banff i wpływa do rzeki Saskatchewan Północny.

</doc>
<doc id="1516314" url="https://pl.wikipedia.org/wiki?curid=1516314" title="Nathan Weiss">
Nathan Weiss

Nathan Weiss ("Nathan Weiß", ur. 8 maja 1851 w Gross-Meseritsch, zm. 13 września 1883 w Wiedniu) – austriacki lekarz, neurolog i elektroterapeuta.
Życiorys.
Nathan Weiss urodził się 8 maja 1851 roku w Gross-Meseritsch (dziś Velké Meziříčí) jako syn nauczyciela Talmudu Isaaca Hirscha Weissa (1815–1905). Studiował medycynę w Wiedniu, w 1874 roku otrzymał tytuł doktora medycyny. Specjalizował się później w II Klinice Uniwersyteckiej ("II Medizinische Universitätsklinik") od 1874 do 1877, w 1878 został sekundariuszem ("Sekundararzt") IV oddziału Szpitala Wiedeńskiego ("IV Medizinischen Abrteilung des Allgemeinen Krankenhauses Wien"). W 1879 roku habilitował się z medycyny wewnętrznej i został Privatdozentem w 1883 roku. Jako Privatdozent objął kierownictwo samodzielnej poradni chorób nerwowych i gabinetu elektroterapii w "Wiener Allgemeines Krankenhaus", jednak zaledwie kilka miesięcy po objęciu tego stanowiska, niedługo po ślubie (dziesięć dni po powrocie z miesiąca miodowego), powiesił się w publicznej łaźni. Przyjacielem Weissa był Sigmund Freud; który 16 września 1883 roku w liście do Marthy Bernays przedstawił swoją analizę czynu Weissa, upatrując w samobójstwie przyjaciela winy jego ojca, traktującego syna surowo i brutalnie. Śmierć Weissa spowodowała wakat w klinice neurologicznej, a stanowisko po nim objął właśnie Freud.
Dorobek naukowy.
Nie później niż w 1881 roku zaobserwował związek przyczynowy między usunięciem wola a tężyczką; objaw znany dziś jako objaw Chvostka dawniej określany był również jako "objaw Weissa". Prowadził też jako jeden z pierwszych systematyczne badania sekcyjne jąder podstawy, rdzenia kręgowego i rdzenia przedłużonego, wykrywając zmiany w rogach przednich rdzenia i jądrach ruchowych rdzenia przedłużonego.

</doc>
<doc id="1516316" url="https://pl.wikipedia.org/wiki?curid=1516316" title="Ablepharus kitaibelii">
Ablepharus kitaibelii



</doc>
<doc id="1516317" url="https://pl.wikipedia.org/wiki?curid=1516317" title="Krymteplycia Mołodiżne">
Krymteplycia Mołodiżne



</doc>
<doc id="1516318" url="https://pl.wikipedia.org/wiki?curid=1516318" title="Indeksacja płac">
Indeksacja płac

Indeksacja płac – dostosowanie poziomu wynagrodzeń do wzrostu cen i kosztów utrzymania. Podstawą indeksacji płac jest wskaźnik wzrostu cen artykułów i usług, co pozwala automatycznie dopasować wysokość nominalnych zobowiązań do skutków inflacji, a tym samym skorelować początkowe ustalenia płacowe ze zmienionymi warunkami spowodowanymi przez nagłe pojawienie się inflacji w okresie obowiązywania umowy.
Indeksacja płac może mieć charakter:
Indeksację najpowszechniej stosowano w połowie lat siedemdziesiątych. Pod tym względem kraje można podzielić na trzy grupy:
Wykorzystywane są następujące formuły indeksacji:

</doc>
<doc id="1516319" url="https://pl.wikipedia.org/wiki?curid=1516319" title="Young Mr. Lincoln">
Young Mr. Lincoln



</doc>
<doc id="1516326" url="https://pl.wikipedia.org/wiki?curid=1516326" title="Wielki Moczar">
Wielki Moczar

Wielki Moczar (niem. "Kotzen Pfuhl") – rozległy kompleks bagien, mokradeł i torfowisk położonych w zachodniej części Pobrzeża Szczecińskiego w obrębie Wzgórz Bukowych w Puszczy Bukowej.
Wielkim Moczarem nazywany jest rozległy kompleks bagien, mokradeł i torfowisk, częściowo osuszonych, rozciągający się wzdłuż głównego pasma Wzgórz Bukowych. Wypływa stąd Suchy Potok na krańcu zachodnim i Dobropolski Potok na wschodnim.
Częścią Wielkiego Moczaru jest Surowizna

</doc>
<doc id="1516332" url="https://pl.wikipedia.org/wiki?curid=1516332" title="Joseba Albizu">
Joseba Albizu

Joseba Albizu Lizaso - (urodził się 6 lipca 1978 roku w Azpeitia) były hiszpański kolarz szosowy. W zawodowym peletonie ścigał się w latach 2003-2006. Brak angażu na następny sezon w drużynie Euskaltel-Euskadi przyśpieszył koniec kariery Baska.
Jako amator wygrał Vuelta a Tenerife. Gdy jeździł w barwach Mercatone Uno w pierwszym swoim sezonie jako zawodowiec zwyciężył Giro del Friuli i był to jego największy sukces w karierze. Gdy był członkiem Euskaltel-Euskadi nie odnosił spektakularnych sukcesów. Wygrał klasyfikację górską Euskal Bizikleta w 2005 roku. Zwykle pomocnik swoich liderów oraz aktywny szczególnie na pagórkowatym terenie.
Mierzy 171 cm wzrostu i waży 61 kg.

</doc>
<doc id="1516335" url="https://pl.wikipedia.org/wiki?curid=1516335" title="Parafia Przemienienia Pańskiego w Makowie Podhalańskim">
Parafia Przemienienia Pańskiego w Makowie Podhalańskim

Parafia Przemienienia Pańskiego w Makowie Podhalańskim – parafia należąca do dekanatu Maków Podhalański archidiecezji krakowskiej. Została utworzona w 1528. Kościół parafialny wybudowany w 1701 (prezbiterium) i 1828 (nawa).
W latach 1962–1989 proboszczem był tu Franciszek Dźwigoński. Jego następcą był ks. Antoni Dużyk (lata 1986–2007). Obecnie urząd ten sprawuje ks. Tadeusz Różałowski RM. 
W ołtarzu głównym kościoła parafialnego znajduje się obraz Matki Boskiej Makowskiej pochodzący z końca XVI wieku. Słynie on z licznych łask.

</doc>
<doc id="1516336" url="https://pl.wikipedia.org/wiki?curid=1516336" title="Surowizna">
Surowizna

Surowizna (niem. "Wildbruch") – bagno położone w zachodniej części Pobrzeża Szczecińskiego w obrębie Wzgórz Bukowych (województwo zachodniopomorskie, powiat gryfiński, gmina Stare Czarnowo).
Surowizna jest bagnem w środkowej części Puszczy Bukowej, stanowi zachodnią część Wielkiego Moczaru. Wypływa stąd Suchy Potok. Nazwa wywodzi się od staropolskiego „surowy”, co znaczyło dawniej: „wilgotny, cieknący”.

</doc>
<doc id="1516337" url="https://pl.wikipedia.org/wiki?curid=1516337" title="Asami Abe">
Asami Abe

 - japońska piosenkarka J-popowa. Młodsza siostra piosenkarki Natsumi Abe. 
Asami swoją karierę zaczynała w CMs przy promowaniu Nintendo Game Cube. W maju 2007 zajęła miejsce Tsuji Nozomi w zespole Gyaruru.

</doc>
<doc id="1516340" url="https://pl.wikipedia.org/wiki?curid=1516340" title="Vladimir Jarmolenko">
Vladimir Jarmolenko

Vladimir Jarmolenko (ur. 15 maja 1948 w Astrachaniu) – litewski naukowiec, polityk i działacz społeczny rosyjskiego pochodzenia, poseł na Sejm (1990–1999), dyplomata, w latach 2008–2013 ambasador Litwy w Bukareszcie.
Życiorys.
W 1972 ukończył Instytut Medyczny w Kownie ze specjalnością biofizyka, naukę kontynuował w instytucie fizyki i biologii Akademii Nauk ZSRR, gdzie uzyskał stopień kandydata nauk. Po powrocie na Litwę w 1983 stanął na czele laboratorium fizyczno-chemicznego oraz wykładał w katedrze biologii i chemii bioorganicznej Instytutu Medycznego w Kownie. Opublikował ponad 50 prac naukowych z dziedziny biochemii i biofizyki.
W 1990 wybrano go w skład Rady Najwyższej Litewskiej SRR (przekształconej w Sejm), był członkiem komisji praw obywatelskich i spraw narodowościowych. 11 marca 1990 złożył swój podpis pod Aktem Przywrócenia Państwa Litewskiego.
Po raz kolejny mandat deputowanego uzyskiwał w 1992 oraz w 1996, pracował w komisji spraw zagranicznych oraz europejskich. W 1993 wstąpił do Związku Ojczyzny.
W 1999 był przez krótki okres chargé d’affaires w ambasadzie litewskiej w Belgii, później pracował jako radca ministerialny w ambasadzie w Atenach. Od 2005 pełnił funkcję chargé d’affaires w ambasadzie w Bukareszcie, a od 2008 był ambasadorem nadzwyczajnym i pełnomocnym Republiki Litewskiej w Rumunii. Misję zakończył w grudniu 2013.

</doc>
<doc id="1516341" url="https://pl.wikipedia.org/wiki?curid=1516341" title="Ryjówek">
Ryjówek

Ryjówek ("Suncus") – rodzaj ssaka z podrodziny zębiełków (Crocidurinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Eurazji i Afryce.
Morfologia.
Długość ciała (bez ogona) 33–160 mm, długość ogona 17–110 mm, długość ucha 4–13 mm, długość tylnej stopy 6–26 mm; masa ciała 1,1–147,3 g.
Systematyka.
Podział systematyczny.
Do rodzaju należą następujące gatunki:
Opisano również gatunki wymarłe:

</doc>
<doc id="1516342" url="https://pl.wikipedia.org/wiki?curid=1516342" title="Suncus etruscus">
Suncus etruscus



</doc>
<doc id="1516345" url="https://pl.wikipedia.org/wiki?curid=1516345" title="Parafia Matki Bożej Wspomożenia Wiernych w Dobczycach">
Parafia Matki Bożej Wspomożenia Wiernych w Dobczycach

Parafia Matki Bożej Wspomożenia Wiernych w Dobczycach – parafia rzymskokatolicka należąca do dekanatu Dobczyce archidiecezji krakowskiej. Została utworzona w 1225. Kościół parafialny wybudowany w 1949. Mieści się przy ulicy Kościelnej.

</doc>
<doc id="1516346" url="https://pl.wikipedia.org/wiki?curid=1516346" title="Lisz">
Lisz



</doc>
<doc id="1516351" url="https://pl.wikipedia.org/wiki?curid=1516351" title="Dainius Kamaitis">
Dainius Kamaitis

Dainius Kamaitis (ur. 2 lutego 1965) – litewski dyplomata, ambasador nadzwyczajny i pełnomocny Republiki Litewskiej w Japonii, Australii, Nowej Zelandii i na Filipinach. 
W latach 2006–2011 był reprezentantem Litwy w Tokio. Mówi biegle w językach angielskim, rosyjskim i japońskim.

</doc>
<doc id="1516352" url="https://pl.wikipedia.org/wiki?curid=1516352" title="Republika Zujewa">
Republika Zujewa

Republika Zujewa (ros. Республика Зуева) – nieformalna nazwa kolaboracyjnego organizmu administracyjnego w rejonie okupowanego Połocka podczas II wojny światowej
W rejonie Połocka znajdowało się kilka wsi zamieszkanych przez starowierców, przedstawicieli odłamu religijnego prawosławia. Ich mieszkańcy byli represjonowani za czasów sowieckich. Po ataku wojsk niemieckich na ZSRR 22 czerwca 1941 r., obszary te szybko znalazły się pod hitlerowskim panowaniem. Jednakże do końca 1941 r. wsie starowierców, leżące daleko od głównych dróg, w głębokich lasach nie były przez nikogo niepokojone. Ich starostą został wybrany Michaił J. Zujew ze wsi Saskorki, który przed wojną kilkakrotnie przebywał na zsyłce, zaś jego 2 synów było aresztowanych przez NKWD. W grudniu 1941 r. do wsi starowierców przybyła grupa uzbrojonych partyzantów, wśród których był przedwojenny miejscowy funkcjonariusz NKWD, znany przez Zujewa. Starowiercy, po krótkiej naradzie, postanowili ich zabić. Po pewnym czasie nowi partyzanci pojawili się po raz drugi. Tym razem starowiercy dali im żywność, ale zakazali ponownie przychodzić. Następnego dnia partyzanci ponownie przyszli, ale zostali odegnani przez starowierców, którzy zdobyli pierwszą broń. W takiej sytuacji Zujew sformował kilka oddziałów samoobrony; nocą na skraju lasu były wystawiane warty. Panowała w nich żelazna dyscyplina. W razie ataku mogły one szybko przybyć w zagrożone miejsce. Zujew postanowił też uzyskać zabezpieczenie od strony Niemców. Pojechał do Połocka, gdzie uzyskał od komendanta miasta amunicję. Okazała się ona jednak nieprzydatna, gdyż była przeznaczona do niemieckich karabinów, a starowiercy byli uzbrojeni w broń sowiecką. Zujew ponownie przybył do Połocka, otrzymując tym razem – obok amunicji – ok. 50 karabinów (było to zresztą nielegalne postępowanie). Michaił J. Zujew, po powrocie do rodzinnej wsi, rozbudował oddziały samoobrony. Były one uzbrojone nawet w 4 sowieckie (zdobyczne) karabiny maszynowe. Starowiercy reaktywowali też swoje cerkwie, zniszczone w czasach sowieckich. Wiosną 1942 r. do wsi starowierców zbliżył się antypartyzancki oddział złożony z Estończyków, ale po tym, jak Zujew wyprowadził przeciwko niemu swoją samoobronę, wycofał się i więcej nie pojawił. Po kolejnym spotkaniu z komendantem Połocka, ten obiecał Zujewowi ochronę od represji ze strony SD i SS. W zamian starowiercy wysyłali niemieckiemu garnizonowi miasta żywność, siano itp. Dobre stosunki z Niemcami pogorszyły się, kiedy zmienił się komendant Połocka. Nowy komendant nakładał na starowierców coraz to nowe obowiązki, które oni regularnie starali się wypełniać. W końcu do ich wsi został skierowany oddział w celu rekwizycji wszystkich ziemniaków, ziarna i innej żywności. Naprzeciw niemu wyszedł Zujew, któremu Niemcy zagrozili zniszczeniem wsi w razie nie wykonania rozkazu. Po odmowie Niemcy okrążyli wieś Saskorki. W odpowiedzi na przedpole wyszły oddziały M. J. Zujewa i zajęły pozycje obronne. Niemiecki dowódca wysłał parlamentariusza, z którym ustalono, że starowiercy wydadzą żywność i inne produkty, ale Niemcy nie wejdą do wsi. Po pewnym czasie u starowierców znowu pojawili się przedstawiciele partyzantów, proponując M. J. Zujewowi pomoc wojskową w zamian za dostawy żywności. Rozmowy były przeciągane przez kilka miesięcy. W końcu M. J. Zujew zgodził się. Odtąd zaopatrywał oddziały partyzanckie w żywność i inne produkty, zaś "wziętych do niewoli" partyzantów odprawiał z powrotem do ich oddziałów, a nie do Połocka, jak chcieli Niemcy. Latem 1943 r. M. J. Zujew otrzymał od Niemców polecenie wysłania części mieszkańców wsi do Niemiec na roboty przymusowe. Michaiłowi J. Zujewowi udało się wmówić im, że potrzebuje wszystkich mieszkańców na żniwa, a na roboty wyśle ich później. Potem Niemcy nie poruszali już tego tematu. Republika starowierców funkcjonowała do poł. 1944 r., kiedy Połock i okoliczne obszary zostały zajęte przez Armię Czerwoną. Michaił J. Zujew wraz z częścią mieszkańców (ok. 1 tys. osób) ewakuował się z Niemcami do Rzeszy. Ci starowiercy, którzy pozostali, rozpoczęli walkę partyzancką z Sowietami. Ostatnie grupy partyzanckie działały w rejonie Połocka aż do 1947 r., kiedy zostały zniszczone.
Linki zewnętrzne.
Historia "Republiki Zujewa" (jęz. rosyjski)

</doc>
<doc id="1516354" url="https://pl.wikipedia.org/wiki?curid=1516354" title="Ziaelas">
Ziaelas

Ziaelas (zm. ok. 229 p.n.e.) (gr. "Ζιαηλας", "Ziaēlas") – król Bitynii od ok. 250 p.n.e. do swej śmierci. Syn króla Bitynii Nikomedesa I i jego pierwszej żony, królowej Ditizele z Frygii.
Ok. r. 250 p.n.e., po śmierci ojca Nikomedesa I, Ziaelas miał problemy z objęciem tronu, bowiem macocha Etazeta objęła rządy w imieniu dwóch swoich nieletnich synów. Ziaelas, obawiając się o swe życie, uciekł do Armenii, gdzie uzyskał schronienie na dworze króla, zapewne Arsamesa. Starał się odzyskać tron siłą. Wrócił do ojczyzny, dzięki wsparciu Galatów, stopniowo odzyskując Bitynię. Chociaż Etazeta była popierana przez sąsiednie miasta oraz Antygona II Gonatasa, króla Macedonii, Ziaelas szybko zajął pierwszą część kraju, potem resztę, zmuszając macochę i jej synów do ucieczki na dwór Antygona w Macedonii. Założył, tak jak ojciec i dziadek, nowe miasto Ziela, nazwane od jego imienia; jego lokalizacja jest nieznana.
Został zgładzony przez Galatów, którzy zostali wcześniej pokonani w bitwie pod Pergamonem przez Attalosa. Z nieznaną żoną miał syna Prusjasza I, który objął po nim tron.

</doc>
<doc id="1516355" url="https://pl.wikipedia.org/wiki?curid=1516355" title="Ryjownik">
Ryjownik

Ryjownik ("Paracrocidura") – rodzaj ssaka z podrodziny zębiełków (Crocidurinae) w obrębie rodziny ryjówkowatych (Soricidae).
Występowanie.
Rodzaj obejmuje gatunki występujące w Afryce.
Morfologia.
Długość ciała (bez ogona) 65–97 mm, długość ogona 33–48 mm, długość ucha 4–8 mm, długość tylnej stopy 10–16 mm; masa ciała 7–21 g.
Systematyka.
Etymologia.
"Paracrocidura": "para" „blisko”; rodzaj "Crocidura" (zębiełek)
Podział systematyczny.
Do rodzaju należą następujące gatunki:

</doc>
<doc id="1516356" url="https://pl.wikipedia.org/wiki?curid=1516356" title="Al Fatiha (fundacja)">
Al Fatiha (fundacja)

Al Fatiha – fundacja działająca na rzecz homo-, bi- i transseksualnych muzułmanów. Została założona w 1998 roku przez Faisala Alama, Amerykanina pakistańskiego pochodzenia. Fundacja jest zarejestrowana jako organizacja non-profit w Stanach Zjednoczonych.
Najważniejsze zadania fundacji.
Działalność fundacji jest wielotorowa. Posiada ona siedem oddziałów na terenie USA, które służą głównie jako miejsca zebrań, spotkań i wsparcia dla muzułmanów LGBT. Raz w roku organizuje konferencję i rekolekcje. Al-Faitha zajmuje się ponadto wspieraniem muzułmanów różnej narodowości w uzyskiwaniu azylu USA na podstawie prześladowań na bazie orientacji seksualnej w krajach ich pochodzenia. Wspiera rodziny osób LGBT. Wydaje własne publikacje. Wraz z LGBT i gay-friendly teologami oraz wykładowcami akademickimi prezentuje alternatywną, nie potępiającą mniejszości seksualnych interpretację Koranu. Fundacja współdziała także z innymi religijnymi organizacjami zajmującymi się kwestiami związanymi z orientacją seksualną i tożsamością płciową oraz edukuje pozostałą społeczność LGBT w kwestiach związanych z Islamem.

</doc>
<doc id="1516359" url="https://pl.wikipedia.org/wiki?curid=1516359" title="Golovec">
Golovec

Golovec jest dystryktem Aglomeracji Lublany, stolicy Słowenii. Zajmuje powierzchnię 827 ha. Liczba mieszkańców wynosi 12 199 (2020). Na terenie Golovec znajduje się wzgórze o takiej samej nazwie. W Golovec znajduje się boisko sportowe przeznaczone do rugby i baseballu .

</doc>
<doc id="1516361" url="https://pl.wikipedia.org/wiki?curid=1516361" title="Luis Fortuño">
Luis Fortuño

Luis Guillermo Fortuño Burset (ur. 31 października 1960 w San Juan) – portorykański polityk. Gubernator Portoryko od 2 stycznia 2009 do 2 stycznia 2013. Komisarz rezydent Portoryko w Izbie Reprezentantów Stanów Zjednoczonych w latach 2005-2009. Przewodniczący Nowej Partii Postępowej (NPP, "New Progressive Party"), stowarzyszonej z Partią Republikańską USA.
Młodość i edukacja.
Lusi Fortuño w 1977 zakończył edukację w szkole "Colegio Marista" w Guaynabo. Następnie ukończył studia z zakresu służby zagranicznej (licencjat) w Edmund A. Walsh School of Foreign Service na Georgetown University w Waszyngtonie. W 1985 ukończył prawo ("Juris Doctor") na University of Virginia School of Law w Charlottesville.
W czasie studiów był współzałożycielem Portorykańskiego Zrzeszenia Studentów (PRSSA, "Puerto Rico Statehood Students Association") oraz jego przewodniczącym od 1980 do 1981.
Foruno jest żonaty z Luce Velą Gutierrez, z zawodu prawniczką. W 1981 został ojcem trojaczków: Marii Luisy, Luisa Roberta i Guillerma.
Kariera zawodowa.
Luis Fortuño w 1993 rozpoczął pracę w służbie publicznej w administracji gubernatora Pedro Rosselló Gonzáleza. Na początku został dyrektorem Portorykańskiej Organizacji Turystycznej oraz Korporacji Rozwoju Hoteli. W 1994 został I sekretarzem Departamentu Rozwoju Gospodarczego i Handlu.
W 1996 zdobył tytuł „Człowieka Roku” tygodnika „Caribbean Business”, a w 1995 tytuł „Urzędnika Roku” Portorykańskiego Stowarzyszenia Marketingu Przemysłowego oraz Dystrybucji Żywności i Napojów. Fortuño zrezygnował ze stanowiska w gabinecie, po reelekcji Resselló na stanowisku gubernatora Portoryko w 1996.
Po odejściu z gabinetu gubernatora, Fortuño powrócił do praktyki adwokackiej. Został partnerem w jednej z prywatnych firm prawniczych w San Juan, specjalizując się w prawie finansowym.
Kariera polityczna.
Luis Fortuño już w czasie studiów w USA był blisko związany z amerykańską Partią Republikańską. Dlatego w 2003 zdecydował się ubiegać o urząd komisarza rezydenta (delegat bez prawa głosu) w Izbie Reprezentantów USA z ramienia Nowej Partii Postępowej (NPP), która była członkiem Partii Republikańskiej.
W listopadzie 2003 wygrał partyjne prawybory na ten urząd z wynikiem 61,3% głosów. Komisarz rezydent, podobnie jak gubernator jest w Portoryko wybierany w wyborach powszechnych na 4-letnią kadencję. W wyborach w listopadzie 2004 zdobył 48,5% głosów i pokonał kandydata Powszechnej Partii Demokratycznej, Roberto Pratsa (48% głosów). Urząd komisarza rezydenta objął oficjalnie 3 stycznia 2005.
W 2007 Fortuño był jednym z autorów "Puerto Rico Democracy Act of 2007", ustawy przyjętej przez Kongres i zakładającej przeprowadzenie w Portoryko do końca 2009 referendum na temat zmiany obecnego statusu prawno-politycznego wyspy.
19 lutego 2007 Luis Fortuño ogłosił zamiar ubiegania się o stanowisko gubernatora Portoryko. 9 marca 2008 w partyjnych prawyborach na ten urząd pokonał byłego gubernatora Pedro Rosselló Gonzáleza, stosunkiem 60% do 40% głosów poparcia.
W wyborach generalnych 4 listopada 2008 zdobył 52,7% głosów poparcia i pokonał dotychczasowego gubernatora Aníbala Acevedo Vilę z Powszechnej Partii Demokratycznej (41,3% głosów). Urząd gubernatora objął 2 stycznia 2009. W wyborach generalnych 6 listopada 2012 zdobył 47.13% głosów poparcia i został pokonany przez senatora Alejandro García Padillę kandydata Powszechnej Partii Demokratycznej, który zdobył 47.73% głosów poparcia.

</doc>
<doc id="1516362" url="https://pl.wikipedia.org/wiki?curid=1516362" title="Dżuryn (rzeka)">
Dżuryn (rzeka)

Dżuryn () – rzeka na Ukrainie, lewy dopływ Dniestru. Przepływa przez ruiny Czerwonogrodu.
Długość rzeki wynosi 51 km, powierzchnia dorzecza 301 km2. Swoje źródła ma w okolicy wsi Słobódka Dżuryńska. Na rzece wybudowano niewielką elektrownię wodną, a przy niej sztuczny wodospad o wysokości 16 m i szerokości 20 m.

</doc>
<doc id="1516363" url="https://pl.wikipedia.org/wiki?curid=1516363" title="Parafia św. Wawrzyńca w Koźminie Wielkopolskim">
Parafia św. Wawrzyńca w Koźminie Wielkopolskim

Parafia Świętego Wawrzyńca w Koźminie Wielkopolskim – parafia rzymskokatolicka należąca do dekanatu Koźmin diecezji kaliskiej. Została utworzona w 1318. Kościół parafialny, pierwotnie gotycki z połowy XV wieku, rozbudowany w latach 1670–1677. Mieści się przy ulicy Kościelnej.

</doc>
<doc id="1516364" url="https://pl.wikipedia.org/wiki?curid=1516364" title="Goleniawy">
Goleniawy

Goleniawy – wieś niesołecka w gminie Zagnańsk w powiecie kieleckim w województwie świętokrzyskim. Według źródeł z 31 grudnia 2009 r. ludność Goleniaw wynosiła 159 osób.

</doc>
<doc id="1516366" url="https://pl.wikipedia.org/wiki?curid=1516366" title="Hrabstwo Ida">
Hrabstwo Ida

Hrabstwo Ida – hrabstwo położone w USA w stanie Iowa z siedzibą w mieście Ida Grove. Założone w 1851 roku.

</doc>
<doc id="1516367" url="https://pl.wikipedia.org/wiki?curid=1516367" title="Tiliqua rugosa">
Tiliqua rugosa



</doc>
<doc id="1516368" url="https://pl.wikipedia.org/wiki?curid=1516368" title="Pier Luigi Nervi">
Pier Luigi Nervi

Pier Luigi Nervi (ur. 21 czerwca 1891 w Sondrio, zm. 9 stycznia 1979 w Rzymie) – włoski architekt i inżynier budownictwa, przedstawiciel modernizmu.
Życiorys.
Pier Luigi Nervi był synem pracownika poczty Antonio Bartoli Nerviego. W 1913 ukończył studia w Szkole Inżynierskiej w Bolonii, uzyskując dyplom inżyniera budownictwa. Następnie pracował w dziale technicznym przedsiębiorstwa robót betoniarskich w Bolonii i Florencji. W latach 1915-1918 służył w wojskach inżynieryjnych. W 1920 założył własne biuro inżynierskie "Società Ing. Nervi e Nebbiosi", do którego od 1955 wstąpili również jego synowie Antonio, Mario i Vittori.
Nervi działał jako projektant (architekt), konstruktor i doradca. Pierwszym dziełem Nerviego, które zyskało szersze uznanie na świecie był miejski stadion we Florencji, z 1932 roku (obecnie Stadio Artemio Franchi). Obiekt posiadał 35000 miejsc siedzących, w formie oszczędnej, nagiej konstrukcji betonowej, ze wspornikowymi krętymi schodami. W 1935 wygrał konkurs na hangary lotnicze w Orbetello, które zrealizowano do 1938.
W większości swych prac Nervi wykorzystywał konstrukcje z przecinających się betonowych żeber, z polami międzyżebrowymi wypełnionymi płytami. Zawsze kierował się ku oszczędnym rozwiązaniom. W przypadku hangarów w Orbetello oraz Torre del Lago (1940-1943) zastosował lekkie konstrukcje z wykorzystaniem prefabrykatów.
W latach 1946-1961 Nervi kierował katedrą konstrukcji i materiałoznawstwa na wydziale architektury w Rzymie. W latach 1948-1949 zaprojektował i skonstruował halę wystawową Torino Esposizioni w Turynie. W czasie budowy skorzystano ze specjalnego rusztowania jezdnego, na które Nervi uzyskał patent. Nervi opublikował też kilka prac naukowych. W 1961 otrzymał doktorat honoris causa Politechniki Warszawskiej.
Nawiązania.
Na Małym Pałacu Sportu w Rzymie wzorowana była hala widowiskowo-sportowa Arena w Poznaniu (proj. Jerzy Turzeniecki, 1972 - 1974).

</doc>
<doc id="1516369" url="https://pl.wikipedia.org/wiki?curid=1516369" title="Akonitaza">
Akonitaza

Akonitaza, hydrataza akonitanowa – enzym katalizujący stereospecyficzną izomeryzację cytrynianu do izocytrynianu poprzez "cis"-akonitan w cyklu Krebsa (cyklu kwasu cytrynowego).

</doc>
<doc id="1516370" url="https://pl.wikipedia.org/wiki?curid=1516370" title="Jarše (Lublana)">
Jarše (Lublana)

Jarše jest dystryktem Aglomeracji Lublany, stolicy Słowenii. Zajmuje powierzchnię 906 ha. Liczba mieszkańców wynosi 14 394 (2020). Jedyną godną uwagi rozrywką w Jarše jest sporych rozmiarów park wodny "Atlantis" .

</doc>
<doc id="1516373" url="https://pl.wikipedia.org/wiki?curid=1516373" title="Lasoryjek">
Lasoryjek

Lasoryjek ("Sylvisorex") – rodzaj ssaka z podrodziny zębiełków (Crocidurinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 43–110 mm, długość ogona 25–73 mm, długość ucha 5–17 mm, długość tylnej stopy 8–19 mm; masa ciała 2,3–30 g.
Systematyka.
Etymologia.
"Sylvisorex": , "silva" „las, lesisty teren”; "sorex", "soricis" „ryjówka”, od "hurax", ὑρακος „ryjówka”.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z plejstocenu dzisiejszej Tanzanii:

</doc>
<doc id="1516375" url="https://pl.wikipedia.org/wiki?curid=1516375" title="Pier Nervi">
Pier Nervi



</doc>
<doc id="1516377" url="https://pl.wikipedia.org/wiki?curid=1516377" title="Festiwale LGBT w Polsce">
Festiwale LGBT w Polsce

Festiwale LGBT w Polsce – wydarzenia organizowane przez środowisko mniejszości seksualnych oraz organizacje społeczne wspierające ruch walki o prawa osób LGBT. Festiwale obejmują cykle imprez artystycznych, spotkania dyskusyjne i warsztaty, a często również uliczne manifestacje. Wśród celów, które przyświecają takim imprezom, wymienia się m.in. walkę z homofobią, transfobią i stereotypami, promowanie kultury różnorodności, wywoływanie debaty publicznej nad rolą LGBT w polskim społeczeństwie.
Chronologiczna lista polskich festiwali LGBT.
Biorąc pod uwagę jedynie zakres lat 90. XX w. oraz pierwszą dekadę XXI w. można prześledzić powstawanie następujących festiwali LGBT w Polsce:
Noc Walpurgii.
Festiwal został zainicjowany w 1996 roku jako wystąpienie niezależnych grup anarchofeministycznych w celu stworzenia święta różnorodności oraz przestrzeni ekspresji dla zróżnicowanych środowisk otwartych na różnorodność oraz działanie według etyki DIY.
Był to jak dotąd najdłuższy cykl festiwali poświęconych problematyce LGBT (odbywał się w latach 1996–2006 w cyklu dwuletnim).
Na zaproszenie organizatorek festiwalu wystąpiły w Polsce sztandarowe zespoły muzyki z gatunku hardcore punk i queercore, które w latach 90. XX wieku stanowiły trzon alternatywnej sceny muzycznej wspierającej idee ruchu anarchofeministycznego, m.in. Lynne Breedlove (TRIBE 8), Harum-Scarum, RE-Sisters, Daisy Chain, Lorena &amp; The Bobbits, LADY! DIE, OIL. Występowały na nim również prekursorskie w tym nurcie zespoły z Polski, m.in. Homomilitia, Guernica y Luno, Złodzieje Rowerów, Regres, Duldung.
Wrocławski Festiwal Przeciwko Wykluczeniom „Lesbijki, Geje i Przyjaciele”.
To wrocławski festiwal kulturalno-naukowy poświęcony LGBT i queer oraz przeciwdziałaniu wykluczeniom społecznym. Organizatorami pierwszej edycji festiwalu 6-7 czerwca 2003 roku były trzy podmioty: Anarchofeministyczna Grupa Liberta, Centrum Reanimacji Kultury (obecnie CRK Jagiellończyka) oraz Koło Naukowe Queer Studies Nic Tak Samo (Uniwersytet Wrocławski). W następnych latach do pracy przy festiwalu przystąpiły Sister To Sister oraz Amnesty International, a lista organizatorów nadal pozostaje otwarta. W programach festiwalu pojawiały się wydarzenia typowo naukowe (wykłady, warsztaty, dyskusje akademickie), artystyczne (koncerty, teatr, performance, kabaret, wystawy) oraz akcje uliczne. Najczęściej reprezentowanym gatunkiem muzyki był queercore, riot grrrl oraz electro punk.
Jednym z motywów V edycji, która odbyła się w dniach 14–21 października 2007 r., była hagiografia świętego Sebastiana. Przedstawiono m.in. prezentację Janusza Boguszewicza "Patron gejów i żołnierzy – św. Sebastian a sztuka cierpienia" oraz film Dereka Jarmana "Sebastian". W dyskusji panelowej przeprowadzono również rozmowę "Religioznawcze i duszpasterskie spojrzenie na cielesność i seksualność" z udziałem Janusza Niedźwieckiego i Tomasza Puchalskiego W 20 października wygłosiła wykład prof. dr hab. Maria Szyszkowska. Równie ważnym wydarzeniem był pierwszy w Polsce występ legendarnej grupy Lesbians On Ecstasy oraz Jean Genet.
W dniach 16–21 października 2008 r. odbyła się VI edycja festiwalu. Jego przygotowanie zawdzięczamy przede wszystkim KNQS Nic Tak Samo, Amnesty International Wrocław, Sistertosister oraz Antyfacetowi i innym osobom niezrzeszonym. Gościnnie wzięło udział ugrupowanie Młodzi Socjaliści i Kampania Przeciw Homofobii Wrocław.
Na przestrzeni kilku lat wśród zagranicznych gości festiwalu znaleźli/znalazły się między innymi:
Wybrani goście z Polski to dr Błażej Warkocki, dr Marta Mizuro, zespół Mass Kotki, zespół Regres, Anna Dzierzgowska, dr Jacek Kochanowski, Justyna Struzik i Julie Land (reżyserki filmu "Trans-misja"), dr Tomasz Sikora oraz Yga Kostrzewa.
W ramach festiwalu odbywały się również ćwiczenia i dyskusje dotyczące społecznej różnorodności i przeciwdziałania dyskryminacji oraz warsztaty, podczas których uczestnicy zdobywali wiedzę na temat uprzedzeń i stereotypów, przyglądali się własnym doświadczeniom wykluczenia, zdobywali umiejętność identyfikacji przypadków dyskryminacji i reagowania na nie.
Festiwal Kultura dla Tolerancji w Krakowie.
Festiwal zapoczątkowała w 2003 r. grupa studentów związanych wówczas z krakowskim oddziałem Kampanii Przeciw Homofobii, która podjęła się firmowania imprezy. Jej głównym pomysłodawcą był Tomasz Szypuła, późniejszy szef pierwszej edycji festiwalu, która odbyła się w dniach 6–9 maja 2004 r. Patronat nad festiwalem objęła Pełnomocnik Rządu do Spraw Równego Statusu Kobiet i Mężczyzn, Izabela Jaruga-Nowacka i ambasada Szwecji w Warszawie.
Medialne zainteresowanie festiwalem wzrosło na skutek gwałtownych protestów ze strony niektórych organizacji konserwatywnych i prawicowych. Wytworzyła się publiczna debata na temat sytuacji LGBT, ich społecznego miejsca oraz praw do korzystania z przestrzeni publicznej. Kolportowano w Krakowie ulotki wzywające do zablokowania festiwalu; usiłowano również wywierać nacisk na rektora Uniwersytetu Jagiellońskiego i władze Krakowa w tej samej sprawie. Organizatorzy otrzymali natomiast poparcie ze strony zagranicznych organizacji, a grupa artystów i intelektualistów związanych z Krakowem (m.in. Wisława Szymborska i Czesław Miłosz) w liście otwartym wyraziła swoją solidarność z organizatorami. Program wydarzeń festiwalu obejmował:
Rokrocznie odbywają się kolejne edycje, do których włączyły się m.in. organizacja Lambda Kraków. Organizatorzy otrzymali wsparcie ze strony Komisji Europejskiej, Instytutu Francuskiego w Krakowie, British Council w Krakowie oraz ILGA-Europe. W 2005 r. została powołana do życia Fundacja Kultura dla Tolerancji, która przejęła organizację festiwalu.
Dni Równości i Tolerancji w Poznaniu.
Pierwsza edycja Dni Równości i Tolerancji w Poznaniu odbyła się w dniach 17–21 listopada 2004 roku. W skład Komitetu Organizacyjnego weszły, Stowarzyszenie Lambda – Poznań, Zieloni 2004, Nowa Lewica. W programie znalazły się wykłady, warsztaty równościowe, wieczór filmowy, konferencja naukowa oraz Marsz Równości. Od roku 2010 festiwal organizuje. Poza kwestiami LGBT podczas Dni Równości i Tolerancji w Poznaniu poruszane są także zagadnienia dyskryminacji w szczególności ze względu na płeć, orientację seksualną, narodowość, wyznanie, status społeczny, stan zdrowia.
Festiwal Równości w Warszawie.
Impreza zapoczątkowana została w 2006 r. i związana z organizowaną w Warszawie Paradą Równości. Obejmowała początkowo przegląd filmów kinowych, telewizyjnych i internetowych o tematyce LGBT, spotkania z artystami i panele dyskusyjne. Od 2008 r. została wzbogacona o szereg wydarzeń towarzyszących: wystaw malarstwa, grafiki i komiksu, przedstawień teatralnych, premierowych prezentacji książkowych. Podczas festiwalu wręczane są m.in. nagrody Hiacynt.
Festiwal Kina LGBT „Pryzmat” w Warszawie.
Pryzmat jest przeglądem filmów LGBT organizowanym co roku w kinie „Luna” w Warszawie. Według organizatorów, celem festiwalu jest „upowszechnianie kultury filmowej, poruszającej kwestie społeczne”. Wybór prezentowanych filmów ma obejmować obrazy, „które swoją treścią i przesłaniem przedstawiają pewne wartości i postawy społeczne” i twórców chcących „zademonstrować wagę zagadnień takich, jak otwartość światopoglądowa, przeciwdziałanie dyskryminacji czy inne, istotne humanistyczne”.
Pierwsza edycja odbyła się 10–12 listopada 2006 r. i objęła pokazy dziewięciu filmów dokumentalnych i fabularnych z różnych krajów: "Nietolerancja – Ivan", "Z niezwykłym okrucieństwem", "Raz na wozie, raz pod wozem", "Gypo", "Mój punkt widzenia", "Meluzyna", "Butch Mystique", "Niewidoczna" i "Transparent" oraz spotkania z kilkoma ich twórcami. Kolejna edycja (9–11 listopada 2007) objęła już ponad 50 filmów w 15 blokach tematycznych. Festiwal zyskał formułę konkursową – nagrody w trzech kategoriach przyznawało międzynarodowe jury, w jednej publiczność. Gośćmi festiwalu byli aktorzy i twórcy filmowi, m.in. Jacek Poniedziałek, Nicholas Tedeschi, November Wanderin, Kristian Petersen, Wayne Yung, Dan Borden, Anna Boluda i Maria Majewski. Patronat nad festiwalem objęło stowarzyszenie i redakcja „Nigdy Więcej” łącząc go z obchodami Międzynarodowego Dnia Walki z Faszyzmem i Antysemityzmem.
QueerFest w Toruniu.
Organizowana w listopadzie corocznie od 2006 r. impreza poświęcona głównie kulturze queer i queercore. Pierwsza edycja powstała jako projekt badawczy toruńskiej Kampanii Przeciw Homofobii oraz członków Międzywydziałowego Studenckiego Koła Gender przy Uniwersytecie Mikołaja Koprenika w Toruniu stawiających sobie za cel walkę z homofobią. Druga edycja w 2007 r. nazwana QueerFest 2 w szerszej formule objęła m.in. warsztaty antydyskryminacyjne, wernisaż wystawy fotograficznej Jenni Ramme, pokaz filmów queer, multimedialny wykład pt. "Queer core – początki i estetyka ruchu na przykładzie dwóch czołowych zespołów queer punk: Tribe8 oraz Pansy Division" oraz wykład o kinematografii queer. Odbyło się również spotkanie z Anną Laszuk, autorką książki "Dziewczyny wyjdźcie z szafy!", oraz show Rafalali. Organizatorami tej edycji byli Anarchofeministycza Grupa SisterToSister i KPH oddział w Toruniu. Wstęp na wszystkie imprezy był bezpłatny.
Festiwal Filmu Queer w Łodzi.
Festiwal organizowany od 2006 r. w łódzkim kinie „Cytryna” (ul. Zachodnia 81/83). Filmy pierwszej edycji festiwalu zorganizowanego w dniach 18-22 października zgrupowane zostały w cztery bloki tematyczne:
Poza projekcjami festiwal objął m.in. konferencję naukową „O polityce ciała i pożądania w kulturze audiowizualnej”, spotkania z reżyserami (Paul Lee, Monika Treut, Marian Czura, Izabela Cywińska, Piotr Matwiejczyk) oraz koncerty.
Druga edycja odbyła się 5–9 listopada 2008 r., a jej organizatorami byli: Fundacja Inicjatyw Kulturalnych Plaster, nieformalna grupa „a million different loves!?”, Kino „Cytryna” oraz Klub Jazzga. Organizatorzy przygotowali projekcje filmowe poruszające kwestie tożsamości: płci i seksualności (m.in. eksplorujący tzw. motyw „homo-potwora”), lesbijskiego rodzicielstwa i transpłciowości. W programie festiwalu znalazły się różnorodne produkcje filmowe z całego świata: od tradycyjnych narracji fabularnych po formalne eksperymenty i dokumenty, "od kina niemalże familijnego po produkcje jednoznacznie obrazoburcze". Pokazano przegląd twórczości Malgi Kubiak oraz retrospektywę Mike’a Hoolbooma. Uzupełnieniem pięciu dni projekcji były warsztaty, przedstawienia teatralne, panele dyskusyjne i koncerty współorganizowane przez Amnesty International oraz Klub Krytyki Politycznej.
FAQ! fest – festiwal queerotyczny.
Festiwal powstał po zakończeniu cyklu festiwali Noc Walpurgii przy znacznym udziale grup i osób zaangażowanych w pierwszy z cykli. W ramach pierwszej edycji nowego festiwalu w 2007 roku zaprezentowano filmy z nurtu alternatywnej i feministycznej pornografii i podejmowano problemtykę erotyki w nienormatywnych kontekstach.
Festiwal Równe Prawa do Miłości w Warszawie.
Jest wydarzeniem organizowanym corocznie w Walentynki, którego głównym organizatorem jest Stowarzyszenie na Rzecz Kultury Różnorodności "bez!miar". Festiwal po raz pierwszy odbył się w lutym 2007 roku. Zdaniem organizatorów „przedsięwzięcie to ma na celu zwrócenie uwagi na romantyczną i apolityczną stronę homoseksualnej miłości, którą zazwyczaj pomija się w społecznych debatach na ten temat”. W programie uwzględnione są również problemy z miłością mniejszości wyznaniowych i etnicznych. Imprezy odbywają się w kilku wybranych warszawskich klubach, galeriach, kawiarniach. Kulminacją jest „kotylionowa” impreza „skierowana do wszystkich osób chętnych poznania kogoś drugiego w otaczającej go atmosferze walentynkowej miłości”.
Festiwal Tęczowych Rodzin w Warszawie.
Festiwal ten jest jednym z przedsięwzięć stowarzyszenia Kampania Przeciw Homofobii. Jego celem jest "pokazanie różnorodności rodzin jakie tworzą ludzie we współczesnym świecie" oraz "przekazanie wiedzy na temat różnorodności społeczeństw w XXI wieku, procesów zmian jakim podlegają, formułowania nowych form rodzinnych i grupowych". Pierwsza edycja Festiwalu Tęczowych Rodzin miała miejsce 22–26 października 2008 r. i obejmowała m.in. turniej sportowy i spotkanie piknikowe, wykład i dyskusję na temat sytuacji prawnej rodzin LGBT, wystawę twórczości Edyty Bystroń, pokazy kilku filmów oraz warsztaty prawne.
II edycja festiwalu odbyła się między 2 a 6 grudnia i obejmowała debaty o bajkach, pokazy filmowe, warsztaty o transpłciowości, tęczowe czytanie bajek, dyskusję o związkach partnerskich oraz warsztaty prawne.
Śląskie Dni Równych Szans Dla Wszystkich w Katowicach.
Impreza organizowana przez Śląski Oddział Kampanii Przeciw Homofobii po raz pierwszy od 15 do 18 maja 2008 r. W programie tej edycji znalazły się takie wydarzenia jak: wystawa fotograficzna "Spouses For Life", warsztaty antydyskryminacyjne prowadzone przez dr Aleksandrę Banot, warsztaty tożsamości gejowskiej i lesbijskiej prowadzone przez Rafała Majkę, Marsz Równych Szans po ulicach Katowic, debata polityczna "Po marszu i co dalej?" z udziałem polityków, działaczy i naukowców (Kazimierz Kutz, dr Małgorzata Tkacz-Janik, Rafał Orestes Janowski, Anna Zawadzka, Yga Kostrzewa, Mirosław Neinert).
Ninio Knows-How Festiwal w Poznaniu.
Festiwal otwartej kultury zorganizowany po raz pierwszy w maju 2009 r. Nazwa festiwalu jest spontaniczną reakcją środowiska poznańskiego na wypowiedź miejskiego radnego, a dotyczącą preferencji seksualnych słonia Ninio z ZOO w Poznaniu. Wypowiedź ta z pogranicza polityki i absurdu odbiła się echem w światowych mediach w połowie kwietnia 2009 r. Pierwsza edycja festiwalu trwała od 8 do 17 maja 2009 r. a jego program tworzyły: wernisaże wystawy prac Magdaleny Dorosz i Małgorzaty Zgoły, benefis drag queen Camilli, występy kabaretów Centrala Rybna i Małże, wieczór z prozą Edwarda Pasewicza, spektakle "Improvisacjon" i "Intryga – łysa śpiewaczka" z udziałem Johnny’ego Popiela i Olgi Ryl-Krystianowskiej, wystawa fotograficzna Zbigniewa Skibniewskiego. Wśród imprez muzycznych znalazły się koncerty takich wykonawców jak: Jakub Królikowski, Maciej Słoniewki, Agnieszka Maciaszczyk, Anna Usak, Katarzyna Houtra, Michał Sobkowiak, Michał Zgoła. Przy latynoskiej muzyce bawiono się na after party prowadzonym przez DJ Lukasa Van Z. Hasło festiwalu brzmiało „Ninio Knows-How – Słoń Warty Poznania”, a dochód zasilił fundusze na utrzymanie słonia. Wśród organizatorów festiwalu wymieniany jest poznański klub „Hallo Cafe”.
Mr. Bear Poland.
Coroczny, organizowany w Poznaniu, kilkudniowy cykl imprez poświęcony wyborom Mr. Bear Poland spośród kilku zgłoszonych kandydatów Choć festiwal inspiruje się zachodnioeuropejskimi i amerykańskimi imprezami typu Mr. Bear, jest w Polsce zjawiskiem odrębnym ze względu na podkreślaną separację i autonomię wobec innych ruchów LGBT, a w szczególności od reprezentacji lesbijek, osób transpłciowych i mężczyzn o kobiecym lub niemęskim sposobie bycia.
Pierwszym Mr. Bear Poland został Daniel „Borsuk” (2009). Drugim zdobywcą tego tytułu został Jacek.
LGBT Film Festival.
W lipcu 2010 roku w warszawskiej Kinotece odbył się pierwszy Festiwal Filmów LGBT. Wydarzenie było jednym z czołowych przedsięwzięć odbywającego się w stolicy EuroPride 2010.
Pierwszy tak duży projekt prezentowania obrazów filmowych, które w jasny i czytelny sposób traktują temat odmienności seksualnej. Prezentowane filmy obejrzało prawie 3 tys. widzów.
Podczas Festiwalu przez 17 dni można było zobaczyć bardzo rzadko pokazywane, różnorodne co do tematów, światowe kino LGBT. Projekcje tego, co filmowo najważniejsze w tej tematyce. Produkcje z tak odległych krajów jak Filipiny, Gwinea, Argentyna czy Urugwaj. Gośćmi festiwalu byli Luis Miguel Albaladejo, reżyser filmu “Miśki” oraz Bob Christie, Morris Chapdelaine i Ken Coolen, twórcy filmu “Beyond Gay: The Politics of Pride”.
Drugi festiwal odbył się pod patronatem m. st. Warszawy w ramach projektu Warszawa Europejska Stolica Kultury 2016. Podczas festiwalu pokazano 11 filmów poświęconych tematyce LGBT. Filmy, które gościły na największych międzynarodowych festiwalach. Większość z prezentowanych tytułów były to najnowsze, światowe produkcje. Niektóre tytuły miały swoje europejskie premiery: “Pod prąd”, “Trzy welony”, “Faceci, z którymi spałam”.
Poza filmami odbywały się imprezy towarzyszące, m.in. wystawy - zdjęć i obrazów, spotkania z twórcami filmów: “Nie potrafię inaczej”, “Niewidzialny świat” - Shamim Sarif i Hanan Kattan, gościem specjalnym była również odtwórczyni głównej roli w filmie “Trzy welony” - Angela Zahra. Na zakończenie festiwalu koncert zagrał Czesław Mozil. W trakcie trwania festiwalu odbył się plebiscyt na „Najlepszy Film” a tytuł został wyłoniony przez głosowanie publiczności. Filmy prezentowanie podczas 2. edycji festiwalu obejrzało ponad 10 tys. widzów.
W tym samych dniach festiwalowi w Warszawie towarzyszyły “Przeglądy Filmów LGBT” w innych miastach Polski: Poznaniu, Łodzi, Katowicach oraz Gdańsku.

</doc>
<doc id="1516378" url="https://pl.wikipedia.org/wiki?curid=1516378" title="Parafia św. Michała Archanioła w Pobiedziskach">
Parafia św. Michała Archanioła w Pobiedziskach

Parafia Świętego Michała Archanioła w Pobiedziskach – rzymskokatolicka parafia w Pobiedziskach, należy do dekanatu pobiedziskiego. Powstała około 1258 roku. Obecny kościół wczesnogotycki z końca XIII wieku, spalony 1331, niebawem odbudowany, uszkodzony pożarem w końcu XVI wieku, odbudowany w 1596. W klasycystycznym ołtarzu głównym z początku XIX w znajduje się obraz św. Michała Archanioła z 1621 roku.

</doc>
<doc id="1516379" url="https://pl.wikipedia.org/wiki?curid=1516379" title="Philemon">
Philemon

Philemon – rodzaj ptaka z rodziny miodojadów (Meliphagidae). 
Zasięg występowania.
Rodzaj obejmuje gatunki występujące w Australii, Nowej Gwinei, wschodniej Indonezji, Archipelagu Bismarcka i Nowej Kaledonii.
Morfologia i ekologia.
Długość ciała 21–37 cm; masa ciała 46–223 g. Żywią się nektarem, owadami i innymi bezkręgowcami, kwiatami, owocami i nasionami.
Systematyka.
Podział systematyczny.
Do rodzaju należą następujące gatunki:

</doc>
<doc id="1516381" url="https://pl.wikipedia.org/wiki?curid=1516381" title="Hrabstwo Iowa (Iowa)">
Hrabstwo Iowa (Iowa)

Hrabstwo Iowa - hrabstwo położone w USA w stanie Iowa z siedzibą w mieście Marengo. Założone w 1843 roku.

</doc>
<doc id="1516384" url="https://pl.wikipedia.org/wiki?curid=1516384" title="Kongoryjek">
Kongoryjek

Kongoryjek ("Congosorex") – rodzaj ssaka z podrodziny myszoryjków (Myosoricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 53–95 mm, długość ogona 19–40 mm, długość ucha 4–8 mm, długość tylnej stopy 9–14 mm; masa ciała 4–12 g.
Systematyka.
Etymologia.
"Congosorex": Congo (pol. Kongo), Afryka; , "soricis" „ryjówka”, od ὑραξ "hurax", ὑρακος „ryjówka”.
Podział systematyczny.
Do rodzaju należą następujące gatunki:

</doc>
<doc id="1516385" url="https://pl.wikipedia.org/wiki?curid=1516385" title="Puchar Ukrainy w piłce nożnej (2007/2008)">
Puchar Ukrainy w piłce nożnej (2007/2008)

Puchar Ukrainy 2007/2008 - XVII rozgrywki ukraińskiej PFL, mające na celu wyłonienie zdobywcy krajowego Pucharu, który zakwalifikuje się tym samym do Pucharu UEFA sezonu 2008/09. Sezon trwał od 20 lipca 2007 do 7 maja 2008.
W sezonie 2007/2008 rozgrywki te składały się z:
Drużyny.
Do rozgrywek Pucharu przystąpiło 55 klubów Wyszczej, Pierwszej i Druhiej Lihi oraz Zdobywca
Pucharu Ukrainy 2006 roku spośród drużyn amatorskich. Niektóre drużyny z Druhiej Lihi nie
mogli przystąpić do rozgrywek bo nie uzyskali licencji klubu profesjonalnego (Arsenał Biała Cerkiew, i inne).
Terminarz rozgrywek.
I runda wstępna (1/64).
Mecze rozegrano 20 lipca 2007.
II runda wstępna (1/32).
Mecze rozegrano 8 sierpnia 2007 z wyjątkiem meczu Hałyczyna Lwów - FK Ołeksandrija, który odbył się 5 sierpnia.
Kluby Stal Ałczewsk i Ilicziwiec Mariupol przechodzą do następnej rundy na zasadzie
"wolnego losu", ponieważ FK Krasiłów i Spartak Iwano-Frankowsk wycofali się z
rozgrywek Pucharu Ukrainy.
1/16 finału.
Mecze rozegrano w dniach od 24 września do 27 września 2007.
1/8 finału.
Mecze rozegrano 31 października 2007.
1/4 finału.
Pierwsze mecze rozegrano 17 listopada 2007, a rewanże 15 stycznia 2008.
1/2 finału.
Pierwsze mecze rozegrano 19 marca, a rewanże 18 kwietnia 2008.
Finał.
Mecz finałowy rozegrano 7 maja 2008 na Stadion Metalist w Charkowie. Pierwszy raz finał odbył się nie w stolicy Kijowie.
Najlepsi strzelcy.
Stan na 8 maja 2008

</doc>
<doc id="1516388" url="https://pl.wikipedia.org/wiki?curid=1516388" title="Józef Kaczoruk">
Józef Kaczoruk

Józef Kaczoruk ps. „Kiwi”, „Ryszard” (ur. 14 marca 1915 roku w Honiatyczach, zm. 30 kwietnia 1994) – podporucznik Armii Krajowej, dowódca kompanii Armii Krajowej „Wiklina”.
Przed II wojną światową był podoficerem zawodowym Korpusu Ochrony Pogranicza w Wilnie. Podczas kampanii wrześniowej był dowódcą plutonu karabinów maszynowych walczył pod Kutnem i Krasnobrodem, walcząc z sowietami został ranny. Aresztowany i zesłany do Rosji, uciekł z transportu. Po powrocie w rodzinne strony (ziemia zamojska) od 1940 działał w ZWZ. Po powstaniu Armii Krajowej kierował oddziałem „Wiklina”, prowadzącym działania zbrojne w obronie ludności polskiej przeciwko Niemcom, jak i UPA. Stan kompanii „Wiklina” pod koniec okupacji niemieckiej wynosił ok. 256 żołnierzy. Uczestnik powstania zamojskiego. Najważniejsze akcje zbrojne, w których dowodził to: akcja odwetowa na wieś Cieszyn, bitwa o Frankamionkę, kol. Honiatyczki i Honiatycze, pod Czartorią oraz obrona Kazimierówki w 1944.
W lipcu 1944 został zmuszony do ujawnienia się z całym oddziałem przed nowymi władzami Polski. Został oskarżony o prowadzenie działalności dywersyjnej i aresztowany. W 1946 wyjechał do Wrocławia. Nadal był wielokrotnie zatrzymywany przez UB (do 1956). Ukończył studia budowlane, pracował jako inspektor budowlany dla Dyrekcji Poczty Polskiej we Wrocławiu. Od władz polskich w Londynie otrzymał awans na stopień kapitana. Był odznaczony wieloma orderami i medalami za działalność wojenną i zawodową.

</doc>
<doc id="1516389" url="https://pl.wikipedia.org/wiki?curid=1516389" title="Wilhelm Kühne">
Wilhelm Kühne

Wilhelm Friedrich Kühne (ur. 28 marca 1837 w Hamburgu, zm. 10 czerwca 1900) – niemiecki fizjolog, wprowadził nazwę "enzym".
Po ukończeniu gimnazjum w Lüneburgu, udał się do Getyngi, uczył się u chemika Friedricha Wohlera i fizjologa Rudolpha Wagnera. Naukę ukończył w 1856.
W 1868 został profesorem fizjologii w Amsterdamie, a w 1871 przeniósł się do Heidelbergu, gdzie pracował do końca życia.

</doc>
<doc id="1516390" url="https://pl.wikipedia.org/wiki?curid=1516390" title="Krzywe zwierciadło historii współczesnej">
Krzywe zwierciadło historii współczesnej

Krzywe zwierciadło historii współczesnej (oryg. fr. "L’Envers de l’histoire contemporaine") – powieść Honoriusza Balzaka opublikowana w 1848, stanowiąca część "Scen z życia paryskiego" "Komedii ludzkiej", ostatni utwór pisarza.
Treść.
Młody Godfryd, rozczarowany dotychczasowym życiem, porzuca zajmowany wcześniej wystawny pałac i zamieszkuje w pensjonacie na wyspie Cité, gdzie przypadkowo spotyka baronową de la Chanterie oraz jej przyjaciela, znanego jako „pan Alan”. Obydwoje prowadzą tajne stowarzyszenie Braci Pocieszenia, którego zadaniem jest sekretna działalność charytatywna. Godryd postanawia przyłączyć się do grupy. Po przejściu przez skomplikowane rytuały inicjacyjne otrzymuje zadanie – zdobycie informacji o niejakim Bernardzie, biedaku żyjącym razem z ciężko chorą córką Wandą i wnukiem (synem Wandy), Augustem. Okazuje się, że rzekomy Bernard to były prokurator, baron de Bourlac, który nieomal doprowadził niegdyś do zgilotynowania pani de la Chanterie. Mimo to stowarzyszenie umożliwia mu leczenie córki, a także pomaga w wydaniu traktatu prawnego, co pozwala mu na nowo godnie żyć. Przez nieopatrzność Godfryda Bourlac dowiaduje się, kim są tajemniczy dobroczyńcy, pojawia się w pensjonacie, gdzie baronowa wybacza mu wszelkie winy.
Cechy utworu.
"Krzywe zwierciadło historii współczesnej" jest kolejną realizacją motywu tajnego, potężnego stowarzyszenia, który fascynował pisarza od wielu lat, i który wcześniej realizowany był m.in. w "Ojcu Goriot" (Vautrin na czele Stowarzyszenia Dziesięciu Tysięcy) oraz niedokończonej "Historii Trzynastu". W odróżnieniu jednak od poprzednich opisywanych grup, związanych ze światem przestępczym lub też działającymi na pograniczu prawa, opisani w powieści Bracia Pocieszenia realizują wartości uważane za pisarza za wybitnie pozytywne – niosą zgodę, pomoc i pocieszenie. W ten sposób balzakowska fascynacja energią, czynem i działaniem zostaje połączona z postulowaną przez niego (np. na kartach "Wiejskiego proboszcza") działalnością dobroczynną podejmowaną dobrowolnie przez jednostki pragnące służyć społeczeństwu. Balzak powrócił również do motywu choroby psychicznej (po "Żegnaj") oraz do motywu „reliktu przeszłości”, grupy ludzi żyjących wg przebrzmiałych już zasad wśród nowoczesnego społeczeństwa (jak np. w "Gabinecie starożytności"). Ten ostatni fakt dodatkowo podkreślała lokalizacja siedziby Bractwa – w cieniu katedry Notre Dame, czyli zarówno w centrum Paryża, jak i w jego najstarszej, najmniej zmienionej architektonicznie dzielnicy.
Sam Balzak, choć nie wiedział, że będzie to jego ostatnia powieść, wyznaczył dla niej miejsce „szczytowe” w "Komedii ludzkiej". Chciał, by po szczegółowych opisach niemoralnego wielkiego świata, przedstawieniu zła wyrządzanego na różne sposoby przez pragnących za wszelką cenę się wzbogacić, utwór stanowił przeciwwagę, przedstawienie osób czyniących bezinteresowne dobro. Dzieło zyskało bardzo różne oceny, krytycy podkreślali zwłaszcza poważne odejście od zasady realizmu, idealistyczną motywację jednostek, zbyt wyraźnie eksponowany dydaktyczny charakter utworu. Inni widzieli w dziele wiele ironii w opisie rytuałów wstępowania do bractwa, wierności królowi prezentowanej przez jego członków, ich bezgranicznej wierze w możliwość zmieniania społeczeństwa poprzez dobroczynność. Zdaniem tych krytyków utwór był raczej kontynuacją przesłania "Gabinetu starożytności" z jego zapowiedzią całkowitego zdeklasowania szlachty, niż jego antytezą.

</doc>
<doc id="1516393" url="https://pl.wikipedia.org/wiki?curid=1516393" title="Hrabstwo Jackson (Iowa)">
Hrabstwo Jackson (Iowa)

Hrabstwo Jackson – hrabstwo położone w USA w stanie Iowa z siedzibą w mieście Maquoketa. Założone w 1837 roku.

</doc>
<doc id="1516396" url="https://pl.wikipedia.org/wiki?curid=1516396" title="Stare Warpno">
Stare Warpno



</doc>
<doc id="1516401" url="https://pl.wikipedia.org/wiki?curid=1516401" title="Myszoryjek">
Myszoryjek

Myszoryjek ("Myosorex") – rodzaj ssaka z podrodziny myszoryjków (Myosoricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 50–114 mm, długość ogona 30–79 mm, długość ucha 2–14 mm, długość tylnej stopy 10–19 mm; masa ciała 6–22 g.
Systematyka.
Etymologia.
"Myosorex": "mus", μυος "muos" „mysz” ; , "soricis" „ryjówka”, od gr. ὑραξ "hurax", ὑρακος „ryjówka”.
Podział systematyczny.
Do rodzaju należą następujące gatunki:

</doc>
<doc id="1516403" url="https://pl.wikipedia.org/wiki?curid=1516403" title="FT">
FT



</doc>
<doc id="1516404" url="https://pl.wikipedia.org/wiki?curid=1516404" title="Rejon kodymski">
Rejon kodymski

Rejon kodymski – była jednostka administracyjna wchodząca w skład obwodu odeskiego Ukrainy.
Rejon utworzony w 1940, ma powierzchnię 818 km² i liczy około 35 tysięcy mieszkańców. Siedzibą władz rejonu jest Kodyma.
Na terenie rejonu znajdują się 1 miejska rada, 1 osiedlowa rada i silskich rad, obejmujących w sumie 23 wsie i 1 osadę.

</doc>
<doc id="1516406" url="https://pl.wikipedia.org/wiki?curid=1516406" title="Dzień Niepodległości (Stany Zjednoczone)">
Dzień Niepodległości (Stany Zjednoczone)

Dzień Niepodległości (ang. "Independence Day") – święto państwowe w Stanach Zjednoczonych obchodzone corocznie 4 lipca w rocznicę ogłoszenia Deklaracji niepodległości Stanów Zjednoczonych od Wielkiej Brytanii, co miało miejsce w 1776 roku.
W Dzień Niepodległości w Stanach Zjednoczonych odbywają się liczne koncerty, parady i festyny. Tradycją są również przemówienia o tematyce patriotycznej wygłaszane przez polityków i urzędników państwowych. Natomiast po zmierzchu mają miejsce pokazy sztucznych ogni.
Chociaż święto nieoficjalnie obchodzono już od 1777 r., dopiero w 1870 r. Kongres Stanów Zjednoczonych oficjalnie ustanowił 4 lipca dniem wolnym od pracy bez wynagrodzenia dla urzędników federalnych. W 1931 r. zmieniono prawo, przyznając im wynagrodzenie za dzień wolny od pracy.

</doc>
<doc id="1516408" url="https://pl.wikipedia.org/wiki?curid=1516408" title="Filemon sędziwy">
Filemon sędziwy

Filemon sędziwy ("Philemon argenticeps") – gatunek średniej wielkości ptaka z rodziny miodojadów (Meliphagidae). Długość ciała do 30 cm. Występuje jedynie w północnej Australii – jest endemitem.
Podgatunki.
Wyróżnia się dwa podgatunki "P. argenticeps":
Proponowane podgatunki "melvillensis" i "alexis" zsynonimizowane z podgatunkiem nominatywnym.
Ekologia i zachowanie.
Jego naturalnym środowiskiem występowania są subtropikalne lub tropikalne wilgotne lasy, jak również subtropikalne lub tropikalne lasy namorzynowe.
Pożywienie stanowią nektar, owoce, nasiona i niektóre bezkręgowce.
W Terytorium Północnym sezon lęgowy trwa od września do marca, w pozostałej części zasięgu zaczyna się już w lipcu. W zniesieniu 2–3 jaja. Inkubacja trwa około 12–16 dni. Oboje rodzice karmią pisklęta.
Status.
IUCN uznaje filemona sędziwego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako pospolity. Trend liczebności populacji uznawany jest za stabilny.

</doc>
<doc id="1516410" url="https://pl.wikipedia.org/wiki?curid=1516410" title="Rejon sawrański">
Rejon sawrański

Rejon sawrański – była jednostka administracyjna wchodząca w skład obwodu odeskiego Ukrainy.
Rejon utworzony w 1957, ma powierzchnię 618 km² i liczy około 22 tysięcy mieszkańców. Siedzibą władz rejonu jest Sawrań.
Na terenie rejonu znajdują się jedna osiedlowa rada i dziesięć silskich rad, obejmujących w sumie 19 wsi i jedną osadę.

</doc>
<doc id="1516411" url="https://pl.wikipedia.org/wiki?curid=1516411" title="Głuchoryjek">
Głuchoryjek

Głuchoryjek ("Surdisorex") – rodzaj ssaka z podrodziny myszoryjków (Myosoricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała (bez ogona) 82–110 mm, długość ogona 20–35 mm, długość ucha 6,7–7,3 mm, długość tylnej stopy 14–17,5 mm; masa ciała 16–27,5 g.
Systematyka.
Etymologia.
"Surdisorex": „cichy, głuchy”; "sorex", "soricis" „ryjówka”, od "hurax", ὑρακος „ryjówka”.
Podział systematyczny.
Do rodzaju należą następujące gatunki:

</doc>
<doc id="1516412" url="https://pl.wikipedia.org/wiki?curid=1516412" title="Stadion SNP">
Stadion SNP



</doc>
<doc id="1516413" url="https://pl.wikipedia.org/wiki?curid=1516413" title="Ruch (stadion)">
Ruch (stadion)



</doc>
<doc id="1516414" url="https://pl.wikipedia.org/wiki?curid=1516414" title="Philemon argenticeps">
Philemon argenticeps



</doc>
<doc id="1516415" url="https://pl.wikipedia.org/wiki?curid=1516415" title="Piramida Senusereta III">
Piramida Senusereta III

Piramida Senusereta III – piramida w Dahszur zbudowana dla Senusereta III, faraona z XII dynastii.
Rdzeń piramidy został wykonany z cegły mułowej (mniej trwałej od kamienia). Rdzeń następnie pokryto okładziną z białego wapienia.
Komora grobowa leżała na północny zachód od osi piramidy. Ściany komory zostały wykonane z granitu i pokryte cienką warstwą tynku. Sarkofag stał na zachodniej ścianie komory.
Północna kaplica została zaprojektowania tak, aby złodzieje myśleli, że tam znajduje się wejście do piramidy. Prawdziwe wejście znajdowało się na zachód od budowli.
Przy wschodniej ścianie piramidy znajduje się świątynia grobowa.
Obok piramidy położonych jest siedem piramid: cztery na północ i trzy na południe od piramidy. Zostały wybudowane dla Sithathor, Ment, Merit i Senet-senebti oraz królowej Weret.

</doc>
<doc id="1516416" url="https://pl.wikipedia.org/wiki?curid=1516416" title="Formuła 3000 Sezon 1999">
Formuła 3000 Sezon 1999

Artykuł dotyczący sezonu 1999 Formuły 3000.
Klasyfikacja kierowców.
Uwagi:

</doc>
<doc id="1516419" url="https://pl.wikipedia.org/wiki?curid=1516419" title="Embarras">
Embarras

Embarras - rzeka w południowej części kanadyjskiej prowincji Alberta. Wypływa z Gór Skalistych i wpływa do rzeki McLeod.

</doc>
<doc id="1516420" url="https://pl.wikipedia.org/wiki?curid=1516420" title="Hrabstwo Jasper (Iowa)">
Hrabstwo Jasper (Iowa)

Hrabstwo Jasper – hrabstwo położone w USA w stanie Iowa z siedzibą w mieście Newton. Założone w 1846 roku.

</doc>
<doc id="1516421" url="https://pl.wikipedia.org/wiki?curid=1516421" title="2 Pułk Piechoty Cesarstwa Austriackiego">
2 Pułk Piechoty Cesarstwa Austriackiego

2 Pułk Piechoty Cesarstwa Austriackiego "Ungarisches Infanterieregiment Nr. 2" – jeden z austriackich pułków piechoty okresu Cesarstwa Austriackiego. Od 1869 2 Pułk Piechoty Austro-Węgier
Okręg poboru: Węgry.

</doc>
<doc id="1516422" url="https://pl.wikipedia.org/wiki?curid=1516422" title="5 Pułk Piechoty Cesarstwa Austriackiego">
5 Pułk Piechoty Cesarstwa Austriackiego

5 Pułk Piechoty Cesarstwa Austriackiego (pierwotnie jako 1 Pułk Garnizonowy) – jeden z austriackich pułków piechoty okresu Cesarstwa Austriackiego.
Okręg poboru: Węgry. Pułkownik komenderujący: Franz von Dalquen. W 1808 rozwiązany, odtąd nr 5 stanowił vacat w austriackiej piechocie liniowej. Funkcjonował jako 1 i 2 batalion garnizonowy.

</doc>
<doc id="1516425" url="https://pl.wikipedia.org/wiki?curid=1516425" title="5 Pułk Piechoty Liniowej (francuski)">
5 Pułk Piechoty Liniowej (francuski)



</doc>
<doc id="1516427" url="https://pl.wikipedia.org/wiki?curid=1516427" title="7 Pułk Piechoty Liniowej (francuski)">
7 Pułk Piechoty Liniowej (francuski)



</doc>
<doc id="1516428" url="https://pl.wikipedia.org/wiki?curid=1516428" title="9 Pułk Piechoty Liniowej (francuski)">
9 Pułk Piechoty Liniowej (francuski)



</doc>
<doc id="1516430" url="https://pl.wikipedia.org/wiki?curid=1516430" title="Klępnica (przystanek kolejowy)">
Klępnica (przystanek kolejowy)

Klępnica – przystanek osobowy w Klępnicy, w województwie zachodniopomorskim, w Polsce. Na przystanku stają pociągi osobowe relacji Runowo Pomorskie - Białogard.
W roku 2017 przystanek obsługiwał 0–9 pasażerów na dobę.

</doc>
<doc id="1516437" url="https://pl.wikipedia.org/wiki?curid=1516437" title="Algirdas Kumza">
Algirdas Kumza



</doc>
<doc id="1516438" url="https://pl.wikipedia.org/wiki?curid=1516438" title="Hamulec zespolony">
Hamulec zespolony

Hamulec zespolony (hamulec pociągowy) – hamulec w pociągu kolejowym, który działa jednocześnie we wszystkich pojazdach pociągu, a sterowany jest z jednego miejsca. Współcześnie stosowanym rozwiązaniem jest zespolony hamulec pneumatyczny. Wynaleziony w 1869 przez George’a Westinghouse’a, opatentowany w USA.
Zasada działania.
Zasadniczymi częściami hamulca zespolonego są: sprężarka, zbiorniki powietrza (główny i pomocnicze), przewód główny, zawór sterujący i zawory rozrządcze, oraz układ wykonawczy (siłowy) hamulca (tarczowy lub klockowy). Sprężarka zasila zbiornik główny powietrza, w którym panuje ciśnienie 0,7–1 MPa, z niego przez zawór sterujący zasilany jest przewód główny ciśnieniem 0,5 MPa. Przewód główny biegnie przez całą długość pociągu, w każdym wagonie łącząc się poprzez zawór rozrządczy ze zbiornikiem pomocniczym, będącym rezerwuarem powietrza dla siłowników hamulca wagonu. Podczas jazdy ciśnienie w zbiorniku utrzymuje elementy cierne hamulca w odpowiedniej odległości od kół. Podczas hamowania służbowego, ciśnienie w przewodzie głównym jest obniżane o 0,05 do 0,15 MPa – wówczas – kiedy ciśnienie w zbiorniku pomocniczym przewyższa ciśnienie przewodu głównego - zawór rozrządczy łączy zbiornik pomocniczy z siłownikiem hamulca, który dociska klocek hamulcowy do koła. Przy hamowaniu nagłym (awaryjnym) ciśnienie jest obniżane do ciśnienia atmosferycznego co wzmacnia siłę hamowania. Odblokowanie hamulca następuje po ponownym podwyższeniu ciśnienia w przewodzie głównym do 0,5 MPa, zbiorniki pomocnicze łączą się wówczas ponownie z przewodem głównym i następuje uzupełnienie zużytego na hamowanie powietrza w tych zbiornikach, zaś siłowniki hamulca odciągają klocki hamulcowe od koła. Takie działanie hamulca – inicjowanie hamowania poprzez obniżenie, a nie podwyższenie ciśnienia w przewodzie głównym – sprawia, że hamulec zespolony jest samoczynny - w razie rozszczelnienia instalacji, np. przy rozerwaniu pociągu następuje samoczynne hamowanie, umożliwia też prostą realizację hamulca bezpieczeństwa - jest to po prostu zawór, łączący przewód główny z atmosferą.
Hamulec elektropneumatyczny.
Hamulec elektropneumatyczny to pneumatyczny hamulec zespolony sterowany elektrycznie. W zależności od sposobu działania wyróżnia się jego dwa rodzaje.

</doc>
<doc id="1516439" url="https://pl.wikipedia.org/wiki?curid=1516439" title="Worowo (stacja kolejowa)">
Worowo (stacja kolejowa)

Worowo – stacja kolejowa w Worowie, w województwie zachodniopomorskim, w Polsce. Na przystanku stają pociągi osobowe relacji Runowo Pomorskie - Białogard.
W roku 2017 stacja obsługiwała 20–49 pasażerów na dobę.
17 października 2017 około 12:30 maszynista pociągu ze Szczecina do Białegostoku nie zastosował się do sygnału semafora i mimo zakazu wjechał na stację Worowo. W ten sposób na jednym torze znalazły się dwa pociągi PKP Intercity (drugim był pociąg relacji Olsztyn - Szczecin). Wypadkowi zapobiegła reakcja dyżurnego ruchu, który użył tzw. radiostopu. Ostatecznie pociągi zatrzymały się w odległości 100 m od siebie.

</doc>
<doc id="1516444" url="https://pl.wikipedia.org/wiki?curid=1516444" title="Luigi Nervi">
Luigi Nervi



</doc>
<doc id="1516447" url="https://pl.wikipedia.org/wiki?curid=1516447" title="Vytautas Petras Pleckaitis">
Vytautas Petras Pleckaitis



</doc>
<doc id="1516455" url="https://pl.wikipedia.org/wiki?curid=1516455" title="Konferencja (grusza)">
Konferencja (grusza)

Grusza 'Konferencja' – odmiana uprawna (kultywar) gruszy należąca do grupy grusz zachodnich o średniowczesnej porze dojrzewania (odmiana jesienna). Odmiana bardzo stara, wyhodowana w 1884 roku w szkółce M. Riversa w Sawbridgeworth w Anglii z siewek odmiany Leon Leclerc de Laval. Do uprawy w Europie Zachodniej weszła bardzo szybko (1894 rok) i zyskała uznanie. Jest dominującą odmianą (ponad 50% udziału) w Anglii i krajach Beneluksu, a w całej Unii Europejskiej najczęściej uprawianą odmianą gruszy. W Polsce dopiero w latach 70. XX w. rozpowszechniła się bardziej za sprawą kilku szkółek. Obok Faworytki i Lukasówki jest jedną z najpopularniejszych odmian grusz, do Rejestru Odmian Roślin Sadowniczych wpisana w 1990 roku.

</doc>
<doc id="1516458" url="https://pl.wikipedia.org/wiki?curid=1516458" title="Filemon sępiogłowy">
Filemon sępiogłowy

Filemon sępiogłowy ("Philemon corniculatus") – gatunek średniej wielkości ptaka z rodziny miodojadów (Meliphagidae). Występuje na obszarze Nowej Gwinei i we wschodniej Australii. Jest jednym z kilku gatunków ptaków zaliczanych do rodzaju "Philemon", których głowy są pozbawione piór. Upierzenie jest koloru brązowoszarego. Zwierzę ma rzucającą się w oczy wypukłość na czarnej głowie. Żywi się owadami i nektarem.
Taksonomia.
Filemon sępiogłowy został opisany przez ornitologa Johna Lathama w roku 1790. Jego epitet gatunkowy wywodzi się od łacińskiego słowa "corniculum", które oznacza „(mający) mały róg”. Natomiast ludy Eora i Darug nazywały ptaka "wirgan".
Jako najbliższego krewnego gatunku badania molekularne wskazują filemona sędziwego, zaliczanego do tego samego rodzaju. Na podstawie analizy DNA filemona sępiogłowego wykazano, że jest spokrewniony z rodzinami lamparcików (Pardalotidae), buszówkowatych (Acanthizidae) i chwostek (Maluridae), należącymi do nadrodziny Meliphagoidea.
Podgatunki.
Wyróżnia się dwa podgatunki "P. corniculatus":
Charakterystyka.
Długość ciała filemona sępiogłowego wynosi 31–36 cm. Barwa jego piór w górnych partiach ciała jest matowo bura, w dolnej części bledsza, brązowo-szara. Czarna głowa ptaka jest całkowicie pozbawiona piór, pomijając kępki powyżej gardła i wzdłuż brwi. Może być rozpoznawany przez swoje zaokrąglone wybrzuszenie umiejscowione na dziobie, które jest widoczne z dużej odległości. Ma ciemne, niebieskoczarne nogi i czerwone oczy.
Polska nazwa zwyczajowa nawiązuje do podrodziny sępów, której członkowie także charakteryzują się nagą głową.
Rozmieszczenie i środowisko.
Naturalny obszar występowania filemona sępiogłowego znajduje się w sąsiedztwie Lakes Entrance i Murray w Victorii, na północ od Nowej Południowej Walii i Queensland, po półwysep Jork oraz na Nowej Gwinei.
Zachowanie.
W południowych częściach wschodniej Australii gatunek jest wędrowny, na zimę przenosi się na północ i wraca na wiosnę na południe. Możliwe jest występowanie dużych skupisk filemonów sępiogłowych, często razem z filemonami białoszyimi. Taka gromada ptaków, zwłaszcza przy ustawicznym gdakaniu i ćwierkaniu filemonów sępiogłowych, może napełniać hałasem cały las. Ptaki pokrzykują, by poinformować inne osobniki o położeniu swego indywidualnego terytorium, na którym szukają pożywienia, i odstraszyć je od niego. Ich dieta składa się z nektaru, owadów i owoców. Spożywanie owoców uprawnych, takich jak winogrona czy jagody może doprowadzić do bezpośredniego konfliktu pomiędzy filemonami sępiogłowymi a ludźmi, którzy mogą uważać je za szkodniki.
Rozmnażanie.
Sezon rozrodczy może następować od lipca do stycznia. W tym czasie ma miejsce jeden lub dwa lęgi. Gniazdo jest duże i głębokie, kształtem przypomina filiżankę z wywiniętym brzegiem. Zrobione jest z kory i mniejszych gałązek, ulokowane na poziomej gałęzi, od jednego do trzech metrów ponad powierzchnią ziemi, zazwyczaj dobrze ukryte. Ptaki składają od dwóch do czterech (rzadziej pięciu) jaj o wymiarach 22 x 33 mm.
Status.
IUCN uznaje filemona sępiogłowego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako dość pospolity do bardzo pospolitego. Trend liczebności populacji uznawany jest za stabilny.

</doc>
<doc id="1516459" url="https://pl.wikipedia.org/wiki?curid=1516459" title="Philemon corniculatus">
Philemon corniculatus



</doc>
<doc id="1516460" url="https://pl.wikipedia.org/wiki?curid=1516460" title="Siarhiej Rutenka">
Siarhiej Rutenka

Siarhiej Alaksiejewicz Rutenka (biał. Сяргей Аляксеевіч Рутэнка; ur. 29 września 1981 w Mińsku) – białoruski piłkarz ręczny, rozgrywający. Obecnie występuje w hiszpańskiej Lidze ASOBAL, w drużynie FC Barcelona.
W latach 2003-2008 występował w reprezentacji Słowenii. W styczniu 2008 r. otrzymał hiszpańskie obywatelstwo, dzięki temu w latach 2008-2010 reprezentował Hiszpanię. W 2010 r. postanowił reprezentować Białoruś.

</doc>
<doc id="1516463" url="https://pl.wikipedia.org/wiki?curid=1516463" title="AA Colatina">
AA Colatina

Associação Atlética Colatina - brazylijski klub piłkarski z siedzibą w mieście Colatina leżącym w stanie Espírito Santo.
Historia.
"AA Colatina" założony został 13 maja 1978 roku. Największymi sukcesami klubu był start w I lidze brazylijskiej (Campeonato Brasileiro Série A) w 1979 roku oraz mistrzostwo stanu Espírito Santo w 1990 roku. Ostatni raz w pierwszej lidze stanowej klub wziął udział w 1996 roku. Po rozwiązaniu klubu na jego miejsce powstał w 1998 roku nowy klub - CTE Colatina.

</doc>
<doc id="1516464" url="https://pl.wikipedia.org/wiki?curid=1516464" title="Margit Anna">
Margit Anna

Margit Anna (ur. 1913, zm. 1991) – węgierska malarka.
Anna urodziła się w 1913 na Węgrzech. W latach 1932–1936 uczęszczała do Akademii Sztuk Pięknych im. Vaszarego w Budapeszcie. W 1937 wraz z Imre Ámosem, również malarzem, odbyła podróż do Paryża, gdzie poznała ówczesną paryską bohemę artystyczną, w tym m.in. Marca Chagalla.
Na początku kariery malarskiej dzieła Anny był głównie groteskowe i przypominały prace tworzone przez jej współmałżonka Imre Ámosa.
Po śmierci męża w obozie koncentracyjnym w 1944 jej prace przybrały głównie mroczny i smutny charakter. Przedstawiały głównie figury marionetek, co było motywem kontroli człowieka wobec historii.
Po 1949 zaprzestała uczestniczenia w życiu artystycznym, do którego powróciła w latach 60 XX wieku. Nie zmieniła swojego stylu, a jej obrazy takie jak "Przyjemna Jazda" oraz "Opowieść" przedstawiały głównie dramat i tragedię w surrealistycznym wykonaniu.
Margit Anna zmarła w 1991 roku w wieku 88 lat.

</doc>
<doc id="1516465" url="https://pl.wikipedia.org/wiki?curid=1516465" title="Józef Wincenty Piłsudski">
Józef Wincenty Piłsudski

Józef Wincenty Piotr Piłsudski herbu własnego (ur. 22 lutego 1833 w Rapszanach, zm. 15 kwietnia 1902 w Petersburgu) – polski ziemianin, ojciec marsz. Józefa Piłsudskiego.
Józef Wincenty Piotr Piłsudski herbu Kościesza odmiana Piłsudski urodził się 22 lutego 1833 w Rapszanach w powiecie wiłkomierskim jako syn Piotra Pawła Piłsudskiego i Teodory Urszuli Otylii z Butlerów. Został ochrzczony 24 lutego tego samego roku. Rodzicami chrzestnymi byli Wincenty Butler z żoną, Tadeusz Butler z żoną, Waleria Butler i Elżbieta Michałowska. Chodził do gimnazjum w Krożach i szkoły w Wiłkomierzu. Studiował agronomię w Instytucie Agronomicznym w Horyhorkach w obwodzie mohylewskim. Podczas powstania styczniowego był komisarzem rządu powstańczego na powiat kowieński. 22 kwietnia 1863 r. w Tenenianach w okręgu tauroskim ożenił się z Marią z Billewiczów h. Mogiła, która w posagu wniosła cztery majątki (ok. 12 000 ha), m.in. Adamowo i Zułów oraz kilkaset tysięcy rubli. W 1874 r. dwór i zabudowania należące do majątku w Zułowie całkowicie spłonęły i rodzina musiała przenieść się do Wilna. W związku z działalnością antycarską i aresztowaniem Bronisława Piłsudskiego (starszego brata Józefa Piłsudskiego), Piłsudscy musieli sprzedać cały swój majątek rodowy, by zapłacić i tym samym zamienić karę śmierci na 15 lat ciężkich prac i zsyłkę na wyspę Sachalin. 
Józef Wincenty i Maria mieli dwanaścioro dzieci:

</doc>
<doc id="1516466" url="https://pl.wikipedia.org/wiki?curid=1516466" title="Robert Gardos">
Robert Gardos

Robert Gardos (ur. 16 stycznia 1979 w Budapeszcie) – austriacki tenisista stołowy.
Członek kadry narodowej i olimpijskiej Austrii w tenisie stołowym. Zawodnik hiszpańskiego klubu tenisa stołowego CTM Cajagranada (klub ten bierze udział w rozgrywkach Ligi Mistrzów, obecnie jest sponsorowany przez niemiecką firmę tenisa stołowego Tibhar, a także gra w nim Władimir Samsonow). Jest sponsorowany przez japońską firmę tenisa stołowego Butterfly (do 2003 był sponsorowany przez niemiecką firmę tenisa stołowego Joola). Mieszka w Zril w Austrii.

</doc>
<doc id="1516468" url="https://pl.wikipedia.org/wiki?curid=1516468" title="Associação Atlética Colatina">
Associação Atlética Colatina



</doc>
<doc id="1516471" url="https://pl.wikipedia.org/wiki?curid=1516471" title="Arpad Sterbik">
Arpad Sterbik



</doc>
<doc id="1516475" url="https://pl.wikipedia.org/wiki?curid=1516475" title="Szybki numerek">
Szybki numerek

Szybki numerek – spontaniczny akt seksualny, do którego dochodzi w bardzo krótkim czasie. Najczęściej nie jest poprzedzony grą wstępną. Może polegać na pełnej aktywności seksualnej lub ograniczać się tylko do seksu oralnego lub wzajemnej masturbacji.
Do "szybkich numerków" dochodzi często w różnych, nieoczekiwanych miejscach, np. publiczne toalety, windy, przymierzalnie, parki, biuro, tylne siedzenia auta, lasy itp. Okoliczności "szybkich numerków" mogą być różne, mogą dotyczyć np. par małżeńskich uprawiających seks przed wyjściem do pracy lub pod prysznicem. "Szybki numerek" często wiąże się z pozycją stojącą, podczas której partnerka jest lekko nachylona, a partner stoi za nią, ale też nie musi zawsze oznaczać penetracji i wiązać się z wzajemnością. Upodobanie do "szybkich numerków" nie zależy od płci.

</doc>
<doc id="1516476" url="https://pl.wikipedia.org/wiki?curid=1516476" title="Express Legnicki">
Express Legnicki

Express Legnicki – tygodnik wydawany w Legnicy, ukazujący się w każdą środę w nakładzie 13 100 egzemplarzy. Express Legnicki zawiera informacje z regionu, jest gazetą bezpłatną. Kolportowany jest na obszarze miasta w urzędach, sklepach, restauracjach, aptekach, centrach kultury, centrach sportowych i rekreacyjnych, księgarniach, zakładach usługowych itp.

</doc>
<doc id="1516477" url="https://pl.wikipedia.org/wiki?curid=1516477" title="Mnożnik zrównoważonego budżetu">
Mnożnik zrównoważonego budżetu

Mnożnik zrównoważonego budżetu – mechanizm polegający na tym, że wzrost wydatków państwa, któremu towarzyszy taki sam wzrost podatków, powoduje zwiększenie produkcji.
Przykład.
Przy stopie podatkowej równej 20% i krańcowej skłonności do konsumpcji (KSK/MPC) równej 0,7 państwo zwiększa wydatki o 200 jednostek pieniężnych i jednocześnie o taką samą kwotę zwiększa wpływy z podatków. Wzrost wydatków rządowych podnosi zagregowany popyt o 200, natomiast wzrost podatków obniża łączny popyt o formula_1 formula_2 W efekcie popyt globalny wzrasta o formula_3 a następnie dodatkowo o wpływ mnożnika.

</doc>
<doc id="1516480" url="https://pl.wikipedia.org/wiki?curid=1516480" title="Abe Asami">
Abe Asami



</doc>
<doc id="1516482" url="https://pl.wikipedia.org/wiki?curid=1516482" title="Archiwum Dokumentacji Osobowej i Płacowej">
Archiwum Dokumentacji Osobowej i Płacowej

Archiwum Dokumentacji Osobowej i Płacowej (dawniej Archiwum Państwowe Dokumentacji Osobowej i Płacowej)– polskie archiwum z siedzibą w Milanówku. Powstało w 2004 roku i początkowo stanowiło samodzielną instytucję o statusie jednego z archiwów państwowych. Od 2013 jest częścią Archiwum Państwowego w Warszawie. 
Zadania.
Podstawowym zadaniem archiwum jest przechowywanie i udostępnianie dokumentacji płacowej i osobowej pracowników, do której przechowywania zasadniczo przepisy zobowiązują pracodawców, w przypadku, gdy pracodawca zostanie postawiony w stan likwidacji lub upadłości, zaś sąd rejestrowy stwierdzi brak środków na dalsze właściwe przechowywanie tej dokumentacji. Archiwum z mocy prawa przejmuje także zasoby prywatnych archiwów tego rodzaju (firm usługowo trudniących się przechowywaniem dokumentacji) w momencie ich likwidacji. Archiwum może także świadczyć usługi na zasadach komercyjnych.
Od 2010 roku archiwum przechowuje też materiały archiwalne .
Struktura zasobu archiwalnego.
W skład zasobu Archiwum wchodzi:
Łącznie: 37 382 mb przechowywanej dokumentacji.

</doc>
<doc id="1516483" url="https://pl.wikipedia.org/wiki?curid=1516483" title="COMECE">
COMECE



</doc>
<doc id="1516484" url="https://pl.wikipedia.org/wiki?curid=1516484" title="Patrick Hougaard">
Patrick Hougaard

Patrick Hald Hougaard (ur. 23 maja 1989 w Fredericii) – duński żużlowiec.
Dwukrotny złoty medalista młodzieżowych indywidualnych mistrzostw Danii (2007, 2009). Brązowy medalista indywidualnych mistrzostw Europy (Wiener Neustadt 2007). Brązowy medalista drużynowych mistrzostw Europy juniorów (Rawicz 2008). Brązowy medalista indywidualnych mistrzostw świata juniorów (Goričan 2009). Czterokrotny medalista drużynowych mistrzostw świata juniorów: złoty (Rye House 2010), dwukrotnie srebrny (Holsted 2008, Gorzów Wielkopolski 2009) oraz brązowy (Pardubice 2005).
W lidze polskiej reprezentant klubów: Unia Leszno (2006–2007), Unia Tarnów (2008–2010, 2013) GTŻ Grudziądz (2011) oraz Polonia Bydgoszcz (2014).
W lidze brytyjskiej reprezentant klubów: Reading Racers (2007), Belle Vue Aces (2008-2012) i Peterborough Panthers (2013).

</doc>
<doc id="1516486" url="https://pl.wikipedia.org/wiki?curid=1516486" title="A.C.Torino">
A.C.Torino



</doc>
<doc id="1516487" url="https://pl.wikipedia.org/wiki?curid=1516487" title="Mongoloidzi">
Mongoloidzi



</doc>
<doc id="1516490" url="https://pl.wikipedia.org/wiki?curid=1516490" title="RoboCop (serial animowany)">
RoboCop (serial animowany)

RoboCop (ang. "RoboCop: The Animated Series") – amerykański serial animowany z 1988 roku.
Wersja polska.
Wersja TVP Regionalna.
Opracowanie: Telewizja Polska S.A. oddział w Szczecinie
Tekst polski: Beata Dobosz
Czytał: Stanisław Heropolitański
Fabuła.
Animowana seria opowiadająca o przygodach RoboCopa.

</doc>
<doc id="1516491" url="https://pl.wikipedia.org/wiki?curid=1516491" title="Instrumenty polityki gospodarczej">
Instrumenty polityki gospodarczej

Instrumenty polityki gospodarczej – każda zmienna, która może być kontrolowana przez polityków, ma wpływ na zmienne uprzednio uznane za cele tej polityki oraz cechuje się odrębnością od innych narzędzi. Trzema warunkami uznania zmiennej za instrument polityki gospodarczej są więc: możliwość kontrolowania, skuteczność i niezależność . Instrumenty ogólnoekonomiczne, które są stosowane przez wszystkie podmioty, nazywamy instrumentami adresowanymi. Te, które są używane w ramach określonej dziedziny polityki gospodarczej, określamy mianem instrumentów wyspecjalizowanych. Do grupy narzędzi polityki gospodarczej zaliczamy nie tylko instrumenty mające charakter makroekonomiczny, ale również instrumenty mikroekonomiczne, stanowiące aparat regionalnej polityki państwa np. finansowe wspieranie regionów, akcje informacyjne w regionach.
Przyjmując kryterium charakter (rodzaj) narzędzia, instrumenty polityki gospodarczej można podzielić na:
Stosując kryterium sposobu oddziaływania organów władzy można wyróżnić:
Instrumenty polityki gospodarczej można podzielić również na:

</doc>
<doc id="1516495" url="https://pl.wikipedia.org/wiki?curid=1516495" title="Jan Rozdrażewski (zm. 1600)">
Jan Rozdrażewski (zm. 1600)

Jan Rozdrażewski herbu Doliwa (ur. ok. 1543, zm. 15 marca 1600) – podkomorzy, potem kasztelan poznański, luteranin.
Pochodzenie.
Był wnukiem Jana, kasztelana kamieńskiego i (potem) międzyrzeckiego i synem Hieronima i Anny z Łukowa. Braćmi stryjecznymi Jana byli synowie kasztelana rogozińskiego Stanisława Rozdrażewskiego: Jan (1537–1585), zwany „hrabią na Pomsdorfie” (dziś Pomianów), z którym bywa często mylony; Stanisław (1540–1619), jezuita i pierwszy rektor Kolegium Jezuitów w Pułtusku; Hieronim (1546–1600), biskup kujawski oraz Krzysztof (1547–1580), rotmistrz u Stefana Batorego.
Działalność polityczna i wyznaniowa.
W dzieciństwie najprawdopodobniej uczył się w gimnazjum w Złotoryi wraz z synami rodziny Leszczyńskich, z którymi jego rodzina utrzymywała bliskie kontakty. Potem być może studiował od 1557 we Frankfurcie nad Odrą.
Wkrótce włączył się w ruch Jednoty Brackiej, a w 1567 wziął sobie za żonę współwyznawczynię, od 1565 wdowę po Wacławie Reszczyńskim, Barbarę z Lachenberków z Ochli.
Na sejmie elekcyjnym 4 maja 1573 głosował na Walezego; w następnym roku w styczniu witał go w Poznaniu, a w lipcu – po ucieczce króla do Francji – na zjeździe szlachty w Środzie Wielkopolskiej otrzymał mandat na sejm konwokacyjny. Poseł na sejm konwokacyjny 1574 roku z województw kaliskiego i poznańskiego.
Jego rola podczas następnej elekcji nie jest pewna, w każdym razie lutym 1576 w Krakowie spotykał się ze zwolennikami Batorego, podczas jego sejmu koronacyjnego był posłem, a 19 czerwca 1578 uzyskał urząd podkomorzego w poznańskiego.
Poseł na sejm 1582 roku z województwa poznańskiego.
W 1581 Rozdrażewski owdowiał. Jego stryjeczni bracia, katolicy (w tym biskup Hieronim i jezuita Stanisław) próbowali wywrzeć na niego nacisk, by odszedł od „herezji” i wrócił do Kościoła katolickiego. Jan Rozdrażewski liczył trochę na pozyskanie dla siebie korzystnych dzierżaw, zwłaszcza od biskupa Hieronima, ale rachuby te okazały się jednak w znacznym stopniu płonne. W 1585 po raz wtóry się ożenił z ewangeliczką, Katarzyną, córką Piotra Potulickiego, co utrwaliło jego protestanckie związki.
Śmierć pomsdorfskiego hrabiego Jana Rozdrażewskiego w roku 1585 spowodowała, że biskup Hieronim poprosił – pomimo różnic poglądów na religię – swego stryjecznego brata Jana o pomoc przy organizowaniu pogrzebu hrabiego i uporządkowania skomplikowanej sytuacji majątkowej dóbr hrabiego, który niegospodarnością swoją doprowadził go do skrajnego zadłużenia. Wydobywanie z zastawów majątków pomsdorfskich trwało wiele lat i wymagało niemało wysiłku i najpewniej zręczności.
Po śmierci króla Stefana Batorego wziął Jan Rozdrażewski udział 8 maja 1587 w zjeździe szlachty wielkopolskiej w Środzie, a w październiku koło Jutrosina uczestniczył ze zjeździe, na którym zdecydowano o zwołaniu pospolitego ruszenia na 11 listopada pod Piotrkowem w celu zapewnienia bezpiecznego przejazdu do Krakowa nowo wybranego króla Zygmunta III Wazy. Także w następnych latach kilkakrotnie brał udział w średzkich sejmikach i był aktywnym – choć jednak na ogół na lokalną skalę ograniczoną do Wielkopolski – działaczem politycznym, parę razy przyjeżdżając też do Warszawy. Poseł na sejm pacyfikacyjny 1589 roku z województwa poznańskiego. 1 marca 1591 uzyskał nominację na urząd kasztelana poznańskiego.
W ostatnich latach życia Jana doszło między nim a stryjecznym bratem Hieronimem do konfliktu po tym, jak w 1593, Hieronim wytoczył proces ich wspólnemu krewnemu, biskupowi pomocniczemu we Włocławku Janowi Rozdrażewskiemu Nowomiejskiemu, o zwrot dóbr trzymanych tytułem sprawowania sufraganii. Biskup pomocniczy zwrócił się o poparcie do wielkopolskiej szlachty, w tym do swego krewniaka na Rozdrażewie, a zarazem stryjecznego brata biskupa. Poparcie od Jana Rozdrażewskiego uzyskał, ale między stryjecznymi braćmi stosunki uległy ochłodzeniu. Jednym z przejawów tego ochłodzenia był sporządzony przez Hieronima w 1599 testament, w którym biskup uzasadnił fakt zapisania Janowi jedynie dwóch koni z własnej stajni przekonaniem, że nie przystoi nieprzyjaciół wiary katolickiej obdarowywać majątkiem z dochodów Kościoła.
Był wybrany prowizorem przez protestancko-prawosławną konfederację wileńską w 1599 roku.
Jan Rozdrażewski rozpoczął budowę nowego, obszernego kościoła dla swoich współwyznawców w Krotoszynie, którą ukończono tuż przed jego śmiercią.
Rodzina.
Ze swoją pierwszą żoną Barbarą nie miał Rozdrażewski dzieci. Jego druga żona Katarzyna z Potulickich urodziła mu czwórkę dzieci, z czego jeden syn (ur. 1590) zmarł w dzieciństwie:
Jan Rozdrażewski zmarł 15 marca 1600, kilka tygodni po śmierci swego stryjecznego brata Hieronima. Pochowany został w kościele w Krotoszynie, w którym zawczasu kazał przygotować sobie odpowiedni nagrobek.
W parę lat po jego śmierci wdowa Katarzyna z Potulickich przeszła razem z małoletnimi dziećmi na katolicyzm i oddała kościół w Krotoszynie katolikom. Przy konfesji ewangelickiej została do końca życia tylko najstarsza córka Jana Rozdrażewskiego, Anna Leszczyńska.

</doc>
<doc id="1516496" url="https://pl.wikipedia.org/wiki?curid=1516496" title="Stadion Kadriorg">
Stadion Kadriorg

Stadion Kadrioru (est. Kadrioru staadion) – wielofunkcyjny stadion sportowy w stolicy Estonii – Tallinnie. Obiekt został oddany do użytku 13 czerwca 1926. W latach 1999–2000 został zmodernizowany. Do czasu wybudowania obiektu A. Le Coq Arena swoje mecze rozgrywała tutaj reprezentacja narodowa Estonii. W 2011 obiekt był areną lekkoatletycznych mistrzostw Europy dla zawodników do lat 20, a w 2015 lekkoatletycznych mistrzostw Europy do lat 23.

</doc>
<doc id="1516497" url="https://pl.wikipedia.org/wiki?curid=1516497" title="Kadrioru Stadion">
Kadrioru Stadion



</doc>
<doc id="1516502" url="https://pl.wikipedia.org/wiki?curid=1516502" title="Brama Berlińska w Poznaniu">
Brama Berlińska w Poznaniu

Brama Berlińska (niem. "Berliner Tor") – zachodnia, główna brama poznańskiej twierdzy poligonalnej, wzniesiona w latach 1843–1849 według projektu sygnowanego przez dyrektora budowy Twierdzy Poznań, kpt. Reichela, w stylu historystycznym, w formach neoromańskich z elementami neogotyku. Znajdowała się pod prawym barkiem Kawalieru V Stockhausen i została uroczyście otwarta 26 sierpnia 1850. W latach 1867–1869, na skutek przebudowy, bramę przekształcono z trój- w czwórprzelotową. Po zniesieniu lewobrzeżnego rdzenia poligonalnego, rozebrano ją ok. 1905 roku. Brama znajdowała się w bezpośrednim sąsiedztwie skrzyżowania ul. Święty Marcin i Kościuszki, pomiędzy Zamkiem Cesarskim a budynkiem Poczty Głównej.
Historia.
Brama Berlińska wzniesiona została w latach 1843–1849. Ze względu na rosnący ruch i powstałe w jego wyniku problemy komunikacyjne, spowodowane m.in. jej strategicznym położeniem, budową w jej pobliżu dworca kolejowego, działaniami garnizonu oraz ulokowaniem przy bramie punktu poboru akcyz, poddano ją przebudowie w latach 1867–1869. Ostatecznie brama została zniesiona razem z twierdzą poligonalną i zburzona w 1901 roku.
Budowa i funkcjonowanie.
Budowla powstała w latach 1843–1849, podczas drugiego etapu budowy twierdzy, według założeń pruskiej odmiany systemu poligonalnego. Otwarcie bramy 26 sierpnia 1850 roku miało charakter uroczystości wojskowej i związane było z obchodami rocznicy jednej z bitew okresu wojen napoleońskich.
Znaczenie komunikacyjne bramy było ogromne, przebiegała przez nią szosa berlińska prowadząca w kierunku stolicy Niemiec, szosa wrocławska prowadząca na Śląsk, skierowano na nią również wiodącą w kierunku Berlina szosę kostrzyńską. Przez bramę wiodła także droga w kierunku Buku o znaczeniu lokalnym.
Brama Berlińska chroniona była przez patrole żołnierzy poznańskiego garnizonu jak również przez policję. Początkowo zamykana była na noc, przejście po zamknięciu było możliwe wyłącznie za okazaniem imiennej karty dostępnej dla osób cieszących się zaufaniem władz, jak również tych których obowiązki wymagały opuszczania nocą miasta. Od 1865 czynna była całą dobę.
Problemy komunikacyjne.
Brama Berlińska niemal od samego początku swego istnienia charakteryzowała się zbyt małą przepustowością, poważnie utrudniając komunikację w mieście. W 1865 przeprowadzono akcję liczenia pojazdów i osób pokonujących bramę. Doliczono się 1892 wozów, w tym 883 zaopatrzeniowych dziennie oraz 24 852 osób tygodniowo. Już w 1866 roku sporządzono pierwszy, niezrealizowany projekt jej przebudowy. W latach 1867–1869 brama została przekształcona w czwórprzelotową poprzez dodanie czwartej poterny przeznaczonej dla ruchu kołowego.
Komunikacyjne przeciążenie Bramy Berlińskiej spowodowane było przez kilka czynników. Jednym z nich było strategiczne położenie w miejscu styku kilku kluczowych szlaków komunikacyjnych. Ponadto przez bramę prowadziła bezpośrednia droga w kierunku powstałego w tym czasie Dworca Jeżyckiego oraz powstałego później Dworca Głównego (w 1865 przez Poznań przejeżdżały każdego dnia 44 składy kolejowe). W 1861 pojazdom zmierzającym na dworzec nadano priorytet przy przejeździe. Zaopatrzenie miasta w żywność i inne towary również opierało się na Bramie Berlińskiej, stąd też problemy ze znaczną liczbą ciężkich wozów zaopatrzeniowych (z czasem zakazano im przejazdu przez Bramę Berlińską, kierując je do innych bram) oraz tysiącami sztuk zwierząt – krów, świń, owiec – przeprowadzanych tędy do rzeźni. Przy Bramie Berlińskiej znajdował się ponadto punkt poboru akcyzy od towarów i zwierząt będącej formą podatku miejskiego, wiązało się to z częstymi próbami przemytu, opisywanymi przez prasę.
Najmniejsze problemy techniczne związane z bramą, jej okresowe remonty, takie jak wymiana nawierzchni (w latach 60. XIX wieku wyłożono sprowadzoną ze Szwecji kostkę granitową), renowacja mostu zwodzonego nad fosą, bądź żurawia powodować mogły paraliż komunikacyjny miasta. Ówczesna gazeta opisywała przypadek oficera inżynierii, który przed południem 12 września 1861, po nocnej ulewie, podjął decyzję o zamknięciu dwóch bram, w tym Bramy Berlińskiej w celu sprawdzenia stanu mostów zwodzonych, powodując na ok. 45 minut całkowity paraliż komunikacyjny. Za swój czyn oficer skazany został na trzy dni aresztu. Ponadto każdego dnia wracające z ćwiczeń trzy bataliony 6. Pułku Grenadierów maszerowały przez bramę czyniąc ją niedostępną dla ruchu przez ok. 10 minut.
W roku 1868 przez fundamenty bramy poprowadzono rury wodociągu miejskiego.
W 1880 przez bramę poprowadzono linię tramwaju elektrycznego oraz zastąpiono stary drewniany most nowym, o konstrukcji stalowej.
Zburzenie.
Ostatecznie ze względu na negatywny wpływ na warunki życia w Poznaniu, staraniem władz miejskich doprowadzono do zniesienia lewobrzeżnego rdzenia poligonalnego i w 1901 roku, jeszcze przed oficjalną decyzją o zniesieniu twierdzy, Brama Berlińska została wyburzona. W wyniku zniszczenia bramy, ulica Święty Marcin została przedłużona w kierunku zachodnim, stając się później na tym odcinku elementem ringu Dzielnicy Cesarskiej. Jeszcze w czasie rozbiórki, w sąsiedztwie bramy, w miejscu zniwelowanego wału poprowadzono nową linię tramwajową.
Opis budowli.
Brama Berlińska zbudowana została z cegły klinkierowej na cokole z ciosów granitu o prostokątnym licu, nieotynkowana elewacja budowli była trójosiowa. Zwieńczono ją kamiennym gzymsem oraz pełniącym funkcję dekoracyjną i symboliczną krenelażem, mogącym przywodzić na myśl idee dominacji władz pruskich nad Wielkopolską. Pod względem stylu jej formy zbliżone były do architektury normandzkiej. Aż do przebudowy posiadała potrójny przepust składający się z trzech sklepionych kolebkowo potern o długości 27,63 m. Środkowa poterna, o wysokości 5,18 m i szerokości 5,65 m przeznaczona była dla ruchu kołowego i jeźdźców, natomiast dwie boczne (wys. 3,14, szer. 2,51 m) dla pieszych. W wyniku przebudowy brama zaopatrzona została w czwartą poternę, dzięki której zwiększyła się przepustowość bramy dla ruchu kołowego (dwie środkowe poterny, wyższe i szersze niż dwie boczne). Pokonujących bramę obowiązywał ruch prawostronny. Brama zaopatrzona była w dębowe, okute wrota. Budowlę ozdobiono ponadto znajdującym się pośrodku centralnych potern kartuszem herbowym.
Brama umiejscowiona została w prawym barku Kawalieru V, prowadził do niej esowaty przekop w stoku bojowym, stąd też niemal do bezpośredniego podejścia na przedbramie, była niewidoczna dla osób zmierzających w kierunku miasta.
W skład zespołu Bramy Berlińskiej wchodził: przepust pod wałem, przedbramie, most nad fosą (jej wymiary wynosiły: 20,9 m szerokości i 4 m głębokości) o części stałej i ruchomej, podnoszonej za pomocą żurawia oraz przejazd przez stok bojowy.
W bramie umieszczono ponadto niewielki magazyn prochu zaopatrujący sąsiadujące z nią elementy twierdzy. Stwarzało to potencjalnie zagrożenie eksplozją, stąd też wprowadzono w nim ścisłe procedury bezpieczeństwa, zakazując wchodzenia w podkutych, mogących skrzesać iskry butach, wnoszenie żelaznych przedmiotów, nakazano wchodzić do jego wnętrza w filcowych ochraniaczach nóg, mających zapobiegać elektrostatycznemu wywołaniu wybuchu.

</doc>
<doc id="1516508" url="https://pl.wikipedia.org/wiki?curid=1516508" title="Więzienie Stanowe Saint Quentin">
Więzienie Stanowe Saint Quentin



</doc>
<doc id="1516509" url="https://pl.wikipedia.org/wiki?curid=1516509" title="Kujo Sadako">
Kujo Sadako



</doc>
<doc id="1516511" url="https://pl.wikipedia.org/wiki?curid=1516511" title="Mosz Ben Ari">
Mosz Ben Ari

Mosz Ben Ari (hebr. מוש בן ארי, ang. "Mosh Ben Ari" ; ur. w 1970 w Afuli) – izraelski piosenkarz, kompozytor i autor tekstów.
Muzyką interesował się od najmłodszych lat. Sam zaczął grać w wieku 16 lat. Uczył się muzyki w różnych zakątkach świata, m.in. w Waranasi (Indie) i na Saharze. Gra głównie na instrumentach strunowych, m.in. na gitarze akustycznej i klasycznej, sarodzie, tarze, kontrabasie.
Był jednym z założycieli zespołu Sheva. Jego twórczość stanowi połączenie delikatnego rocka, reggae, soulu i world music.

</doc>
<doc id="1516516" url="https://pl.wikipedia.org/wiki?curid=1516516" title="Ami Tokitō">
Ami Tokitō

 znana również jako Komatsu Yukie (小松幸江) i Asakura Hikaru (朝倉ひかる) – japońska piosenkarka j-popowa występująca w zespole Gyaruru. Zwyciężczyni Miss Magazine 2005 (brało udział ok. 16 tysięcy ludzi). Jej pierwszy debiut jako gravure idol wraz z jej pierwszym DvD

</doc>
<doc id="1516519" url="https://pl.wikipedia.org/wiki?curid=1516519" title="Mack Ray Edwards">
Mack Ray Edwards

Mack Ray Edwards (ur. 17 października 1918 - zm. 30 października 1971) - amerykański seryjny morderca. Zamordował sześcioro dzieci w latach 1953 - 1969 w hrabstwie Los Angeles.
Edwards zamordował troje dzieci w latach 1953 - 1956 i troje w latach 1968 - 1969. W 1970 roku, razem ze wspólnikiem porwał w mieście Sylmar trzy dziewczynki z ich domu. Gdy dziewczynki uciekły, zdenerwowany Edwards zgłosił się na pobliski posterunek policji i przyznał się do molestowania i zabicia sześciorga dzieci.
Za zabójstwa został skazany na karę śmierci i osadzony w celi śmierci w więzieniu San Quentin. W październiku 1971 roku, Edwards popełnił w swojej celi samobójstwo, wieszając się na kablu od telewizora.

</doc>
<doc id="1516521" url="https://pl.wikipedia.org/wiki?curid=1516521" title="Simone Tiribocchi">
Simone Tiribocchi

Simone Tiribocchi (ur. 31 stycznia 1978 w Rzymie) – włoski piłkarz grający na pozycji napastnika w klubie Atalanta BC. Jest wychowankiem S.S. Lazio, następnie grał kolejno w takich klubach jak AC Pistoiese, Torino FC, FC Savoia 1908, Benevento Calcio, AC Siena, ponownie Torino, Ancona Calcio, ponownie Siena, ponownie Torino i Chievo Werona, z którego w 2007 roku trafił do US Lecce. Rozegrał dla niego 99 ligowych pojedynków i strzelił 41 goli. 5 czerwca 2009 roku odszedł do Atalanty Bergamo.

</doc>
<doc id="1516522" url="https://pl.wikipedia.org/wiki?curid=1516522" title="Kōji Yamamura">
Kōji Yamamura

 – reżyser, scenarzysta i animator filmów anime.
Urodził się w Nagoi, studiował na Uniwersytecie Zōkei w Tokio. W 2002 roku jego krótkometrażowa animacja "Pan Głowa" ("Atama yama") wygrała główną nagrodę na Annecy International Animated Film Festival, nominowana była również do Oscara (obok m.in. "Katedry" Tomasza Bagińskiego). W 2007 roku otrzymał Ottawa Grand Prix za animację "Wiejski lekarz Franza Kafki" ("Inaka isha"), ekranizację opowiadania "Lekarz wiejski" Franza Kafki.

</doc>
<doc id="1516523" url="https://pl.wikipedia.org/wiki?curid=1516523" title="Koji Yamamura">
Koji Yamamura



</doc>
<doc id="1516525" url="https://pl.wikipedia.org/wiki?curid=1516525" title="Kouji Yamamura">
Kouji Yamamura



</doc>
<doc id="1516526" url="https://pl.wikipedia.org/wiki?curid=1516526" title="Skarby Ani K">
Skarby Ani K

Skarby Ani K – offowy film dokumentalny z 2008 roku w reżyserii Małgorzaty Gryniewicz.
Opis fabuły.
Dokumentalna opowieść o młodej góralce, która urodziła się bez rąk. Opowieść o sile charakteru i odnalezieniu swojego miejsca na Ziemi.
Projekcje w Europie.
W 2008 roku dokument prezentowany był na festiwalach w Szwecji, w 2009 roku pokazy filmu na festiwalach w Niemczech, Wielkiej Brytanii, Czechach i Irlandii. W mediach prezentowany na antenie PLANETE, TVP Kultura, TVP i TV Puls.
Nominacje (wybrane).
W 2009 roku film był nominowany do nagrody „Złotego Jantara” na 28 Koszalińskim Festiwalu Debiutów Filmowych „Młodzi i Film” i do nagrody dla najlepszego filmu offowego na Festiwalu Kult Off Kino w TVP Kultura. W 2008 roku film nominowany był do nagrody „Złotego Zamku” na XII Międzynarodowym Festiwalu Off Cinema w Poznaniu.

</doc>
<doc id="1516527" url="https://pl.wikipedia.org/wiki?curid=1516527" title="Elton John’s Greatest Hits Vol. 3">
Elton John’s Greatest Hits Vol. 3

Elton John’s Greatest Hits Vol. 3 – to kompilacyjny album brytyjskiego muzyka Eltona Johna, wydany w 1987 tylko w Stanach Zjednoczonych i w Kanadzie. Zawiera niektóre z największych przebojów pianisty wydanych w przedziale 1979–1986. Album został wydany krótko po powrocie Eltona do swej dawnej amerykańskiej wytwórni płytowej – MCA Records.
Jedna trzecia zawartych na płycie piosenek pochodzi z wydanego w 1983 albumu Too Low For Zero, który zaraz po ukazaniu się spotkał się z bardzo krytycznymi opiniami, lecz mimo to dobrze się sprzedał. Poza tym na płycie pojawiły się też utwory nowsze (z 1986), które odniosły mniejszy sukces komercyjny jak "Wrap Her Up" i "Heartache All Over the World", a także pochodzący z 1978 "Part Time Love" i z 1981 – "Nobody Wins". Ponadto kompilacja zawiera dwa utwory nagrane jeszcze z czasów współpracy z MCA Records, "Mama Can't Buy You Love" z 1979 (naprawdę nagrane w 1977) i "Little Jeannie" z 1980.
W 1992 album został wycofany i zastąpiony inną kompilacją Greatest Hits 1976-1986. Znalazły się tam "Don't Go Breaking My Heart" i "Sorry Seems to Be the Hardest Word", a także pochodzące z 1984 "Who Wears These Shoes". Natomiast "Heartache All Over The World", które okazało się klapą oraz "Too Low For Zero" zostały usunięte.

</doc>
<doc id="1516530" url="https://pl.wikipedia.org/wiki?curid=1516530" title="Zbór ewangelicko-augsburski w Chodzieży">
Zbór ewangelicko-augsburski w Chodzieży

Zbór ewangelicko-augsburski w Chodzieży – zbór ewangelicki w Chodzieży, do 1945 roku parafia Kościoła Ewangelicko-Unijnego, obecnie filiał parafii Ewangelicko-Augsburskiej w Pile, w diecezji pomorsko-wielkopolskiej.
Historia.
Ślady wpływów reformacji w Chodzieży były widoczne przynajmniej około 1530 roku. Około 1554 roku bracia Potuliccy, właściciele miasta, przyjęli luteranizm i przekazali współwyznawcom kościół parafialny, który katolicy odzyskali pod koniec lat 80. XVI wieku. W międzyczasie ewangelicka szkoła miejska osiągnęła wysoki poziom nauczania, uczęszczał do niej m.in. przyszły prymas Polski Wawrzyniec Gembicki. 
W XVII wieku w okolicach rozwijało się protestanckie, niemieckie osadnictwo, pierwszymi takimi wsiami były Bukowiec (1635) i Podanin (1637). Napływ osadników wzmógł się jeszcze w XVIII w. W samej Chodzieży luteranie posiadali cmentarz i – okresowo – szkołę. Po włączeniu regionu do Prus w 1772 roku, protestanci w krótkim czasie stali się drugą co do wielkości grupą mieszkańców (po Żydach), a następnie grupą najliczniejszą. Nabożeństwa początkowo odprawiał pastor z Bukowca w domach prywatnych kilka razy do roku, lecz już w 1774 roku właściciel miasta hrabia Zygmunt Grudziński podarował parcelę na Nowym Mieście (obecnie ul. Kościuszki), na której w ciągu 2 lat wzniesiono drewniany kościół i plebanię. Pierwszym pastorem chodzieskim został w latach 1779–1825 Andreas Chrysostomus Krüger.
W 1780 roku kościół został uszkodzony przez pożar, w 1820 przez burzę, ostatecznie został rozebrany i w latach 1829–1831 zbudowano z funduszy króla Fryderyka Wilhelma III murowany kościół klasycystyczny. Do kilkutysięcznej parafii należało też kilka wsi z własnymi domami modlitwy – Podanin, Stróżewo, Stróżewice, Ostrówek, Olędry Milczewskie. W latach 1887–1889 w kościele odprawiano także nabożeństwa w języku polskim dla robotników sezonowych przybyłych z okolic Kępna. W 1892 roku powstał szpital ewangelicki, osiadły też diakonise, pełniące m.in. służbę opiekuńczą nad chorymi. Po II wojnie światowej opuszczony kościół został rozebrany, a dzwony i organy przejęła parafia katolicka.
Ewangelicy pozostali w Chodzieży i okolicach po 1945 roku dojeżdżali na nabożeństwa do Poznania, korzystali z nabożeństw domowych, lub przyłączali się do miejscowego zboru metodystycznego. Pierwsze nabożeństwo publiczne odprawił ks. Włodzimierz Missol w kaplicy cmentarnej przy ul. Ujskiej w dniu 27 lutego 1955 roku. Kaplica ta do dziś pozostaje centrum religijnym nielicznej społeczności ewangelickiej z miasta i dwóch sąsiednich powiatów. W 1999 roku Chodzież została przyłączona jako filia do nowo powstałej parafii w Pile, której proboszczem jest obecnie ks. Tomasz Wola. Nabożeństwa odbywają się raz w miesiącu.
Na miejscowym cmentarzu ewangelickim w 2004 roku odsłonięto tablicę upamiętniająca mieszkańców, pochowanych tu w latach 1818–1945.

</doc>
<doc id="1516531" url="https://pl.wikipedia.org/wiki?curid=1516531" title="CinéGroupe">
CinéGroupe

CineGroupe – studio filmów animowanych założone w 1974 roku, w Montrealu w Kanadzie, gdzie do dziś ma swoją główną siedzibę. Posiada także biura w Toronto i Los Angeles. Od 2001 roku produkują również seriale/filmy aktorskie. Ich produkcje wyświetlane były w ponad 125 państwach na całym świecie.

</doc>
<doc id="1516535" url="https://pl.wikipedia.org/wiki?curid=1516535" title="Brama Berlińska">
Brama Berlińska



</doc>
<doc id="1516538" url="https://pl.wikipedia.org/wiki?curid=1516538" title="Mikołaj Radziwiłł (1546–1589)">
Mikołaj Radziwiłł (1546–1589)

Mikołaj Mikołajewicz Radziwiłł herbu Trąby (ur. 1546, zm. 27 kwietnia 1589) – polsko-litewski możnowładca, tytularny książę; urzędnik dworski, 1577–1579 łowczy wielki litewski, oraz ziemski: 1577–1579 starosta mozyrski i merecki, 1579–1589 wojewoda nowogródzki.
Urodził się jako drugie dziecko (starsza siostra Barbara, ok. 1543–przed 1546) i najstarszy syn z trojga dzieci Mikołaja Radziwiłła zw. „Rudym” (1512–1584) i Katarzyny Tomickiej (ok. 1525–1551). Przypuszczalnie już w 1562 rozpoczął służbę wojskową u boku ojca, wraz z którym wziął udział w wojnie moskiewskiej (m.in. w bitwie pod Czaśnikami). W 1577–1582 uczestniczył w wojnie inflanckiej (m.in. Wenden). W wyprawie moskiewskiej został jednym z pułkowników Stefana Batorego, biorąc udział w oblężeniach Wielkich Łuk i Pskowa.
Po śmierci Batorego był zwolennikiem obozu habsburskiego na sejmie elekcyjnym w 1587. Podpisał wybór Maksymiliana III na króla Polski i wielkiego księcia Litwy.
W 1584 odziedziczył po ojcu klucz dóbr z Dubinkami i Bielcą. Dobra w Birżach otrzymał młodszy brat, Krzysztof Mikołaj zw. „Piorunem” (1578–1603). Należał do gorliwych zwolenników kalwinizmu na Litwie. Uposażył parafię w Wilnie oraz był fundatorem stypendiów dla kleryków Kościoła reformowanego.
Ożenił się z Aleksandrą Wiśniowiecką (†ok. 1575). Miał z nią jedną córkę, Katarzynę, wydaną później za Mikołaja Naruszewicza, następnie za Piotra Gorajskiego. Mikołaj ożenił się powtórnie z Zofią Heleną Hlebowicz, z którą miał czworo dzieci: Jerzego Mikołaja (1578–1613), Zofię (1577–1614), oraz Jana Zygmunta i Wacława Stefana († w dz.).

</doc>
<doc id="1516541" url="https://pl.wikipedia.org/wiki?curid=1516541" title="Julian Rataj">
Julian Rataj

Julian Ignacy Rataj (ur. 6 stycznia 1911 w Ropczycach, zm. 23 września 2007 w Konstancinie-Jeziornie) – pułkownik Ludowego Wojska Polskiego i działacz ruchu ludowego, ekonomista, poseł na Sejm Ustawodawczy RP (1947–1952).
Życiorys.
Urodził się w rodzinie chłopskiej na terenie zaboru austriackiego. Po ukończeniu ośmioklasowego gimnazjum humanistycznego podjął studia w Szkole Głównej Handlowej w Warszawie, gdzie udzielał się w organizacjach społecznych, m.in. „Bratniaku”. Podczas studiów pracował m.in. jako wolontariusz, udzielając pomocy warszawskim bezrobotnym.
Od 1933 do 1934 odbywał służbę wojskową w dywizyjnym kursie podchorążych rezerwy przy 28 Pułku Piechoty Strzelców Kaniowskich w Łodzi, później służył w 30 Pułku Piechoty na warszawskiej Cytadeli. W 1937 uzyskał stopień podporucznika rezerwy Wojska Polskiego.
Podczas wojny obronnej Polski w 1939 został zmobilizowany do 36 Pułku Piechoty, objął funkcję dowódcy plutonu moździerzy. Walczył w bitwie nazwanej później „Warszawskimi Termopilami”. W 1940 aresztowany i więziony w niemieckich obozach koncentracyjnych. Po wyzwoleniu centralnej Polski spod okupacji niemieckiej zaciągnął się do ludowego Wojska Polskiego, gdzie pełnił rolę oficera polityczno-wychowawczego. Był wykładowcą w I Oficerskiej Szkole Piechoty im. Tadeusza Kościuszki w Krakowie, a później lektorem w Głównym Zarządzie Politycznym Wojska Polskiego w Warszawie.
W sierpniu 1946 przeszedł na własną prośbę do rezerwy w stopniu majora. 19 stycznia 1947 został wybrany na posła na Sejm Ustawodawczy Rzeczypospolitej Polskiej z państwowej listy pod nazwą Blok Stronnictw Demokratycznych i Związków Zawodowych. Zasiadał w Komisjach Planu Gospodarczego i Skarbowo-Budżetowej. W 1951 z jego inicjatywy rozpoczęto budowę Domu Chłopa w Warszawie, którego następnie został dyrektorem.
Od lat 70. działał w organizacjach kombatanckich: początkowo w ZBoWiD, a później w Związku Kombatantów Rzeczypospolitej Polskiej i Byłych Więźniów Politycznych. Był przewodniczącym Klubu Żołnierzy i Rodzin Dawnego 30 Pułku Piechoty Strzelców Kaniowskich. Został awansowany do stopnia pułkownika rezerwy.
Od początku lat 90. prowadził działalność edukacyjną na terenie warszawskich szkół podstawowych i średnich, wygłaszając prelekcje na temat II wojny światowej. W ciągu niecałych dwudziestu lat wygłosił ponad 1240 wykładów. Regularnie brał udział w samorządowych uroczystościach gminy i dzielnicy Warszawa-Bielany upamiętniających bohaterów września 1939 przy obelisku na skwerze przy ul. Kasprowicza.
Zmarł jesienią 2007 w Ewangelicznym Domu Opieki „Tabita” w Konstancinie. Został pochowany na bielańskim cmentarzu Wawrzyszewskim.
Żonaty z Leokadią (1911–1995). Pozostawił po sobie córkę Marię Rataj-Guranowską – biologa i agrotechnika specjalizującego się w fitopatologii i ochronie roślin oraz syna Wojciecha – architekta.
Od końca lat 40. do swych ostatnich dni zamieszkiwał w Alei Przyjaciół w Warszawie, będąc w 2004 najdłuższej żyjącym tam mieszkańcem.

</doc>
<doc id="1516546" url="https://pl.wikipedia.org/wiki?curid=1516546" title="Joseph Noulens">
Joseph Noulens

Joseph Noulens (ur. 29 marca 1864 w Bordeaux, zm. 9 września 1944 w Sorbets) – francuski polityk, przewodniczący Komisji Międzysojuszniczej dla Polski, szef Komisji Rozjemczej w czasie wojny polsko-ukraińskiej.
Życiorys.
W latach 1902–1919 był deputowanym a w latach 1920–1924 senatorem z departamentu Gers. Od 3 listopada 1910 do 2 marca 1911 pełnił funkcję podsekretarza stanu w Ministerstwie Wojny w rządzie Aristide'a Brianda. Od 9 grudnia 1913 do 9 czerwca 1914 zajmował stanowisko ministra wojny w rządzie Gastona Doumergue. Od 13 czerwca 1914 do 26 sierpnia 1914 był ministrem finansów w rządzie René Vivianiego. Między majem 1917 a marcem 1918 pełnił funkcję ambasadora Francji w Rosji. Opuścił Piotrogród po zawarciu przez rząd bolszewików separatystycznego traktatu pokojowego z państwami centralnymi. Od lipca 1919 do 20 stycznia 1920 zajmował stanowisko ministra rolnictwa i zaopatrzenia w rządzie Georges'a Clemenceau.

</doc>
<doc id="1516555" url="https://pl.wikipedia.org/wiki?curid=1516555" title="Lucy Crown">
Lucy Crown

Lucy Crown – powieść obyczajowa amerykańskiego autora Irwina Shawa, która wydana została w 1956 roku.
Opis fabuły.
Tytułowa Lucy Crown to przykładna żona dość dobrze prosperującego właściciela drukarni i matka 13-letniego Tony’ego. Jej mąż Oliver jest typem domowego tyrana o nienagannych manierach, a Lucy we wszystkim mu ulega. W czasie wakacji nad jeziorem Lucy przeżywa gorący romans z młodym studentem, Jeffem Bunnerem, zatrudnionym na kilka letnich tygodni jako „męskie towarzystwo” dla, nieco zbyt blisko trzymającego się matki, Tony’ego. Rówieśniczka chłopca, wczasowiczka, pyskata nastolatka informuje go o romansie matki, a kiedy on sam na własne oczy – podglądając przez okno – widzi zdradzającą matkę, dzwoni do ojca. Wówczas zaczyna też nienawidzić Lucy, gardzi nią.
Po kilku dniach Lucy stawia przed Oliverem ultimatum: albo ona odejdzie albo Tony wyjedzie do szkoły z internatem i nigdy nie wróci do domu, ona bowiem nie może poradzić sobie z pogardą i odrzuceniem w jego oczach. Stawiany dotąd niemalże na ołtarzu chłopiec, zostaje nagle pozbawiony domu i ciepła rodzinnego i wysłany do internatu, gdzie od czasu do czasu odwiedza go ojciec, sam, bez matki. Wiele świąt Tony spędza w domu dyrektora szkoły, nie ma przyjaciół, wyrasta na odludka i cynika. Lucy tymczasem stacza się. Po udowodnieniu samej sobie i wszystkim najbliższym, że ma moc decydowania o ważnych sprawach, zaczyna popełniać błędy. Jawnie spotyka się z kochankami, wykorzystując swą niezwykłą urodę. Jej małżeństwo z Oliverem wypala się.
Kiedy wybucha II wojna światowa, Oliver zaciąga się w szeregi armii i ginie w prowincjonalnej części Francji. Lucy wiele lat nie ma kontaktu z Tonym. Pracuje w międzynarodowej organizacji działającej na rzecz dzieci. Podczas jednej ze służbowych podróży, w Paryżu, przypadkowo spotyka Tony’ego. Odwiedza go w nędznym mieszkaniu, poznaje jego żonę Dorę, nieszczęśliwą z powodu częstych nieobecności męża, i trzyletniego synka Bobby’ego. Pojednanie matki z synem nie przychodzi łatwo – Tony nienawidzi jej bowiem jako atrakcyjnej kobiety, pożądanej przez wszystkich napotkanych mężczyzn. Wybacza jej dopiero, kiedy Lucy staje przed nim stara, opuszczona i bezradna.
Analogia w literaturze.
Podobny motyw – usunięcia dziecka z rodziny w sytuacji, kiedy jest ono epicentrum niewygodnych problemów, najczęściej powiązanych z seksem – znaleźć można w wielu utworach amerykańskich lat 50. XX wieku, w m.in. powieści "We Were the Mulvaneys" (1996) autorstwa Joyce Carol Oates.

</doc>
<doc id="1516560" url="https://pl.wikipedia.org/wiki?curid=1516560" title="Tang Chao">
Tang Chao

Tang Chao () – chiński zespół heavymetalowy, założony w 1988 roku, przedstawiany powszechnie jako pierwsza heavymetalowa grupa muzyczna w Chinach.
Zespół założyli w 1988 Ding Wu, Zhang Ju, Kaiser Kuo i Andrew Szabo. Rok później Kuo i Szabo opuścili zespół, ich miejsce zajęli Zhao Nian i Liu Yijun.
Wydana w 1992 roku płyta "Meng Hui Tang Chao" (梦回唐朝) zapewniła zespołowi nagłą popularność; sprzedała się w ponad 2 milionach egzemplarzy.
11 maja 1995 Zhang Ju zginął w wypadku motocyklowym w Pekinie. Rok później zespół opuścił Liu Yijun, a na jego miejsce powrócił Kaiser Kuo. Kuo ponownie opuścił grupę w 1999, zaś na jego miejsce został przyjęty Chen Lei. Liu Yijun powrócił do zespołu w 2002.

</doc>
<doc id="1516561" url="https://pl.wikipedia.org/wiki?curid=1516561" title="Machine Gun (piosenka Jimiego Hendriksa)">
Machine Gun (piosenka Jimiego Hendriksa)

Machine Gun – piosenka z 1970 roku autorstwa Jimiego Hendriksa, której nigdy nie nagrał w wersji studyjnej. Najbardziej znana wersja koncertowa została zarejestrowana 1 stycznia podczas pierwszego występu w Fillmore East w Nowym Jorku. Tę wersję zamieszczono na albumie "Band of Gypsys" (1970).
W trakcie nagrywania nowojorskiej wersji „Machine Gun” Hendrix korzystał z pedałów wah-wah, fuzz-face, univibe i octavia. Pierwsze wykonanie „Machine Gun” miało miejsce 9 września 1969 roku w Dick Cavett Show, choć już 18 sierpnia na Festiwalu Woodstock wplótł on charakterystyczny fragment utworu rozpoczynając „Hear My Train a Comin’”. Wykonywał tę kompozycję regularnie podczas trwania amerykańskiego tournée w 1970.
W warstwie lirycznej utwór ma wymowę antywojenną, jest protestem wymierzonym w wojnę w Wietnamie. Podczas gry Hendrix imitował za pomocą gitary odgłosy strzałów i wybuchów towarzyszących działaniom zbrojnym.
Gitarzysta Vernon Reid powiedział, że wersja „Machine Gun” pochodząca z albumu "Band of Gypsys" jest najlepszą improwizacją gitarową w historii po autorskiej interpretacji hymnu amerykańskiego wykonanej przez Hendriksa na Festiwalu Woodstock.

</doc>
<doc id="1516562" url="https://pl.wikipedia.org/wiki?curid=1516562" title="Egidijus Meilūnas">
Egidijus Meilūnas

Egidijus Meilūnas (ur. 14 kwietnia 1964) – litewski lekarz i dyplomata, ambasador Republiki Litewskiej w Polsce (2004–2010), Japonii (2012–2017) i Irlandii (2017-2020), wiceminister spraw zagranicznych w latach 2010–2012 oraz od grudnia 2020.
Życiorys.
W 1989 ukończył studia na Wydziale Medycyny Uniwersytetu Wileńskiego, specjalizując się w zakresie pediatrii, następnie do 1990 był pracownikiem naukowym w Katedrze Chirurgii tejże uczelni. W 2001 uzyskał tytuł zawodowy magistra prawa na Wydziale Prawa UW.
Od 1991 do 1992 pełnił funkcję zastępcy dyrektora Departamentu Prasowego w rządzie Republiki Litewskiej. Następnie podjął pracę w dyplomacji. Do 1995 przebywał na placówce w Warszawie jako attaché, drugi sekretarz i radca ambasady. Przez kolejne trzy lata w litewskim MSZ zajmował stanowisko szefa Wydziału Krajów Europy Środkowej oraz wicedyrektora Departamentu Politycznego.
Od 1998 do 2003 pełnił funkcję najpierw zastępcy doradcy, a następnie (od 2002) doradcy prezydenta Valdasa Adamkusa ds. polityki zagranicznej. W tym okresie był także sekretarzem wykonawczym Rady Koordynacyjnej ds. Polityki Zagranicznej przy Prezydencie Republiki Litewskiej, a także współprzewodniczącym Komitetu Konsultacyjnego Prezydentów Polski i Litwy. Później powrócił do MSZ, w którym został inspektorem generalnym.
Od 19 lipca 2004 sprawował urząd ambasadora Republiki Litewskiej w Warszawie. Misję zakończył 13 września 2010.
17 września 2010 otrzymał nominację na stanowisko wiceministra spraw zagranicznych. 23 października 2012 został nominowany na ambasadora Republiki Litewskiej w Japonii z dodatkowymi państwami akredytacji: Republiką Filipin, Związkiem Australijskim, Nową Zelandią, Singapurem, Republiką Indonezji a także przy ASEAN. Misję zakończył z dniem 23 sierpnia 2017. Od 24 sierpnia 2017 do 11 listopada 2020 pełnił funkcję ambasadora Litwy w Irlandii. W grudniu 2020 został ponownie wiceministrem spraw zagranicznych. 

</doc>
<doc id="1516563" url="https://pl.wikipedia.org/wiki?curid=1516563" title="Saffet Sancaklı">
Saffet Sancaklı

Saffet Sancaklı (ur. 27 lutego 1966 w Tutinie w Serbii) – turecki piłkarz grający na pozycji napastnika.
Kariera klubowa.
Saffet urodził się w Serbii, w rodzinie pochodzenia bośniackiego. W młodym wieku wyemigrował do Turcji i tam też rozpoczął karierę piłkarską w klubie Kültürspor. Grał tam w latach 1983-1985, a następnie został zawodnikiem Vefa SK, w którym przez dwa lata występował na boiskach drugiej ligi. W 1987 roku po jego spadku do trzeciej ligi Saffet odszedł do pierwszoligowego Beşiktaşu JK, jednej z czołowych drużyn w kraju. W zespole ze Stambułu spędził jednak tylko jeden sezon i nie mając miejsca w składzie odszedł do Eskişehirsporu. Po roku odszedł jednak z klubu i trafił do Konyasporu, a w 1990 roku stał się zawodnikiem Sarıyersporu. W 1991 roku podpisał kontrakt z Kocaelisporem. Przez trzy sezony był podstawowym zawodnikiem zespołu z Izmitu i jego najlepszym strzelcem. W tym okresie zaliczył 63 trafienia w pierwszej lidze Turcji.
W 1994 roku Saffet wrócił do Stambułu i tym razem zaczął występować w drużynie Galatasaray SK. Przez półtora roku strzelił 24 bramki w lidze dla „Cimbom”, jednak nie odniósł większych sukcesów poza zajęciem 3. miejsca w tabeli. W 1995 roku powrócił do Kocaelisporu i grał w nim w sezonie 1995/1996. Po jego zakończeniu zaliczył swój trzeci klub ze Stambułu, Fenerbahçe SK. W 1997 roku zajął z „Kanarkami” 3. lokatę w lidze, a w 1998 roku wywalczył wicemistrzostwo Turcji. Ostatnim klubem w karierze Saffeta był ponownie Konyaspor, w barwach którego grał w sezonie 1998/1999. Karierę piłkarską zakończył licząc 33 lata.
Kariera reprezentacyjna.
W reprezentacji Turcji Saffet zadebiutował 16 grudnia 1992 roku w przegranym 1:3 meczu eliminacji do Mistrzostw Świata w USA z Holandią. Natomiast pierwsze dwie bramki w reprezentacji strzelił w październiku 1994 przeciwko Islandii (5:0). W 1996 roku został powołany przez selekcjonera Fatiha Terima do kadry na Euro 96. Tam zagrał we wszystkich trzech meczach: przegranych 0:1 z Portugalią i Chorwacją oraz 0:3 z Danią. Ostatni mecz w kadrze narodowej rozegrał w listopadzie tamtego roku przeciwko San Marino (7:0). Łącznie wystąpił w niej 19 razy i strzelił 6 goli.

</doc>
<doc id="1516565" url="https://pl.wikipedia.org/wiki?curid=1516565" title="Saffet Sancakli">
Saffet Sancakli



</doc>
<doc id="1516568" url="https://pl.wikipedia.org/wiki?curid=1516568" title="Park Krajobrazowy Goričko">
Park Krajobrazowy Goričko

Park Krajobrazowy Goričko w Słowenii został założony 9 października 2003 roku i stanowi integralną część kompleksu parków krajobrazowych Goričko – Örseg – Raab. Zajmuje powierzchnię 46200 ha, co oznacza, że jest to drugi co do wielkości park tego typu w Słowenii.
Leży w najbardziej centralnej prowincji tego kraju, gdzie nie odczuwa się wpływów alpejskich, dynarskich ani śródziemnomorskich. Wzgórza, dzięki którym Goričko otrzymało swoją nazwę, zostały wykształcone przez Morze Panońskie. Teren wznosi się nieco na północ. W okolicy Goričko nie ma żadnych ośrodków miejskich, jest za to wiele terenów bagiennych, podmokłych łąk, mimo tego, iż ziemie te uważane są za najbardziej suchą prowincję Słowenii ze średnią roczną sumą opadów 800 litrów/m².

</doc>
<doc id="1516578" url="https://pl.wikipedia.org/wiki?curid=1516578" title="Konferencja pokojowa w Paryżu (1919–1920)">
Konferencja pokojowa w Paryżu (1919–1920)

Konferencja pokojowa w Paryżu – konferencja pokojowa, zorganizowana w Paryżu po zakończeniu I wojny światowej, trwająca od 18 stycznia 1919 do 21 stycznia 1920 roku. Brało w niej udział 27 zwycięskich państw.
Państwa pokonane w I wojnie światowej (Niemcy, Austro-Węgry, Imperium Osmańskie, Bułgaria) nie zostały dopuszczone do negocjacji podczas konferencji. Przedstawiono im tylko traktaty do podpisania (w tym odrębnie dla Austrii i Węgier). Rosja Radziecka nie została zaproszona, gdyż mocarstwa Ententy nie uznawały rządu bolszewickiego, który podpisał był w marcu 1918 separatystyczny pokój z Niemcami, zaś żaden rząd wyłoniony przez Białych nie został jednocześnie oficjalnie uznany przez Ententę.
W czasie konferencji został podpisany traktat wersalski – główny układ pokojowy kończący I wojnę światową, podpisany przez Niemcy i państwa Ententy 28 czerwca 1919 roku. Dokumenty ratyfikacyjne złożono w Paryżu 10 stycznia 1920 roku i z tą datą wszedł w życie. Traktat ustalił wiele granic międzypaństwowych w Europie oraz wprowadził nowy ład polityczny.
Przyczyny i wydarzenia bezpośrednio poprzedzający kongres.
Jesienią 1918 r. zakończyły się działania wojenne na większą skalę, niektóre państwa demobilizowały swoje armie. Austro-Węgry rozpadły się na nowe państwa: Austria, Czechosłowacja, Królestwo Serbów, Chorwatów i Słoweńców (SHS), Polska i Węgry. W Rosji wybuchła rewolucja bolszewicka, w wyniku której oderwało się od niej kilka państw: Finlandia, Litwa, Łotwa, Estonia, Królestwo Polskie. Na skutek osłabienia Niemiec z postulatami rewindykacyjnymi wystąpili: Francuzi, Duńczycy, Litwini i Polacy z zaboru pruskiego.
W Europie Środkowo-Wschodniej przez wiele lat krzyżowały się ze sobą idee narodowe i internacjonalistyczne, na granicach toczyły się małe wojny o zasięg tworzących się państw. Z tego powodu wielkie mocarstwa nawoływały do zaprzestania walk i uznania decyzji konferencji pokojowej, która miała ustalić granice zgodnie z zasadą etniczną. W Rosji, gdzie trwała wojna domowa, siły alianckie wspierały oddziały białych przeciwko oddziałom czerwonych. Cała Europa z jednej strony czekała na decyzje przyszłej konferencji pokojowej, a z drugiej oczekiwała wyniku wojny domowej.
Porażka Niemiec wywołała szok w niemieckim społeczeństwie, autorytet władzy całkowicie upadł, dochodziło do buntów robotników, żołnierzy, literatów, uczonych czy malarzy. W państwie formalnie władzę przejęła SPD, która nawoływała do ewolucyjnej drogi do socjalizmu. Komuniści niemieccy zbojkotowali wybory z 1918 r.; dochodziło do demonstracji antyrządowych, w wyniku których doszło do rewolucji listopadowej, która została stłumiona. Do podobnej rewolucji doszło na Węgrzech, gdzie w marcu proklamowano Republikę rad, która przetrwała 133 dni.
Trwającej cztery lata I wojny światowej nie można było w pełni zakończyć, dopóki nie przyjęło się układów pokojowych, które zakończyłyby stan wojny z Niemcami, Turcją, Bułgarią i byłymi Austro-Węgrami, czyli: Austrią i Węgrami. Nowe granice planowano wyznaczyć zgodnie z zasadą etniczną. Wobec woli Francji, konferencję pokojową zwołano w Paryżu. Pomimo wcześniejszych deklaracji w konferencji uczestniczyły tylko 32 państwa zwycięskie, zwane państwami sprzymierzonymi i stowarzyszonymi. Z uwagi na to, że nie można było debatować w tak wielkim gronie, pośród tych państw wyłoniono radę dziesięciu, w skład której wchodzili szefowie rządów i ministrowie spraw zagranicznych wielkich mocarstw: USA, Wielka Brytania, Włochy, Francja, Japonii. Państwa pokonane i Rosja Sowiecka nie zostały dopuszczone do obrad. Do Paryża przybył również prezydent USA Wilson. Delegacje państw zwycięskich zaczęły zjeżdżać do Paryża już w 1918 r., uroczyste otwarcie obrad odbyło się 18 stycznia 1919 r.
Problem niemiecki.
Francuzi dążyli do maksymalnego okrojenia i osłabienia Niemiec, aby wyeliminować zagrożenie z ich strony. Według francuskich przedstawicieli, Niemcy doprowadzili do Wielkiej Wojny i powinni być ukarani, między innymi płacąc ogromne odszkodowania za zniszczenia. Przeciwnikiem takiej polityki była Wielka Brytania, która obawiała się, że wskutek osłabienia Niemiec pozycja Francji w Europie zbyt mocno wzrośnie.
Przeciwnikiem maksymalnego osłabienia Niemiec był ekonomista John Maynard Keynes, który twierdził, że nadmierne obciążenia mogą doprowadzić do kryzysu w Niemczech i całej Europie. Brytyjski premier Lloyd George uważał, że załamanie ekonomiczne i polityczne niemieckiego państwa może skutkować wybuchem rewolucji i przymierzem z Rosją Sowiecką, co może być zagrożeniem dla całej Europy. Z tego powodu rząd brytyjski 25 marca 1919 r. wystosował do rządu Francji specjalne memorandum, w którym ostrzegał przed ewentualną rewolucją w Niemczech. Premier brytyjski ostro krytykował również projekty oderwania od Niemiec prowincji wschodnich i przekazania ich Polsce. Podobne zdanie miał prezydent Wilson.
7 maja 1919 r. zwołano plenarne posiedzenie konferencji, na którym była obecna delegacja niemiecka, podczas której przestawiono projekt traktatu pokojowego. Strona niemiecka odmówiła przyjęcia owego traktatu, co wywołało oburzenie wśród innych polityków, tym bardziej że minister spraw zagranicznych Niemiec Ulrich von Brockdorff-Rantzau, udzielił odpowiedzi na siedząco, tymczasem Clemenceau mówił, stojąc. Dziennikarze i politycy zauważyli, że Niemcy zawsze, gdy zwyciężali, narzucali państwom pokonanym ostre żądania. Niemieccy generałowie uważali, że ich kraj nie został pokonany i sądzili, że należy wznowić działania wojenne na wschodzie i doprowadzić do zmiany traktatów. Idea ta okazała się nierealna, gdyż automatycznie oznaczałaby to wojnę z zachodem.
Projekt traktatu został nieco złagodzony, a do rządu niemieckiego wystosowano ultimatum, grożąc wznowieniem działań wojennych, jeśli Niemcy do 23 czerwca nie przyjmą traktatu pokojowego. W odpowiedzi rząd Niemiec z Philippem Scheidemannem na czele postanowił ustąpić. 21 czerwca prezydent Friedrich Ebert powołał nowy rząd z Gustavem Bauerem. 22 czerwca w zgromadzeniu narodowym odbyły się dyskusje i głosowania nad traktatem. Część posłów była gotowa podpisać traktat, jeśli usunie się z niego klauzule dotyczące odpowiedzialności Niemiec za wybuch wojny i płacenia odszkodowań wojennych. Te warunki odrzucili alianci i ponowili ultimatum. Ostatecznie za podpisaniem traktatu głosowało 237 posłów, przeciwko 138, a 6 wstrzymało się od głosu.
Uroczystość podpisania traktatu miało miejsce w pałacu w Wersalu w słynnej Sali Zwierciadlanej 28 czerwca 1919 r. Ze strony niemieckiej podpisy złożyli: kanclerz Gustav Bauer, minister spraw zagranicznych Hermann Müller i minister komunikacji Johannes Bell. Traktat został ratyfikowany i 10 stycznia 1920 r. wszedł w życie.
Delegacja polska.
Delegatami pełnomocnymi Polski na konferencję paryską byli: Roman Dmowski, prezes Komitetu Narodowego Polskiego, jako pierwszy delegat i Ignacy Jan Paderewski, ówczesny prezes ministrów i minister spraw zagranicznych (zastępował go jakiś czas Kazimierz Dłuski). W kwietniu 1919 r. delegatem pełnomocnym do spraw ekonomicznych mianowany został przez rząd polski Władysław Grabski. Nie zwiększało to liczby delegatów, gdyż Polska miała prawo być reprezentowaną tylko przez dwóch przedstawicieli.
Pełny skład delegacji polskiej (poza pełnomocnymi delegatami) był w pierwszych miesiącach konferencji następujący: delegaci radcy techniczni prof. Stanisław Kutrzeba – do kwestii prawnych; Konstanty Skirmunt i Leon Łubieński, członkowie Komitetu Narodowego, i Kazimierz Rybiński, delegat min. spraw zagr. – do spraw odpowiedzialności wojennych; Stanisław Patek i Jan Żółtowski, czł. Kom. Nar. – do kwestii pracy; Zygmunt Chamiec, gen. sekretarz polskiej Delegacji ekonomicznej – do spraw finansowych; dr Artur Benis, sekr. krakowskiej izby handlowej – do spraw ekonomicznych; Zygmunt Chamiec, Władysław Grabski; prezes urzędu likwidacyjnego, Kazimierz Olszowski; dyrektor dep. odszkodowań wojennych w min. skarbu, prof. Roman Rybarski – do spraw odszkodowań wojennych; Andrzej Wierzbicki, b. minister przemysłu i handlu – do spraw ekonomicznych i handlowych; prof. Kazimierz Kasperski – do spraw komunikacji. Eksperci techniczni: do spraw politycznych i dyplomatycznych: Joachim Stefan Bartoszewicz, Kazimierz Downarowicz, Erazm Piltz, Mikołaj Rey, Marian Seyda, Władysław Sobański, Włodzimierz Tetmajer, Stanisław August Thugutt, Józef Wielowieyski, Maurycy Zamoyski, członkowie Komitetu Narodowego, i Gustaw Szura, delegat cieszyńskiej Rady Narodowej. Do spraw historycznych i prawnych: Franciszek Jan Pułaski, prezes Biura prac kongresowych, prof. Oskar Halecki, prof. Władysław Konopczyński, Leon Ostroróg, b. radca prawny przy Porcie Osmańskiej, Czesław Pruszyński, radca legacyjny, prof. Wacław Sobieski, prof. Bohdan Winiarski. Do spraw morskich – pułkownik Jerzy Zwierkowski. Do kwestii pracy: Franciszek Sokal. Do spraw ekonomicznych, przemysłowych, rolnych, finansowych i handlowych: Wacław Babiński, prof. Franciszek Bujak, prof. Józef Buzek, Zygmunt Chrzanowski, wiceprezes Centr. Tow. rolniczego, Antoni Doerman, podsekretarz stanu dla przemysłu i handlu w Galicji, Bogusław Herse, prezes Stowarzyszenia handlowców polskich. Stanisław Karłowski, dyrektor Banku Handlowego w Warszawie, Stefan Laurysiewicz, wiceprezes Stowarzyszenia handlowców polskich, Andrzej Lubomirski, prezes Tow. galicyjskich przemysłowców, Stefan Markowski, b. dyrektor Banku ros.-azjatyckiego w Londynie i Nowym Jorku, Edward Natanson, Maurycy Poznański, członkowie Rady Towarzystwa Przemysłowców Polskich, Edward Rose, Aleksander Szczepański, dyrektor sekcji ekonom, w min. spr. zagr. w Warszawie, prof. Henryk Tennenbaum, prof. Gustaw Wertheim. Do spraw odszkodowań: Wacław Kawiński, dyrektor komisji szacunkowej. Do spraw geograficznych i etnograficznych: prof. Jan Czekanowski, prof. Kazimierz Nitsch, prof. Eugeniusz Romer, Jan Emanuel Rozwadowski, członek Kom. Nar., prof. Antoni Sujkowski. Sekretariat generalny: sekretarz gen. Stanisław Kozicki, członek Kom. Nar.; wicesekretarz Michał Sokolnicki, czł. Kom. Nar. i Z. Chamiec (od kwietnia 1919 r., zamiast dwóch ostatnich, jako drugi sekretarz generalny Joachim Bartoszewicz, szef departamentu politycznego Delegacji). Szef biura – Jerzy Tomaszewski, b. sekretarz legacyjny (później prof. Jan Czekanowski, następnie Gustaw Szura). Kierownik Wydziału Prasowego – Ludwik Włodek (później Marian Seyda, następnie Bolesław Bator).
Powyższy skład Delegacji uległ w dalszych miesiącach trwania Konferencji pewnym zmianom i redukcji.

</doc>
<doc id="1516580" url="https://pl.wikipedia.org/wiki?curid=1516580" title="Dean Corll">
Dean Corll

Dean Corll (ur. 24 grudnia 1939 r. w Fort Wayne - zm. 8 sierpnia 1973 r. w Pasadenie) – amerykański seryjny morderca, który z dwoma młodszymi wspólnikami, Davidem Brooksem i Elmerem Wayne’em Henleyem był zaangażowany w serię morderstw w Houston, w Teksasie. Sądzi się, że trio to było odpowiedzialne za śmierć co najmniej 28 młodych mężczyzn i chłopców. Zbrodnie te wyszły na jaw, po tym gdy Corll został zastrzelony przez Henleya.
Wszystkie ofiary Corlla to młodzi mężczyźni w wieku 13–20 lat. Corll ze wspólnikami poszukiwał ofiar w ubogich dzielnicach Houston. Pierwszą potwierdzoną ofiarą morderców był Jeffrey Konen, który zginął 25 września 1970 roku. Po zabójstwie Corlla, Henley i Brooks opowiedzieli o wszystkich zbrodniach policji i ujawnili miejsce ukrycia zwłok wszystkich ofiar. 17 ciał znaleziono na terenie posesji wynajmowanej przez Corlla, a pozostałe w kilku innych miejscach. Większość ofiar została zastrzelona lub uduszona, ale wszystkim obcięto genitalia.

</doc>
<doc id="1516583" url="https://pl.wikipedia.org/wiki?curid=1516583" title="Pobiedziska (stacja kolejowa)">
Pobiedziska (stacja kolejowa)

Pobiedziska – stacja kolejowa w Pobiedziskach, w województwie wielkopolskim, w Polsce. Według klasyfikacji PKP ma kategorię dworca lokalnego. Stacja położona jest na linii Poznań Wschód-Skandawa.
Historia.
W 2015 roku przebudowano układ torowy i wyremontowano perony. Przy stacji istnieje parking Park &amp; Raid oraz stacja roweru miejskiego. W 2020 ogłoszono przetarg na remont objętego ochroną konserwatorską budynku dworca z 1872, zakładający wykonanie nowych stropów, ścian i klatek schodowych. Wartość zamówienia określono na 6,165 mln zł, a na realizację przeznaczono 476 dni.
Pasażerowie.
W roku 2017 wymiana pasażerska wyniosła 584 tys. osób (1,6 tys. dziennie).
W roku 2018 stacja obsługiwała 2 tys. pasażerów na dobę (łącznie 730 tys. osób).
W roku 2019 wymiana pasażerska wyniosła 840 tys. osób (2,3 tys. dziennie).
W roku 2020 wymiana pasażerska wyniosła 549 tys. osób (1,5 tys. dziennie).
W roku 2021 wymiana pasażerska wyniosła 657 tys. osób (1,8 tys. dziennie).

</doc>
<doc id="1516586" url="https://pl.wikipedia.org/wiki?curid=1516586" title="Łubań">
Łubań

Łubań (łot. "Lubāns") – największe jezioro Łotwy o powierzchni 80,7 km², położone na granicy okręgu Madona i Rzeżyca. Wypływa z niego rzeka Ewikszta.
Ponieważ jezioro i jego bagnista dolina była granicą Inflant Polskich i Inflant Szwedzkich (granica polsko-szwedzka) w czasach I Rzeczypospolitej jeszcze w okresie II wojny światowej miejscowa ludność brzeg zachodni nazywała szwedzkim a wschodni polskim.

</doc>
<doc id="1516587" url="https://pl.wikipedia.org/wiki?curid=1516587" title="Jan Głogowczyk">
Jan Głogowczyk



</doc>
<doc id="1516589" url="https://pl.wikipedia.org/wiki?curid=1516589" title="Lubāns">
Lubāns



</doc>
<doc id="1516590" url="https://pl.wikipedia.org/wiki?curid=1516590" title="Szlaki turystyczne w powiecie bielskim i w Bielsku-Białej">
Szlaki turystyczne w powiecie bielskim i w Bielsku-Białej



</doc>
<doc id="1516591" url="https://pl.wikipedia.org/wiki?curid=1516591" title="Kenneth Bianchi">
Kenneth Bianchi

Kenneth Alessio Bianchi (ur. 22 maja 1951 w Rochester) – amerykański seryjny morderca. Bianchi i jego kuzyn, Angelo Buono, są znani jako Dusiciele z Hillside. Razem zamordowali w latach 1977–1979 12 kobiet na terenie Los Angeles oraz Glendale. Bianchi w pojedynkę zabił jeszcze dwie kobiety w Bellingham.
Bianchi i Buono zwabiali ofiary do samochodu podając się za funkcjonariuszy policji w cywilu. Gdy te wsiadały, zabierali je do domu Buono, gdzie były godzinami gwałcone i torturowane. Gdy mieli dość, dusili ofiarę, aż ta nie skonała. Następnie wywozili ciała w odludne miejsca poza miastem.
Pod koniec lat 70. Bianchi i Buono pokłócili się, przez co Bianchi wyjechał z Los Angeles. Zamieszkał w Bellingham, gdzie znalazł pracę. Niedługo po przeprowadzeniu się do Bellingham, Bianchi zamordował dwie młode kobiety. Ofiary powiązano z jego osobą i niedługo później Bianchi został aresztowany. W czasie przesłuchania przyznał się, że jest mordercą z Los Angeles, wydał również wspólnika – swojego kuzyna.
Obaj zostali skazani na karę dożywocia, bez możliwości wcześniejszego wyjścia na wolność. Angelo Buono zmarł w 2002, Bianchi nadal odbywa swoją karę w więzieniu Washington State Penitentiary.
Podejrzewa się, że Bianchi mógł być tzw. Alfabetycznym mordercą – sprawcą niewyjaśnionych morderstw popełnionych w latach 1971–1973 w jego rodzinnym Rochester.

</doc>
<doc id="1516592" url="https://pl.wikipedia.org/wiki?curid=1516592" title="Piestrzenica infułowata">
Piestrzenica infułowata

Piestrzenica infułowata ("Gyromitra infula" (Schaeff.) Quèl.) – gatunek grzybów z rodziny krążkownicowatych ("Discinaceae").
Systematyka i nazewnictwo.
Pozycja w klasyfikacji według Index Fungorum: "Gyromitra, Discinaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1774 r. Schaeffer nadając mu nazwę "Helvella infula". Obecną, uznaną przez Index Fungorum nazwę nadał mu w 1886 r. Quélet, przenosząc go do rodzaju "Gyromitra". 
Synonimów nazwy naukowej ma ok. 20. Niektóre z nich:
Morfologia.
Nieregularnie pofałdowany z dwiema, rzadziej z trzema lub czterema skierowanymi ku górze, odwrotnie tutkowatymi fałdami, nadającemu mu wygląd infuły; ciemnokasztanowaty lub czerwonobrązowy. W szczególnie korzystnych warunkach owocnik (kapelusz wraz z trzonem) może osiągnąć wysokość nawet do 20 cm, z reguły jednak jest dużo mniejszy.
Biały; zwykle jednakowej grubości na górze i na dole, nieraz spłaszczony, rozdęty u szczytu, a u podstawy trochę sfałdowany i zwężony; za młodu pełny, później komorowaty i pusty.
Biały, łamliwy, o niewyraźnym smaku i zapachu.
Podłużnie eliptyczne, gładkie, bezbarwne, o rozmiarach 18-24 × 7,5-9 μm.
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek narażony na wymarcie. 
Rośnie w lasach iglastych, przeważnie pojedynczo na pniakach i na leżącym w ziemi drewnie, zdarza się także w wyższych strefach górskich. Częściej występuje w górach. Jej owocniki pojawiają się dość późno, dopiero późnym latem i jesienią. 
Znaczenie.
Saprotrof. Piestrzenica infułowata uważana jest za jadalną, lecz z powodu rzadkości występowania powinna być oszczędzana. Nie można wykluczyć, że zawiera gyromitrynę.
Gatunki podobne.
Podobna jest piestrzenica kasztanowata ("Gyromitra esculenta"), ma jednak bardziej mózgowato pofałdowany kapelusz i występuje tylko wczesną wiosną.
Prawie nierozróżnialna makroskopowo jest piestrzenica pośrednia ("Gyromitra ambigua"). Zazwyczaj jest mniejsza, ciemniejsza i posiada fioletowo - brązowe zabarwienie, ale pewność daje tylko analiza mikroskopowa. Jest bardzo rzadka i objęta częściową ochroną gatunkową.

</doc>
<doc id="1516595" url="https://pl.wikipedia.org/wiki?curid=1516595" title="Murowana Goślina (stacja kolejowa)">
Murowana Goślina (stacja kolejowa)

Murowana Goślina - stacja kolejowa w Murowanej Goślinie, w woj. wielkopolskim, w Polsce.
W roku 2018 stacja obsługiwała 700–1000 pasażerów na dobę.

</doc>
<doc id="1516596" url="https://pl.wikipedia.org/wiki?curid=1516596" title="Stawr i Gawr">
Stawr i Gawr

Stawr i Gawr – w wierzeniach białoruskich dwa ulubione psy księcia Boja, który po ich śmierci ustanowił ich kult. Na grobie psów miano składać ofiary z napoju oraz jadła i organizować całodzienną ucztę, podczas której wzywano psy po imieniu. Od praktyk tych wywodzono nazwę święta Stawruskie Dziady (zob. dziady (zwyczaj)).

</doc>
<doc id="1516600" url="https://pl.wikipedia.org/wiki?curid=1516600" title="Ignacy Wieniawski">
Ignacy Wieniawski

Ignacy Wieniawski – generał major wojsk polskich w insurekcji kościuszkowskiej (od 30 maja 1794 roku), komendant Krakowa.
Podobnie jak wielu innych oficerów polskich, w marcu 1794 roku pułkownik Ignacy Wieniawski opuścił Drezno i przybył w Krakowskie. 18 kwietnia mianowany został komendantem Krakowa. 30 maja uzyskał nominację generalską z równoczesnym rozkazem, aby w sytuacji najwyższego zagrożenia miasta nie oddawać Prusakom, lecz gdyby zaistniała taka możliwość, Austriakom. 15 czerwca 1794 roku, w obliczu nadejścia wojsk pruskiego generała Karla Friedricha Elsnera, Wieniawski, który miał pod rozkazami około 3 800 ludzi, lecz tylko 1 500 uzbrojonych, na samą tylko groźbę szturmu poddał miasto i podpisał akt kapitulacji. Za ten czyn 3 lipca 1794 roku został zaocznie zdegradowany i skazany na karę śmierci. Nazajutrz wyrok ten wykonano "in effigie" w obozie powstańczym pod Pracką Wolą (dziś Wólka Pracka). 

</doc>
<doc id="1516601" url="https://pl.wikipedia.org/wiki?curid=1516601" title="Christian LeBlanc">
Christian LeBlanc

Christian Jules LeBlanc (ur. 25 sierpnia 1958 w Fort Bragg) – amerykański aktor telewizyjny.
Życiorys.
Wczesne lata.
Urodził się w Fort Bragg w stanie Karolina Północna jako drugie z ośmiorga dzieci Alice Marie Marx LeBlanc (1931–2003) i emerytowanego majora Andre Victora LeBlanca (1925–2014), zasłużonego weterana i zdobywcy Brązowej Gwiazdy. Wychowywał się z czterema braćmi – Andre Victorem, Denisem Charlesem, Markiem Josephem i Jean-Paulem oraz dwiema siostrami – Michelle Marie i Ann-Marie. Gdy ojciec był już na emeryturze, znalazł dla swojej rodziny nowy dom na plantacji Colomb dla swojej rodziny w Convent w stanie Luizjana. 
Uczył się w jezuickiej szkole w Nowym Orleanie i ukończył z wyróżnieniem Tulane University na wydziale historii starożytnej i medycyny. Był przygotowany do egzaminów wstępnych do szkoły medycznej, zanim został zauważony przez lokalnego fotografa i podjął pracę jako model. Ostatecznie wylądował w Nowym Jorku pracował jako boy hotelowy dla Leony Helmsley.
Kariera.
W 1982 zaproponowano mu rolę w serialu PBS "Edycja Point". 26 listopada 1991 przyjął rolę inteligentnego, socjopatycznego prawnika Michaela Baldwina w operze mydlanej CBS "Żar młodości" ("The Young and the Restless"), za którą dwukrotnie otrzymał nagrodę Daytime Emmy (20 maja 2005, 15 czerwca 2007).
Pojawił się również gościnnie w jednym z odcinków serialu Showtime "Pamiętnik Czerwonego Pantofelka" ("Red Shoe Diaries", 1994), który ukazał się na wideo w 2000.
Życie prywatne.
20 czerwca 2021 ujawnił w podkaście Maurice’a Benarda "State of Mind", że jest gejem i od 28 lat żyje w związku ze swoim mężem.

</doc>
<doc id="1516603" url="https://pl.wikipedia.org/wiki?curid=1516603" title="Stronger Than Ever">
Stronger Than Ever

Stronger Than Ever – czwarty album studyjny niemieckiej heavy metalowej grupy Grave Digger, nagrany w 1986 roku i wydany przez Noise Records pod nazwą Digger.

</doc>
<doc id="1516610" url="https://pl.wikipedia.org/wiki?curid=1516610" title="The Bitch Is Back">
The Bitch Is Back

"The Bitch is Back" - utwór Eltona Johna ze słowami Berniego Taupina. Był to drugi singiel promujący wydany w 1974 roku album Caribou. W USA doszedł do numeru 4, a w Wielkiej Brytanii do 15.
Piosenka dwukrotnie została nagrana z Tiną Turner: na jej album Rough z 1978 i ponownie na album Eltona z 1991 zatytułowanego Two Rooms. Turner zaśpiewała piosenkę także na jednym ze swych koncertów późnym 1970, a także z Eltonem Johnem na gali VH1 Fashion and Music Awards w 1995 oraz VH1 Divas Live '99.
Inspiracją do napisania słów do tej piosenki była ówczesna żona Berniego Taupina. Oryginalnie utwór został napisany w tonacji As-dur, lecz dziś Elton wykonuje go pół tonu niżej. Saksofon pojawiający się w środku jest najczęściej zastępowany przez syntezatory, podobnie jak solo gitarowe.

</doc>
<doc id="1516612" url="https://pl.wikipedia.org/wiki?curid=1516612" title="Goodbye Yellow Brick Road">
Goodbye Yellow Brick Road

Goodbye Yellow Brick Road – siódmy album studyjny angielskiego muzyka rockowego Eltona Johna, wydany 5 października 1973.
W 2003 album został sklasyfikowany na 91. miejscu listy 500 albumów wszech czasów magazynu „Rolling Stone”.

</doc>
<doc id="1516614" url="https://pl.wikipedia.org/wiki?curid=1516614" title="Mandy">
Mandy

„Mandy” (oryg. „Brandy”) – piosenka napisana w 1971 roku przez amerykańskiego muzyka Scotta Englisha i angielskiego kompozytora Richarda Kerra. Utwór znalazł się również na wydanym w 1974 roku albumie Barry'ego Manilowa "Barry Manilow II". Piosenka stała się wielkim hitem, w wielu krajach dotarła na szczyty list, w tym amerykańskiego zestawienia "Billboard" Hot 100.
Inne wersje.
Ze względu na dużą popularność, utwór wielokrotnie przerabiany był przez różnych artystów. Pierwsza przeróbka pojawiła się już rok po oryginalnym wydaniu. Stworzył ją Andy Williams w 1975, a następnie: Richard Clayderman (1994), Johnny Mathis (1997), "Me First and the Gimme Gimmes" (1997), "Box Car Racer" (2002), "Westlife" (2003), Bradley Joseph (2005), Raymond Quinn ("X Factor runner-up" 2006), Donny Osmond (2007). Swoją wersję przeboju wykonuje również polski zespół Ich Troje.
Wersja Westlife.
W 2003 roku zespół Westlife stworzył własną wersję utworu. Piosenka została drugim singlem z czwartego albumu "Turnaround". W Wielkiej Brytanii utwór dotarł do pierwszego miejsca UK Singles Chart.

</doc>
<doc id="1516618" url="https://pl.wikipedia.org/wiki?curid=1516618" title="Engure (jezioro)">
Engure (jezioro)

Engure (łot. "Engures ezers") – trzecie pod względem wielkości jezioro Łotwy o powierzchni 40,5 km², położone na granicy okręgu Talsi i Tukums.

</doc>
<doc id="1516620" url="https://pl.wikipedia.org/wiki?curid=1516620" title="Tracey Elizabeth Bregman">
Tracey Elizabeth Bregman



</doc>
<doc id="1516621" url="https://pl.wikipedia.org/wiki?curid=1516621" title="Captain Fantastic and the Brown Dirt Cowboy">
Captain Fantastic and the Brown Dirt Cowboy

Captain Fantastic and the Brown Dirt Cowboy − album studyjny Eltona Johna, wydany w roku 1975.
W 2003 album został sklasyfikowany na 158. miejscu listy 500 albumów wszech czasów magazynu Rolling Stone.

</doc>
<doc id="1516623" url="https://pl.wikipedia.org/wiki?curid=1516623" title="Sellisternium">
Sellisternium

Sellisternium – polski zespół rockowy, powstały w 1999 roku w Bydgoszczy.
Pierwsze demo zespół nagrał w 2000 roku. W roku 2001 "Sellisternium" zawiesiło działalność. Po upływie dwóch lat grupa przystąpiła do ponownej działalności. Obecny skład to:
We wcześniejszych latach w zespole grali również: Piotr Kowalski (instrumenty klawiszowe), Piotr Grugel (perkusja), Robert Puk (gitara basowa), Tomasz Kruszka (gitara), Karol Fromm (instrumenty klawiszowe), Radosław Pieńkowski (gitara basowa), Sabina Stankiewicz (perkusja).
W 2006 roku grupa zarejestrowała album-demo "Furia" celem poszukiwania wydawcy na swój materiał. W roku 2007 "Sellisternium" zostało zaproszone przez Sarę Noxx do współpracy przy tworzeniu płyty-składanki ""XX-Ray: The best of...", w wyniku czego utwór "If You"" w wykonaniu "Sellisternium" zostaje zamieszczony na tejże składance.
W tym samym roku "Sellisternium" nawiązało współpracę z amerykańską wytwórnią Renaissance Records, co zaowocowało podpisaniem kontraktu i wydaniem pierwszego albumu zatytułowanego "Fury" (światowa premiera miała miejsce 13 maja 2008 roku).
W 2010 roku Sellisternium zagrało na trasie "Abracadabra Gothic Tour" u boku grupy Closterkeller.

</doc>
<doc id="1516625" url="https://pl.wikipedia.org/wiki?curid=1516625" title="Santo António (ujednoznacznienie)">
Santo António (ujednoznacznienie)

6 miejscowości w Portugalii:

</doc>
<doc id="1516626" url="https://pl.wikipedia.org/wiki?curid=1516626" title="Supernowa Żagla">
Supernowa Żagla

Supernowa Żagla – pozostałość po supernowej znajdująca się w konstelacji Żagla. Mgławica ta znajduje się w odległości 815 lat świetlnych od Ziemi. 
Supernowa w Żaglu jest najjaśniejszym na niebie źródłem promieniowania gamma. Wybuch supernowej nastąpił około 5 do 11 tysięcy lat temu. W czasie eksplozji obiekt ten jasnością dorównywał Księżycowi. Gwiazda, która wybuchła stała się pulsarem wykonującym około 11 obrotów na sekundę. Średnica tego pulsara wynosi 19 km. Był to drugi pulsar obserwowany w świetle widzialnym. Błyski pulsara zaobserwowano w 1967 roku. Podobnie jak inne pulsary jego prędkość rotacji stopniowo maleje. Jednakże od 1967 roku zauważono kilka krótkich wstrząsów powodujących okresowe przyspieszenie rotacji, potem jednak pulsar dalej stopniowo zwalniał.
Na niebie widoczna jest w obrębie rozległej, bardzo słabej Mgławicy Guma (Gum 12), która jest pozostałością po znacznie starszej supernowej.

</doc>
<doc id="1516627" url="https://pl.wikipedia.org/wiki?curid=1516627" title="Jette Hering">
Jette Hering

Jette Hering (ur. 3 listopada 1993) – niemiecka aktorka.
W 2006 roku zagrała w filmie "Die Wilden Hühner" (pol. "Nastolatki") jako Wilma. Rok później ponownie wcieliła się w postać Wilmy w kontynuacji filmu, zatytułowanej "Die wilden Hühner und die Liebe" (pol. "Nastolatki i miłość"). W 2008 roku zagrała w "Folge Hochzeitsreise nach Chile", filmu z serii "Kreuzfahrt ins Glück".

</doc>
<doc id="1516629" url="https://pl.wikipedia.org/wiki?curid=1516629" title="Wielki Żabi Staw Mięguszowiecki">
Wielki Żabi Staw Mięguszowiecki

Wielki Żabi Staw Mięguszowiecki (słow. "Veľké Žabie pleso Mengusovské", niem. "Großer Froschsee", "Mengsdorfer Großer Froschsee", węg. "Nagy-Békás-tó", "Menguszfalvi Nagy-Békás-tó") – staw położony na wysokości 1919 m n.p.m., w Dolinie Żabiej Mięguszowieckiej (odnoga Doliny Mięguszowieckiej), w słowackich Tatrach Wysokich. Według pomiarów pracowników TANAP-u z lat 1962–67 ma on powierzchnię 2,646 ha, rozmiary 287 × 170 m i głębokość ok. 7 m. W pobliżu znajduje się Mały Żabi Staw Mięguszowiecki, a nieco wyżej Wyżni Żabi Staw Mięguszowiecki.
Wielki Żabi Staw Mięguszowiecki otoczony jest:
Nazwa stawu pochodzi od niewielkiej skalnej wysepki, która swoim kształtem przypominała niektórym żabę. Staw położony jest powyżej skalnego progu przywalonego dużą moreną. Dawniej był połączony z Małym Żabim Stawem, wał pomiędzy nimi wznosi się jedynie kilkadziesiąt centymetrów powyżej powierzchni wody.
Z okolic stawu widoki na dobrze stąd prezentującą się Grań Baszt.

</doc>
<doc id="1516631" url="https://pl.wikipedia.org/wiki?curid=1516631" title="Rock of the Westies">
Rock of the Westies

Rock of the Westies – album studyjny Eltona Johna, wydany w roku 1975.

</doc>
<doc id="1516633" url="https://pl.wikipedia.org/wiki?curid=1516633" title="Mistrzostwa Związku Radzieckiego w piłce nożnej mężczyzn">
Mistrzostwa Związku Radzieckiego w piłce nożnej mężczyzn

Mistrzostwa ZSRR w piłce nożnej (ros. Чемпионат СССР по футболу, "Czempionat SSSR po futbołu") – rozgrywki piłkarskie, prowadzone cyklicznie - corocznie lub co sezonowo (wiosną i jesienią) - mające na celu wyłonienie najlepszej męskiej drużyny w ZSRR.
Historia.
Przed rewolucją 1917, piłka nożna była dość rozpowszechniona w carskiej Rosji. W 1912 roku został założony Rosyjski Związek Piłki Nożnej, skupiający ponad 150 drużyn z 33 miast o łącznej liczbie graczy około 8000. Zorganizowano trzy edycje Mistrzostw Imperium Rosyjskiego w piłce nożnej, z których jedna nie została zakończona.
Zainteresowanie piłką nożną nie spadło, a po rewolucji liczba drużyn piłkarskich w dalszym ciągu rosła. I wkrótce, wraz z rozgrywkami miejskimi i regionalnymi, zdecydowano się organizować mistrzostwo Federacji Rosyjskiej oraz ZSRR. Aż do 1936 roku uczestniczyły w nich reprezentacje miast i republik (w pierwszych trzech turniejach grały drużyny miast i republik, a w dwóch ostatnich tylko drużyny miast).
Turniej 1922 oficjalnie nazywał się Mistrzostwami Rosyjskiej FSRR, mimo że uczestniczył zespół Charkowa z Ukrainy. Pierwsze Mistrzostwa ZSRR odbyły się w 1923 roku. W sumie było sześć takich edycji.
W turnieju 1936 drużyny 6 miast po raz pierwszy walczyły o tytuł Mistrza systemem jednorundowym (dotychczas pucharowym). Pierwsze miejsce zajęła drużyna Moskwy, drugie – Leningradu, trzecie – Charkowa.
Mistrzostwa ZSRR w formie klubowej rozgrywane były od 1936 roku. Rozgrywki odbywały się w 3 ligach: Wysszaja Liga, Pierwaja Liga, Wtoraja Liga.
22 maja 1936 odbył się pierwszy mecz w Mistrzostwach ZSRR w piłce nożnej spośród drużyn klubowych (Dinamo Leningrad – Lokomotiw Moskwa 3:1). W pierwszym niepełnym sezonie radzieckiej ekstraklasy wiosną 1936 siedem drużyn z 3 miast (Moskwa, Leningrad i Kijów) walczyły systemem jednorundowym. Zwyciężyła drużyna Dinamo Moskwa, która wszystkie 6 meczów wygrała i ustanowiła absolutny rekord. Jesienią 1936 do nich dołączyła drużyna Dinamo Tbilisi. Dopiero od sezonu 1937 mistrzostwa rozgrywane systemem dwurundowym wiosna – jesień.
Mistrzostwa klubów były rozgrywane do końca istnienia ZSRR w 1991. System rozgrywek zmieniał się na przestrzeni lat. Najczęściej turnieje o Mistrzostwo ZSRR toczyły się w formie rozgrywek ligowych (mecz i rewanż) w systemie wiosna-jesień. Zmieniała się także nazwa najwyższej ligi. Nazwę Wysszaja Liga nadano jej w sezonie 1971. W latach 1936–1941 i 1945-1948 nosiła nazwę Grupa A, w latach 1949–1969 Klasa A (w niektórych sezonach także Klasa A1 lub Klasa A. Grupa 1), a w 1970 Wysshaja Grupa A.
Statystyka.
Klasyfikacja według klubów.
W dotychczasowej historii Mistrzostw ZSRR na podium oficjalnie stawało w sumie 11 drużyn. Liderem klasyfikacji jest Dynamo Kijów, który zdobył 13 tytułów mistrzowskich.
Stan na maj 2017.
Klasyfikacja według miast.
Siedziby klubów: Stan na maj 2017.
Uhonorowane kluby.
Po zdobyciu 10 tytułów mistrza ZSRR zezwala się na umieszczanie na koszulce złotej gwiazdki symbolizującej liczbę wywalczonych tytułów mistrzowskich.
Mistrzowskie gwiazdki ma:
Uczestnicy.
W 54 ligowych Mistrzostwach ZSRR rozgrywanych od 1936 do 1991 roku włącznie wzięło udział ogółem 61 zespołów. Spośród nich tylko Dynamo Kijów i Dinamo Moskwa uczestniczyły w każdej edycji.

</doc>
<doc id="1516636" url="https://pl.wikipedia.org/wiki?curid=1516636" title="I-15">
I-15

I-15 – dwupłatowy jednomiejscowy samolot myśliwski konstrukcji radzieckiej z okresu II wojny światowej.
Historia.
Samolot myśliwski I-15 stanowił rozwinięcie konstrukcji samolotu I-5. Miał silnik o większej mocy i podwozie wolnonośne. Miał też górne skrzydło w układzie mewa, załamujące się nad kadłubem. Rozwiązanie to nawiązywało do stosowanego w polskich samolotach myśliwskich P.7 i P.11 (tzw. płat Puławskiego). Projektowanie nowego samolotu rozpoczęto w lecie 1932 roku. Pierwszy prototyp oblatano w październiku roku 1933. Produkcja seryjna samolotów I-15 rozpoczęła się w połowie 1934 roku. Była prowadzona w Fabryce Nr 1 i Fabryce Nr 39 w Moskwie. Początkowo samoloty były napędzane amerykańskimi silnikami Wright Cyclone. Później zostały one zastąpione ich radziecką kopią, noszącą oznaczenie M-25. Konstrukcja była dalej rozwijana. W 1937 roku rozpoczęto produkcję nowej wersji samolotu – I-15bis. Nowy samolot posiadał mocniejszy silnik oraz prosty górny płat.
Chrzest bojowy samolot przeszedł w czasie wojny domowej w Hiszpanii. Na półwysep iberyjski trafił w ramach pomocy rządu radzieckiego dla rządu republikańskiego walczącego z buntem generała Francisca Franco.

</doc>
<doc id="1516643" url="https://pl.wikipedia.org/wiki?curid=1516643" title="Cabo de São Roque">
Cabo de São Roque



</doc>
<doc id="1516644" url="https://pl.wikipedia.org/wiki?curid=1516644" title="Cabo de Sao Roque">
Cabo de Sao Roque



</doc>
<doc id="1516646" url="https://pl.wikipedia.org/wiki?curid=1516646" title="Miroslav Stoch">
Miroslav Stoch

Miroslav Stoch (ur. 19 października 1989 w Nitrze) – słowacki piłkarz, grający na pozycji pomocnika lub napastnika w polskim klubie Zagłębie Lubin.
Kariera klubowa.
Stoch w 1995 został zawodnikiem FC Nitra. Pierwsze mecze rozegrał dla tego klubu w sezonie 2005/06 (łącznie trzy występy w Extralidze). W 2006 młody piłkarz trafił do Akademii Chelsea i występował w niej dwa lata. Pierwszy raz bliski powołania do kadry meczowej pierwszej drużyny był we wrześniu 2007 na spotkanie z Hull City, na które nowy trener, Awraham Grant, rozważał zabranie jednego z trzech młodych graczy. Ostatecznie desygnowany został Scott Sinclair, który strzelił jedną z czterech bramek.
1 sierpnia 2008 Stoch podpisał z Chelsea profesjonalny kontrakt. Otrzymał koszulkę z numerem 43. Jeszcze w sierpniu pojawiła się oferta wypożyczenia młodego zawodnika do Reading FC. Kluby mogłyby osiągnąć porozumienie za sprawą Brendana Rodgersa, byłego gracza i dyrektora akademii Reading, pełniącego wówczas rolę trenera rezerw Chelsea. Do transferu jednak nie doszło, dlatego Stoch pozostał w zespole. Zadebiutował w nim, a zarazem w Premier League, 30 listopada, kiedy to w 80. minucie meczu z Arsenalem wszedł na boisko za Portugalczyka Deco. Wcześniej siedział na ławce rezerwowych w m.in., spotkaniu Ligi Mistrzów z CFR Cluj, ale nie zadebiutował wtedy w europejskich pucharach. Sezon 2008/09 zakończył z czterema ligowymi występami na koncie. Zagrał również w spotkaniu Pucharu Anglii z Watford, które Chelsea wygrała 3:1, a hat tricka zdobył wówczas Nicolas Anelka. W lidze klub Stocha uplasował się na trzecim miejscu, przegrywając walkę o mistrzostwo z Manchesterem United i Liverpoolem. Zwyciężył za to w finale krajowego pucharu, pokonując 2:1 Everton po golach Didiera Drogby i Franka Lamparda (Stoch w meczu nie zagrał, ani nie pojawił się w meczowej kadrze).
Latem 2009 Stoch został wypożyczony do FC Twente. W holenderskim zespole zadebiutował 1 sierpnia w wygranym 2:0 meczu ze Spartą Rotterdam. 20 września strzelił swoje pierwsze gole w barwach nowego klubu – dwukrotnie pokonał bramkarza Sc Heerenveen i zapewnił Twente zwycięstwo 2:0. Dwie bramki zdobył również w pojedynku z NAC Breda, a cały sezon zakończył z 10 trafieniami w 32 ligowych meczach. Wraz z holenderskim klubem w sezonie 2009/10 został mistrzem Holandii. W barwach Twente po raz pierwszy wystąpił również w europejskich pucharach – we wrześniu 2009 roku zagrał w pojedynku z Fenerbahçe SK, w ramach Ligi Europy. W listopadowym meczu przeciwko Sheriffowi Tyraspol zdobył natomiast swoje pierwsze bramki – dwukrotnie pokonał bramkarza rywali, Stanislava Namaşco.
W maju 2010 Stoch powrócił do Chelsea i w ośrodku treningowym przeszedł badania medyczne. 10 czerwca 2010 podpisał czteroletni kontrakt z tureckim Fenerbahçe SK.
W 2012 roku zdobył dwie bramki w meczu ligowym przeciwko Genclerbirligi (6:1). Pierwsze z trafień autorstwa Miroslava Stocha zostało nominowane do nagrody im. Ferenca Puskasa, którą FIFA przyznaje za najpiękniejsze trafienie w roku kalendarzowym. 
7 stycznia 2013 roku podczas gali w Zurychu, Miroslav Stoch odebrał statuetkę za zwycięstwo we wspomnianym plebiscycie.
W 2013 roku Stoch został wypożyczony do PAOK FC, a w 2014 roku do Al-Ain FC.
W sierpniu 2020 roku Stoch rozwiązał umowę z PAOK FC, a w 2021 podpisał umowę i został zawodnikiem Zagłębie Lubin.
Kariera reprezentacyjna.
W reprezentacji Słowacji Stoch zadebiutował 10 lutego 2009 w meczu przeciwko Ukrainie. Pierwszego gola zdobył prawie cztery miesiące później – 6 czerwca – w wygranym 7:0 spotkaniu z reprezentacją San Marino. Na początku czerwca 2010 został powołany przez selekcjonera Vladimíra Weissa na Mistrzostwa Świata w RPA. W pierwszym meczu fazy grupowej Słowacja spotkała się z Nową Zelandią i zremisowała 1:1, tracąc gola w 93. minucie. Stoch chwilę wcześniej wszedł na boisko, zmieniając Róberta Vittka. W drugim spotkaniu słowacka reprezentacja nie sprostała Paragwajowi, z którym przegrała 0:2. Ostatni grupowy pojedynek Słowaków przyniósł dużą niespodziankę – pokonali oni obrońców tytułu, Włochów, a Stoch zagrał przez pełne 90 minut. Zwycięstwo zapewniło im drugie miejsce w grupie, gwarantujące awans do 1/8 finału. W nim przegrali 1:2 z Holandią i pożegnali się z turniejem.
Sukcesy.
Chelsea
FC Twente
Fenerbahçe

</doc>
<doc id="1516650" url="https://pl.wikipedia.org/wiki?curid=1516650" title="São Roque (ujednoznacznienie)">
São Roque (ujednoznacznienie)

Miejscowości w Portugalii:

</doc>
<doc id="1516651" url="https://pl.wikipedia.org/wiki?curid=1516651" title="Stage of Unity">
Stage of Unity

Stage of Unity – wrocławski zespół roots reggae, działający w latach 1988-1995 oraz od 2005. W latach 80 i 90 XX wieku,grupa występowała na festiwalach muzyki reggae (m.in. Reggae nad Wartą, Rób Reggae, Winter Reggae, Africa Is Hungry) i imprezach klubowych w Polsce. Zadebiutowała na festiwalu "Reggae nad Wartą" w Gorzowie Wielkopolskim (1988).Brała również udział w pierwszych edycjach Wielkiej Orkiestry Świątecznej Pomocy, a ścieżka dźwiękowa jednej z piosenek, zagranych podczas próby na scenie festiwalu (WOŚP, Czymanowo '95) wykorzystana została w filmie Radosława Piwowarskiego "Autoportret z kochanką". 
Nazwa zespołu (autorstwa Kristafari) w wolnym tłumaczeniu: "scena jedności", miała być wyrazem pozytywnego buntu, sprzeciwu wobec PRL-owskiej rzeczywistości lat 80., fascynacji muzyką reggae i kulturą jamajskich rastafarian. Słowa: "scena jedności" zyskały głębszy wymiar, gdy okazało się, że zespoły grające reggae powstają jak grzyby po deszczu, dreadlocki są coraz popularniejszą fryzurą, a wielu grających w nich artystów, mniej lub bardziej sympatyzuje z kulturą Rasta. Stage of Unity jest tego przykładem. Jako jeden z pierwszych zespołów tego nurtu w Polsce oryginalne kompozycje,brzmienia i teksty piosenek, wykonuje raz to jak słoneczne reggae, to znów jak mistyczne modlitwy. Większość tekstów napisana została po angielsku, z elementami jamajskiego patois.
Chociaż zespół powstał we Wrocławiu, w jego zmieniających się składach, na przestrzeni lat pojawiali się muzycy z innych kapel i różnych miast Polski (przede wszystkim Kluczborka i Warszawy). Niektórzy grają (lub grali) w takich formacjach jak: Bakszysz, Good Revision, Kreuzburg, Nabi, Naaman, Pink Elephant, Raggamova, Tumbao.
Zespół kilkakrotnie zawieszał działalność, zmieniał skład personalny (Kristafari i Zwierzak byli od początku członkami i liderami kapeli) i reaktywował się w roku 2005.

</doc>
<doc id="1516654" url="https://pl.wikipedia.org/wiki?curid=1516654" title="Gammapolis">
Gammapolis

Gammapolis – dziewiąty węgierskojęzyczny, a także ósmy anglojęzyczny album zespołu Omega. Wydany na płycie gramofonowej oraz kasecie magnetofonowej, a od 1993 roku również na płycie kompaktowej.
Lista utworów.
Album w tej wersji zawiera utwory :
Album w tej wersji zawiera utwory:
W 2002 wydana została reedycja albumu węgierskojęzycznego, zatytułowana "Gammapolisz – Gammapolis". 
Wykonawcy.
Twórcami albumu są:

</doc>
<doc id="1516655" url="https://pl.wikipedia.org/wiki?curid=1516655" title="Źródło neutronów">
Źródło neutronów

Źródło neutronów jest ogólnym terminem odnoszącym się do różnego rodzaju urządzeń emitujących neutrony niezależnie od użytego mechanizmu emitowania neutronów. W zależności od wielu parametrów włączając w to energię neutronów emitowanych przez źródło neutronów, ich ilości, wielkości źródła, kosztu wyprodukowania i utrzymania źródła oraz regulacji prawnych związanych ze źródłem, urządzenia te znajdują zastosowanie w wielu dziedzinach fizyki, inżynierii, medycyny, broni jądrowej, eksploracji ropy, biologii, chemii, energii jądrowej i innych gałęziach przemysłu.

</doc>
<doc id="1516657" url="https://pl.wikipedia.org/wiki?curid=1516657" title="Santo Antonio">
Santo Antonio



</doc>
<doc id="1516659" url="https://pl.wikipedia.org/wiki?curid=1516659" title="Gammapolisz - Gammapolis">
Gammapolisz - Gammapolis



</doc>
<doc id="1516660" url="https://pl.wikipedia.org/wiki?curid=1516660" title="The Washington Times">
The Washington Times

The Washington Times – dziennik wychodzący w Waszyngtonie, stolicy USA. Założony został w 1982 przez Sun Myunga Moona, znanego głównie jako twórca Kościoła Zjednoczeniowego. Washington Times prezentuje konserwatywne poglądy polityczne i społeczne. Osiąga nakład około 40 tysięcy egzemplarzy. Obecnie związany nadal kapitałowo z założycielem przeszedł w ręce spółki News World Media Development.
Wydawcy „WT” podjęli drastyczne kroki zwalniając większość pracowników i likwidując wiele działów, w tym sekcję sportową. Liczba zatrudnionych w „WT” zmniejszyła się z 225 w 2002 roku do 70 osób obecnie.[Dane z lutego 2018]

</doc>
<doc id="1516661" url="https://pl.wikipedia.org/wiki?curid=1516661" title="Mistrzostwa Świata w Piłce Siatkowej Mężczyzn 2006 (eliminacje strefy CSV)">
Mistrzostwa Świata w Piłce Siatkowej Mężczyzn 2006 (eliminacje strefy CSV)

Eliminacje strefy CSV do Mistrzostw Świata w Piłce Siatkowej Mężczyzn 2006 odbywających się w Japonii rozegrane zostały pomiędzy 6 maja a 24 lipca 2005 roku. Składały się one z jednej rundy, w której rywalizowało siedem drużyn podzielonych na dwie grupy. Na mistrzostwa awansowały dwie reprezentacje narodowe: z grupy A - Argentyna, a z grupy B - Wenezuela.
Awans z urzędu z tej konfederacji miała Brazylia jako mistrz świata 2002.
Przebieg kwalifikacji.
Grupa A - Mar del Plata.
Tabela
Wyniki
Grupa B - Caracas.
Tabela
Wyniki

</doc>
<doc id="1516663" url="https://pl.wikipedia.org/wiki?curid=1516663" title="Washington Times">
Washington Times



</doc>
<doc id="1516667" url="https://pl.wikipedia.org/wiki?curid=1516667" title="Gruppetto">
Gruppetto

Gruppetto – określenie z zakresu kolarstwa szosowego, stosowane wobec dużej grupy kolarzy, jadącej za peletonem. Gruppetto tworzą kolarze, którzy nie wytrzymują zbyt szybkiego tempa peletonu i odpadają z niego. Skupienie się takich zawodników w grupę pozwala im minimalizować straty czasowe do reszty kolarzy, a często także pozostać w rywalizacji. Jadąc w grupie, zmniejsza się opór powietrza na zawodników, którzy jadą za kimś innym, przez co jedzie się szybciej.
Gruppetto powstaje zazwyczaj podczas etapów górskich, kiedy stawka kolarzy jest najbardziej porozciągana. W większości tworzą je sprinterzy, rzadziej górale. Czasem też większa grupa jadąca za peletonem może powstać w wyniku kraksy w peletonie. Jeśli peleton nie zatrzyma się, kolarze uczestniczący w kraksie powinni jak najszybciej dogonić resztę stawki (co w pojedynkę może być trudniejsze).

</doc>
<doc id="1516671" url="https://pl.wikipedia.org/wiki?curid=1516671" title="IX koncert fortepianowy (KV 271)">
IX koncert fortepianowy (KV 271)

IX Koncert fortepianowy Es-dur „Jenamy” (KV 271) skomponowany przez W.A. Mozarta w styczniu 1777 w Salzburgu. Do 2004 r. nazywany błędnym przydomkiem "Jeunehomme".
Przydomek.
Istnieje kilka wersji wyjaśnień pochodzenia błędnego przydomku "Jeunehomme":
Koncert powstał dla młodej pianistki Victoire Jenamy. Mozart skomponował go prawdopodobnie na zamówienie ojca pianistki - Jean-Georges'a Noverre. Dzieło zostało wykonane przez Mozarta 4 października 1777 w czasie prywatnego koncertu, jednak premiera w wykonaniu Jenamy mogła odbyć się wcześniej.
Alfred Einstein nazwał ów koncert "Eroiką" Mozarta.

</doc>
<doc id="1516674" url="https://pl.wikipedia.org/wiki?curid=1516674" title="K. 271">
K. 271



</doc>
<doc id="1516675" url="https://pl.wikipedia.org/wiki?curid=1516675" title="Rahim Zafer">
Rahim Zafer

Rahim Zafer (ur. 21 stycznia 1971 w Adapazarı) – turecki piłkarz grający na pozycji obrońcy.
Kariera klubowa.
Rahim wychował się w klubie Sakaryaspor. W 1989 roku trafił do składu pierwszej drużyny i wtedy też zadebiutował w jego barwach w pierwszej lidze tureckiej. Już w 1990 roku odszedł z zespołu i zasilił kadrę stołecznego Gençlerbirliği SK. Tam stał się podstawowym obrońcą i przez 6 lat występował w barwach tego klubu. Następnie odszedł do Beşiktaşu JK, jednej z czołowych drużyn ligi. Już w 1997 roku sięgnął z Beşiktaşem po wicemistrzostwo ligi, a w 1998 roku zdobył Puchar Turcji. Z kolei w 1999 i 2000 roku ponownie zostawał wicemistrzem kraju z klubem ze Stambułu. W 2001 roku Rahim zmienił barwy klubowe i został piłkarzem Diyarbakırsporu, w którym spędził jeden sezon. Na początku 2002 wrócił do Sakaryasporu, ale grał tam tylko przez pół roku. Następnie wyjechał do Korei Południowej by występować w tamtejszym Daegu FC. Po dwóch sezonach gry w K-League Zafer wrócił do ojczyzny i w 2005 roku reprezentował barwy Adanasporu, a następnie Kırıkkalesporu. W barwach tego ostatniego zakończył piłkarską karierę.
Kariera reprezentacyjna.
W reprezentacji Turcji Rahim zadebiutował 9 kwietnia 1996 roku w wygranym 1:0 towarzyskim meczu z Azerbejdżanem i w debiucie zdobył gola. W tym samym roku został powołany przez selekcjonera Fatiha Terima do kadry na Euro 96. Tam zagrał we wszystkich trzech meczach: przegranych po 0:1 z Portugalią i Chorwacją. Łącznie w kadrze narodowej wystąpił 5 razy i strzelił jednego gola.

</doc>
<doc id="1516676" url="https://pl.wikipedia.org/wiki?curid=1516676" title="São Gonçalo (ujednoznacznienie)">
São Gonçalo (ujednoznacznienie)

Miejscowości w Portugalii:

</doc>
<doc id="1516677" url="https://pl.wikipedia.org/wiki?curid=1516677" title="Vårby gård">
Vårby gård

Vårby gård – powierzchniowa stacja sztokholmskiego metra, leży w gminie Huddinge, w dzielnicy Vårby. Na czerwonej linii metra T13, między Masmo a Vårberg. Dziennie korzysta z niej około 3 900 osób.
Stacja znajduje się u wyjścia z tunelu, na północny zachód od rogu Vårby Allé i Bäckgårdsvägen. Posiada jedno wyjście zlokalizowane przy Vårby Allé i w Vårby gårds centrum.
Otworzono ją 1 października 1972 wraz z odcinkiem Vårberg-Fittja. Posiada jeden peron. Projektantem stacji jest Michael Granit.
Otoczenie.
W otoczeniu stacji znajdują się:

</doc>
<doc id="1516678" url="https://pl.wikipedia.org/wiki?curid=1516678" title="Kieran Gibbs">
Kieran Gibbs

Kieran James Ricardo Gibbs (ur. 26 września 1989 w Londynie) – angielski piłkarz występujący na pozycji obrońcy w amerykańskim klubie Inter Miami. W latach 2010–2015 reprezentant Anglii.
Kariera.
W 2008 został wypożyczony do Norwich City, dla którego rozegrał 7 ligowych meczów. W Premier League zadebiutował 8 lutego 2009 roku w zremisowanym 0:0 pojedynku z Tottenhamem Hotspur. W marcu 2009 roku został na stałe włączony do kadry pierwszego zespołu.
Gibbs wystąpił także w 8 spotkaniach reprezentacji Anglii U-19, 1 U-20 i 14 reprezentacji Anglii U-21. 11 sierpnia 2010 zadebiutował w dorosłej reprezentacji w towarzyskim meczu z Węgrami wchodząc z ławki rezerwowych za Ashleya Cole'a.
30 sierpnia 2017 roku podpisał czteroletni kontrakt z West Bromwich Albion.

</doc>
<doc id="1516680" url="https://pl.wikipedia.org/wiki?curid=1516680" title="Vila Verde (ujednoznacznienie)">
Vila Verde (ujednoznacznienie)

3 miejscowości w Portugalii:

</doc>
<doc id="1516684" url="https://pl.wikipedia.org/wiki?curid=1516684" title="The Cry of Love">
The Cry of Love

The Cry of Love – pierwszy wydany pośmiertnie studyjny album amerykańskiego gitarzysty Jimiego Hendrixa. Ukazał się 5 marca 1971 roku. Został zmiksowany i wyprodukowany przez Eddiego Kramera i Mitcha Mitchella. Zawiera utwory, które miały znaleźć się na podwójnym albumie "First Rays of the New Rising Sun", nad którym Hendrix pracował tuż przed śmiercią, a który został ostatecznie wydany w 1997 roku. Zamieszczono na nim wszystkie dziesięć kompozycji z płyty "The Cry of Love".
Lista utworów.
Autorem wszystkich utworów jest Jimi Hendrix.

</doc>
<doc id="1516685" url="https://pl.wikipedia.org/wiki?curid=1516685" title="Christian Danner">
Christian Danner

Christian Danner (ur. 4 kwietnia 1958 roku w Monachium) – były niemiecki kierowca wyścigowy.
Christian jest synem eksperta ds. bezpieczeństwa samochodowego, Maksa Dannera. Ściganie się rozpoczął w Pucharze Renault 5. Został pierwszym mistrzem Formuły 3000 (w roku 1985). Ma za sobą starty w Formuły 1: w latach 1985 – Formuła 1 Sezon 1987 oraz 1989 w zespołach Zakspeed, Osella i Rial, kiedy to w 36 wyścigach zdobył 4 punkty. W 1990 roku ścigał się w Japońskiej Formule 3000 w zespole Leyton House, a w 1991 roku wystartował BMW w jednym wyścigu serii BTCC. Następnie ścigał się w seriach Champ Car oraz DTM. Obecnie ściga się w serii dla byłych kierowców Formuły 1 – Grand Prix Masters.
Jest także komentatorem sportowym dla telewizji RTL

</doc>
<doc id="1516688" url="https://pl.wikipedia.org/wiki?curid=1516688" title="John Atkinson Grimshaw">
John Atkinson Grimshaw

John Atkinson Grimshaw (ur. 6 września 1836 w Leeds, zm. 13 października 1893 tamże) – angielski malarz wiktoriański tworzący pod wpływem prerafaelitów.
Życiorys.
Nie posiadał formalnego wykształcenia malarskiego, jednak osiągnął znaczną popularność i sporadycznie wystawiał w Royal Academy. Większą część życia mieszkał i tworzył w Leeds. Malował początkowo martwe natury, później głównie miejskie pejzaże, sceny nocne i marynistyczne. Najbardziej cenione są jego nocne pejzaże Glasgow, Liverpoolu, Leeds, Scarborougha, Whitby i Londynu. Są to romantyczne i tajemnicze przedstawienia miejskich ulic i nabrzeży portów, oświetlone nikłym światłem lamp gazowych lub księżyca. Interesował się fotografią, często wykorzystując zdjęcia podczas malowania. Sporadycznie poruszał również tematy literackie i historyczne.
Atkinson Grimshaw był żonaty z Fanny Grimshaw, z którą miał piętnaścioro dzieci. Dwóch jego synów Arthur (1868-1913) i Louis (1870-1943) naśladowało jego styl, jednak nie osiągnęli podobnej popularności.

</doc>
<doc id="1516691" url="https://pl.wikipedia.org/wiki?curid=1516691" title="Rogowo (gmina w powiecie łobeskim)">
Rogowo (gmina w powiecie łobeskim)

Rogowo – dawna gmina wiejska istniejąca w latach 1945–1954 w woj. szczecińskim (dzisiejsze woj. zachodniopomorskie). Siedzibą władz gminy było Rogowo.
Gmina Rogowo powstała po II wojnie światowej na terenie tzw. Ziem Odzyskanych (tzw. III okręg administracyjny – "Pomorze Zachodnie"). 28 czerwca 1946 gmina – jako jednostka administracyjna powiatu łobeskiego – weszła w skład nowo utworzonego woj. szczecińskiego.
Według stanu z 1 lipca 1952 gmina składała się z 8 gromad: Dobrkowo, Gostomin, Mieszewo, Orle, Rogowo, Sienno, Zelmowo i Zwierzynek. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, a jej dawny obszar wszedł w skład gmin Radowo Małe i Węgorzyno.
Nie mylić z pobliską dawną gminą Rogowo.

</doc>
<doc id="1516695" url="https://pl.wikipedia.org/wiki?curid=1516695" title="Artūras Žurauskas">
Artūras Žurauskas

Artūras Žurauskas (ur. 20 sierpnia 1961 w Malatach) – litewski prawnik i wykładowca uniwersytecki, dyplomata, od 2016 ambasador Republiki Litewskiej w Rydze. 
Życiorys.
W 1984 ukończył studia na Wydziale Prawa Uniwersytetu Wileńskiego. Podjął pracę w wydziale śledczym Ministerstwa Spraw Wewnętrznych Litewskiej SRR. Od 1987 do 1989 pracował w Akademii Ministerstwa Spraw Wewnętrznych ZSRR jako aspirant, po powrocie na Litwę w 1989 nauczał w analogicznej placówce rangi republikańskiej. Po 1990 znalazł się wśród wykładowców Litewskiej Akademii Policyjnej. W 1993 przeszedł do służby w Ministerstwie Spraw Zagranicznych, gdzie do 2000 pełnił funkcję wicedyrektora Departamentu Konsularnego, a w latach 2000–2001 był jego dyrektorem. 
W 2001 otrzymał nominację na ambasadora nadzwyczajnego i pełnomocnego w Chińskiej Republice Ludowej, Republice Korei, Mongolii oraz Wietnamie. W 2006 został przeniesiony na analogiczną placówkę w Grecji i Bułgarii z rezydencją w Atenach, był również akredytowany w Albanii i na Cyprze. Po powrocie do kraju stał na czele Departamentu Prawa i Traktatów Międzynarodowych (2010–2012), zaś później przez rok był ambasadorem w Azerbejdżanie (2012–2013). W 2016 roku objął stanowisko ambasadora Litwy na Łotwie. 
Deklaruje znajomość języków angielskiego, polskiego i rosyjskiego. 

</doc>
<doc id="1516698" url="https://pl.wikipedia.org/wiki?curid=1516698" title="Money in the bank (singel)">
Money in the bank (singel)

Money in the Bank to drugi singel promujący album "One Man Band Man" amerykańskiego producenta Swizz Beatza. Wydany 29 maja muzyce na jego stronie MySpace, a potem na iTunes. Utwór opowiada o młodych, biednych dziewczynach, które chodzą na imprezy by spotkać bogatych mężczyzn.
Klip.
Premiera klipu odbyła się 1 sierpnia 2007 roku. Wystąpił na nim gościnnie Busta Rhymes. W połowie klipu piosenka zmienia się na "Top Down".

</doc>
<doc id="1516700" url="https://pl.wikipedia.org/wiki?curid=1516700" title="Vårberg (stacja metra)">
Vårberg (stacja metra)

Vårberg – powierzchniowa stacja sztokholmskiego metra, leży w Sztokholmie, w Söderort, w dzielnicy Skärholmen, na osiedlu Vårberg. Na czerwonej linii metra T13, między Vårby gård a Skärholmen. Dziennie korzysta z niej około 6 200 osób.
Stacja znajduje się u wyjścia z tunelu, równolegle do Vårbergsplanu. Posiada jedno wyjście zlokalizowane przy Vårbergstorget. 
Otworzono ją 2 grudnia 1967 wraz z odcinkiem Skärholmen-Vårberg. Do 1 października 1972 była to stacja końcowa linii T13. Posiada jeden peron. Projektantem stacji jest Hack Kampmann.
Otoczenie.
W otoczeniu stacji znajdują się:

</doc>
<doc id="1516701" url="https://pl.wikipedia.org/wiki?curid=1516701" title="Tak to leciało">
Tak to leciało



</doc>
<doc id="1516705" url="https://pl.wikipedia.org/wiki?curid=1516705" title="Rokietnik Schrebera">
Rokietnik Schrebera



</doc>
<doc id="1516713" url="https://pl.wikipedia.org/wiki?curid=1516713" title="Zbór ewangelicko-augsburski w Rawiczu">
Zbór ewangelicko-augsburski w Rawiczu

Zbór ewangelicko-augsburski w Rawiczu, to do 1945 r. samodzielna parafia (od 1817 r. Kościoła Ewangelicko-Unijnego), a obecnie filiał Rawicz Parafii Ewangelicko-Augsburskiej w Lesznie, w diecezji pomorsko-wielkopolskiej.
Rawicz – obok Leszna i Wschowy należał do głównych ośrodków protestantyzmu w Wielkopolsce. Jego powstanie wiąże się z napływem uchodźców religijnych ze Śląska podczas wojny trzydziestoletniej. Założyciel miasta Adam Olbracht Przyjemski wraz z lokacją w 1638 r. nadał ludności przywilej swobodnego wyznawania konfesji augsburskiej i nakazał przeniesienie do Rawicza parafii luterańskiej z Miejskiej Górki. 27 maja 1639 r. został poświęcony fachwerkowy kościół Świętej Trójcy, a pierwszym pastorem został Wincenty Stephani (zwany Kron). Ks. Stephani starał się o ściągnięcie do miasta jak największej ilości śląskich współwyznawców. Dopiero w latach 70. powstała pierwsza świątynia katolicka – kościół klasztorny reformatów. Mieszkali tu również Żydzi. Kościół ewangelicki rozbudowano w latach 80. XVII w. Od początku z parafią związana była szkoła. W 1708 r. miasto wraz z kościołem spaliły wojska rosyjskie. Drewniany kościół wskutek trudności stawianych przez biskupów poznańskich, odbudowano dopiero w latach 1724-1725. Po nastaniu w 1768 r. epoki prawnej tolerancji, oddzieliły się parafie w Sarnowie i Miejskiej Górce. Kościół i miasto spłonęły ponownie 29 kwietnia 1801 r. Wtedy zbudowano murowany kościół klasycystyczny, jeden z najbardziej interesujących w Wielkopolsce, według projektu ofiarowanego przez Carla Gottharda Langhansa. Poświęcenie kamienia węgielnego miało miejsce 12 kwietnia 1803 r., a konsekracja 21 grudnia 1808 r., choć prace wykończeniowe prowadzono jeszcze w latach 20. XIX w. Jeszcze później wzniesiono dwie plebanie i w 1834 r. budynek szkoły. Na przełomie XIX/XX w. parafia liczyła około 8500 członków w mieście i okolicy. Kościół św. Trójcy raz jeszcze spłonął w 1915 r., jednak odbudowano go – w nieco zmienionej formie – do roku 1917. Od 1891 r. działały w mieście diakonise przybyłe z Poznania.
W okresie II Rzeczypospolitej Polacy-ewangelicy z Rawicza należeli do polskiego zboru w Lesznie, ponadto w latach 30. w zakrystii kościelnej kilkakrotnie odprawiał nabożeństwa w języku polskim ks. kapelan Karol Świtalski z Poznania.
W 1945 r. kościół św. Trójcy zajęli katolicy i obecnie nosi wezwanie św. Andrzeja Boboli. Ewangelicy dojeżdżali na nabożeństwa do Leszna, lub korzystali z nabożeństw domowych w mieszkaniach prywatnych. Oficjalne erygowanie filiału nastąpiło wraz z parafią w Lesznie, 26 maja 2001 r. 22 maja 2005 r. zostało odprawione pierwsze nabożeństwo w lokalu znajdującym się w jednej z odzyskanych nieruchomości poewangelickich.

</doc>
<doc id="1516714" url="https://pl.wikipedia.org/wiki?curid=1516714" title="Rifstangi">
Rifstangi

Rifstangi - półwysep w północnej Islandii, położony w zachodniej części półwyspu Fontur. Najbardziej na północ wysunięta lądowa część Islandii (66°32' N).

</doc>
<doc id="1516716" url="https://pl.wikipedia.org/wiki?curid=1516716" title="São Pedro">
São Pedro

21 miejscowości w Portugalii:

</doc>
<doc id="1516717" url="https://pl.wikipedia.org/wiki?curid=1516717" title="Vincenzo Sospiri">
Vincenzo Sospiri

Vincenzo Sospiri (ur. 7 października 1966 w Forlì) – włoski kierowca wyścigowy.
Kariera.
Ściganie się w kartingu rozpoczął dopiero w wieku 15 lat. Mistrzem świata w tej konkurencji został w roku 1987. Następnie ścigał się w Formule Ford, w latach 1990 - 1991 w Formule 3000, a w roku 1992 - we Włoskiej Formule 3. W 1993 powrócił do Formuły 3000, w której ścigał się do roku 1995, kiedy to został jej mistrzem.
W 1996 roku został kierowcą testowym zespołu Formuły 1 Benetton. W roku 1997 trafił do nowo powstałego zespołu MasterCard Lola, który jednak mocno odstawał od reszty stawki. Podczas kwalifikacji do Grand Prix Australii uzyskał on czas o ponad 11 sekund gorszy od zdobywcy pole position, wskutek czego nie zakwalifikował się do wyścigu. Sospiri nigdy później nie startował już w Formule 1.
W 1997 roku wystartował w wyścigu Indianapolis 500 zaliczanym do serii IRL, a także w pozostałej części sezonu. W 1998 został zaangażowany na kilka wyścigów w zespole All American Racers w serii CART, a w 1999 roku wystartował wraz z Emmanuelem Collardem i Martinem Brundlem w wyścigu 24 godziny Le Mans.
W 2001 roku zakończył karierę. Obecnie jest szefem zespołu Euronova w Europejskiej Formule 3000 oraz menedżerem włoskiego kierowcy Luki Filippiego.

</doc>
<doc id="1516719" url="https://pl.wikipedia.org/wiki?curid=1516719" title="Sao Pedro">
Sao Pedro



</doc>
<doc id="1516723" url="https://pl.wikipedia.org/wiki?curid=1516723" title="Poznańskie Zakłady Naprawcze Taboru Kolejowego">
Poznańskie Zakłady Naprawcze Taboru Kolejowego

Poznańskie Zakłady Naprawcze Taboru Kolejowego (w skrócie ZNTK Poznań) – przedsiębiorstwo z Poznania zajmujące się produkcją, modernizacjami i naprawami pojazdów szynowych i ich podzespołów oraz świadczące inne usługi z branży kolejowej. Jego początki sięgają 1870, kiedy uruchomiono pierwsze z trzech warsztatów kolejowych połączonych na przełomie lat 80. i 90. XIX w. w jeden zakład. W latach PRL funkcjonowały jako przedsiębiorstwo państwowe Zakłady Naprawcze Taboru Kolejowego w Poznaniu. W 1995 zostało przekształcone w spółkę akcyjną, a w 2005 przejęła je spółka Sigma. Od 2018 roku znajdują się w upadłości.
Historia.
Geneza i początki działalności (1870–1920).
Historia zakładów sięga 1870, kiedy to Towarzystwo Kolei Marchijsko-Poznańskiej uruchomiło pierwsze warsztaty kolejowe. W 1872 i 1873 Towarzystwo Kolei Górnośląskiej uruchomiło kolejne warsztaty naprawiające tabor należącej do niego Kolei Poznańsko-Bydgosko-Toruńskiej, a w 1875 następne warsztaty otworzyło Towarzystwo Kolei Poznańsko-Kluczborskiej. W żadnym z tych zakładów nie wykonywano napraw głównych, a po wybudowaniu w 1879 centralnego dworca kolejowego dla wszystkich linii zbiegających się w Poznaniu warsztaty te znalazły się na jego bezpośrednim zapleczu.
W 1885 wszystkie linie zbiegające się w mieście przeszły pod państwowy zarząd Królestwa Pruskiego, a niedługo potem poznańskie warsztaty kolejowe połączono organizacyjnie ze sobą i przekształcono w warsztaty główne, podlegające od 1895 Dyrekcji Kolei we Wrocławiu, a następnie dyrekcji w Poznaniu. Nadano im nazwę Königlich-Preußische Eisenbahn-Hauptwerkstätte Posen (z niem. "Królewskie Pruskie Kolejowe Warsztaty Główne Poznań").
W pierwszych latach po połączeniu zakładów rozpoczęto ich rozbudowę. W 1908 i 1913 miała miejsce najbardziej intensywna modernizacja wyposażenia technicznego. Wybudowano wówczas nowe hale napraw lokomotyw parowych i wagonów, kuźnię miedzi, kotłownię oraz warsztaty: blacharski, naprawy obrabiarek i szkolenia uczniów. Zakłady po rozbudowie wykonywały naprawy główne parowozów oraz wagonów osobowych i towarowych.
Przejęcie przez PKP i okres II wojny światowej (1920–1945).
W 1920 zakłady zostały objęte przez Polskie Koleje Państwowe i przemianowane na PKP – Warsztaty Główne Parowozowo-Wagonowe w Poznaniu. Zajmowały one wówczas teren o powierzchni około 200 000 m², z czego na budynki przypadało około 50 000 m². Wyposażone były w 459 stanowisk naprawczych, wśród których było: 73 stanowisk do naprawy parowozów, 16 do tendrów parowozów, 118 do wagonów osobowych i towarowych krytych, 240 do wagonów towarowych otwartych i 12 stanowisk w lakierni. Zakłady nie specjalizowały się w naprawie kotłów parowozów, stąd zaczęto w tym celu organizować najpierw warsztat prowizoryczny, a w latach 1923–1924 zbudowano nową halę o powierzchni 6120 m² z 40 stanowiskami naprawczymi. W 1927 zakłady przyjęły nazwę PKP – Warsztaty Główne I klasy w Poznaniu, a rok później zakończono ich rozbudowę, podczas której wzniesiono hale o łącznej powierzchni 14 000 m².
Podczas II wojny światowej zakłady nosiły nazwę Reichsbahn-Ausbesserungswerk Posen i kontynuowały swą działalność przedwojenną. Załoga liczyła wówczas około 4000 osób, z których 90% stanowili Polacy. W 1944 wojska angielskie i amerykańskie zbombardowały zakłady, które zostały zniszczone w 40%. Całkowitemu zniszczeniu uległa hala napraw wagonów towarowych i stara hala napraw parowozów. Podczas odwrotu wojsk wroga skradziona została większość obrabiarek i inne urządzenia.
Okres przedsiębiorstwa państwowego (1945–1995).
12 lutego 1945 zakłady wznowiły działalność naprawczą taboru PKP pod przedwojenną nazwą, a przez kolejne dwa lata były odbudowywane. Zakłady funkcjonowały wówczas jako przedsiębiorstwo państwowe. W 1950 zmieniły nazwę na Warsztaty Mechaniczne Kolei Państwowych nr 12 w Poznaniu, a w 1951 na Zakłady Naprawcze Parowozów i Wagonów nr 12 w Poznaniu. W tym samym roku również zakończono naprawy wagonów towarowych, a w następnym rozpoczęto seryjną produkcję wąskotorowych lokomotyw spalinowych, dlatego nazwa uległa ponownej zmianie na Zakłady Naprawcze Taboru Kolejowego w Poznaniu (w skrócie ZNTK Poznań). W 1957 dokonano rozbudowy ZNTK, które zwiększyły zdolność naprawy pięciokrotnie względem okresu przedwojennego, a od 1961 zakłady były wiodącym ośrodkiem naprawczym taboru spalinowego. W 1966 naprawiono ostatni parowóz, a w 1968 zakończono naprawy spalinowozów o mocy poniżej 600 KM. Wówczas uruchomiono również produkcję kół i przekładni zębatych dla taboru spalinowego oraz części zamiennych do silników spalinowych lokomotyw produkcji węgierskiej, rumuńskiej i radzieckiej oraz węgierskich wagonów spalinowych używanych przez PKP. W latach 1970–1990 nazwę zakładu uzupełniano imieniem II Armii Wojska Polskiego. W 1980 zatrudnienie wynosiło ponad 4400 osób. W 1991 w ZNTK Poznań rozpoczęto budowę autobusów szynowych.
Spółka akcyjna (od 1995).
1 lutego 1995 w wyniku przekształcenia przedsiębiorstwa państwowego ZNTK Poznań powstała jednoosobowa spółka akcyjna Skarbu Państwa o nazwie Poznańskie Zakłady Naprawcze Taboru Kolejowego.
Autobusy szynowe budowane przez spółkę były problematyczne w serwisowaniu, co w połączeniu z pogarszającą się sytuacją finansową przedsiębiorstwa doprowadziło je do bankructwa. W maju 2005 pracownicy, którzy ostatnie wynagrodzenie otrzymali za luty 2005, rozpoczęli akcję strajkową, co opóźniło dostawy produkowanych wówczas 2 pojazdów dla województwa lubuskiego i 2 dla podlaskiego. W połowie lipca 2005 władze spółki podpisały przedwstępną umowę sprzedaży 11% akcji lubińskiej spółce Sigma, która ponadto zakupiła 25% akcji należących do państwa, a następnie uzyskała pakiet większościowy i jeszcze w tym samym roku przejęła ZNTK. Mimo zmiany właściciela sytuacja przedsiębiorstwa nie uległa poprawie. W wyniku zaległości w wypłacaniu pensji pracownikom, zakłady utraciły możliwość startowania w przetargach, za to ich oferta została poszerzona o modernizacje używanych pojazdów szynowych oraz budowę lokomotyw. W grudniu 2005 ZNTK zaprezentowały projekt zmodernizowanej lokomotywy ET42M, która w przyszłości miała być wykonywana we współpracy z z Tbilisi.
W 2009 ZNTK zatrudniały 400 osób. W lutym 2010 pracownicy nieotrzymujący wynagrodzenia ogłosili kolejny strajk. Przez następne dwa lata strajki powtarzały się i ostatecznie w maju 2012 byli pracownicy przedsiębiorstwa podpisali ugodę ze spółką i nie rozpoczęli procesów sądowych. Wiosną 2014 planowano ogłosić konkurs architektoniczno-urbanistyczny na zagospodarowanie terenu należącego do ZNTK. Ostatecznie tereny te zostały wystawione na sprzedaż w listopadzie tego roku, ale nie zmieniły one właściciela.
Sytuacja finansowa zakładów następnie pogarszała się. W 2017 roku doszło do umorzenia prowadzonej przeciwko nim przez komornika egzekucji z uwagi na ich niewypłacalność. 16 października 2018 roku sąd ogłosił upadłość ZNTK Poznań.
Działalność.
Oferta ZNTK Poznań w 2012 obejmowała:

</doc>
<doc id="1516725" url="https://pl.wikipedia.org/wiki?curid=1516725" title="Twierdzenie o izomorfizmie">
Twierdzenie o izomorfizmie

Twierdzenie o izomorfizmie – twierdzenie matematyczne, szeroko stosowane w algebrze uniwersalnej, mówiące o istnieniu pewnych naturalnych izomorfizmów.
Twierdzenia o izomorfizmie zostały sformułowane w pewnej ogólności dla homomorfizmów modułów przez Emmy Noether w jej dziele "Abstrakter Aufbau der Idealtheorie in algebraischen Zahl- und Funktionenkörpern" („Abstrakcyjne konstrukcje teorii ideałów w algebraicznych ciałach liczbowych i funkcyjnych”) opublikowanej w 1927 roku w Mathematische Annalen. Mniej ogólne wersje tych twierdzeń można znaleźć w pracach Richarda Dedekinda i wcześniejszych pracach Noether.
Trzy lata później Bartel Leendert van der Waerden wydał swoją doniosłą "Algebrę", pierwszy podręcznik algebry abstrakcyjnej, który wykorzystywał (teraz tradycyjne) podejście do przedmiotu: grupy-pierścienie-ciała. Van der Waerden wskazał jako swoje główne źródła wykłady z teorii grup u Noether i algebry u Emila Artina oraz seminarium prowadzone przez Artina, Wilhelma Blaschke, Ottona Shreiera i samego van der Waerdena dotyczące ideałów. Pojawiają się w nim trzy twierdzenia o izomorfizmie nazywane "twierdzeniem o homomorfizmie" oraz, w odniesieniu do grup, "dwoma prawami izomorfizmów".
Grupy.
Poniższe twierdzenia o izomorfizmie dla grup przyjmują prostszą postać niż ich ogólne odpowiedniki i wyrażają ważne własności grup ilorazowych; we wszystkich trzech „dzielnikiem” jest podgrupa normalna („dzielnik normalny”).
Pierwsze twierdzenie.
Jeżeli formula_1 są grupami, a
jest homomorfizmem, to
Jeżeli ciąg rozszczepia się, to formula_10 jest w rzeczywistości iloczynem półprostym. W kategorii abelowej lemat o rozszczepianiu uściśla ten fakt do rozkładu formula_10 na sumę prostą.
Drugie twierdzenie (znane też jako trzecie).
Niech
Wówczas
Trzecie twierdzenie (znane też jako drugie).
Jeżeli
to
Wynik ten uogólnia się przez lemat dziewiątkowy na kategorie abelowe i bardziej ogólne odwzorowania między obiektami.
Pierścienie i moduły.
Twierdzenia o izomorfizmie są prawdziwe także dla pierścieni, homomorfizmów pierścieni i ideałów. W tym przypadku należy zamienić pojęcia „grupa” na „pierścień”, „podgrupa” na „podpierścień” i „podgrupa normalna” na „ideał”, a „grupa ilorazowa” na „pierścień ilorazowy”.
Twierdzenia o izomorfizmie obowiązują również dla modułów nad ustalonym pierścieniem formula_34 W sformułowania należy jedynie zamienić pojęcia „grupa” na „formula_35-moduł”, „podgrupa” i „podgrupa normalna” na „podmoduł”, a „grupa ilorazowa” na „moduł ilorazowy”.
Tym samym twierdzenia zachodzą i dla przestrzeni liniowych nad ustalonym ciałem: wystarczy użyć odpowiednio kolejnych pojęć „przestrzeń liniowa”, „podprzestrzeń liniowa” oraz „przestrzeń ilorazowa” w miejsce wymienionych wyżej struktur modularnych. Pierwsze twierdzenie o izomorfizmie jest lepiej znane w tym kontekście jako twierdzenia o rzędzie.
We wspomnianych przypadkach używana jest notacja addytywna supremum to „formula_36”, nie zaś „formula_16”.
Algebry.
Aby uogólnić ten wynik na algebrę uniwersalną, podgrupy normalne muszą być zastąpione kongruencjami.
Krótko, jeżeli formula_38 jest algebrą uniwersalną, to kongruencją na formula_38 jest relacja równoważności formula_40 określona na formula_41 która jest podalgebrą, gdy jest ona rozpatrywana jako podzbiór formula_42 (z działaniami określonymi po współrzędnych). Zbiór klas równoważności formula_43 może być przekształcony w algebrę tego samego typu poprzez zdefiniowanie działań na reprezentantach; będą one dobrze określone, ponieważ formula_40 jest podalgebrą formula_45
Pierwsze twierdzenie.
Jeżeli formula_46 są algebrami, a formula_4 homomorfizmem z formula_38 do formula_49 to relacja równoważności formula_40 określona na formula_38 wzorem
Drugie twierdzenie.
Dla danej algebry formula_38 i jej podalgebry formula_58 oraz kongruencji określonej na formula_41 niech formula_60 będzie podzbiorem formula_43 wyznaczanym przez wszystkie klasy kongruencji zawierające element z formula_56 Symbol formula_63 będzie oznaczał przecięcie formula_40 (rozpatrywane jako podzbiór formula_42) z formula_66 Wówczas formula_60 jest podalgebrą formula_68 a formula_63 jest kongruencją na formula_58 i wreszcie algebra formula_60 jest izomorficzna z algebrą formula_72
Trzecie twierdzenie.
Niech formula_38 będzie algebrą, a formula_40 oraz formula_75 będą dwoma relacjami kongruencji określonymi na formula_41 gdzie formula_75 zawiera się w formula_78 Wówczas formula_40 wyznacza kongruencję formula_80 na formula_81 określoną wzorem

</doc>
<doc id="1516726" url="https://pl.wikipedia.org/wiki?curid=1516726" title="Mečys Laurinkus">
Mečys Laurinkus

Mečys Laurinkus (ur. 22 maja 1951 w Kłajpedzie) – litewski pracownik naukowy, polityk i dyplomata, były poseł na Sejm Republiki Litewskiej, ambasador w Hiszpanii (2004–2008) i Gruzji (2008–2009).
Życiorys.
W 1978 ukończył studia na Wydziale Filozofii Wileńskiego Uniwersytetu Państwowego, po czym pracował jako nauczyciel w szkołach średnich rejonu wileńskiego. Od 1983 do 1990 był zatrudniony jako współpracownik naukowy w instytucie filozofii, socjologii i prawa Akademii Nauk Litewskiej SRR.
Pod koniec lat 80. zaangażował się w litewski ruch demokratyczny, wstępując do Sąjūdisu, którego został sekretarzem. W 1989 wybrano go deputowanym ludowym do Rady Najwyższej ZSRR z okręgu Taurogi, a rok później uzyskał mandat posła do Rady Najwyższej Litewskiej SRR, zasiadał w jej Prezydium. 11 marca 1990 znalazł się wśród sygnatariuszy aktu niepodległości. W marcu 1990 powierzono mu kierownictwo nowo powstałego Departamentu Bezpieczeństwa Państwowego. Ze stanowiska odszedł w 1991.
W 1993 został wiceprzewodniczącym Związku Ojczyzny. Jako kandydat tej partii w 1996 powrócił do parlamentu. Od 3 czerwca 1998 do 30 kwietnia 2004 ponownie stał na czele Departamentu Bezpieczeństwa Państwowego. W 2004 objął stanowisko ambasadora nadzwyczajnego i pełnomocnego w Królestwie Hiszpanii. Na skutek konfliktów wewnętrznych w litewskim przedstawicielstwie dyplomatycznym w Madrycie został w 2008 odwołany z funkcji ambasadora i wrócił do kraju.
We wrześniu 2008 objął stanowisko ambasadora nadzwyczajnego i pełnomocnego w Gruzji, z funkcji został odwołany w grudniu 2009. Związany następnie z Partią Chrześcijańską i Litewską Partią Zielonych.

</doc>
<doc id="1516728" url="https://pl.wikipedia.org/wiki?curid=1516728" title="Şanver Göymen">
Şanver Göymen

Şanver Göymen (ur. 22 stycznia 1967 w Samsun) – turecki piłkarz grający na pozycji bramkarza.
Kariera klubowa.
Karierę piłkarską Şanver rozpoczął w rodzinnym Samsun, w tamtejszym amatorskim klubie Samsunspor PAF. W 1990 roku podpisał pierwszy profesjonalny kontrakt z zespołem Merizfonspor i grał w nim przez jeden sezon. W 1991 roku przeszedł do Denizlisporu i do 1993 roku bronił dostępu do jego bramki w rozgrywkach drugiej ligi tureckiej. W 1993 roku ponownie zmienił barwy klubowe i trafił do Altay SK z İzmiru. Przez pięć sezonów był jego pierwszym bramkarzem, a w połowie jednym z najlepszych w pierwszej lidze tureckiej, dzięki czemu otrzymywał powołania do reprezentacji Turcji. W 1998 roku opuścił Altay i przeniósł się do Konyasporu, ale już po sezonie gry w tym klubie trafił do Çanakkale Dardanelspor. Dwa lata bronił w drugiej lidze, a pod koniec 2001 roku grał w trzecioligowym wówczas Vestelu Manisaspor. Będąc jego piłkarzem zakończył piłkarską karierę. Po jej zakończeniu był trenerem bramkarzy w Karşıyaka SK, Aydınsporze i Altayu.
Kariera reprezentacyjna.
W reprezentacji Turcji Şanver zadebiutował 21 grudnia 1994 roku w przegranym 1:3 towarzyskim meczu z Włochami. W 1996 roku został powołany przez selekcjonera Fatiha Terima do kadry na Euro 96. Tam był rezerwowym dla Rüştü Reçbera i nie wystąpił w żadnym spotkaniu. Łącznie w kadrze narodowej wystąpił 5 razy.

</doc>
<doc id="1516729" url="https://pl.wikipedia.org/wiki?curid=1516729" title="Puchar Pierwogo Kanału w piłce nożnej">
Puchar Pierwogo Kanału w piłce nożnej

Puchar Pierwogo Kanału w piłce nożnej (ros. Кубок «Первого канала», "Kubok Pierwogo Kanału")— piłkarski komercyjny turniej międzynarodowy, organizowany przez Pierwyj kanał i Funduszem Romana Abramowicza "Narodowa akademia piłki nożnej". Turniej rozgrywany jest podczas przerwy zimowej w Izraelu od lutego 2006. W pierwszym turnieju uczestniczyli najlepsze kluby Rosji i Ukrainy, a od 2007 do nich dołączyły kluby innych państw (Izrael, Serbia).
Turnieje.
2006.
Turniej odbył się w dniach od 5 do 9 lutego 2006. W pierwszym turnieju uczestniczyli najlepsze kluby Rosji (CSKA Moskwa i Spartak Moskwa) oraz Ukrainy (Dynamo Kijów, Szachtar Donieck). Zwyciężył Szachtar Donieck, który wygrał 2 mecze z moskiewskimi klubami.
2007.
Turniej odbył się w dniach od 24 stycznia do 1 lutego 2007. W turnieju znowu uczestniczyli najlepsze kluby Rosji oraz Ukrainy, do których dołączyli 2 najlepsze izraelskie kluby Drużyny zostały podzielone na 2 grupy.
W meczu finałowym CSKA Moskwa pokonał Spartak Moskwa po dogrywce 3:2 (2:2).
2008.
Turniej odbył się w dniach od 23 do 31 stycznia 2008. W turnieju uczestniczyli kluby, podzielone na 2 grupy:
W meczu finałowym Dynamo Kijów pokonał Szachtar Donieck w karnych (3:2). Podstawowy i dodatkowy czas zakończył się wynikiem 2:2.
2009.
Turniej został odwołany. Udział miały wziąć 4 drużyny ukraińskie, 3 rosyjskie i 1 uzbecka.Organizatorzy chcieli podzielić na 2 grupy, 8 zespołów.
Najlepsi piłkarze Pucharu Pierwogo Kanału.
Oficjalna wersja magazynu "PROsport".

</doc>
<doc id="1516730" url="https://pl.wikipedia.org/wiki?curid=1516730" title="Sanver Goymen">
Sanver Goymen



</doc>
<doc id="1516734" url="https://pl.wikipedia.org/wiki?curid=1516734" title="Indeks (teoria grup)">
Indeks (teoria grup)



</doc>
<doc id="1516737" url="https://pl.wikipedia.org/wiki?curid=1516737" title="Edward Jung">
Edward Jung

Edward Jung (ur. 26 sierpnia 1912 w Rudki koło Janowca nad Wisłą, zm. 1941) – polski duchowny katolicki, wikariusz parafii w Knyszynie, zamordowany w podknyszyńskim lesie przez wojska sowieckie.
Wychowywał się w majątku rodziców, Aleksandra i Julianny z domu Janus w miejscowości Plewka koło Janowca. Główne dochody ojciec Edwarda czerpał z młyna, stawów i lasu, dzięki czemu mógł posłać na studia wyższe przyszłego księdza oraz jego braci Kazimierza (pilot-inżynier) i Stanisława (inżynier budowy dróg i mostów). Obaj zginęli z rąk hitlerowców w Zwoleniu za przynależność do Armii Krajowej. Kolejny brat Edwarda, Tadeusz, został zamordowany po wojnie, pomimo ogłoszenia amnestii.
Edward Jung ukończył Gimnazjum im. A. Czartoryskiego w Puławach. Po maturze w 1933 wstąpił do Wyższego Archidiecezjalnego Seminarium Duchownego w Wilnie. Studiował na Wydziale Teologicznym Uniwersytetu Stefana Batorego w Wilnie. Jednym z jego kolegów z kursu był błogosławiony Stanisław Pyrtek. Święcenia kapłańskie przyjął 16 czerwca 1940 roku, mszę św. prymicyjną odprawił w okupowanym przez wojska sowieckie Wilnie. Na pierwszą placówkę do pracy został skierowany przez arcybiskupa Romualda Jałbrzykowskiego do Żodziszek, skąd na początku 1941 został przeniesiony do Knyszyna.
W dniu 24 czerwca 1941 ks. Edward Jung wyszedł na szosę w kierunku Moniek, aby się schronić u parafian na koloniach. Na drodze zatrzymał go patrol sowiecki. Sowietom nie spodobało się niemieckie nazwisko księdza, przez co został oskarżony o szpiegostwo na rzecz hitlerowców. Według relacji księdza Kazimierza Cyganka czerwonoarmiści odprowadzili go szosą w kierunku Białegostoku i tam w lasku zamordowali, rozbijając mu głowę i rozpruwając brzuch. Po dwóch dniach odnaleziono ciało płytko zagrzebane w piasku. Ks. proboszcz Franciszek Bryx z parafianami urządził pogrzeb i pochował męczennika na cmentarzu przy kościele. Później wystawiono na tej mogile pomnik. Na miejscu zbrodni postawiono metalowy krzyż. 
Według innej relacji, sowieci pochowali księdza żywcem.
W obronę księdza Junga włączyli się również Żydzi. Do radzieckich władz komunistycznych w Knyszynie zanieśli specjalną petycję potwierdzającą jego niewinność. Występując w obronie chrześcijańskiego kapłana, zasłużyli wśród miejscowych Polaków na szacunek.

</doc>
<doc id="1516738" url="https://pl.wikipedia.org/wiki?curid=1516738" title="Armia Halicka">
Armia Halicka



</doc>
<doc id="1516741" url="https://pl.wikipedia.org/wiki?curid=1516741" title="Chřiby">
Chřiby

Chřiby (513.2*; niem. "Marsgebirge") – pasmo górskie w południowych Morawach. Należą do łańcucha Karpat Środkowomorawskich w Zewnętrznych Karpatach Zachodnich.
Pasmo Chřibów ma około 35 km długości, do 10 km szerokości i 335 km² powierzchni. Rozciąga się łagodnym łukiem z południowego zachodu, od okolic miasta Kyjov, na północny wschód, do okolic miasta Kromieryż. Od zachodu Chřiby graniczą z niższymi pasmami Pogórza Litenczyckiego i Lasu Żdanickiego, na południu przechodzą w Pogórze Kyjowskie. Obniżenie Górnomorawskie na północy i dolina Morawy na wschodzie dzielą Chřiby od równoległych pasm górskich należących do sąsiedniego łańcucha Bielaw. Najwyższe wzniesienie to Brdo (587 m n.p.m.) w centralnej części pasma. Chřiby dzieli się na dwie części: Pogórze Halenkowickie ("Halenkovická vrchovina") i Pogórze Stupawskie ("Stupavská vrchovina").
Chřiby są zbudowane z paleogeńskich piaskowców, iłowców i zlepieńców współtworzących flisz karpacki (magurski). Charakterystyczne dla Chřibów są skałki na szczytach wzniesień. Chřiby w całości leżą w zlewni Morawy. Pokryte są przeważnie lasami liściastymi, głównie bukowymi i dębowo-grabowymi ze sztucznymi nasadzeniami świerka. Występują tu ropa naftowa i gaz ziemny.
Chřiby były zasiedlone już w paleolicie (20-40 tysięcy lat temu) i w epoce brązu (2,7–3 tys. lat temu). Znaleziono tu pozostałości z okresu Wielkich Moraw (u podnóża Chřibów leży wieś Velehrad, którą ludowa tradycja identyfikuje z jednym z głównych ośrodków Wielkich Moraw, na co jednak brak dowodów). Chřiby leżały na szlaku handlowym znad Adriatyku nad Bałtyk, wobec czego już we wczesnym średniowieczu zaczęto tu budować umocnienia strzegące tego szlaku. Działało tu również kilka klasztorów.
Wraz z pozostałymi pasmami Karpat Środkowomorawskich Chřiby dzielą regiony etnograficzne Haná na północy i Slovácko na południu.
Nazwa „Chřiby” pochodzi albo od staroczeskiego słowa "chřib" – „pagórek”, albo jeszcze od praindoeuropejskiego rdzenia "grib- / hrib-" – „skała, pagórek”. Nazwa niemiecka pochodzi od tłumaczenia na staroniemiecki – "Mar" – zniekształconej nazwy gór "Hřebec" (cz. „ogier”).
W Chřibach znajdują się dwa obszary chronionego krajobrazu ("Přírodní park Chřiby" i "Přírodní park Stříbrnické paseky"), kilka rezerwatów oraz kilkanaście pomników przyrody.

</doc>
<doc id="1516742" url="https://pl.wikipedia.org/wiki?curid=1516742" title="Jezioro Starachowickie">
Jezioro Starachowickie

Jezioro Starachowickie (Zalew Pasternik) – sztuczny zbiornik wodny znajdujący się na 98,4 km rzeki Kamiennej, w zachodniej części miasta Starachowice, w bezpośrednim sąsiedztwie dworców PKP i PKS. Został wybudowany w 1920 r., ma powierzchnię 52,3 ha, lustro wody zajmuje około 42 ha. Podzielony jest groblą na dwie części: rekreacyjną i ujęciową. W roku 1996 zakończono eksploatację zbiornika jako rezerwuaru wód przemysłowych, ograniczona została jego funkcja retencyjna.
Ze względu na bogatą szatę roślinną oraz liczne gatunki ptactwa wodnego Rada Miejska w Starachowicach uchwałą z dnia 24 października 2005 roku ustanowiła na części zbiornika o powierzchni 12,6 ha użytek ekologiczny podlegający ochronie prawnej.
Wody rzeki Kamiennej, jak i zbiornika Starachowice nie mieszczą się w żadnej z trzech klas czystości wód powierzchniowych.

</doc>
<doc id="1516745" url="https://pl.wikipedia.org/wiki?curid=1516745" title="Marco Cornelio Bentivoglio">
Marco Cornelio Bentivoglio



</doc>
<doc id="1516746" url="https://pl.wikipedia.org/wiki?curid=1516746" title="Arminas Lydeka">
Arminas Lydeka

Arminas Lydeka (ur. 21 lutego 1968 w Olicie) – litewski polityk i socjolog, poseł na Sejm Republiki Litewskiej.
Życiorys.
Ukończył w 1986 szkołę średnią w Malatach. Do 1994 studiował na Uniwersytecie Moskiewskim, specjalizując się w zakresie politologii i socjologii. Kontynuował później naukę m.in. na uczelniach w Londynie i Amsterdamie.
W trakcie studiów w Moskwie pracował w ambasadzie litewskiej. Od 1994 do 2003 prowadził na Uniwersytecie Wileńskim wykłady w zakresie stosunków międzynarodowych. Zajmował się też w tym okresie działalnością doradczą m.in. w organach administracji publicznej. Jest ekspertem w zakresie protokołu dyplomatycznego i etyki służbowej, publikował w tym temacie prace naukowe.
Od 1998 należał do Litewskiego Związku Liberałów. W 2000 z ramienia tego ugrupowania został wybrany do Sejmu. Był reprezentantem delegacji krajowej w Parlamencie Europejskim, a następnie formalnie od maja do lipca 2004 europosłem.
W 2003 wraz ze swoją partią przystąpił do Związku Liberałów i Centrum, z listy którego rok później odnowił mandat na kolejną kadencję. W wyborach parlamentarnych w 2008 po raz trzeci z rzędu został deputowanym (jako kandydat LiCS z okręgu większościowego). W 2010 przeszedł do frakcji Ruchu Liberalnego Republiki Litewskiej. W 2012 nie uzyskał reelekcji. Powrócił do Sejmu w 2014 w miejsce Petrasa Auštrevičiusa. W 2016 nie został ponownie wybrany. Mandat poselski odzyskał natomiast w 2020.

</doc>
<doc id="1516747" url="https://pl.wikipedia.org/wiki?curid=1516747" title="Sé">
Sé

Miejscowości w Portugalii:

</doc>
<doc id="1516749" url="https://pl.wikipedia.org/wiki?curid=1516749" title="Sul">
Sul



</doc>
<doc id="1516752" url="https://pl.wikipedia.org/wiki?curid=1516752" title="Albrechtice nad Orlicí">
Albrechtice nad Orlicí

Albrechtice nad Orlicí – wieś gminna w Czechach, w kraju kralovohradeckim, w powiecie ("okres") Rychnov nad Kněžnou.
Położenie.
Albrechtice nad Orlicí położone są w północno-środkowej części Czech na wysokości 250 m n.p.m., około 19,0 km na południowy wschód od Hradec Králové.
Charakterystyka.
Albrechtice nad Orlicí położone są w malowniczej dolinie górnego biegu rzeki Orlicy, która w tym miejscu tworzy Park Przyrody "(czes. Přírodní park Orlice)". Jest to duża stara wieś o nieregularnym kształcie zajmująca teren o powierzchni 523 ha, po lewej stronie rzeki. Cały obszar, na którym położona jest wieś stanowi ważny ekologiczny systemem nadzwyczajnej wartości. Wieś charakteryzuje się luźną i rozrzedzoną zabudową budynków. W środkowej części wsi zabudowa zwarta o charakterze miejskim. Zabudowa wsi składa się z pojedynczych budynków gospodarczo-mieszkalnych, rozlokowanych obok dróg, które tworzą ulice. Jest to wieś typu wielodrożnica, o charakterze letniskowo-rolniczym. Wokół wsi rozciągają się rozległe użytki rolne. W bliskim otoczeniu wsi występują niewielkie skupiska zieleni z drzew liściastych, w formie przydomowych nasadzeń oraz wzdłuż rzeki. Na południowy zachód niedaleko od granic miejscowości rozciągają się rozległe lasy sosnowe i mieszane. We wsi zachowało się kilka domów mieszkalnych i mieszkalno-gospodarczych oraz budowli o cechach charakterystycznych dla budownictwa regionalnego. Miejscowość dzięki doskonałemu położeniu w malowniczym terenie wzdłuż biegu Orlicy, na terenie Parku Przyrody z pięknymi widokami w którym, oprócz przyrody podziwiać można liczne meandry rozlewiska i starorzecza została doceniona jako miejsce o znaczeniu rekreacyjno-wypoczynkowym. Rzeka płynie spokojnie meandrując wzdłuż lasu przez pola. Brzegi tworzą miejscami wysokie piaszczyste klify. Położenie miejscowości kąpieliska i malownicze otoczenie stwarzają dogodne warunki do uprawiania turystyki, grzybobrania, wędkowania i wypoczynku.
Historia.
Początki wsi nie są dokładnie znane. Pierwsza pisemna wzmianka o miejscowości pojawia się w wierszowanej Kronice Dalimila, gdzie opisana jest bitwa rycerza Mutině Skuhrovského z Niemcami w okolicy Albrechtic w 1279 roku. Albrechtice od samego początku należały do majątku królewskiej korony, a za panowania króla Karola IV Luksemburskiego (1346 - 1378) cze. "Karla IV", miejscowość została rozbudowana i podniesione do rangi miasta. Był tutaj postawiony drewniany zamek służący do zarządzania królewskimi lasami. Zamek najprawdopodobniej postawili w połowie XIV wieku Vartemberkové majętni właściciele Albrechtic. Położenia zamku do dnia dzisiejszego nie udało się dokładnie ustalić. Literatura przytacza tylko prawdopodobną lokalizację zamku. W okresie wojen husyckich, podczas wypadu do wschodnich Czech oddziałów wojsk husyckich zgrupowanych pod Třebechovicami,część miejscowości oraz zamek i kościół zostały spalone. W 1398 roku Wacław IV zastawił Albrechtice swemu bratankowi Prokopovi. Od 1403 roku Albrechtice stanowiły część majątku jako posag czeskich królewien. W 1495 roku majątek wraz z miejscowością przechodzi pod Viléma z Pernštejna. W tym czasie Albrechtice były miasteczkiem, oraz miejscowością, w której mieściła się siedziba zarządcy królewskimi lasami. Od końca XV wieku aż do 1560 roku, kiedy przyszły cesarz Maksymilian przyłączył Albrechtice do pardubickich dóbr miejscowością zarządzali Pernovštejné.
Wielki rozkwit miejscowości nastąpił po 1900 roku dzięki firmom zajmującymi się ubezpieczeniami rolniczymi. W tym okresie liczebność ludności i zabudowań wzrosła trzykrotnie. Kulturalny i społeczny kierunek życia miejscowości rozwijał się we wszystkich kierunkach. W nowszych czasach historii miejscowość od 1950 roku należała do okresu Holice, a od 1961 roku do okresu Rychnov nad Kněžnou. W roku 1981 włączono do miasta Týniště nad Orlicí stanowiąc jego część. Po 1991 roku miejscowość oddzieliła się i stanowi obecnie samodzielną jednostkę administracyjną.
Zabytki.
Zabytkowym klejnotem miejscowości jest kościół pw. św.Jana Chrzciciela i wodna elektrownia.

</doc>
<doc id="1516753" url="https://pl.wikipedia.org/wiki?curid=1516753" title="Stereospondyle">
Stereospondyle

Stereospondyle (Stereospondyli) – podrząd płazów z rzędu temnospondyli, wchodzący w skład większego kladu Stereospondylomorpha. Do stereospondyli należały stosunkowo zaawansowane ewolucyjnie temnospondyle, takie jak przedstawiciele trematozaurów i kapitozaurów. Stereospondyle jako grupa pojawiły się pod koniec permu, zaś wymarły we wczesnej kredzie.
Filogeneza.
Kladogram temnospondyli
 Temnospondyli
 |--Edopoidea 
 `--+--Euskelia
 `--Limnarchia 
 |--Dvinosauria
 `--Stereospondylomorpha
 |--Archegosauroidea
 `--Stereospondyli
 |--Lapillopsidae
 `--+--Rhinesuchidae
 `--+--Capitosauria
 `--Trematosauria
 |--Trematosauroidea
 `--+--Metoposauroidea
 `--+--Plagiosauroidea
 `--+--Rhytidosteidae
 `--Brachyopoidea

</doc>
<doc id="1516754" url="https://pl.wikipedia.org/wiki?curid=1516754" title="Stereospondyli">
Stereospondyli



</doc>
<doc id="1516755" url="https://pl.wikipedia.org/wiki?curid=1516755" title="Marián Čambál">
Marián Čambál

Marián Čambál (ur. 30 maja 1973 w Bratysławie) – słowacki kulturysta i fotomodel. W 2007 roku został brązowym medalistą Mistrzostw Europy w kulturystyce amatorskiej w kategorii do 85 kg, rok później zaś laureatem srebrnego metalu w tej samej konkurencji i kategorii. W 2010 roku uzyskał tytuł Mistrza Europy wagi średniej. W sporcie kulturystycznym zadebiutował w 1994.
Z zawodu nadzorca kasynowy. Obecnie zamieszkały w Svätým Jurze.

</doc>
<doc id="1516757" url="https://pl.wikipedia.org/wiki?curid=1516757" title="Gintė Damušis">
Gintė Damušis

Gintė Bernadeta Damušis (Damušytė) (ur. 25 kwietnia 1956 w Cleveland) – litewska działaczka społeczna, dyplomatka, od 2008 ambasador Republiki Litewskiej w Kanadzie. 
Życiorys.
Jest córką chemika i wykładowcy Uniwersytetu Witolda Wielkiego Adolfasa Damušisa. W 1975 ukończyła Instytut Goethego w RFN, a cztery lata później została absolwentką historii i nauk politycznych na Uniwersytecie Stanowym Wayne w Detroit.
Od końca lat 80. zaangażowana w działalność charytatywną wśród społeczności litewskiej w USA, pomagała również rodakom mieszkającym w ZSRR. Od 1979 do 1983 stała na czele Światowego Związku Młodzieży Litewskiej, a od 1983 do 1988 była przewodniczącą Komisji Spraw Społecznych Światowej Wspólnoty Litwinów ("Pasaulio lietuvių bendruomenė", PLB). W latach 1980–1991 kierowała Litewskim Centrum Informacyjnym w USA. Współpracowała z Radiem Wolna Europa oraz Watykan. 
Po odzyskaniu przez Litwę niepodległości w 1991 pracowała w litewskiej misji przy Narodach Zjednoczonych. W 1994 przyznano jej obywatelstwo litewskie. Od 1996 stała na czele delegacji państwowej przy OBWE. Rok później uzyskała nominację na radczynię ambasady Republiki Litewskiej w Austrii, przez krótki czas pełniła funkcję Chargé d’affaires w Wiedniu, a w latach 1998–2001 była tam ambasadorem nadzwyczajnym i pełnomocnym Litwy. Analogiczny urząd sprawowała na Słowacji (1999–2001) i w Chorwacji (2000–2001). Od 2001 do 2006 była litewską ambasador przy NATO – pierwszą w historii kobietą na tym stanowisku. W 2006 koordynowała litewską misją w Afganistanie z ramienia Ministerstwa Spraw Zagranicznych. 
Od 29 stycznia 2008 objęła urząd ambasadora Republiki Litewskiej w Ottawie, który pełniła do 2012. W latach 2013-2016 pracowała w MSZ w Litwie. W 2016 została ambasadorem na Isladndii.

</doc>
<doc id="1516758" url="https://pl.wikipedia.org/wiki?curid=1516758" title="Zbór ewangelicko-augsburski we Wrześni">
Zbór ewangelicko-augsburski we Wrześni

Zbór ewangelicko-augsburski we Wrześni – do 1945 samodzielna parafia (od 1817 Kościoła Ewangelicko-Unijnego), a obecnie filiał Września Parafii Ewangelicko-Augsburskiej w Poznaniu, w diecezji pomorsko-wielkopolskiej.
Ewangelickie osadnictwo we Wrześni i okolicach rozpoczęło się w XVIII wieku. W 1758 luteranie otrzymali od właściciela miasta, Michała Ponińskiego, prawo do zgromadzeń religijnych i zgodę na prowadzenie szkoły. Adam Poniński potwierdził ten przywilej w 1760, a w 1778 podarował na cele sakralne budynek oranżerii pałacowej, domy dla pastora i kantora, pole uprawne i działkę przeznaczoną na cmentarz. Parafia powstała w 1779, a jej pierwszym duszpasterzem został ks. Martin August Marggraf ze Śmigla. W 1822 świątynię całkowicie przebudowano w stylu klasycystycznym, a w 1895 zbudowano nową, neogotycką (obecnie rzymskokatolicki Kościół Świętego Ducha we Wrześni). 
Z pierwotnego, rozległego obszaru parafii, wydzielano kolejne, m.in. w 1895 w Węgierkach. Istniało też kilka dalszych wiejskich zborów. W 1902 wzniesiono duży dom parafialny.
Po 1945 katolicy przejęli większość opuszczonych kościołów. Nieliczni pozostali ewangelicy jeździli na nabożeństwa do Gniezna, Konina i Poznania. W 1999 odzyskano budynek, w którym urządzono kaplicę domową. Konsekracja miała miejsce 9 listopada 2003, a 16 kwietnia 2004 formalnie utworzono filiał parafii poznańskiej. Nabożeństwa odbywają się w każdą drugą niedzielę miesiąca o godz. 15:00.

</doc>
<doc id="1516762" url="https://pl.wikipedia.org/wiki?curid=1516762" title="Swansea (Tasmania)">
Swansea (Tasmania)

Swansea – miejscowość na australijskiej wyspie Tasmania. Populacja miasteczka wynosi 840 mieszkańców. Dane te pochodzą ze spisu powszechnego z 2001 roku. Według spisu powszechnego z 1999 Swansea zamieszkiwało 25,1% osób powyżej 65. roku życia, co stawia miejscowość na pierwszym miejscu w Tasmanii pod względem odsetka osób starszych.
W okolicach Swansea znajduje się park narodowy, wiele plaż, zatok oraz rzek, co powoduje, że miasteczko jest popularnym miejscem odwiedzanym przez turystów, a także wędkarzy. Oprócz tego miejscowość ma w swoim sąsiedztwie lagunę oraz starą brytyjską osadę z czasów kolonialnych.
Miasteczko posiada własny klub jachtowy, który bierze udział w australijskich mistrzostwach jachtów. W 2007 roku otrzymało tytuł najczystszego miejsca w Australii.
W maju odbywają się tu liczne festiwale i festyny, a także wyścig kolarski Tour de Freycinet oraz festyn degustacji lokalnych win i potraw.

</doc>
<doc id="1516763" url="https://pl.wikipedia.org/wiki?curid=1516763" title="Stage Of Unity">
Stage Of Unity



</doc>
<doc id="1516764" url="https://pl.wikipedia.org/wiki?curid=1516764" title="Katalog Melotte">
Katalog Melotte

Katalog Melotte – astronomiczny katalog gromad gwiazd znajdujących się na obu półkulach nieba. Katalog ten zestawił brytyjski astronom Philibert Jacques Melotte na podstawie analizy płyt fotograficznych wykonanych przez Johna Franklina-Adamsa. Katalog został opublikowany w 1915 roku w czasopiśmie „Memoirs of the Royal Astronomical Society”. Składa się z 245 obiektów, głównie gromad otwartych oraz kilkudziesięciu kulistych. Oprócz gromad katalog ten zawiera również kilka asocjacji gwiazdowych. Obiekty katalogu są oznaczone jako "Melotte + numer katalogowy" lub "Mel + numer katalogowy", np. "Melotte 15" lub "Mel 15". Większość obiektów, które znalazły się w katalogu była skatalogowana we wcześniejszych katalogach astronomicznych – Katalogu Messiera, New General Catalogue i jego suplementach Index Catalogue.
Na mapach gwiezdnych w wielu wypadkach katalog ten został zastąpiony przez Katalog Collindera.

</doc>
<doc id="1516767" url="https://pl.wikipedia.org/wiki?curid=1516767" title="Skärholmen (stacja metra)">
Skärholmen (stacja metra)

Skärholmen – podziemna stacja sztokholmskiego metra, leży w Sztokholmie, w Söderort, w dzielnicy Skärholmen, w części Skärholmen. Na czerwonej linii metra T13, między Vårbergiem a Sätrą. Dziennie korzysta z niej około 13 300 osób.
Stacja znajduje się na głębokości 5 metrów, równolegle między Äspholmsvägen i Skärholmsgången. Posiada dwa wyjścia zlokalizowane przy Skärholmsgången i Skärholmstorget. 
Otworzono ją 1 marca 1967 wraz z odcinkiem Sätra-Skärholmen. Do 2 grudnia 1967 była to stacja końcowa linii T13. Posiada jeden peron. Stacja została zaprojektowana przez Ahlgren-Olsson-Silow Arkitektkontor.
Otoczenie.
W otoczeniu stacji znajdują się:

</doc>
<doc id="1516770" url="https://pl.wikipedia.org/wiki?curid=1516770" title="Santo António da Serra">
Santo António da Serra

2 miejscowości w Portugalii:

</doc>
<doc id="1516771" url="https://pl.wikipedia.org/wiki?curid=1516771" title="Santo Antonio da Serra">
Santo Antonio da Serra



</doc>
<doc id="1516773" url="https://pl.wikipedia.org/wiki?curid=1516773" title="Gyromitra infula">
Gyromitra infula



</doc>
<doc id="1516774" url="https://pl.wikipedia.org/wiki?curid=1516774" title="Mały Żabi Staw Mięguszowiecki">
Mały Żabi Staw Mięguszowiecki

Mały Żabi Staw Mięguszowiecki (słow. "Malé Žabie pleso Mengusovské", niem. "Kleiner Froschsee", "Mengsdorfer Kleiner Froschsee", węg. "Kis-Békás-tó", "Menguszfalvi Kis-Békás-tó") – staw położony na wysokości 1919 m n.p.m., w Dolinie Żabiej Mięguszowieckiej (odnoga Doliny Mięguszowieckiej), w słowackich Tatrach Wysokich. Pomiary wykazują, że ma on powierzchnię 1,19 ha i głębokość ok. 12,6 m. Ze stawu wypływa Żabi Potok Mięguszowiecki, który jest dopływem Hińczowego Potoku. Staw nie leży bezpośrednio przy szlaku czerwonym na Wagę i dalej prowadzącym na Rysy, ale znajduje się od niego w niewielkiej odległości. W pobliżu znajduje się Wielki Żabi Staw Mięguszowiecki, a nieco wyżej Wyżni Żabi Staw Mięguszowiecki.
Wielki Żabi Staw Mięguszowiecki otoczony jest:
Dawniej Mały Żabi Staw był połączony z Wielkim, wał pomiędzy nimi wznosi się jedynie kilkadziesiąt centymetrów powyżej powierzchni wody.

</doc>
<doc id="1516776" url="https://pl.wikipedia.org/wiki?curid=1516776" title="Mistrzostwa ZSRR w piłce nożnej">
Mistrzostwa ZSRR w piłce nożnej



</doc>
<doc id="1516777" url="https://pl.wikipedia.org/wiki?curid=1516777" title="Giedrius Puodžiūnas">
Giedrius Puodžiūnas

Giedrius Puodžiūnas (ur. 20 lipca 1967 w Poniewieżu) – litewski dyplomata, ambasador Republiki Litewskiej w Austrii, Chorwacji, Słowenii, Słowacji i Liechtensteinie. 
Życiorys.
W 1991 ukończył studia na Wydziale Historii Uniwersytetu Wileńskiego, po czym podjął pracę w Departamencie Europy Środkowej i Wschodniej Ministerstwa Spraw Zagranicznych odrodzonej Litwy, początkowo jako drugi, później jako pierwszy sekretarz. W 1995 przebywał na stażu w Ministerstwie Spraw Zagranicznych RFN w Berlinie. Od 1997 do 2000 był pierwszym sekretarzem ambasady Republiki Litewskiej w Warszawie, a w latach 2000–2001 pełnił funkcję "Chargé d’affaires" i radcy w tejże placówce. 
Po powrocie do kraju w 2001 objął urząd dyrektora Departamentu Protokołu Państwowego i Dyplomatycznego MSZ, a w 2006 został mianowany ambasadorem Litwy w Wiedniu. W następnym roku jego misję rozszerzono na Słowenię, Chorwację, Słowację i Liechtenstein.

</doc>
<doc id="1516781" url="https://pl.wikipedia.org/wiki?curid=1516781" title="Ilia Shyti">
Ilia Shyti

Ilia Shyti (ur. 19 lipca 1929 we Lushnji, zm. 26 listopada 2003 w Tiranie) – albański aktor.
Życiorys.
Występy na scenie rozpoczynał w Teatrze Partyzanckim, a następnie w kółku dramatycznym, działającym przy domu kultury w Lushnji. W 1951 rozpoczął pracę jako zawodowy aktor w Teatrze Ludowym (alb. Teatri Popullor). Jego debiutem scenicznym była rola Veliu w dramacie Fatmira Gjaty "Dziewczyna ze wsi" (alb. Vajza nga fshati), w reż. Pandi Stillu. Odszedł na emeryturę w 1985, choć nadal sporadycznie pojawiał się na scenie.
Karierę filmową rozpoczął w 1958, grając epizodyczną rolę w filmie "Tana". Wystąpił w 45 filmach fabularnych. W większości z nich zagrał role drugoplanowe. Pod względem ilości ról filmowych jest rekordzistą wśród aktorów albańskich.
Uhonorowany tytułem Zasłużonego Artysty (alb. "Artist i Merituar"), a także honorowym obywatelstwem Lushnji i Fieru. W 2014 ukazała się biografia aktora pt. "Ilia Shyti: monografia", pióra Kristaqa Papy. Imię Shytiego nosi jedna z ulic we wschodniej części Tirany.

</doc>
<doc id="1516785" url="https://pl.wikipedia.org/wiki?curid=1516785" title="Magiczny duet 2">
Magiczny duet 2

Magiczny duet 2 (inny tytuł – "Czary do pary"; ang. "Twitches Too 2") – amerykański film 2007 roku, należący do kategorii Disney Channel Original Movie. Polska premiera odbyła się 28 listopada 2008 roku na Disney Channel. Jest to kontynuacja filmu "Magiczny duet".
Fabuła.
Biedna Alex (Tia Mowry) przeprowadza się do bogatej Camryn (Tamera Mowry). Nie umieją zapanować nad swoją potężną mocą. Przypadkowo demolują cały dom. Okazuje się, że Mrok znów atakuje. Wie o tym tylko Miranda (Kristen Wilson). Rozkazuje Ilean(Jennifer Robertson) i Karshowi(Pat Kelly) by natychmiast przyprowadzili córki. (...) Miranda nie od razu mówi o Mroku. Camryn marzy o byciu prawdziwą księżniczką. Lecz później Alex nie chce wrócić do Caventry. Wraca tylko Camryn. Tam dostaje piękną suknie i koronę. Dostaje także królewicza który uczy ją magii. Gdy wszyscy dowiadują się aktywnym Mroku bliźniaczki znów muszą działać. Uczą się zaklęcia unicestwienia zła. Dziewczyny są przekonane że ich tata żyje. W czasie zaćmienia będą musiały wypowiedzieć to zaklęcie. Alex wchodzi do komnaty gdzie prosi ojca by dał znak. Wtedy otwiera się balkon. Znajduje zaklęcie do przywołania Mroku do postaci ludzkiej. Brzmi Ono tak samo jak tamto oprócz ostatniej linijki. W czasie zaćmienia Dziewczyny na sali mówią zaklęcie unicestwienia zła. Alex nie jest tego pewna. Zaraz po wszystkim jak najszybciej biegnie do sali i wypowiada zaklęcie do przywołania Mroku do postaci ludzkiej. Uwalnia Thantosa wroga. Alex, Miranda i Camrryn biegną do sali z niekończącą się studnią. Tam walczą z Thantosem. Thanos uwalnia ich ojca i męża Mirandy. Chce go zabić. W końcu udaje się pokonanie Thantosa znów przez bliźniaczki. Rodzina jest cała w komplecie razem z Ojcem-królem. Ileana i Karsh biorą ślub.
Obsada.
Nowe postacie:

</doc>
<doc id="1516788" url="https://pl.wikipedia.org/wiki?curid=1516788" title="Francesco Cornaro (zm. 1543)">
Francesco Cornaro (zm. 1543)

 Francesco Cornaro (ur. w latach 70. XV wieku, zm. 26 września 1543 w Viterbo) – włoski duchowny katolicki, kardynał. Był biskupem katedry we włoskiej miejscowości Brescia. Jego bratem był Marco Cornaro.
Został mianowany kardynałem w grudniu 1527 przez papieża Klemensa VIII. Był to jego czwarty konsystorz.

</doc>
<doc id="1516790" url="https://pl.wikipedia.org/wiki?curid=1516790" title="Vittorio Filippo Ferrero Fieschi">
Vittorio Filippo Ferrero Fieschi

Vittorio Filippo Ferrero Fieschi, książę Masserano (ur. 1713, zm. 1777) – włoski arystokrata i hiszpański dyplomata.
Jego ojcem był udzielny władca włoski Vittorio Amedeo Ferrero Fieschi (1687-1743), a matką Giovanna Irene Caracciolo (1697-1721) pochodząca z Neapolu.
12 lutego 1722 roku poślubił Charlotte Louise de Rohan.
W latach 1763-1777 był ambasadorem Hiszpanii w Londynie. Korespondencja księcia Masserano z ministrem Grimaldim (z lat: 1766-1770, 1772-1773, 1777-1778) i jego prywatne dokumenty księcia (z lat: 1775-1776) znajdują się w zbiorach Library of Congress (dział hiszpański - „Hispanic Division”).
Jego syn Carlo Sebastiano Ferrero Fieschi, książę Masserano (1760-1826) poślubił Adélaïde de Béthune.

</doc>
<doc id="1516792" url="https://pl.wikipedia.org/wiki?curid=1516792" title="Sätra (stacja metra)">
Sätra (stacja metra)

Sätra – powierzchniowa stacja sztokholmskiego metra, leży w Sztokholmie, w Söderort, w dzielnicy Skärholmen, w części Sätra. Na czerwonej linii metra T13, między Skärholmen a Bredäng. Dziennie korzysta z niej około 4 100 osób.
Stacja znajduje się między Kungssätravägen a Sätra Torg. Posiada jedno wyjście zlokalizowane przy zachodniej części Sätra Torg. 
Otworzono ją 16 maja 1965 jako 63. stację w systemie, wraz z odcinkiem Örnsberg-Sätra. Do 1 marca 1967 była to stacja końcowa linii T13. Posiada jeden peron. Stacja została zaprojektowana przez VBB.
Otoczenie.
W otoczeniu stacji znajdują się:

</doc>
<doc id="1516795" url="https://pl.wikipedia.org/wiki?curid=1516795" title="Pożyczka podporządkowana">
Pożyczka podporządkowana

Pożyczka podporządkowana – pożyczka udzielana jednostce zależnej przez kontrolującą ją jednostkę dominującą (tzw. wierzyciela podporządkowanego). Charakteryzuje się ona tym, iż w przypadku upadłości, pożyczkodawca zaspokajany jest na końcu, co sprawia, że pożyczka ta cechuje się większym ryzykiem. Udzielana jest ona najczęściej poprzez obligacje podporządkowane emitowane przez podmiot zależny, a kupowane przez podmiot dominujący.
Najczęściej ten rodzaj pożyczki wykorzystują banki, pomagając w ten sposób w rozwoju swojej spółki zależnej. Dzieje się tak dlatego, że pożyczki podporządkowane są zdecydowanie tańszym źródłem kapitału niż emisja akcji.
Pożyczka podporządkowana dla instytucji kredytowej.
W przypadku instytucji kredytowej, stanowi ona nieskonsolidowane fundusze własne instytucji-pożyczkobiorcy. Jednocześnie pomniejsza ona fundusze własne instytucji-pożyczkodawcy (o ile posiada ona przynajmniej 10% udziały w jednostce biorącej pożyczkę).
Zobowiązania podporządkowane muszą spełniać następujące kryteria:

</doc>
<doc id="1516796" url="https://pl.wikipedia.org/wiki?curid=1516796" title="Rokas Bernotas">
Rokas Bernotas

Rokas Bernotas (ur. 2 sierpnia 1952 w Wilnie) – litewski chemik i dyplomata, ambasador Litwy w Chinach, Mongolii, Korei i Wietnamie (2006–2010). Od 2010 ambasador w Kazachstanie.
Życiorys.
W 1975 ukończył studia na Wydziale Chemii na Wileńskim Uniwersytecie Państwowym. Po studiach pracował naukowo na macierzystym wydziale. W 1985 uzyskał stopień doktora nauk chemicznych Instytutu Politechnicznego w Kownie.
Po odzyskaniu przez Litwę niepodległości rozpoczął służbę w Ministerstwie Spraw Zagranicznych jako dyrektor Wydziału Azji, Afryki i Oceanii. Od 1992 do 1993 sprawował urząd wiceministra spraw zagranicznych. W tym czasie ukończył stosunki międzynarodowe na Uniwersytecie w Oksfordzie. W latach 1993–1995 kierował Wydziałem Europy Zachodniej MSZ. W 1995 został mianowany radcą w Ambasadzie Litwy w Rzymie. Po powrocie do kraju w 1997 objął funkcję sekretarza stanu w Ministerstwie Spraw Zagranicznych, a w latach 1998–1999 był wiceministrem tegoż resortu. Od 1999 do 2003 reprezentował Litwę przy Radzie Europy jako stały przedstawiciel. Po powrocie na Litwę objął urząd dyrektora Departamentu Stosunków Multilateralnych.
W 2006 został mianowany przez prezydenta nadzwyczajnym i pełnomocnym ambasadorem Republiki Litewskiej w Chińskiej Republice Ludowej, Republice Korei, Wietnamie i Mongolii. W 2010 został ambasadorem Litwy w Kazachstanie.
Deklaruje znajomość języków angielskiego, rosyjskiego, polskiego, włoskiego, niemieckiego i francuskiego.
W 1999 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="1516797" url="https://pl.wikipedia.org/wiki?curid=1516797" title="Złoty Kłos">
Złoty Kłos

Złoty Kłos (hiszp. Espiga de Oro) – prestiżowa hiszpańska nagroda filmowa przyznawana od 1958 roku na Międzynarodowym Festiwalu Filmowym w Valladolid.
Historia.
Chociaż sam festiwal organizowany jest od 20 marca 1956 roku, nagrodę przyznano pierwszy raz w 1958. Wraz ze statuetką autorzy zwycięskiego filmu otrzymują nagrodę pieniężną. W 2019 wynosiła ona 75.000 €. Oprócz Złotego Kłosa nagradzane są też inne obrazy, za które zwycięzcy otrzymują nagrody: Srebrnego Kłosa, Tęczowego Kłosa oraz Zielonego Kłosa.
Laureaci.
Lista laureatów. W roku 1958 przyznano jako nagrodę główną "Don Bosco de Oro".

</doc>
<doc id="1516798" url="https://pl.wikipedia.org/wiki?curid=1516798" title="Protorozaury">
Protorozaury



</doc>
<doc id="1516800" url="https://pl.wikipedia.org/wiki?curid=1516800" title="Agnieszka Wrona">
Agnieszka Wrona

Agnieszka Wrona (ur. 5 maja 1982) – polska lekkoatletka, tyczkarka.
Kariera.
W 2003 jako zawodniczka AZS-AWF Gdańsk została Mistrzynią Polski Seniorów.
W 2010 na Mistrzostwach Polski, startując w barwach Kieleckiego Klubu Lekkoatletycznego zajęła drugie miejsce ex aequo z Joanną Piwowarską. Złoto wywalczyła Monika Pyrek.
Medalistka halowych mistrzostw kraju.
Obok czynnej kariery zawodniczej Wrona jest także trenerką lekkoatletyczną.

</doc>
<doc id="1516801" url="https://pl.wikipedia.org/wiki?curid=1516801" title="Protorosaurus">
Protorosaurus



</doc>
<doc id="1516804" url="https://pl.wikipedia.org/wiki?curid=1516804" title="Protorosauria">
Protorosauria



</doc>
<doc id="1516807" url="https://pl.wikipedia.org/wiki?curid=1516807" title="São Miguel (ujednoznacznienie)">
São Miguel (ujednoznacznienie)

2 miejscowości w Portugalii:

</doc>
<doc id="1516810" url="https://pl.wikipedia.org/wiki?curid=1516810" title="Ponta Delgada (ujednoznacznienie)">
Ponta Delgada (ujednoznacznienie)

Portugalia:
Zobacz też:

</doc>
<doc id="1516812" url="https://pl.wikipedia.org/wiki?curid=1516812" title="Faruk Yiğit">
Faruk Yiğit

Faruk Yiğit (ur. 15 kwietnia 1968 w Trabzonie) – piłkarz turecki grający na pozycji napastnika.
Kariera klubowa.
Karierę piłkarską Faruk rozpoczął w klubie Boluspor i w jego barwach zadebiutował w rozgrywkach tureckiej pierwszej ligi. Był podstawowym zawodnikiem zespołu, a jego forma zaowocowała powołaniem do reprezentacji Turcji. W 1992 roku po spadku Bolusporu do drugiej ligi tureckiej Faruk odszedł do Kocaelisporu i przez pięć lat był jego zawodnikiem. W 1997 roku zdobył z Kocaelisporem Puchar Turcji. Po tym sukcesie odszedł do Fenerbahçe SK. Największym osiągnięciem Faruka za czasów gry w "Kanarkach" było wywalczenie wicemistrzostwa kraju w 1998 roku. W 2000 roku został on wypożyczony do Diyarbakırsporu, a w 2001 odszedł do Yalovasporu, występującego w drugiej lidze. Karierę piłkarską zakończył w 2002 roku jako piłkarz Orhangazi GB.
Kariera reprezentacyjna.
W reprezentacji Turcji Faruk zadebiutował 27 lutego 1991 roku w zremisowanym 1:1 towarzyskim meczu z Jugosławią. W 1996 roku został powołany przez selekcjonera Fatiha Terima do kadry na Euro 96. Tam był rezerwowym i nie wystąpił w żadnym spotkaniu. Łącznie w kadrze narodowej wystąpił 8 razy i zdobył jednego gola.

</doc>
<doc id="1516814" url="https://pl.wikipedia.org/wiki?curid=1516814" title="Faruk Yigit">
Faruk Yigit



</doc>
<doc id="1516815" url="https://pl.wikipedia.org/wiki?curid=1516815" title="Lilu">
Lilu

Lilu, właściwie Aleksandra Agaciak (ur. 26 grudnia 1981 w Łodzi) – polska raperka, wokalistka i autorka tekstów, a także muzyk, kompozytorka oraz skrzypaczka. Wykonawczyni muzyki z pogranicza hip-hopu, funku, soul i R&amp;B.
Życiorys.
Jest absolwentką Państwowej Szkoły Muzycznej I stopnia w Łodzi w klasie skrzypiec. Przez rok studiowała śpiew na wydziale jazzu w katowickiej Akademii Muzycznej. Ukończyła aktorstwo w łódzkiej Wyższej Szkole Humanistyczno-Ekonomicznej. 

</doc>
<doc id="1516820" url="https://pl.wikipedia.org/wiki?curid=1516820" title="Vittorio Amedeo Ferrero Fieschi">
Vittorio Amedeo Ferrero Fieschi

Vittorio Amedeo Ferrero Fieschi, książę Masserano (ur. 1687, zm. 1743) – włoski arystokrata i hiszpański dyplomata. Kawaler hiszpańskiego Orderu Złotego Runa od 1709 roku.
W latach 1741–1742 był ambasadorem Hiszpanii w Turynie.
Jego żoną została Giovanna Irene Caracciolo (1697–1721) pochodząca z Neapolu. Poślubił ją w 1712 w Madrycie. Miał z nią syna, którym był Vittorio Filippo Ferrero Fieschi (1713–1777), który podobnie jak ojciec został dyplomatą w służbie hiszpańskiej.

</doc>
<doc id="1516821" url="https://pl.wikipedia.org/wiki?curid=1516821" title="Algimantas Rimkūnas">
Algimantas Rimkūnas

Algimantas Rimkūnas (ur. 4 stycznia 1953 w Kownie) – litewski ekonomista i wykładowca akademicki, dyplomata, w latach 2007–2012 ambasador Republiki Litewskiej w Lizbonie. Od 2013 wiceminister finansów w rządzie Algirdasa Butkevičiusa.
Życiorys.
W 1975 ukończył studia na Uniwersytecie Wileńskim ze specjalnością matematyka i ekonomisty, po czym pracował jako wykładowca na tejże uczelni. W 1978 rozpoczął aspiranturę (studia doktoranckie) w Katedrze Cybernetyki Ekonomicznej. Po trzech latach uzyskał stopień kandydata nauk ekonomicznych, w 1992 nostryfikowany jako doktorat z dziedziny nauk społecznych.
W 1990 podjął służbę w Ministerstwie Spraw Zagranicznych jako ekspert w sprawach gospodarczych. Od 1992 do 1995 pełnił funkcję radcy gospodarczego w ambasadzie litewskiej w Belgii. Po powrocie do kraju był sekretarzem w MSZ, a po objęciu władzy przez konserwatystów i chadecję w 1996 mianowano go wiceministrem tegoż resortu. Urząd sprawował do 2000, kiedy to został mianowany ambasadorem przy Narodach Zjednoczonych. W 2005 objął urząd sekretarza stanu w Ministerstwie Spraw Zagranicznych.
Od 2007 do 2012 był ambasadorem Litwy w Lizbonie. W 2013 został wiceministrem finansów.

</doc>
<doc id="1516822" url="https://pl.wikipedia.org/wiki?curid=1516822" title="Bredäng (stacja metra)">
Bredäng (stacja metra)

Bredäng – powierzchniowa stacja sztokholmskiego metra, leży w Sztokholmie, w Söderort, w dzielnicy Skärholmen, na osiedlu Bredäng. Na czerwonej linii metra T13, między Sätrą a Mälarhöjden. Dziennie korzysta z niej około 6 700 osób.
Stacja znajduje się na 180-metrowym wiadukcie (przed wejściem do tunelu), równolegle do Stora sällskapets väg, pod stacją przebiega Bredängs Allé. 
Posiada jedną halę biletową oraz dwa wyjścia: dolne, zlokalizowane przy Bredeängstorget oraz górne, prowadzące na mostek łączący stacje ze wschodnią częścią osiedla.
Otworzono ją 16 maja 1965 jako 62. stację w systemie, wraz z odcinkiem Örnsberg-Sätra. Posiada jeden peron. Stacja została zaprojektowana przez Ahlgren-Olsson-Silow Arkitektkontor.
Otoczenie.
W otoczeniu stacji znajdują się:

</doc>
<doc id="1516823" url="https://pl.wikipedia.org/wiki?curid=1516823" title="Dangutė Mikutienė">
Dangutė Mikutienė

Dangutė Mikutienė (ur. 6 sierpnia 1966 w Rakiszkach) – litewska polityk, działaczka kulturalna i samorządowiec, posłanka na Sejm Republiki Litewskiej.
Życiorys.
W 1988 ukończyła studia na wydziale teatralnym Konserwatorium Litewskim w Kłajpedzie w zakresie reżyserii. W 1993 odbyła kurs parapsychologii w międzynarodowym centrum "Atlanta". W 2007 została absolwentką administracji na Uniwersytecie Michała Römera w Wilnie.
W latach 1988–1999 pracowała w Trokach przy organizowaniu imprez kulturalnych. Później przez rok pełniła funkcję sekretarza i asystentki lewicowej posłanki Vidy Stasiūnaitė. W 1998 wstąpiła do nowo tworzonego Nowego Związku. W 2000 została radną rejonu trockiego, a w tym samym roku także deputowaną na Sejm Republiki Litewskiej.
W 2004 odeszła z dotychczasowego ugrupowania i jako niezależna odnowiła mandat poselski w okręgu większościowym. Przez pół kadencji kierowała komitetem zdrowia. Przystąpiła do klubu parlamentarnego Partii Pracy. W wyborach parlamentarnych w 2008 z jej listy krajowej po raz trzeci z rzędu została posłanką. W 2012 uzyskała reelekcję na kolejną kadencję.

</doc>
<doc id="1516824" url="https://pl.wikipedia.org/wiki?curid=1516824" title="Dangute Mikutiene">
Dangute Mikutiene



</doc>
<doc id="1516826" url="https://pl.wikipedia.org/wiki?curid=1516826" title="Gwardia Lublin">
Gwardia Lublin

Gwardia Lublin – milicyjny klub sportowy z Lublina.
Historia.
Sekcja piłkarska w sezonach 1952 i 1953 występowała w II lidze (obecnie I liga), oraz w Pucharze Polski w sezonie 1952. W II lidze klub rozegrał ogółem 44 mecze, zdobywając 33 punkty. Gwardia Lublin posiadała także sekcję lekkoatletyczną.

</doc>
<doc id="1516830" url="https://pl.wikipedia.org/wiki?curid=1516830" title="Paweł Sztompke">
Paweł Sztompke

Paweł Sztompke (ur. 13 lutego 1954 w Warszawie) – polski dziennikarz i recenzent muzyczny, związany obecnie z Programem I Polskiego Radia.
Życiorys.
W latach 1974–1980 studiował muzykologię na Wydziale Historycznym Uniwersytetu Warszawskiego. Dyplom magistra socjologii muzyki uzyskał w 1980. W 1982 ukończył podyplomowe studia dziennikarskie na Uniwersytecie Warszawskim.
W latach 1977–1996 pracował w Programie III Polskiego Radia. W latach 1986–1996 był kierownikiem redakcji muzycznej tego programu. W 1996 przeszedł do I Programu Polskiego Radia, gdzie do 2006 i ponownie od 2015 pełni funkcję kierownika redakcji muzycznej. Obecnie jest gospodarzem "Muzycznej Jedynki"
Jest też autorem recenzji muzycznych i filmowych publikowanych w miesięczniku "Film" oraz w "Dzienniku Polska-Europa-Świat". Jest też członkiem Akademii Muzycznej Trójki. Wielokrotnie zasiadał w jury rozmaitych festiwali muzycznych.
Od 1977 roku stale prowadzi audycje na temat muzyki filmowej: „Filmowa tonacja trójki” (1978–1997), od 1996 roku „Muzyka kina” w Jedynce. Prowadzi koncerty oraz gale artystyczne na terenie całego kraju
Działalność zawodowa.
Jest współpomysłodawcą i inicjatorem koncertów z udziałem publiczności w studiu nagraniowym M-1, późniejszym studiu imienia Agnieszki Osieckiej. Jest pomysłodawcą tradycji koncertów bożonarodzeniowych w Trójce, inicjatorem Trójkowych Seansów Filmowych, inicjatorem nagród muzycznych Programu III (Mateusze) - od imienia pierwszego kierownika redakcji muzycznej Programu III Mateusza Święcickiego. Pomysłodawcą i prowadzącym koncerty muzyki rozrywkowej w studiu koncertowym Polskiego Radia imienia Witolda Lutosławskiego. Gospodarzem Studia Piosenki Teatru Polskiego Radia i Programu I w studiu koncertowym imienia Władysława Szpilmana. Autorem wielu kompilacji płytowych wydawanych przez Agencję Muzyczną Polskiego Radia. Sprawozdawca muzyczny z polskich festiwali muzycznych i filmowych. Redaktor nagrań muzycznych z dziedziny jazzu i muzyki rozrywkowej w studiach nagraniowych Polskiego Radia. Juror na polskich festiwalach muzycznych. Autor i prowadzący cykl programów filmowych „Tak jak w kinie” w Telewizji Polonia.
Ważniejsze audycje radiowe.
Filmowa Tonacja Trójki, Jam Session w Trójce, Tylko bez polityki, proszę (wspólnie z redaktor Anną Semkowicz) Muzyczna Jedynka, Muzyka nocą, Muzyka kina.
Odznaczenia i nagrody.
W 2002 odznaczony za zasługi w działalności radiowej Srebrnym Krzyżem Zasługi.
W 2008 otrzymał nagrodę "Złoty Mikrofon". 10 grudnia 2015 odebrał "Wawrzyna Mowy Polskiej".
W 2015 "za wybitne zasługi w działalności na rzecz rozwoju Polskiego Radia" został odznaczony Krzyżem Kawalerskim Orderu Odrodzenia Polski.
Wyróżniony brązowym Medalem „Zasłużony Kulturze Gloria Artis”.

</doc>
<doc id="1516833" url="https://pl.wikipedia.org/wiki?curid=1516833" title="Łostowice (gmina)">
Łostowice (gmina)

Łostowice – dawna gmina wiejska istniejąca w latach 1945–1954 w woj. gdańskim (dzisiejsze woj. pomorskie). Siedzibą władz gminy były Łostowice (obecnie dzielnica Gdańska).
Gmina Łostowice powstała po II wojnie światowej (1945) w części byłego Wolnego Miasta Gdańsk, w której utworzono powiat gdański (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego.
Według stanu z 1 lipca 1952 gmina składała się z 13 gromad: Borkowo, Brętowo, Jankowo Gdańskie, Jasień, Kiełpino Górne, Łostowice, Migowo, Nowe Ujeścisko, Otomin, Piecki, Szadółki, Ujeścisko i Zabornia. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1516834" url="https://pl.wikipedia.org/wiki?curid=1516834" title="Šarūnas Adomavičius">
Šarūnas Adomavičius

Šarūnas Adomavičius (ur. 9 listopada 1951 w Wilnie) – litewski prawnik, dyplomata, były ambasador Litwy we Włoszech, San Marino, Szwajcarii, Malcie oraz Polsce, wiceminister spraw zagranicznych Republiki Litewskiej (2009–2010).
Życiorys.
W 1974 ukończył studia na Wydziale Prawa Uniwersytetu Wileńskiego, po czym pracował jako prawnik w instytucjach państwowych. W 1986 w Akademii Ministerstwa Spraw Wewnętrznych ZSRR obronił pracę nt. kryminologicznej klasyfikacji przestępstw (lit. „Kriminologinė nusikaltimų klasifikacija ir jos panaudojimas vidaus reikalų organų profilaktinėje veikloje“), uzyskując stopień kandydata nauk prawnych.
Działalność zawodowa.
Od 1990 do 1992 był głównym doradcą prawnym przewodniczącego Rady Najwyższej Litewskiej Socjalistycznej Republiki Radzieckiej, a po odzyskaniu przez Litwę niepodległości, Sejmu Republiki Litewskiej. Brał udział w opracowaniu litewskiej konstytucji z 1992 oraz wielu aktów prawnych odrodzonego państwa. W 1992 podjął służbę w Ministerstwie Spraw Zagranicznych Litwy jako wicedyrektor Departamentu Konsularnego (1992–1993). W 1993 otrzymał nominację na konsula generalnego Litwy w Warszawie. Po powrocie do kraju w 1997 doradzał przewodniczącemu Sejmu w kwestiach prawnych. W latach 1999–2003 pełnił funkcję ambasadora - stałego przedstawiciela Litwy przy OBWE i instytucjach międzynarodowych w Wiedniu. Od 2003 pracował jako sekretarz w MSZ. 1 września 2005 objął funkcję ambasadora Litwy w Rzymie. Rok później rozszerzono jego misję na terytorium San Marino, Malty i Szwajcarii. 15 stycznia 2009 otrzymał nominację na wiceministra spraw zagranicznych Litwy. Odpowiadał, m.in. za kontakty z litewską diasporą, politykę konsularną oraz współpracę z organizacjami międzynarodowymi. 20 sierpnia został szefem misji OBWE w Czarnogórze. W latach 2013–2014 był dyrektorem Departamentu Współpracy Transatlantyckiej i Polityki Bezpieczeństwa w MSZ.
26 sierpnia 2014 prezydent Litwy Dalia Grybauskaitė mianowała go ambasadorem Litwy w Polsce z dniem 1 października 2014. 7 listopada 2014 Adomavičius wręczył listy uwierzytelniające prezydentowi RP Bronisławowi Komorowskiemu. Misję zakończył 8 grudnia 2018, przechodząc na emeryturę.
Działalność naukowa.
Jako prawnik specjalizuje się w kryminologii i prawie międzynarodowym publicznym. Ma na swoim koncie ponad 20 publikacji naukowych. W 2002 jako przedstawiciel ONZ wziął udział w zjeździe międzynarodowych ekspertów w Vancouver dotyczącym przeciwdziałania przestępczości zorganizowanej.
Deklaruje znajomość języków angielskiego, niemieckiego, rosyjskiego, polskiego i włoskiego.

</doc>
<doc id="1516835" url="https://pl.wikipedia.org/wiki?curid=1516835" title="Eduardo Moscovis">
Eduardo Moscovis

Carlos Eduardo de Andrade, bardziej znany jako Eduardo Moscovis (ur. 8 czerwca 1968 r. w Rio de Janeiro, w stanie Rio de Janeiro) – brazylijski aktor telewizyjny, teatralny i filmowy. 
Życiorys.
Wczesne lata.
Syn pochodzącej z Grecji Sevasti Moscovis i pochodzącego z Niemiec Wernora de Andrade, swoje dzieciństwo spędził w Botafogo, na południu Brazylii, w mieście Leblon i był uczniem szkoły im. Santo Ignacio. W wieku jedenastu lat zaczął trenować surfing. 
Kariera.
W 1989 roku zadebiutował na scenie w sztuce "12 prac Herkulesa" ("Los 12 trabajos de Hercules"). Karierę na szklanym ekranie zapoczątkował udziałem w telenoweli Rede Globo "Kamień odwrócony" ("Pedra Sobre Pedra", 1992) jako Cygan Tibor, który żył z dylematem pomiędzy zachowaniem tradycji cygańskiej i miłości do młodej córki burmistrza miasta Glow. Rola Fernando 'Nando' Gonzaga, pilota helikoptera, który miał romans z Mileną w telenoweli "Po prostu miłość" ("Por Amor", 1998) przyniosła mu nagrodę Contigo. 
W telenoweli "Pani przeznaczenia" ("Senhora do Destino", 2004-2005) wystąpił w roli nieuczciwego i z zimnym temperamentem Reginaldo, syna Marii do Carmo, radnego z miejscowości San Miguel, który nie będzie miał wątpliwości w momencie korzystania ze swojej pozycji dla osobistych korzyści. W 2006 roku powrócił na scenę w spektaklu "Norma" jako homoseksualista Renato, która mieszka z sąsiadem Normy. 
Życie osobiste.
W latach 1995-2002 był żonaty z Robertą Richard, z którą ma dwie córki: Gabrielę (ur. 15 marca 1999) i Sofię (ur. 2001). 10 marca 2007 poślubił Cynthię Howlett, z którą ma córkę Manuelę (ur. 17 kwietnia 2007 w Rio de Janeiro) i syna Rodrigo (ur. 2012). 

</doc>
<doc id="1516836" url="https://pl.wikipedia.org/wiki?curid=1516836" title="Mierzeszyn (gmina)">
Mierzeszyn (gmina)

Mierzeszyn – dawna gmina wiejska istniejąca w latach 1945–1954 w woj. gdańskim (dzisiejsze woj. pomorskie). Siedzibą władz gminy był Mierzeszyn.
Gmina Mierzeszyn powstała po II wojnie światowej (1945) w części byłego Wolnego Miasta Gdańsk, w której utworzono powiat gdański (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego.
Według stanu z 1 lipca 1952 gmina składała się z 9 gromad: Błotnia, Drzewina, Kozia Góra, Mierzeszyn, Miłowo, Olszanka, Pawłowo, Sucha Huta i Warcz. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1516837" url="https://pl.wikipedia.org/wiki?curid=1516837" title="Miłocin (gmina)">
Miłocin (gmina)

Miłocin (do 1947 "Miła Góra") – dawna gmina wiejska istniejąca w latach 1945–1954 w woj. gdańskim (dzisiejsze woj. pomorskie). Nazwa gminy pochodzi od wsi Miłocin (pocz. "Miła Góra"), lecz siedzibą władz gminy były Wielkie Cedry (obecny szyk to "Cedry Wielkie").
Gmina "Miła Góra" powstała po II wojnie światowej (1945) w części byłego Wolnego Miasta Gdańsk, w której utworzono powiat gdański (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego. Z końcem 1947 roku nazwę zmieniono na "Miłocin".
Według stanu z 1 lipca 1952 gmina składała się z 14 gromad: Błotnik, Bystra, Cedry Małe, Cedry Wielkie, Cedrowskie Pola, Kiezmark, Krępiec, Leszkowy, Lędowo, Miłocin, Mokry Dwór, Stanisławowo, Trutnowy i Wocławy. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1516839" url="https://pl.wikipedia.org/wiki?curid=1516839" title="Rudolf Czech">
Rudolf Czech

Rudolf Karl Czech (ur. 15 września 1930 w Opolu, zm. 8 września 1975 w Krefeld) – polski hokeista, dwukrotny olimpijczyk.
Zawodnik występujący na pozycji środkowego napastnika. Od 1947 reprezentował barwy Budowlanych i Odry Opole oraz w czasie odbywania służby wojskowej (1954-1958) Legii Warszawa. Z ostatnim zespołem czterokrotnie sięgał po tytuł mistrza Polski. W lidze rozegrał 234 mecze zdobywając w nich 31 goli.
Dwukrotnie reprezentował polskie barwy podczas Igrzysk Olimpijskich: w Oslo w 1952 oraz w Cortina d’Ampezzo w 1956. wziął również udział w trzech turniejach o mistrzostwo świata: 1955, 1957 i 1958. W sumie w reprezentacji zagrał 55 razy strzelając 14 bramek.
W 1958 podczas zgrupowania Legii w Garmisch-Partenkirchen odłączył się od zespołu i pozostał na stałe w RFN. Występował jeszcze przez 3 sezony w drużynie Düsseldorfer EG. 
Był bratem innego hokeisty z Opola, Henryka Czecha.

</doc>
<doc id="1516840" url="https://pl.wikipedia.org/wiki?curid=1516840" title="Świbno (gmina)">
Świbno (gmina)

Świbno (do 1947 "Śpiewowo") – dawna gmina wiejska istniejąca w latach 1945–1954 w woj. gdańskim (dzisiejsze woj. pomorskie). Nazwa gminy pochodzi od wsi Świbno (pocz. "Śpiewowo"), lecz siedzibą władz gminy było Sobieszewo (obecnie są to części dzielnicy Wyspa Sobieszewska w Gdańsku).
Gmina "Śpiewowo" powstała po II wojnie światowej (1945) w części byłego Wolnego Miasta Gdańsk, w której utworzono powiat gdański (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego. Z końcem 1947 roku nazwę zmieniono na "Świbno".
Według stanu z 1 lipca 1952 gmina składała się z 5 gromad: Górki Wschodnie, Komary, Przegalina, Sobieszewo i Świbno. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy.

</doc>
<doc id="1516841" url="https://pl.wikipedia.org/wiki?curid=1516841" title="Erytrozuchy">
Erytrozuchy

Erytrozuchy ("Erythrosuchidae", – czerwony, "Suchus" – łacińska nazwa boga Sobka) – rodzina bazalnych archozauromorfów występujących we wczesnym i środkowym triasie, od oleneku do anizyku. Przedstawiciele Erythrosuchidae osiągali od 2,5 do 5 m długości i byli przeważnie dominującymi drapieżnikami w swoich ekosystemach.
Budowa anatomiczna (np. czwarty krętarz) wskazuje, że erytrozuchy są formą pośrednią między prymitywnymi triasowymi Archosauriformes a bardziej zaawansowanymi archozaurami.

</doc>
<doc id="1516842" url="https://pl.wikipedia.org/wiki?curid=1516842" title="KS Gwardia Lublin">
KS Gwardia Lublin



</doc>
<doc id="1516843" url="https://pl.wikipedia.org/wiki?curid=1516843" title="Zbór ewangelicko-augsburski w Gnieźnie">
Zbór ewangelicko-augsburski w Gnieźnie

Zbór ewangelicko-augsburski w Gnieźnie – do 1945 samodzielna parafia (od 1817 Kościoła Ewangelicko-Unijnego), a obecnie filiał Gniezno Parafii Ewangelicko-Augsburskiej w Poznaniu, w diecezji pomorsko-wielkopolskiej.
 Ewangelicy w większej liczbie pojawili się w Gnieźnie po II rozbiorze Polski (1793), jako przybysze z Prus. W 1799 rozpoczęły się regularne nabożeństwa w nieużytkowanym przez katolików kościele św. Mikołaja, odprawiane przez przyjezdnych pastorów. Pierwszy miejscowy duchowny, Friedrich Wilhelm Schramm, został wprowadzony w urząd 5 lutego 1804 i był to początek istnienia samodzielnej parafii. 3 sierpnia 1806 poświęcono nowo wzniesiony niewielki klasycystyczny kościół, jednak już w 1820. musiał zostać rozebrany wskutek złego stanu technicznego, a nabożeństwa odprawiano w wynajętych lokalach. W 1824 wynajęto kościół św. Jana, był on jednak za mały. Po uzyskaniu państwowej dotacji, w 1838 rozpoczęto budowę nowej świątyni, poświęconej 25 września 1842 przez bpa Andreasa Wilhelma Freymarka, superintendenta generalnego z Poznania. Projektantem był inspektor budowlany Schildner, własnoręcznych poprawek dokonał Karl Friedrich Schinkel, a w latach 1896-1897 dokonano rozbudowy. W końcu XIX w. było 6000 parafian, rozproszonych w 58 miejscowościach. Myślano nawet o budowie kolejnego kościoła, jednak plany zniweczyl wybuch I wojny światowej. Z kolei w 1933 zamierzano zorganizować polski zbór ewangelicki, jednak plan się również nie powiódł.
W 1945 kościół ewangelicki stał się katolicką świątynią garnizonową, z czasem likwidacji uległy też 3 ewangelickie cmentarze. Dzięki staraniom ks. Włodzimierza Missola z Poznania w październiku 1949 zaczęto odprawiać nabożeństwa w kaplicy szpitala Dziekanka. Obecnie służy ona Parafii bł. Michała Kozala, jednak nabożeństwa ewangelickie nadal odbywają się tam w każdą pierwszą niedzielę miesiąca o godz. 15.30, gromadząc wyznawców z Gniezna i okolic. 
Z powodu zamknięcia kościoła (poważna awaria komina) nabożeństwa ewangelickie odbywają się w udostępnionym dzięki uprzejmości tutejszego proboszcza Centrum parafialnym przy ul. Elizy Orzeszkowej.

</doc>
<doc id="1516844" url="https://pl.wikipedia.org/wiki?curid=1516844" title="Erythrosuchidae">
Erythrosuchidae



</doc>
<doc id="1516846" url="https://pl.wikipedia.org/wiki?curid=1516846" title="Wiślinka (gmina)">
Wiślinka (gmina)

Wiślinka (od 1973 "Przejazdowo") – dawna gmina wiejska istniejąca w latach 1945–1954 w woj. gdańskim (dzisiejsze woj. pomorskie). Siedzibą władz gminy była Wiślinka.
Gmina Wiślinka powstała po II wojnie światowej (1945) w części byłego Wolnego Miasta Gdańsk, w której utworzono powiat gdański (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego.
Według stanu z 1 lipca 1952 gmina składała się z 8 gromad: Bogatka, Dziewięć Włók, Koszwały, Płonia Mała, Przejazdowo, Trzcińsko, Wiślina i Wiślinka. Gmina została zniesiona 29 września 1954 wraz z reformą wprowadzającą gromady w miejsce gmin. Jednostki nie przywrócono 1 stycznia 1973 wraz z kolejną reformą reaktywującą gminy, utworzono natomiast jej terytorialny odpowiednik, gminę Przejazdowo.

</doc>
<doc id="1516847" url="https://pl.wikipedia.org/wiki?curid=1516847" title="Banino (gmina)">
Banino (gmina)

Banino – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy było Banino.
Gmina zbiorowa Banino została utworzona 1 sierpnia 1934 roku w powiecie kartuskim w woj. pomorskim z dotychczasowych jednostkowych gmin wiejskich: Banino, Bysewo, Czeczewo, Klukowo, Miszewo (główna część), Rębiechowo i Warzno oraz z obszarów dworskich położonych na tych terenach lecz nie wchodzących w skład gmin. 
Po wojnie (7 kwietnia 1945 roku) gmina wraz z całym powiatem kartuskim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 11 gromad: Banino, Bysewo, Czeczewo, Klukowo, Kokoszki, Matarnia, Miszewo, Pępowo, Rębiechowo, Tuchom i Warzno. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1516848" url="https://pl.wikipedia.org/wiki?curid=1516848" title="Goręczyno (gmina)">
Goręczyno (gmina)

Goręczyno (od 1973 "Somonino") – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy było Goręczyno.
Gmina zbiorowa Goręczyno została utworzona 1 sierpnia 1934 roku w powiecie kartuskim w woj. pomorskim z dotychczasowych jednostkowych gmin wiejskich: Egiertowo, Goręczyno, Hopowo, Kamela, Kaplica, Ostrzyce, Piotrowo (główna część), Połęczyno, Ramleje, Rąty, Rybaki, Sławki, Somonino, Starkowahuta, Ręboszewo (część) i Potuły (część) oraz z obszarów dworskich położonych na tych terenach lecz nie wchodzących w skład gmin. 
Po wojnie (7 kwietnia 1945 roku) gmina wraz z całym powiatem kartuskim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 16 gromad: Borcz, Egiertowo, Goręczyno, Hopowo, Kamela, Kaplica, Ostrzyce, Piotrowo, Połęczyno, Ramleje, Rąty, Rybaki, Sławki, Somonino, Starkowahuta i Wyczechowo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Somonino.

</doc>
<doc id="1516849" url="https://pl.wikipedia.org/wiki?curid=1516849" title="Kamienica Szlachecka (gmina)">
Kamienica Szlachecka (gmina)

Kamienica Szlachecka – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy była Kamienica Szlachecka.
Gmina zbiorowa Kamienica Szlachecka została utworzona 1 sierpnia 1934 roku w powiecie kartuskim w woj. pomorskim z dotychczasowych jednostkowych gmin wiejskich: Borucino, Borzestowo, Kamienica Szlachecka, Klukowa Huta, Nowawieś, Szklana, Żuromino i Stężyca (część). 
Po wojnie (7 kwietnia 1945 roku) gmina wraz z całym powiatem kartuskim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 7 gromad: Borucino, Borzestowo, Kamienica Szlachecka, Klukowa Huta, Nowawieś, Szklana i Żuromino. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1516851" url="https://pl.wikipedia.org/wiki?curid=1516851" title="Pogódki (gmina)">
Pogódki (gmina)

Pogódki – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy były Pogódki.
Gmina zbiorowa Pogódki została utworzona 1 sierpnia 1934 roku w powiecie kościerskim w woj. pomorskim z dotychczasowych jednostkowych gmin wiejskich: Jaroszewy (część główna), Jezierce, Kleszczewo, Kobyle, Koźmin, Lipia Góra, Pogódki i Zawada oraz z obszarów dworskich położonych na tych terenach lecz nie wchodzących w skład gmin. 
Po wojnie (7 kwietnia 1945 roku) gmina wraz z całym powiatem kościerskim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 10 gromad: Białebłota, Góra, Jaroszewy, Jezierce, Kleszczewo, Kobyle, Koźmin, Lipia Góra, Pogódki i Zawada. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1516852" url="https://pl.wikipedia.org/wiki?curid=1516852" title="Leśna Jania (gmina)">
Leśna Jania (gmina)

Leśna Jania (od 1973 "Smętowo Graniczne") – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy była Leśna Jania.
Gmina zbiorowa Leśna Jania została utworzona 1 sierpnia 1934 roku w powiecie starogardzkim w woj. pomorskim z dotychczasowych jednostkowych gmin wiejskich: Bobrowiec, Kamionka, Kościelna Jania, Lalkowy, Leśna Jania i Rynkówka oraz z obszarów dworskich położonych na tych terenach lecz nie wchodzących w skład gmin. 
Po wojnie (7 kwietnia 1945 roku) gmina wraz z całym powiatem starogardzkim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 10 gromad: Bobrowiec, Bukowiny, Frąca, Kamionka, Kopytkowo, Kościelna Jania, Lalkowy, Leśna Jania, Rynkówka i Smętowo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Smętowo Graniczne.

</doc>
<doc id="1516853" url="https://pl.wikipedia.org/wiki?curid=1516853" title="Hebefilia">
Hebefilia

Hebefilia (z gr. Hḗbē, łac. Hebe – młodość i – miłość) – parafilia polegająca na seksualnych preferencjach dorosłych do kontaktów z osobami we wczesnym okresie dojrzewania (11–14 lat), w przeciwieństwie do efebofilii (preferencja osób w późnym okresie dojrzewania, w wieku około 15–19 lat) i pedofilii (preferencja osób przed okresem dojrzewania). Słowo hebefilia zarezerwowane jest wyłącznie do określania przypadku, kiedy popęd seksualny do osób w okresie dojrzewania jest silniejszy niż do osób dojrzałych.
Zakres wiekowy osób preferowanych w hebefilii jest podany w przybliżeniu, ponieważ rozpoczęcie i zakończenie dojrzewania przebiega różnie. Częściowo z tego powodu niektóre definicje chronofilii pokazują nakładanie się preferowanych zakresów wiekowych w pedofilii, hebefilii i efebofilii. Na przykład DSM-5 rozszerza niedojrzałość płciową do wieku 13 lat, ICD-10 włącza wczesny etap dojrzewania do preferencji w pedofilii, a niektóre definicje efebofilii zawierają preferowany zakres wieku od 14 lat, aż do późnego wieku nastoletniego. Średnio dziewczęta rozpoczynają proces dojrzewania w wieku 10 lub 11 lat, a chłopcy w wieku 11 lub 12 lat. Określenie efebofilia nie występuje w klasyfikacjach zaburzeń psychicznych DSM-5 i ICD-10. Hebefilia podobnie jak Efebofilia może być zdiagnozowana jako parafilia niespecyficzna (DSM 302.9), w sytuacji gdy powoduje dysfunkcję lub jest przyczyną zachowań o charakterze wykorzystania seksualnego. Uważa się, że odróżnienie pociągu seksualnego do dzieci przed okresem dojrzewania, od pociągu seksualnego do osób we wczesnym lub późnym okresie dojrzewania jest istotne z klinicznego punktu widzenia.

</doc>
<doc id="1516855" url="https://pl.wikipedia.org/wiki?curid=1516855" title="Godziszewo (gmina)">
Godziszewo (gmina)

Godziszewo (od 1973 "Turze") – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy było Godziszewo.
Gmina zbiorowa Godziszewo została utworzona 1 sierpnia 1934 roku w powiecie tczewskim w woj. pomorskim (II RP) z dotychczasowych jednostkowych gmin wiejskich: Dalwin, Godziszewo, Małżewo, Siwiałka, Szczerbięcin i Turze oraz z obszarów dworskich położonych na tych terenach lecz nie wchodzących w skład gmin. 
Po wojnie (7 kwietnia 1945 roku) gmina wraz z całym powiatem tczewskim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 10 gromad: Boroszewo, Dalwin, Godziszewo, Gołębiewko, Małżewo, Siwiałka, Swarożyn, Szczerbięcin, Turze i Wędkowy. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Turze.

</doc>
<doc id="1516857" url="https://pl.wikipedia.org/wiki?curid=1516857" title="Małe Walichnowy (gmina)">
Małe Walichnowy (gmina)

Małe Walichnowy (od 1973 "Rudno") – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy były Małe Walichnowy.
Gmina zbiorowa Małe Walichnowy została utworzona 1 sierpnia 1934 roku w powiecie tczewskim w woj. pomorskim (II RP) z dotychczasowych jednostkowych gmin wiejskich: Gręblin, Lichnowy Szlacheckie, Małe Walichnowy, Międzyłęż, Nowy Międzyłęż, Rozgarty, Rudno, Stary Międzyłęż, Wielkie Walichnowy i Wielkie Garc. 
Po wojnie (7 kwietnia 1945 roku) gmina wraz z całym powiatem tczewskim weszła w skład nowo utworzonego woj. gdańskiego. Według stanu z dnia 1 lipca 1952 roku gmina składała się z 7 gromad: Gręblin, Lichnowy Szlacheckie, Małe Walichnowy, Międzyłęż, Rudno, Wielki Garc i Wielkie Walichnowy. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Rudno.

</doc>
<doc id="1516861" url="https://pl.wikipedia.org/wiki?curid=1516861" title="Walerij Aweskułow">
Walerij Aweskułow



</doc>
<doc id="1516864" url="https://pl.wikipedia.org/wiki?curid=1516864" title="Janowo (gmina w województwie gdańskim)">
Janowo (gmina w województwie gdańskim)

Janowo – dawna gmina wiejska istniejąca w latach 1934-1954 w woj. pomorskim/gdańskim. Siedzibą władz gminy było Janowo.
W 1920 roku podczas plebiscytu na Powiślu wysoki procent miejscowej ludności opowiedział się za Polską. Janowo (48% głosów polskich) wraz z paroma okolicznymi wioskami wchodzącymi w skład dzisiejszego "sołectwa Janowo" (Bursztych, Kramrowo, Nowe Lignowy i Pólko Małe) zostały przyznane Polsce, przez co powstała enklawa na wschodnim, niemieckim brzegu Wisły potocznie nazywaną "Małą Polską" (do Polski należał także mały prawobrzeżny skrawek obszaru naprzeciw Kuchni). Granica polsko-niemiecka przebiegała zaledwie 1,5 km na wschód od wsi Janowo. Enklawa należała do powiatu gniewskiego w woj. pomorskim, a po jego zniesieniu z dniem 1 kwietnia 1932 roku, obszar przyłączono do powiatu tczewskiego w tymże województwie.
Gmina zbiorowa Janowo została utworzona w ramach reformy na podstawie ustawy scaleniowej 1 sierpnia 1934 roku w powiecie tczewskim w woj. pomorskim (II RP) z dotychczasowych jednostkowych gmin wiejskich: Burztych, Janowo, Kramrowo, Małe Pólko i Nowe Lignowy.
Po wybuchu wojny gminę Janowo ("Johannisdorf") zniesiono 26 października 1939 włączając ją do gminy Szałwinek ("Amtsbezirk Schadewinkel") w powiecie Marienwerder, należącym do rejencji kwidzyńskiej w prowincji Gdańsk-Prusy Zachodnie. Był to jedyny obszar przedwojennej Polski, który wszedł w skład rejencji kwidzyńskiej.
Po wojnie powrócono do podziału administracyjnego sprzed wojny, przez co gminę Janowo reaktywowano. Specyfikę przedwojennej przynależności powiatowej Janowa utrzymano także po wojnie, kiedy prawobrzeżna gmina Janowo należała do lewobrzeżnego powiatu tczewskiego, a nie do infrastrukturalnie bardziej racjonalnego, należącego od 1945 do Polski, powiatu kwidzyńskiego (brak mostu na Wiśle). Ponadto kształt gminy powojennej był nietypowy, ponieważ przyłączono do niej wąski pas wybrzeża nadwiślańskiego (przeciętnie 1 km szerokości), ciągnacy się na długości ok. 37 km od Nebrowa Wielkiego na południu do Białej Góry na północy.
7 kwietnia 1945 roku gmina wraz z całym powiatem tczewskim weszła w skład nowo utworzonego woj. gdańskiego. Według stanu z 1 lipca 1952 roku gmina Janowo była podzielona na 3 gromady: Bursztych, Janowo i Małe Pólko. Dopiero 1 stycznia 1954 gminę Janowo przeniesiono z powiatu tczewskiego do kwidzyńskiego.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1516865" url="https://pl.wikipedia.org/wiki?curid=1516865" title="Jan Rozdrażewski Nowomiejski">
Jan Rozdrażewski Nowomiejski

Jan Rozdrażewski Nowomiejski herbu Doliwa (zm. w 1609 w Nowym Mieście nad Wartą) – prezbiter, nominowany na włocławskiego biskupa pomocniczego.
Życiorys.
Wnuk kasztelana rogozińskiego Hieronima, z linii rodziny Rodrażewskich z Nowego Miasta nad Wartą, syn prawdopodobnie Jana i Anny Zarembianki ze Sławska.
Jakkolwiek istnieje wątpliwość, czy to on zapisany był 1557 na uniwersytet we Frankfurcie nad Odrą jako "Jan Rozdrażewski", czy też był to jego kuzyn, przyszły podkomorzy i kasztelan poznański, to istnieje wysokie prawdopodobieństwo graniczące z pewnością, że w czerwcu 1559 trafił na uczelnię w Tybindze, a krótko potem (jeszcze w tym samym roku) na uniwersytet w Bazylei, gdzie zapisany został jako "Rozdrażewski Nowomiejski".
Od około 1576 zabiegał – bezskutecznie – u swego kuzyna Hieronima, wówczas prepozyta płockiego a przyszłego biskupa kujawskiego, o dzierżawę dóbr w Sieluniu na Mazowszu, będących wówczas we władaniu prepozytury płockiej. Dwa lata później jednak zdecydował się na budowanie kariery duchownej, w czym obiecał pomóc mu kuzyn Hieronim, stawiając jednak 8 sierpnia 1578, że Jan przestanie używać nazwiska "Nowomiejski", w zamian stosując "Rozdrażewski".
Jakkolwiek początkowo nie udało się Hieronimowi uzyskać pomocy w sprawie swego kuzyna ani u marszałka koronnego Andrzeja Opalińskiego, ani u poznańskiego biskupa Łukasza Kościeleckiego, to jednak po paru latach, kiedy Hieronim został biskupem włocławskim udało mu się umieścić Jana na wakującym po śmierci Macieja Wielickiego stanowisku biskupa pomocniczego we Włocławku. Nominacja nastąpiła 26 grudnia 1585, a dalsze wydarzenia potoczyły się w bardzo szybkim tempie: 7 lutego 1586 Jan Rozdrażewski przyjęty został do kapituły, 24 marca wysłano do papieża Sykstusa V wniosek o prekonizowanie Jana Rozdrażewskiego i zatwierdzenie jego funkcji, 10 kwietnia Jan złożył wyznanie wiary i przysięgę kanonicką, a 31 maja otrzymał święcenia kapłańskie (nota bene – z rąk kuzyna, biskupa Hieronima). Na potwierdzenie z Rzymu czekać jednak trzeba było długo: papieska bulla prekonizacyjna wystawiona została 28 lutego 1587, a dostarczona do Włocławka została jeszcze ze znaczną dalszą zwłoką.
Pomimo to Jan już od 1586 korzystał z dóbr przypisanych włocławskiej sufraganii (m.in. Lubomin i Iżyce, należące do kanonikatu kruszwickiego) i tytułował się sufraganem. Po kilku latach doszło do konfliktu pomiędzy nim a biskupem Hieronimem. Jan Rozdrażewski odmawiał przyjęcia święceń biskupich i przyjęcia na siebie części obowiązków w diecezji, toteż Hieronim zażądał odeń zwrotu dóbr związanych z sufraganią i wytoczył mu w 1593 proces w tej sprawie. Jan starał się o poparcie w tym sporze u szlachty wielkopolskiej, w tym także – z powodzeniem – u innego swego kuzyna Jana Rozdrażewskiego (kasztelana poznańskiego, skądinąd protestanta). Spór trwał cztery lata, wreszcie doszło do ugody przypieczętowanej 1 czerwca 1597 listem Hieronima do papieża Klemensa VIII, w którym prosił on o potwierdzenie nowego kandydata na stanowisko "zwolnione dobrowolnie" – jak wynika z listu – przez Jana Rozdrażewskiego.
Majątek zdołał zgromadzić dość znaczny; oprócz mniejszych lub większych kwot na utrzymanie lub rozbudowę różnych instytucji i budowli (np. 150 złp rocznie dla dominikanów poznańskich; fundacja na dobudowanie kaplicy św. Anny w kościele św. Trójcy w Nowym mieście nad Wartą) przeznaczył w 1609, krótko przed śmiercią, bardzo poważne kwoty dla "Collegium Lubranscianum" w Poznaniu: 3 tysiące złotych na remont budynku i 25 tysięcy na utrzymanie sześciu profesorów i trzydziestu studentów. Dominikanie poznańscy dostli w tym samym czasie 6000 złp i złoty kielich.

</doc>
<doc id="1516866" url="https://pl.wikipedia.org/wiki?curid=1516866" title="Jurij Tichonow">
Jurij Tichonow

Jurij Tichonow, ros. Юрий Тихонов (ur. 3 lipca 1978 w Mińsku) – białoruski szachista, arcymistrz od 2006 roku.
Kariera szachowa.
W latach 1992–1997 pięciokrotnie reprezentował Białoruś w mistrzostwach świata juniorów w różnych kategoriach wiekowych. Największy sukces w tych rozgrywkach odniósł w 1992 r., zdobywając w Duisburgu tytuł mistrza świata do 14 lat. W 1996 r. podzielił I m. (wspólnie z m.in. Jewgienijem Glejzerowem i Siergiejem Wołkowem) w otwartym turnieju w Mińsku. W 2003 r. zwyciężył (wspólnie z Gabrielem Mateutą i Jean-Pierre’em Le Rouxem) w Saint-Lô, w 2004 r. powtórzył to osiągnięcie w Białymstoku (wspólnie z Piotrem Bobrasem) oraz podzielił III m. w Avoine (za Hugo Tirardem i Andrei Istratescu, wspólnie z m.in. Eckhardem Schmittdielem), natomiast w 2005 r. zdobył tytuł indywidualnego mistrza Białorusi, zwyciężył w kołowym turnieju w Mińsku (w obu przypadkach wypełniając normy na tytuł arcymistrza) oraz podzielił III m. w Charkowie (za Wjaczesławem Zacharcowem i Walerijem Awieskułowem, wspólnie z Aleksandrem Kowczanem). W 2006 r. reprezentował narodowe barwy na rozegranej w Turynie szachowej olimpiadzie oraz zwyciężył w dwóch międzynarodowych turniejach, rozegranych we Lwowie i Przełazach. W 2007 r. odniósł kolejny sukces, dzieląc I m. (wspólnie z Jarosławem Zinczenko) w Permie. W 2008 r. zdobył brązowy medal indywidualnych mistrzostw Białorusi oraz podzielił I m. w Sankt Petersburgu (wspólnie z Jewgienijem Lewinem, Spartakiem Wysoczinem i Wadimem Szyszkinem).
Najwyższy ranking w dotychczasowej karierze osiągnął 1 lipca 2007 r., z wynikiem 2542 punktów zajmował wówczas 6. miejsce wśród białoruskich szachistów.

</doc>
<doc id="1516869" url="https://pl.wikipedia.org/wiki?curid=1516869" title="Haakon VI Magnusson">
Haakon VI Magnusson

Haakon VI Magnusson, (szw. "Håkan Magnusson") (ur. 1340, zm. 1380 w Oslo) – król Norwegii (1343–1380) i król Szwecji (1362–1364), z dynastii Folkungów.
Życiorys.
Był młodszym synem Magnusa II Erikssona, króla Szwecji i Norwegii, oraz Blanki z Namur. W 1343 wstąpił po ojcu na tron króla Norwegii, który mógł wciąż rządzić aż do roku 1355, gdy Haakon osiągnął pełnoletniość jako władca Norwegii.
15 lutego 1362 został wybrany na króla Szwecji (po raz pierwszy w elekcji brali udział przedstawiciele Finlandii). Stało się to w wyniku namowy możnych, lecz później Haakon uzyskał także zgodę swego ojca. W 1363 poślubił Małgorzatę I, córkę króla Danii, Waldemara IV. W 1370 roku urodził im się syn, Olaf, który sześć lat później został królem Danii.
Jego kuzyn, Albrecht Meklemburski, oraz możni powstali w Szwecji przeciwko Magnusowi, ostatecznie detronizując Haakona i Magnusa oraz biorąc starego króla w niewolę.
Haakon skoncentrował się wówczas głównie na interesach królestwa Norwegii. W 1371 roku wykupił ojca z niewoli i pozwolił mu osiedlić się w Norwegii. Później ponownie usiłowali razem wygnać Albrechta. Haakon utrzymywał swoje roszczenia do tronu Szwecji. Tym samym jego żona, a późniejsza wdowa, Małgorzata używała tytułu królowej Szwecji aż do swojej śmierci.
W 1379 roku Haakon zakończył spory o sukcesję tytułu norweskiego earla Orkadów, przyznając go Henry’emu Sinclairowi, (najmłodszemu) wnukowi earla Maola Íosy, przed innymi jego potomkami.
W 1380 Król Haakon umarł, a tron po nim przejął jego syn Olaf Haakonsson, który był także królem Danii.

</doc>
<doc id="1516870" url="https://pl.wikipedia.org/wiki?curid=1516870" title="Bawły">
Bawły

Bawły (tat. Баулы, Bawlı; ros. "Бавлы") – miasto w europejskiej części 
Rosji, w Tatarstanie, położone w południowym Uralu, nad rzeką Bawłą 369 km od Kazania. Nazwa "bałły epga" znaczy "miodowa rzeczka". Główna religia - islam.

</doc>
<doc id="1516873" url="https://pl.wikipedia.org/wiki?curid=1516873" title="Miejski Zakład Komunikacyjny w Żaganiu">
Miejski Zakład Komunikacyjny w Żaganiu

Miejski Zakład Komunikacyjny w Żaganiu (MZK Żagań) - przedsiębiorstwo przewozowe obsługujące komunikację miejską i podmiejską na terenie powiatu żagańskiego i żarskiego należące do gminy miejskiej Żagań
Historia.
Komunikacja miejska w Żaganiu została uruchomiona w dniu 1 września 1975 r. przez Zakład Komunikacji wchodzący w skład Przedsiębiorstwa Komunikacji Miejskiej w Zielonej Górze. Kierownikiem Oddziału został Jan Chimiak.
W roku 1989 został zorganizowany strajk załogi, którego skutkiem było podzielenie się Wojewódzkiego Przedsiębiorstwa Komunikacji Miejskiej w Zielonej Górze na trzy odrębne jednostki. Jedną z samodzielnych jednostek został oddział w Żaganiu, który od 1 maja 1989 r. oficjalnie zaczął nazywać się: Miejskie Przedsiębiorstwo Komunikacyjne w Żaganiu. Ta forma organizacyjna przedsiębiorstwa utrzymała się do dnia 1 czerwca 1991 r. Tego dnia Uchwałą Rady Miejskiej w Żaganiu nastąpiła zmiana formy organizacyjno-prawnej MPK na zakład budżetowy pod nazwą: "Miejski Zakład Komunikacyjny w Żaganiu". Pierwszym dyrektorem nowego zakładu został mgr inż. Jerzy Oleksy.
Komunikacja miejska oraz podmiejska, funkcjonuje na obszarze o łącznej powierzchni 77093 ha. Dominującą rolę w regionie odgrywają miasta Żagań i Żary – jako ośrodki administracyjno-gospodarcze. Tu właśnie skupiają się największe w tej okolicy przedsiębiorstwa przemysłowe, duże kompleksy koszarowe, a także występuje rozbudowana sieć szkół średnich. Obecnie Żagań z Żarami łączy dziewięć linii autobusowych. Linie te są jednymi z najbardziej rentownych linii komunikacyjnych, na tej trasie występują największe potoki pasażerów. W sierpniu 2003 r. nastąpiło przekształcenie zakładu budżetowego w spółkę z o.o. Od tego czasu nazwa brzmi: Miejski Zakład Komunikacyjny sp. z o.o.
Obecnie przedsiębiorstwo zatrudnia 73 pracowników, w tym 42 kierowców. W 2013 roku spółka wystartowała w przetargu na obsługę komunikacji miejskiej w Nowej Soli i go wygrała. Przewoźnik rozpoczął obsługę linii od 1 maja 2013, a zakończył 31 grudnia 2014. Do obsługi trzech linii początkowo zostały skierowane miejskie Jelcze Vero, a później wraz z uruchomieniem czwartej linii przewoźnik wynajął od MZUK Wałbrzych trzy Autosany Sancity 9LE oraz Autosana Sancity 10LF.
Usługi dodatkowe.
MZK Żagań oprócz świadczenia usług w komunikacji oferuje także w swojej ofercie: przewozy turystyczne krajowe i międzynarodowe, myjnię samochodową – obsługującą autobusy i pojazdy ciężarowe, parking strzeżony, usługi pomocy drogowej, stację paliw, naprawy autobusów i samochodów ciężarowych.

</doc>
<doc id="1516874" url="https://pl.wikipedia.org/wiki?curid=1516874" title="Ustawa o Wielkim Hamburgu">
Ustawa o Wielkim Hamburgu

Ustawa o Wielkim Hamburgu i innych uregulowaniach terytorialnych w skrócie ustawa o Wielkim Hamburgu (niem. Gesetz über Groß-Hamburg und andere Gebietsbereinigungen w skrócie Groß-Hamburg-Gesetz) – ustawa, która traktowała o korektach administracyjnych w północnych Niemczech, głównie o rozszerzeniu terytorialnym Hamburga.
Ustawa była wydana przez rząd III Rzeszy 26 stycznia 1937 i obowiązywała od 1 kwietnia 1937.
Na jej mocy pruskie miasta Altona, Harburg-Wilhelmsburg i Wandsbeck, jak również hamburskie miasto Bergedorf traciły swoją samodzielność i stawały się częścią Hamburga z dniem 1 kwietnia 1938. W zamian za to z kraju Hamburga wyłączono miasta Cuxhaven i Geesthacht.
Jednocześnie Lubeka traciła swoją samodzielność zostając włączona do pruskiej prowincji Szlezwik-Holsztyn. Do pruskiego do tej pory Wilhelmshaven przyłączone zostało oldenburskie miasto Rüstringen, a nowy organizm włączono do kraju Oldenburg. Z kolei część kraju oldenburskiego, tj. Birkenfeld, włączono jako powiat do pruskiej prowincji Nadrenia.

</doc>
<doc id="1516875" url="https://pl.wikipedia.org/wiki?curid=1516875" title="Chris Stewart">
Chris Stewart

Chris Stewart (ur. 27 marca 1951 w Crawley) – pisarz, perkusista i współzałożyciel grupy Genesis.
Chris Stewart był kolegą z klasy Petera Gabriela i Tony'ego Banksa. Razem założyli grupę "The Garden Wall", a później, wraz z Mikiem Rutherfordem i Anthonym Phillipsem kolejny zespół "Anon", na bazie którego w styczniu 1967 powstało Genesis. Stewart grał na dwóch pierwszych singlach grupy ("The Silent Sun"/"That's Me" i "A Winter's Tale"/"One-Eyed Hound"), po czym latem 1968 opuścił zespół, zastąpiony przez Johna Silvera.
Po odejściu od Genesis Stewart podróżował po Europie, by w końcu zamieszkać w Andaluzji, w Hiszpanii.
Autor napisał cztery autobiograficzne książki:

</doc>
<doc id="1516876" url="https://pl.wikipedia.org/wiki?curid=1516876" title="Ulica Karolkowa w Warszawie">
Ulica Karolkowa w Warszawie

Ulica Karolkowa – ulica w dzielnicy Wola w Warszawie, biegnąca od zbiegu ulic Szarych Szeregów i Przyokopowej do ul. Józefa Mireckiego.
Historia.
Ulica Karolkowa powstała w XVIII wieku, tworząc wraz z dzisiejszą ul. Szczęśliwicką trakt wiodący do Szczęśliwic i Rakowca. Istniejąca w tym miejscu droga rozgraniczała tereny należące do miasta i wsi Wola Wielka. Po roku 1780 grunty po wolskiej, zachodniej stronie zakupił bankier Karol Schultz; uregulował wtedy też odcinek drogi pomiędzy ulicami Przyokopową i Wolską jako granicę swych dóbr, zwanych "Karolinem" lub "Karolową Wolą". Z jego imieniem związana jest pierwotna nazwa ulicy – "Karolowa".
Sam Karol Schultz miał rezydencję w kwartale dzisiejszych ulic Kasprzaka, Karolkowej, Szarych Szeregów i Przyokopowej; składała się ona z pałacyku otoczonego ogrodem, projektowanego prawdopodobnie przez Szymona Bogumiła Zuga.
U zbiegu z dzisiejsza ulicą Kasprzaka powstało wtedy sześć wolno stojących domów murowanych, tworzących tzw. "Kolonię Schultza"; sąsiadowały one z sadem i cegielnią, otoczoną przez folwark.
Na północ od cegielni, w miejscu gdzie dziś wznosi się kościół św. Klemensa Hofbauera znajdował się olbrzymi browar, za którym znajdowała się już zabudowa ul. Wolskiej.
Karolkowa sięgała wtedy nieco poza jej linię, do murowanego browaru i zabudowań żydowskiego kahału przypisanego numeracji ul. Wolskiej. Przeciwną posesję narożną (Wolska 19) zajmował niewielki budynek, zastąpiony przed rokiem 1850 oficyną, uzupełnioną potem murowany o dom frontowy.
Pomiędzy ulicami Wolską i Karolkową znajdowała się wtedy obszerna parcela, zabudowana murowanym domem niejakiego Keybsa; przed rokiem 1852 wzniesiono obok niego drewniany dom narożny, oraz murowany budynek, w którym od roku 1856 działała fabryczka Henneberga i Czajkowskiego, produkująca platery i zatrudniająca w roku 1871 20 osób. Zakład znany potem pod marką "Bracia Henneberg" w kolejnych dekadach znacznie się rozwinął; tuż przed wybuchem I wojny światowej zatrudniał 200 osób. Pozostałą część wschodniej strony Karolkowej zajmowały wtedy nieużytki, ogrody i cegielnie, zlokalizowane po obu stronach ul. Grzybowskiej.
Około roku 1850 budynki "Kolonii Schultza" zastąpiono nowymi obiektami, już wcześniej w roku 1827 Karolkową wydłużono do linii ul. "Gęsiej", obecnej ul. Mordechaja Anielewicza przy murze cmentarza żydowskiego; stała się wtedy drogą łączącą Wolę z "„Pracownią Ogniów Wojennych”" i prochownią sąsiadującymi z cmentarzem od południa - na tym terenie przebiega dziś ul. E. Gibalskiego.
Po roku 1831 miejsce wytwórni materiałów wybuchowych zajęła "Fabryka Machin Rolniczych i Gospodarskich"; po przeciwnej stronie Karolkowej znajdował się cmentarz ewangelicko-augsburski działający przy ul. Młynarskiej od roku 1792.
W roku 1878 u zbiegu z ul. Leszno pod nr. 72/76 powstała odlewnia oraz wytwórnia maszyn rolniczych braci Geislerów; kilka lat później zakład zatrudniał już 70 robotników. Od roku 1900 wytwarzano tam także wiertarki i tokarki, wyposażenie fabryk i młynów, a liczba zatrudnionych pracowników wzrosła do 170.
W roku 1911 firma otrzymała nazwę "Fabryka Maszyn i Zakłady Przemysłowe „Bracia Geisler, Okolski i Patschke” S. A.", rozwijała się aż do załamania koniunktury i zmniejszenia zatrudnienia w latach trzydziestych XX wieku.
Kolejnym zakładem przemysłowym przy ulicy była założona w roku 1879 "Warszawska Fabryka Taśm Gumowych „Paweł Szpigiel i S-ka”" działająca pod nr. 22/24; około roku 1900 zakład przejął Adolf Fabian, zaś przed rokiem 1929 ulokowało się tu laboratorium "Towarzystwa Przemysłu Chemiczno-Farmaceutycznego", znanego wcześniej pod szyldem "„Magister Klawe”". Stara cegielnia po zachodniej, przedmiejskiej stronie Karolkowej działała aż do okresu międzywojennego; jednocześnie powstawały tu kolejne niewielkie zakłady, m.in. "„Zjednoczone Towarzystwo Elektryczne”" budujące niewielkie elektrownie.
Do Karolkowej sięgały także ogromne hale produkcyjne "Warszawskiej Spółki Akcyjnej Budowy Parowozów", znanej po 1935 r. jako "Wytwórnia Parowozów Spółki Akcyjnej Wielkich Pieców i Zakładów Ostrowieckich", z ul. Kolejowej; zakład utworzony w roku 1920 po dziesięciu latach działalności zatrudniał 1187 osób. Po roku 1930 część terenów wytwórni parowozów sprzedano, przeznaczając działki przy Karolkowej pod zabudowę mieszkalną.
W 1923 na działce pomiędzy ulicami: Karolkową, Grzybowską i Przyokopową Polsko-Holenderska Fabryka Lampek Elektrycznych należąca do koncernu Philips rozpoczęła produkcję m.in. żarówek. W kolejnych latach zakład został rozbudowany.
Liczne przy Karolkowej były także instytucje dobroczynne: u zbiegu z ul. Wolską mieścił się przytułek dla starozakonnych, z oddziałami dla starców i sierot. Jeszcze przed rokiem 1914 rozpoczęto budowę domu parafialnego i kaplicy Kościoła Mariawitów pod nr. 45; w roku 1926 zabudowania te przejął magistrat, by umieścić w nich potem „Schronisko dla Chroników” – obliczone na 200 łóżek przytulisko dla kalek i starców. Działalność charytatywną prowadziła także parafia ewangelicko – augsburska, dysponująca przy Karolkowej rozległym placem, ciągnącym się od ul. Żytniej do muru cmentarza ewangelicko-augsburskiego; w roku 1882 powstały tam "Dom Starców" i "Dom Sierot". W późniejszym okresie obok powstały przedszkole i żłobek, a w latach 1910-11 - gmach "Zakładu Umysłowo Niedorozwiniętych i Upośledzonych". W komitecie budowy tego ostatniego zasiedli m.in. architekci Paweł Hoser i Franciszek Lilpop – także zapewne twórcy jego projektu architektonicznego.
Redemptoryści, przybyli do Warszawy w roku 1917, użytkowali kościół św. Stanisława Biskupa i Męczennika przy ul. Bema; ich starania o budowę własnej świątyni zakończyły się podarowaniem przez siostry Biernackie parceli przy ul. Karolkowej. W okresie 1924-26 wzniesiono tam klasztor zaprojektowany przez Stefana Szyllera; do roku 1933 wybudowano według projektu Stanisława Marzyńskiego kościół św. Klemensa Hofbauera. Prace wykończeniowe przeciągały się z braku środków; klasztor powstał w formie skromniejszej niż planowana, a kościoła nie zdołano otynkować do wybuchu wojny. Mimo to, pozostaje on z racji swych strukturalno - żelbetowych form wnętrza (bliskich stylistyce konstruktywizmu francuskiego) najbardziej nowatorskim obiektem sakralnym wybudowanym w okresie dwudziestolecia międzywojennego w Warszawie.
Równocześnie powstawały w okolicy obiekty mniej nowoczesne, budowane jeszcze w duchu historyzmu: w okresie 1924-25 pod nr. 56 powstał gmach miejskiej szkoły powszechnej projektowany przez Konstantego Jakimowicza i Tadeusza Szaniora, znanego z wielu realizacji gmachów tego typu; kolejna szkoła, tym razem już modernistyczna, powstała w okresie 1936-37 u zbiegu z dzisiejszą ul. Kasprzaka, na terenie dawnej posiadłości Karola Schultza.
Mimo sporej liczby istotnych obiektów, fabryk, szkół i kościoła, przy Karolkowej było wyjątkowo mało sklepów; zabudowa mieszkaniowa do roku 1928 składała się z luźnych obiektów, wystawianych zazwyczaj przy skrzyżowaniach. Kilka kamienic czynszowych powstało w latach 1928-38; od roku 1935 zabudowywano kamienicami rozparcelowane grunty należące niegdyś do Pawła Hosera – powstały wtedy kamienice o numeracji 78-84.
Ocalała w roku 1939 Karolkowa miała mniej szczęścia w dniach powstania warszawskiego: Niemcy wymordowali mieszkańców ulicy i spalili całą zabudowę. Śmierć poniosło również 24 ojców redemptorystów; spłonął też dach kościoła i skrzydło klasztoru, pozostające w stanie ruiny do roku 1969. Tragiczne wydarzenia upamiętniają pamiątkowe tablice znajdujące się na przylegającym do kościoła Placu Męczenników Warszawskiej Woli (poświęconym w 2000 roku).
Po powstaniu Niemcy wywieźli sprzęt z fabryki Philipsa, a zabudowania wysadzili w powietrze. Po wojnie w miejscu zniszczonej fabryki wzniesiono nowe hale z przeznaczeniem dla państwowych Zakładów Wytwórczych Lamp Elektrycznych im. Róży Luksemburg.
Po wojnie zabudowania redemptorystów odbudowano, podobnie niektóre zakłady przemysłowe – "Polskie Zakłady Philips", "„Magister Klawe”" oraz "Fabryki Maszyn i Zakłady Przemysłowe „Bracia Geisler, Okolski i Patschke” S. A". W latach 1949–1951 między ulicami: Marcina Kasprzaka, Karolkową i Skierniewicką zbudowano kompleks Zakładów Radiowych im. Marcina Kasprzaka.Do strat okresu powojennego należy zaliczyć wyburzenie w roku 1969 kamienicy nr. 59 u zbiegu z ul. Wolską – była ona wówczas w niemal idealnym stanie, i co najważniejsze – jako wzniesiona w roku 1844 była najstarszym spośród ocalałych z wojny budynkiem na Woli – liczyła 130 lat.

</doc>
<doc id="1516878" url="https://pl.wikipedia.org/wiki?curid=1516878" title="Giovanni Girolamo Romei Longhena">
Giovanni Girolamo Romei Longhena

Giovanni Girolamo Romei Longhena (ur. 15 września 1865 w Reggio nell’Emilia, zm. 14 lutego 1944 w Brescii) – włoski arystokrata i generał, członek Komisji Międzysojuszniczej dla Polski, członek Komisji Rozjemczej Josepha Noulensa w czasie wojny polsko-ukraińskiej, szef Misji Wojskowej w Polsce, kawaler Orderu Virtuti Militari.
W 1879 roku ukończył szkołę kadetów, w 1883 roku szkołę wojskową, w 1896 roku akademię wojenną. Walczył w wojnie trypolitańskiej i I wojnie światowej. Od 1933 roku był senatorem, a od 1939 roku do śmierci wiceprzewodniczącym Senatu.

</doc>
<doc id="1516880" url="https://pl.wikipedia.org/wiki?curid=1516880" title="Wydawnictwo Muzyczne GAMMA">
Wydawnictwo Muzyczne GAMMA

Wydawnictwo Muzyczne GAMMA - polska wytwórnia płytowa założona w 1992 roku przez Zdzisława Pucka. Od początku działalności jej głównym celem jest popularyzacja polskiej muzyki rozrywkowej. Swoje utwory publikowali w Wydawnictwie GAMMA m. in: Czesław Niemen, Romuald Żyliński, Andrzej Januszko, Zdzisław Pucek, Michał Sulej, Jacek Cygan, Wojciech Młynarski, Marek Gaszyński i inni. Oprócz nut, Wydawnictwo publikuje również nagrania muzyczne na płytach CD.
Wydawnictwo współpracuje z zespołami muzycznymi, orkiestrami, domami kultury i innymi ośrodkami kulturalnymi w Polsce i za granicą. Obok piosenek i utworów rozrywkowych, w ofercie znajdują się utwory organowe, wokalne, ludowe i inne, obejmujące szeroki zakres form i gatunków muzycznych.

</doc>
<doc id="1516881" url="https://pl.wikipedia.org/wiki?curid=1516881" title="Esme Howard">
Esme Howard

Sir Esme Howard (ur. 15 września 1863, zm. 1 sierpnia 1939) – brytyjski dyplomata, członek Komisji Międzysojuszniczej dla Polski Josepha Noulensa w czasie wojny polsko-ukraińskiej, w latach 1924-1930 ambasador brytyjski w USA.

</doc>
<doc id="1516886" url="https://pl.wikipedia.org/wiki?curid=1516886" title="Filemon (ptak)">
Filemon (ptak)



</doc>
<doc id="1516888" url="https://pl.wikipedia.org/wiki?curid=1516888" title="Irena Pannenkowa">
Irena Pannenkowa

Irena Pannenkowa (ur. 4 listopada 1879 w Warszawie, zm. 10 października 1969 w Górze Kalwarii) – działaczka niepodległościowa, dziennikarka, doktor filozofii.
Życiorys.
Urodziła się 4 listopada 1879 w Warszawie, w rodzinie Adama Jawica i Zofia z Hurwitzów. Ukończyła szkołę elementarną i gimnazjum żeńskie w Warszawie. Złożyła egzamin maturalny we Lwowie. W 1905 ukończyła studia na wydziale filozofii Uniwersytetu Franciszkańskiego. Pracę seminaryjną, którą napisała pod kierunkiem prof. Kazimierza Twardowskiego "Sądy przeczące i twierdzące" uznano za pracę doktorską.
Działalność niepodległościowa.
W trakcie studiów związana z redakcją socjalistycznego „Promienia”. Działaczka niepodległościowego Związku Odrodzenia Narodu Polskiego, do którego należeli Władysław Sikorski, Stanisław Downarowicz oraz jej przyszły (od 11 sierpnia 1907) mąż Tadeusz Gwalbert Pannenko. Od 1907 w Związku Walki Czynnej. Współzałożycielka i nauczycielka (w latach 1907–1910) szkoły wzor. „Ognisko” w Starej Wsi, następnie nauczycielka gimnazjum we Lwowie (1910–1914). W latach I wojny światowej współpracowała z Departamentem Wojskowym Naczelnego Komitetu Narodowego, na którego czele stał Władysław Sikorski. Do stycznia 1915 współpracowała z I Brygadą Legionów Polskich.
II RP.
W latach 1918–1919 zaangażowana w obronę przynależności Galicji Wschodniej do Polski. W listopadzie 1918 r. została wiceprzewodnicząca Komitetu Obrony Narodowej we Lwowie. W lutym 1919 interweniowała u Naczelnego Wodza Józefa Piłsudskiego na rzecz odsieczy dla Małopolski Wschodniej.
Po I wojnie związana z nurtem narodowo demokratycznym. 1919 współorganizatorka Narodowej Organizacji Kobiecej. Od lat 20. dziennikarka nurtu chrześcijańsko-narodowego związana z „Rzeczpospolitą” Stanisława Strońskiego - autorka artykułów dotyczących stosunków Polski z sąsiadami, Górnego Śląska, Śląska Cieszyńskiego, Gdańska i kresów wschodnich oraz Irlandii. W 1922 za namową Stanisława Strońskiego, wydała (pod pseudonimem "Jan Lipecki") najgłośniejszą swą pracę "Legenda Piłsudskiego". W 1924 przeszła do redakcji „Warszawianki”. Publikowała także w „Tygodniku Ilustrowanym”, „Bluszczu”, „Kurierze Warszawskim”. Zdecydowana przeciwniczka piłsudczyzny i wszelkiej dyktatury, czego dawała wyraz w swych publikacjach.
W latach trzydziestych odsunęła się od Stronnictwa Narodowego. Od tej pory sympatyzowała z Chrześcijańską Demokracją. Od 1929 r. związana z redakcją „Placówki” – tygodnika Narodowej Partii Robotniczej. Pisywała także w piśmie „Demokrata” - organ Związku Młodzieży Pracującej „Jedność”. 10 października 1937 weszła do Rady Naczelnej Stronnictwa Pracy.
II wojna światowa.
W czasie II wojny światowej wraz z Franciszkiem Kwiecińskim wydawała „Głos Warszawy” - organ Stronnictwa Pracy. 15 listopada 1941 aresztowana przez hitlerowców więziona kolejno na Pawiaku, w Ravensbrück, na Majdanku. Wyzwolenia doczekała w Oświęcimiu – 28 stycznia 1945.
Po II wojnie światowej.
Po wojnie w reaktywowanym Stronnictwie Pracy, redagowała główny organ tej partii – tygodnik „Odnowa”. Współpracowała z Karolem Popielem. Publikacje zamieszczała także w „Tygodniku Warszawskim”. Po rozbiciu Stronnictwa Pracy przez władze komunistyczne wycofała się z życia politycznego. Po 1956 r. sporadycznie publikowała na łamach „Twórczości” i „Przeglądu Kulturalnego”. Od 1957 w Związku Literatów Polskich.
Zmarła 10 października 1969 w zakonnym przytułku w Górze Kalwarii, pochowana na cmentarzu Powązkowskim w Warszawie (kwatera 146 c-4-19).

</doc>
<doc id="1516889" url="https://pl.wikipedia.org/wiki?curid=1516889" title="Zapiski oficera Armii Czerwonej">
Zapiski oficera Armii Czerwonej

Zapiski oficera Armii Czerwonej (od 17 września 1939 roku) – powieść Sergiusza Piaseckiego wydana po raz pierwszy w 1957 w Londynie nakładem wydawnictwa GRYF. Satyra ta opisuje pobyt oficera Armii Czerwonej Michaiła Zubowa na okupowanej przez Sowietów, a później Niemców Wileńszczyźnie, widziany jego oczami. 
Pisanie powieści trwało od maja 1946. Książka odtworzona została przez autora z pamięci oraz notatek. O jej napisaniu Piasecki myślał już w 1940.
Forma i treść.
Ta groteskowa powieść napisana została w formie pamiętnika prowadzonego od 22 września 1939 do 1 stycznia 1945, który zostaje dedykowany (w zależności od sytuacji politycznej) Stalinowi, Hitlerowi, Churchillowi, Sikorskiemu i Raczkiewiczowi i znów Stalinowi. Styl nawiązuje do składni i formułowania zdań typowego w języku rosyjskim. 
Akcja rozgrywa się w Wilnie, w Lidzie i okolicach.
Powieść jest przede wszystkim psychologicznym obrazem typowego przedstawiciela mentalności sowieckiej w czasach stalinowskich, który nie potrafi zdobyć się na samodzielne myślenie, człowieka o zachowaniu zmechanizowanym i opartym na strachu, posłuszeństwie, ideologii bolszewickiej oraz nienawiści do wyimaginowanych „burżuazyjnych” wrogów. Jednocześnie powieść przedstawia obraz sytuacji ludności polskiej na Wileńszczyźnie i Grodzieńszczyźnie w latach II wojny światowej.
Bohater.
Autor pamiętnikarskich zapisków, mający o sobie niezwykle wysokie mniemanie Michaił Zubow, oficer sowiecki i członek Komsomołu to w rzeczywistości prosty, poddany propagandowej indoktrynacji żołnierz z kołchozu spod Moskwy, wielbiciel Stalina, który po zajęciu przez Sowietów 17 września 1939 roku części Polski próbuje pogodzić oficjalną komunistyczną propagandę z zastaną na Kresach rzeczywistością. W zależności od obowiązujących w danym momencie sojuszy, oprócz Stalina wielbi też jego sojuszników, najpierw Hitlera, a potem przywódców państw alianckich. 
Pierwowzorem lejtnanta Zubowa był syn wyższego oficera wychowany w Leningradzie, którego Sergiusz Piasecki spotkał w 1940. W czasie rozmów z nim autor dostrzegł zmechanizowany umysł żołnierza, który, choć uważał się za człowieka wykształconego, nie potrafił myśleć w sposób inny niż ten, którego go nauczyła sowiecka szkoła.

</doc>
<doc id="1516890" url="https://pl.wikipedia.org/wiki?curid=1516890" title="Cannibal Killers Live">
Cannibal Killers Live

Cannibal Killers Live – CD/DVD box set amerykańskiej grupy muzycznej Static-X. Jest to pierwszy koncertowy album zespołu i zawiera nagrania z występu z Big Easy w Spokane.
Lista utworów.
CD.
Oficjalna lista utworów dla płyty kompaktowej.
DVD.
Oficjalna lista utworów na płycie DVD.

</doc>
<doc id="1516891" url="https://pl.wikipedia.org/wiki?curid=1516891" title="Strzepcz (gmina)">
Strzepcz (gmina)

Strzepcz (od 1973 "Linia") – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy był Strzepcz.
Gmina zbiorowa Strzepcz została utworzona 1 sierpnia 1934 roku w powiecie morskim w woj. pomorskim (II RP) z dotychczasowych jednostkowych gmin wiejskich: Kętrzyno, Lewino, Linia, Miłoszewo, Niepoczołowice, Pobłocie, Strzepcz, Tłuczewo i Zakrzewo oraz z obszarów dworskich położonych na tych terenach lecz nie wchodzących w skład gmin (gminy Linia, Kętrzyno, Niepoczołowice, Tłuczewo i Zakrzewo przyłączono do powiatu morskiego z powiatu kartuskiego 15 czerwca 1934). 
Po wojnie (7 kwietnia 1945 roku) gmina wraz z całym powiatem morskim weszła w skład nowo utworzonego woj. gdańskiego. 1 lipca 1951 roku zmieniono nazwę powiatu morskiego na "wejherowski". Według stanu z dnia 1 lipca 1952 roku gmina składała się z 9 gromad: Borek, Kętrzyno, Lewino, Linia, Miłoszewo, Niepoczołowice, Pobłocie, Strzepcz, Tępcz, Tłuczewo i Zakrzewo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Linia.

</doc>
<doc id="1516892" url="https://pl.wikipedia.org/wiki?curid=1516892" title="Wielki Donimierz (gmina)">
Wielki Donimierz (gmina)

Wielki Donimierz (1945–46 i od 1973 "Szemud") – dawna gmina wiejska istniejąca w latach 1934–1954 w woj. pomorskim/gdańskim (dzisiejsze woj. pomorskie). Siedzibą władz gminy był Wielki Donimierz (obecna nazwa to "Donimierz").
Gmina zbiorowa Wielki Donimierz została utworzona 1 sierpnia 1934 roku w powiecie morskim w woj. pomorskim (II RP) z dotychczasowych jednostkowych gmin wiejskich: Będargowo, Częstkowo, Glazica, Grabowiec, Jeleńska Huta, Kamień, Kowalewo, Łebno, Przetoczyno, Smażyno, Szemud i Zęblewo oraz z obszarów dworskich położonych na tych terenach lecz nie wchodzących w skład gmin (m.in. obszaru dworskiego "Wielki Donimierz"). 
Po wojnie (7 kwietnia 1945 roku) gmina wraz z całym powiatem morskim weszła w skład nowo utworzonego woj. gdańskiego. 1 lipca 1951 roku zmieniono nazwę powiatu morskiego na "wejherowski". Według stanu z dnia 1 lipca 1952 roku gmina składała się z 14 gromad: Będargowo, Częstkowo, Glazica, Grabowiec, Jeleńska Huta, Kamień, Kowalewo, Łebieńska Huta, Łebno, Przetoczyno, Smażyno, Szemud, Wielki Donimierz i Zęblewo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Szemud.

</doc>
<doc id="1516893" url="https://pl.wikipedia.org/wiki?curid=1516893" title="RSDN-20">
RSDN-20

RSDN-20 (ros. Радиотехническая Система Далёкой Навигации) – rosyjski hiperboliczny system nawigacyjny dalekiego zasięgu, określany przez NATO kryptonimem Alpha.
Koncepcja systemu nawigacyjnego pracującego w zakresie fal bardzo długich powstała w roku 1957, jako wsparcie dla powstającej floty strategicznych okrętów podwodnych. W roku 1968 uruchomiono trzy stacje o mocy 500 kW – w Krasnodarze, Rewdzie i Nowosybirsku (stacja główna). W NATO system oznaczono kodem "Sigma". W 1991 roku dodano do systemu dwie nowe stacje (Sejda w Republice Komi i Elban niedaleko Chabarowska). NATO oznaczyło nowe stacje, a potem cały system, jako "Alpha".
Nadajniki emitują sygnały trwające 0,4 sekundy w cyklach co 3,6 sekundy na częstotliwościach 11,905, 12,649 i 14,881 kHz. Lokalizację można ustalić na podstawie różnicy faz odbieranych sygnałów.

</doc>
<doc id="1516894" url="https://pl.wikipedia.org/wiki?curid=1516894" title="Chwaszczyno (gmina)">
Chwaszczyno (gmina)

Chwaszczyno (od 1973 "Kielno") – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy było Chwaszczyno.
Gmina zbiorowa Chwaszczyno została utworzona 1 sierpnia 1934 roku w powiecie morskim w woj. pomorskim (II RP) z dotychczasowych jednostkowych gmin wiejskich: Bojano, Chwaszczyno, Dobrzewino, Kielno, Koleczkowo, Kolonja, Osowa, Wiczlino i Wielki Kack oraz z obszarów dworskich położonych na tych terenach lecz nie wchodzących w skład gmin. 
Po wojnie (7 kwietnia 1945 roku) gmina wraz z całym powiatem morskim weszła w skład nowo utworzonego woj. gdańskiego. 1 lipca 1951 roku zmieniono nazwę powiatu morskiego na "wejherowski". Według stanu z dnia 1 lipca 1952 roku gmina składała się z 9 gromad: Bojano, Chwaszczyno, Dobrzewino, Kielno, Koleczkowo, Kolonia, Osowa, Wiczlino i Wielki Kack. 12 września 1953 roku część obszaru gminy Chwaszczyno (gromadę Wielki Kack) przyłączono do Gdyni.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Kielno.

</doc>
<doc id="1516896" url="https://pl.wikipedia.org/wiki?curid=1516896" title="Strzelno (gmina w województwie gdańskim)">
Strzelno (gmina w województwie gdańskim)

Strzelno – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy było Strzelno.
Gmina zbiorowa Strzelno została utworzona 1 sierpnia 1934 roku w powiecie morskim w woj. pomorskim (II RP) z dotychczasowych jednostkowych gmin wiejskich: Chłapowo, Karwia, Łebcz, Mieroszyno, Ostrowo, Starzyński Dwór, Strzelno, Swarzewo, Tupadła, Wielka wieś, Karwieńskie Błota (część) i Starzyno (część) oraz z obszarów dworskich położonych na tych terenach lecz nie wchodzących w skład gmin.
Po wojnie (7 kwietnia 1945 roku) gmina wraz z całym powiatem morskim weszła w skład nowo utworzonego woj. gdańskiego. 1 lipca 1951 roku zmieniono nazwę powiatu morskiego na "wejherowski". 1 lipca 1952 roku z gminy Strzelno wyłączono część obszaru (gromadę Wielka Wieś oraz części gromad Chłapowo i Swarzewo), z których utworzono nową gminę wiejską Władysławowo; według stanu z tego dnia gmina Strzelno była podzielona na 9 gromad: Chłapowo, Karwia, Łebcz, Mieroszyno, Ostrowo, Starzyński Dwór, Strzelno, Swarzewo i Tupadła.
Gmina została zniesiona 29 września 1954 roku wraz z reformą wprowadzającą gromady w miejsce gmin. Dwa dni później, 1 października, gromady Karwia, Mieroszyno, Strzelno i Swarzewo weszły w skład nowo utworzonego powiatu puckiego. Jednostki nie przywrócono 1 stycznia 1973 roku po reaktywowaniu gmin.

</doc>
<doc id="1516897" url="https://pl.wikipedia.org/wiki?curid=1516897" title="Józef Jakubowicz (więzień obozów)">
Józef Jakubowicz (więzień obozów)

Józef Jakubowicz (ur. 10 października 1925 w Oświęcimiu, zm. 22 maja 2013 w Neumarkt in der Oberpfalz) – więzień jedenastu różnych obozów pracy przymusowej i obozów koncentracyjnych.
Pod koniec życia mieszkał w Norymberdze. Jest autorem autobiografii "Auschwitz ist auch eine Stad".

</doc>
<doc id="1516907" url="https://pl.wikipedia.org/wiki?curid=1516907" title="James Andrews">
James Andrews

James J. Andrews (ur. ok. 1829 w Holiday's Cove, dziś Weirton w stanie Wirginia Zachodnia, zm. 7 czerwca 1862 w Atlancie) – amerykański awanturnik, szpieg i przemytnik, organizator i przywódca akcji znanej jako „rajd Andrewsa” w czasie wojny secesyjnej w Ameryce.
Przed wojną secesyjną trudnił się różnymi zajęciami, m.in. malowaniem domów. Po wybuchu wojny zajął się przemytem towarów poprzez linię frontu, m.in. chininy. Działał też jako szpieg po stronie konfederatów, na rzecz Unii. Był pomysłodawcą i organizatorem akcji uprowadzenia konfederackiej lokomotywy 12 kwietnia 1862 (rajd Andrewsa), zakończonej niepowodzeniem i ujęciem uczestników.
W chwili przeprowadzenia rajdu miał około 180 cm wzrostu, oczy szare, cerę białą, włosy ciemne i krótką brodę. W chwili śmierci był zaręczony z Elizabeth Layton z Flemingsburga w stanie Kentucky.
Skazany na śmierć przez powieszenie w mieście Chattanooga, zdołał uciec z więzienia Swims 2 czerwca 1862; schwytany następnego dnia został przewieziony do Atlanty i powieszony 7 czerwca około godz. 17.00. Szafot był tak niski, że nie zmarł natychmiast, w wyniku zerwania kręgów szyjnych, lecz dusił się dłuższy czas w męczarniach dotykając stopami ziemi. Pogrzebany po kaźni na miejscu wykonania wyroku w płytkim grobie, 16 października roku 1887 został ekshumowany i pochowany uroczyście na Cmentarzu Wojskowym w Chattanoodze.
Jako cywil nie został – w odróżnieniu od innych uczestników rajdu – odznaczony Medalem Honoru.

</doc>
<doc id="1516913" url="https://pl.wikipedia.org/wiki?curid=1516913" title="Hanna Skoczylas">
Hanna Skoczylas



</doc>
<doc id="1516914" url="https://pl.wikipedia.org/wiki?curid=1516914" title="Hanna Klemensiewicz">
Hanna Klemensiewicz



</doc>
<doc id="1516915" url="https://pl.wikipedia.org/wiki?curid=1516915" title="Anna Klemensiewicz">
Anna Klemensiewicz



</doc>
<doc id="1516917" url="https://pl.wikipedia.org/wiki?curid=1516917" title="Anna Klemensiewicz-Skoczylas">
Anna Klemensiewicz-Skoczylas



</doc>
<doc id="1516920" url="https://pl.wikipedia.org/wiki?curid=1516920" title="Modrak abisyński">
Modrak abisyński

Modrak abisyński, katran abisyński, kapusta abisyńska ("Crambe hispanica" L. subsp. "abyssinica" (Hochst. ex R. E. Fr.) Prina) – podgatunek modraka hiszpańskiego "Crambe hispanica". Występuje w dzikiej formie na stepach Afryki Środkowej i Abisynii (Wyżyna Abisyńska). W Polsce uprawiany na małą skalę. Daje przeciętny plon 10—30 q z hektara.

</doc>
<doc id="1516921" url="https://pl.wikipedia.org/wiki?curid=1516921" title="Crambe abyssinica">
Crambe abyssinica



</doc>
<doc id="1516922" url="https://pl.wikipedia.org/wiki?curid=1516922" title="Katran abisyński">
Katran abisyński



</doc>
<doc id="1516924" url="https://pl.wikipedia.org/wiki?curid=1516924" title="Sachiko Morisawa">
Sachiko Morisawa

Jest czterokrotną medalistką mistrzostw świata. Największy sukces odniosła w 1967 w Sztokholmie zostając trzykrotną mistrzynią świata (w singlu, deblu i drużynowo). Jest drużynową mistrzynią Igrzysk Azjatyckich 1966 oraz dwukrotną mistrzynią Azji z 1967 roku (w deblu i drużynowo).

</doc>
<doc id="1516925" url="https://pl.wikipedia.org/wiki?curid=1516925" title="Toshiko Kowada">
Toshiko Kowada

Jest czterokrotną medalistką mistrzostw świata. Największy sukces odniosła w 1969 w Monachium zostając mistrzynią świata w grze pojedynczej i zdobywając brązowe medale w grze mieszanej i drużynowo. Jest dwukrotną mistrzynią Azji z 1970 roku (w grze pojedynczej i mieszanej).
Mimo uchwytu piórkowego, szybko i skutecznie uderzała bekhendem, wyróżniała się różnorodnym serwisem, miała opinię wybitnej specjalistki w grze obronnej. Toshiko Kowada jest ostatnią Japonką, zdobywczynią tytułu mistrzyni świata w grze pojedynczej.

</doc>
<doc id="1516929" url="https://pl.wikipedia.org/wiki?curid=1516929" title="Qiu Zhonghui">
Qiu Zhonghui

Qiu Zhonghui (; ur. 1935) - chińska tenisistka stołowa, mistrzyni świata. 
Dziesięciokrotnie zdobywała medale mistrzostw świata. Życiowy sukces odniosła w 1961 roku w Pekinie zostając mistrzynią świata indywidualnie i dwukrotną wicemistrzynią (w grze podwójnej i drużynowo).

</doc>
<doc id="1516931" url="https://pl.wikipedia.org/wiki?curid=1516931" title="Lin Huiqing">
Lin Huiqing

Lin Huiqing (; ur. 1941) - chińska tenisistka stołowa, pięciokrotna mistrzyni świata. 
Ośmiokrotnie zdobywała medale mistrzostw świata. Życiowy sukces odniosła w 1971 roku w Nagoi zostając trzykrotną mistrzynią świata (indywidualnie, w deblu i mikście) oraz zdobywając srebro w turnieju drużynowym.

</doc>
<doc id="1516935" url="https://pl.wikipedia.org/wiki?curid=1516935" title="Hu Yulan">
Hu Yulan

Hu Yulan (; ur. 1945) - chińska tenisistka stołowa, dwukrotna mistrzyni świata. 
Trzykrotnie zdobywała medale mistrzostw świata. Życiowy sukces odniosła w 1973 roku w Sarajewie zostając mistrzynią świata indywidualnie i wicemistrzynią drużynowo. W 1974 roku w Teheranie podczas Igrzysk Azjatyckich zdobyła złoty medal w rywalizacji drużynowej i brązowy indywidualnie. Medale zdobywała również na mistrzostwach swojego kontynentu. W 2002 roku została mistrzynią Azji drużynowo, a dwa lata później wicemistrzynią również w rywalizacji zespołowej.

</doc>
<doc id="1516936" url="https://pl.wikipedia.org/wiki?curid=1516936" title="Yulan Hu">
Yulan Hu



</doc>
<doc id="1516939" url="https://pl.wikipedia.org/wiki?curid=1516939" title="Sejad Salihović">
Sejad Salihović

Sejad Salihović (ur. 8 października 1984 w Zvorniku) – bośniacki piłkarz występujący na pozycji pomocnika, reprezentant kraju.
Kariera klubowa.
Salihović urodził się w Bośni i Hercegowinie, ale w wieku 7 lat wyemigrował z rodzicami do Niemiec. Rodzina Salihoviciów osiedliła się w dzielnicy Bośniaków w Berlinie. Karierę piłkarską Sejad rozpoczął w tamtejszym amatorskim klubie Minerva 93 Berlin, a następnie występował także w Hercie 03 Zehlendorf. W 2000 roku podjął treningi w juniorach Herthy BSC, a w 2004 roku stał się zawodnikiem drugiej drużyny Herthy grającej w Regionallidze. W niej zadebiutował 1 sierpnia w zremisowanym 1:1 meczu z Unionem Berlin. W całym sezonie 2004/2005 zdobył 14 goli w Regionallidze, co zaowocowało awansem do pierwszej drużyny i w niej zaliczył debiut jeszcze w trakcie trwającego sezonu. Debiut w Bundeslidze miał miejsce 26 września 2004 w przegranym 1:2 meczu z Hamburger SV. Łącznie zaliczył 5 meczów w pierwszej lidze Niemiec, a w sezonie 2005/2006 występował tylko w rezerwach Herthy i zdobył w nich 8 bramek.
Latem 2006 roku Salihović odszedł z berlińskiego klubu i przeszedł do TSG 1899 Hoffenheim, grającym podobnie jak rezerwy Herthy w Regionallidze. 5 sierpnia zadebiutował w nowym klubie, ale zremisował on 2:2 u siebie z rezerwami TSV 1860 Monachium. W całym sezonie 2006/2007 Sejad zdobył 10 bramek i przyczynił się do historycznego awansu Hoffenheim do drugiej ligi. W sezonie 2007/2008 strzelił 6 goli i zaliczył aż 14 asyst, a Hoffenheim wywalczyło kolejny awans, tym razem do pierwszej ligi. 30 sierpnia 2008 w meczu z Bayerem 04 Leverkusen Salihović strzelił pierwszą swoją bramkę w pierwszej lidze Niemiec.
Kariera reprezentacyjna.
W reprezentacji Bośni i Hercegowiny Salihović zadebiutował 17 października 2007 roku w przegranym 0:2 meczu eliminacji do Euro 2008 z Norwegią. Od tego czasu stał się podstawowym zawodnikiem kadry narodowej.

</doc>
<doc id="1516943" url="https://pl.wikipedia.org/wiki?curid=1516943" title="Chalcydiusz">
Chalcydiusz

Chalcydiusz (III/IV wiek) – diakon, rzymski filozof
Był autorem komentarza do "Timajosa" Platona. Dzieło to przekazuje teksty wcześniejszych komentatorów Platona, dzięki czemu umożliwiło poznanie myśli tego filozofa w średniowieczu.

</doc>
<doc id="1516946" url="https://pl.wikipedia.org/wiki?curid=1516946" title="ED">
ED



</doc>
<doc id="1516947" url="https://pl.wikipedia.org/wiki?curid=1516947" title="Kauczukowiec brazylijski">
Kauczukowiec brazylijski

Kauczukowiec brazylijski, kauczukowe drzewo ("Hevea brasiliensis") – drzewo liściaste uważane za najważniejsze drzewo produkujące lateks na świecie. Wydajna (przez to najczęściej uprawiana na plantacjach) roślina kauczukodajna. Pochodzi z Ameryki Południowej, gdzie występuje naturalnie w lasach dorzecza Amazonki, w Brazylii, Peru, Kolumbii i Wenezueli. W naturalnych warunkach rośnie do 30 m wysokości, pień osiąga ok. 1 m średnicy.
Zastosowanie.
Roślina kauczukodajna. Sok mleczny (parakauczuk) zawiera do 40% kauczuku będącego surowcem do wyrobu gumy. Różnice w technologii, czynią wyroby z lateksu osobną gałęzią przemysłu – gumowego. Guma uzyskana z lateksu cechuje się dużą wytrzymałością mechaniczną, jest bardzo elastyczna i odporna na proces starzenia. Udział popytu na lateks naturalny, stanowi 12% zapotrzebowania na kauczuk naturalny. Współcześnie 50 000 różnego typu produktów jest wytwarzanych w oparciu o kauczuk naturalny. Ok. 70% naturalnego kauczuku przeznaczone jest na potrzeby przemysłu oponiarskiego i towarów pokrewnych (komponenty przemysłu motoryzacyjnego). 6% przeznaczane jest na potrzeby branży obuwniczej (podeszwy, obcasy, kalosze), a 4% wykorzystywane jest do produkcji kabli i izolacji. Wśród szerokiego spektrum zastosowań kauczuku znajdują się ubiory impregnowane, pasy transmisyjne, wężyki gumowe, uszczelki, artykuły gospodarstwa domowego, sprzęt sportowy, nawierzchnie drogowe.
Nasiona przeznaczane są do otrzymania oleju (do 37% tłuszczu) używanego przy wyrobie pokostu, mydeł, pozostałość – wytłoki stanowią cenną paszę.
Choć rdzenni mieszkańcy lasów deszczowych w Ameryce Południowej używają gumy od pokoleń, dopiero w 1839 roku guma miała swoje pierwsze praktyczne zastosowanie w świecie przemysłowym. Nasiona kauczuku są stosowane przez rdzennych mieszkańców Amazonii jako podstawowy pokarm, są one jednak trujące. Gotowanie nasion usuwa truciznę i uwalnia zawierają półschnący bladożółty olej, znany jako olej z nasion kauczukowca, który można wykorzystać do wytwarzania mydła, farb i lakierów oraz może być stosowany jako skuteczny środek przeciwko muchom. Wytłoki nasion, po zneutralizowaniu toksyn w wysokiej temperaturze (350 °C) są stosowane jako cenna karma dla zwierząt.
W przemyśle wykorzystywane jest również drewno kauczukowca, używa się go w przemyśle papierniczym do produkcji kartonów, w przemyśle meblarskim, do produkcji skrzyń transportowych i palet. Odpady z produkcji kauczuku są wykorzystywane również jako drewno opałowe.
Historia.
Kauczuk wykorzystywany był przez Indian do uszczelniania łodzi i naczyń oraz do wyrobu piłek. Właściwości kauczuku doceniono wraz z rozwojem przemysłu samochodowego na przełomie XIX i XX wieku (boom kauczukowy). Po odkryciu wulkanizacji przez Charlesa Goodyeara w 1839 r. zapotrzebowanie na kauczuk znacznie wzrosło. Początkowo kauczuk pozyskiwano tylko z drzew dziko rosnących na terenie Brazylii zatem państwo to w latach 1905-1914 było monopolistą na rynku. W roku 1875 wbrew zakazowi Anglicy wywieźli nasiona i założyli plantację w Cejlonie. Z czasem wyspecjalizowane plantacje (usytuowane w Indiach, czy Azji Południowo-Wschodniej) stały się głównym dostawcą tego surowca, natomiast ze względu na znaczne zdewastowanie drzew pozycja Brazylii stała się marginalna. Japońska okupacja krajów Azji Południowo-Wschodniej podczas II wojny światowej i brak możliwości eksportu kauczuku spowodowały rozwój produkcji kauczuku syntetycznego.
Uprawa i zbiory.
Wymagania.
Kauczukowiec brazylijski najlepiej rośnie w krajach strefy międzyzwrotnikowej (15-20° szerokości geograficznej) o klimacie podrównikowym, w których średnia roczna temperatura zawiera się w przedziale 23-35 °C, a średnia roczna suma opadów wynosi od 1500 – 3000 mm, chociaż może ona tolerować do 4000 mm. W niektórych rejonach kauczuk może tolerować suszę trwającą od 2 do 3 miesięcy. Preferuje żyzną, zatrzymującą wilgoć glebę w jasnym cieniu. Nadaje się do: lekkich (piaskowych), średnich (gliniastych) i ciężkich (gliniastych) gleb i może rosnąć w ciężkich glebach gliniastych. Wymaga ochrony przed silnymi wiatrami. Rośnie optymalnie w wilgotnych, tropikalnych obszarach nizinnych, najlepiej na wysokościach 300-500 metrów.
Pozyskanie kauczuku.
Wiek produkcyjny osiągają drzewa 5-6 letnie, w pełni produkcyjne są dopiero po 14-15 latach uprawy, a mogą być eksploatowane do ok. 30-35 lat.
Poprzez odpowiednie (pod względem gęstości, długości i kąta nachylenia) nacinanie szarej, gładkiej kory pozyskuje się lepki, mleczny sok nazywany lateksem, z którego następnie w procesie koagulacji uzyskuje się naturalny kauczuk tzw. parakauczuk. Produktywność kauczukowca brazylijskiego jest uzależniona od wielu czynników i stąd duża rozpiętość w osiąganych zbiorach od 3-5 q z ha nawet do 10-15 q z ha. 99% produkcji kauczuku naturalnego pozyskuje się z kauczukowca brazylijskiego.
Produkcja.
Największy udział w produkcji kauczuku naturalnego mają kraje (wartości wyrażone w mln):
Jak w przypadku każdego surowca naturalnego, produkcja kauczuku ograniczana jest takimi czynnikami jak susze, huragany, szkodniki. To one przyczyniły się do prób zastąpienia naturalnego materiału kauczukiem syntetycznym.
Coraz częściej jednak produkcja kauczuku traci na znaczeniu, ze względu na coraz większą produkcje palmy olejowej która wymaga takich samych warunków co drzewa kauczukowe lecz mniejszego nakładu pracy oraz środków finansowych.

</doc>
<doc id="1516948" url="https://pl.wikipedia.org/wiki?curid=1516948" title="Kauczukowe drzewo">
Kauczukowe drzewo



</doc>
<doc id="1516949" url="https://pl.wikipedia.org/wiki?curid=1516949" title="Hevea brasiliensis">
Hevea brasiliensis



</doc>
<doc id="1516953" url="https://pl.wikipedia.org/wiki?curid=1516953" title="Kinezjetyka">
Kinezjetyka



</doc>
<doc id="1516954" url="https://pl.wikipedia.org/wiki?curid=1516954" title="William Castro">
William Castro

William Adrián Castro Rosso (22 maja 1962) - piłkarz urugwajski noszący przydomek "Pato", pomocnik. Wzrost 176 cm, waga 76 kg.
Castro zawodową karierę piłkarską rozpoczął w 1982 roku w klubie CA Bella Vista. W 1986 na krótko przeniósł się do Argentyny, gdzie grał w klubie Gimnasia y Esgrima La Plata, po czym wrócił do klubu Bella Vista. W 1988 przeniósł się do klubu Club Nacional de Football, z którym zwyciężył w turnieju Copa Libertadores 1988. W tym samym roku zdobył Puchar Interkontynentalny, egzekwując skutecznie karnego w decydującej o tytule rozgrywce rzutów karnych.
Jako piłkarz klubu Nacional był w kadrze reprezentacji w finałach mistrzostw świata w 1990 roku, gdzie Urugwaj dotarł do 1/8 finału. Castro nie zagrał w żadnym meczu. Po mistrzostwach wyjechał do Meksyku by grać w barwach Cruz Azul.
W 1992 Castro wrócił do Urugwaju, gdzie grając w klubie CA Peñarol dwukrotnie - w 1993 i 1994 - zdobył mistrzostwo Urugwaju. Następnie w 1994 przeszedł do Progreso Montevideo, a stąd w 1995 do Liverpool Montevideo. W 1997 grał w barwach klubu Punta del Este, skąd przeniósł się w 1998 do Miramar Miramar Misiones, gdzie zakończył karierę.
Castro od 3 maja 1989 do 4 września 1991 rozegrał w reprezentacji Urugwaju 9 meczów i zdobył 2 bramki.
Nigdy nie wziął udziału w turnieju Copa América.

</doc>
<doc id="1516961" url="https://pl.wikipedia.org/wiki?curid=1516961" title="Drzewo kauczukowe">
Drzewo kauczukowe



</doc>
<doc id="1516962" url="https://pl.wikipedia.org/wiki?curid=1516962" title="William Adrián Castro">
William Adrián Castro



</doc>
<doc id="1516966" url="https://pl.wikipedia.org/wiki?curid=1516966" title="William Adrian Castro">
William Adrian Castro



</doc>
<doc id="1516967" url="https://pl.wikipedia.org/wiki?curid=1516967" title="Względna przenikalność elektryczna">
Względna przenikalność elektryczna

Względna przenikalność elektryczna (daw. "stała dielektryczna") – bezwymiarowa wielkość określająca ilokrotnie przenikalność elektryczna danego ośrodka formula_1 jest większa od przenikalności elektrycznej próżni formula_2
Z definicji wynika, że w próżni "εr" ma wartość 1. W zmiennym polu elektrycznym względna przenikalność elektryczna zależy od częstotliwości zmian tego pola. Przenikalność w stałym polu elektrycznym nazywamy przenikalnością statyczną.
Względna przenikalność elektryczna substancji jest tym większa im większa jest podatność elektryczna tej substancji formula_4 zgodnie z zależnością:
Wartość względnej przenikalności elektrycznej.
Dielektryki, w zależności od wewnętrznej budowy (np. polarności cząsteczek) mają przenikalność w zakresie od kilku do kilkudziesięciu. Substancje o anormalnie wysokiej przenikalności nazywamy ferroelektrykami. Wartości względnej przenikalności dla niektórych substancji przedstawia tabela
Sposób pomiaru.
Najprostszym sposobem wyznaczenia przenikalności elektrycznej badanej substancji jest zaobserwowanie jej wpływu na pojemność kondensatora. Wzór na pojemność kondensatora płaskiego ma postać:
gdzie:
Dla kondensatora próżniowego (~powietrznego) wzór ten zmienia się do postaci:
Dzieląc stronami oba równania, otrzymamy:

</doc>
<doc id="1516972" url="https://pl.wikipedia.org/wiki?curid=1516972" title="Suomenlapinkoira">
Suomenlapinkoira



</doc>
<doc id="1516976" url="https://pl.wikipedia.org/wiki?curid=1516976" title="Piramida Amenemhata II">
Piramida Amenemhata II

Piramida Amenemhata II (Biała Piramida) - piramida w Dahszur wzniesiona dla faraona z XII dynastii - Amenemhata II. W starożytności cały kompleks zwano "Amenemhat jest Opiekuńczy".
Piramida stoi na wschód do Piramidy Snofru (Czerwonej) na starym królewskim cmentarzu i jest otoczona murem obronnym o rozmiarach 93 x 225 m.
Rdzeń piramidy zbudowany został z białych wapiennych bloków (dlatego lokalna ludność nazwała ją Białą Piramidą). Piramida jest wysoka na 84 m.
Wejście do piramidy znajduje się pośrodku północnego boku budowli i jest ukryte w kaplicy. Od wejścia w dół prowadzi zstępujący korytarz. W dolnej części korytarz biegnie poziomo do komory grobowej ułożonej w osi piramidy. Przy zachodniej ścianie stoi sarkofag wykonany z kwarcytu.

</doc>
<doc id="1516977" url="https://pl.wikipedia.org/wiki?curid=1516977" title="Andy Iro">
Andy Iro

Andy Iro (ur. 26 listopada 1984 w Liverpoolu) – angielski piłkarz, grający na pozycji obrońcy w amerykańskim klubie piłkarskim Columbus Crew.
Był piłkarzem klubu młodzieżowego UC Santa Barbara. W 2008 roku przeszedł na zawodowstwo i od tej pory gra w Columbus Crew. Dotychczas dla klubu ze stanu Ohio rozegrał niemal 58 spotkań i zdobył pięć goli.

</doc>
<doc id="1516978" url="https://pl.wikipedia.org/wiki?curid=1516978" title="Ulica Hrubieszowska w Warszawie">
Ulica Hrubieszowska w Warszawie

Ulica Hrubieszowska – ulica w dzielnicy Wola w Warszawie, biegnąca od ul. Przyokopowej do ul. Karolkowej.
Historia.
Powstała krótko przed rokiem 1888 ulica Hrubieszowska po raz pierwszy pojawiła się na planie Williama Lindleya w roku 1898. Już podczas sporządzania podkładów planu miała zwartą zabudowę, składającą się z murowanych i drewnianych domów mieszkalnych. Najwyższym budynkiem była trzypiętrowa kamienica pod nr. 5, wybudowana przed rokiem 1896; do roku 1944 dotrwała beż części wystroju fasady, zachowując profilowany gzyms koronujący.
Pod nr 1, u zbiegu z ul. Przyokopową, wznosił się drewniany dom piętrowy, posiadający staranny wystrój snycerski: naczółki nad oknami oraz ozdobny fryz.
Mimo obecności wielu zakładów przemysłowych w okolicy Hrubieszowska utrzymała mieszkaniowy charakter: pierwszą (i jedyną) firmą przy ulicy była "Pierwsza Polska Wytwórnia Łańcuchów Rolkowych" Stanisława Kubiaka działająca pod nr. 9 dopiero po roku 1923.
W okresie 1927-30 powstał "Dom Spółdzielni Mieszkaniowej Pracowników Pocztowych" pod nr. 7, nawiązujący swą formą do wczesnomodernistycznych kamienic.
Krótko przed wybuchem II wojny światowej, około roku 1935 powstała trzypiętrowa kamienica Jana Pawłowskiego pod nr. 6, wraz z poprzeczną oficyną (6A), której fasadę ozdobiły cementowe płytki imitujące piaskowiec.
W roku 1944 Hrubieszowską pomocniczo nacierały oddziały niemieckie, zmierzające ku ogarniętemu powstaniem śródmieściu; spalono wtedy całą zabudowę ulicy, jednak dzięki ogniotrwałej konstrukcji udało się ją wyremontować po roku 1945. Okres powojenny nie przyniósł nowych realizacji; zmieniła się tylko sieć uliczna okolicy - na początku lat sześćdziesiątych poszerzono znacznie ul. Kasprzaka, przybliżając ją do domów w nieparzystej pierzei Hrubieszowskiej.

</doc>
<doc id="1516979" url="https://pl.wikipedia.org/wiki?curid=1516979" title="Firebag (rzeka)">
Firebag (rzeka)

Firebag – rzeka w północnej części kanadyjskiej prowincji Alberta.
Rzeka bierze swój początek w jeziorze Firebag Lake w północnym Saskatchewan i wpływa do rzeki Athabasca 65 km na północ od Fort Mackay. Długość rzeki wynosi ok. 170 km.

</doc>
<doc id="1516981" url="https://pl.wikipedia.org/wiki?curid=1516981" title="Tianjin Jinmen Tiger">
Tianjin Jinmen Tiger

Tianjin Jinmen Tiger Football Club () – chiński klub piłkarski, grający obecnie w Chinese Super League, mający siedzibę w mieście Tiencin, leżącym na północy kraju.
Historia.
Klub został założony w 1951 jako Huabei Tuandui. W 1998 został przejęty przez Tianjin Economic-Technological Development Area w skrócie znany jako TEDA. Już w 1998 wywalczył mistrzostwo Chinese Football League B i dzięki temu awansował do Chinese Super League, czyli najwyższej klasy rozgrywkowej Chin.
Tianjin Teda podpisał umowę o współpracy z australijskim klubem Melbourne Victory, a miasta Melbourne i Tiencin są partnerskimi miastami.

</doc>
<doc id="1516982" url="https://pl.wikipedia.org/wiki?curid=1516982" title="Eurocopter Ecureuil">
Eurocopter Ecureuil



</doc>
<doc id="1516984" url="https://pl.wikipedia.org/wiki?curid=1516984" title="Adar II">
Adar II



</doc>
<doc id="1516990" url="https://pl.wikipedia.org/wiki?curid=1516990" title="Tianjin Teda">
Tianjin Teda



</doc>
<doc id="1516991" url="https://pl.wikipedia.org/wiki?curid=1516991" title="Enrico Lo Verso">
Enrico Lo Verso

Enrico Lo Verso (ur. 18 stycznia 1964 w Palermo) – włoski aktor filmowy i telewizyjny.
Życiorys.
Wczesne lata.
Urodził się w Palermo, w regionie Sycylia, w prowincji Palermo jako syn inżyniera i nauczycielki. W młodym wieku brał udział w kilku kursach teatralnych. Studiował aktorstwo w Centro Sperimentale di Cinematografia w Rzymie i Istituto Nazionale del Dramma Antico (INDA).
Kariera.
Grał w kilku produkcjach teatralnych, zanim zadebiutował w 1988 roku jako Geraci we francusko-włoskim dramacie "Akt bólu" ("Atto di dolore") z Claudią Cardinale i Bruno Cremerem. Następnie można go było zobaczyć w komediodramacie "Nerwowi chłopcy" ("Ragazzi nervosi", 1989) z Domiziano Arcangelim, komedii "Nic nie może nas powstrzymać" ("Nulla ci può fermare", 1989) z Margheritą Buy, Paolo Ferrarim, Sergio Rubinim i Margaret Mazzantini oraz miniserialu "Zemsta panny młodej" ("Donna d'onore", 1990) u boku Carol Alt i Erica Robertsa.
W 1991 roku trafił do amerykańskiej komedii kryminalnej "Hudson Hawk" z Bruce'em Willisem, ale punkt zwrotny w karierze nastąpił po roli młodego karabiniera Antonio w dramacie Gianniego Amelio "Złodziej dzieci" ("Il ladro di bambini", 1992). Do roli początkowo został wybrany Antonio Banderas. Amelio zaangażował go do swoich dwóch innych filmów: "Lamerica" (1994) i "Echa dzieciństwa" ("Così ridevano", 1998) w roli emigranta z Sycylii Giovanniego, za którą otrzymał włoską nagrodę Grolla d'oro.
Po występie w dramacie policyjnym "Obstawa" ("La Scorta", 1993), zagrał postać Riccardo Broschiego w filmie "" ("Farinelli", 1994), który przyniósł mu popularność we Francji. W telewizyjnym filmie starotestamentowym TNT "Mojżesz" ("Moses", 1995) zagrał Jozuego. W dramacie historycznym "Bandyci" ("Li chiamarono... briganti!", 1999) wystąpił jako Carmine Crocco, dziewiętnastowieczny przywódca jednej z grup tzw. brygantów, działających we Włoszech.
Zagrał też w miniserialu "Nędznicy" ("Les Misérables", 2000) z Gérardem Depardieu i Johnem Malkovichem, telefilmie nowotestamentowym "Judasz z Kariothu" ("Gli Amici di Gesù – Giuda", 2001) jako tytułowy Judasz Iskariota, dramacie erotycznym Johna Irvina "Subtelna sztuka miłości, czyli Mine Ha-Ha" ("The Fine Art of Love: Mine Ha-Ha", 2005) z Jacqueline Bisset i Natalią Teną, thrillerze "Mediolan Palermo – Powrót" ("Milano Palermo – Il ritorno", 2007) z Giancarlo Gianninim i Raoulem Bovą. W 2010 był nominowany do nagrody David di Donatello za rolę Minicu w tragikomedii Giuseppe Tornatorego "Baaria" (2009).
Ożenił się z Eleną, mają syna Giacomo (ur. 1993).

</doc>
<doc id="1516993" url="https://pl.wikipedia.org/wiki?curid=1516993" title="Tianjin Teda FC">
Tianjin Teda FC



</doc>
<doc id="1516994" url="https://pl.wikipedia.org/wiki?curid=1516994" title="Wino różowe">
Wino różowe

Wino różowe – rodzaj wina nazwany tak ze względu na kolor trunku. Produkuje się je z ciemnych (nazywanych czarnymi) winogron w procesie zbliżonym do tworzenia wina czerwonego. Jest to jeden z najstarszych rodzajów wina, ponieważ było przystępne w produkcji od starożytności przy użyciu maceracji. Wino różowe może przybierać kolory od bardzo jasnego pomarańczu aż po intensywny fiolet, w zależności od użytych odmian i technologii produkcji. Wino różowe jest określane rosé po angielsku, francusku i portugalsku, rosado po hiszpańsku, i rosato po włosku. Cechą charakterystyczną tego wina jest to, że posiada częściowo walory smakowe zarówno białego wina (fermentowanego bez skórek) jak i czerwonego (fermentowanego ze skórkami).
Główne trzy sposoby produkcji win różowych to: maceracja, "saignée", oraz mieszanie alkoholi. Wina różowe są i musujące i niemusujące, mają też różne poziomy słodkości – od wytrawnych, przez półwytrawne, po słodkie. Są one produkowane na całym świecie z różnych odmian winogron.
Kiedy wino różowe jest głównym produktem, jest ono wytwarzane przy użyciu maceracji. Ciemne winogrona są szypułkowane i mielone, a skórki macerują się w kontakcie z moszczem przez krótki okres, zazwyczaj od dwóch do dwudziestu godzin Moszcz jest następnie tłoczony, a skórki winogron są wyrzucane przed fermentacją, w przeciwieństwie do wina czerwonego, które fermentuje ze skórkami. Powoduje to, że do alkoholu przedostaje się tylko bardzo niewielka ilość barwnika. Im dłużej skórki się macerują z moszczem, tym ciemniejszy będzie kolor wina.
Jeżeli chce się uzyskać jednocześnie wino różowe i taniczne wino czerwone o ciemnym kolorze, stosuje się metodę "saignée" (krwawienia), polegającą na odsączeniu części różowego soku z moszczu. W ten sposób pozostały moszcz zawiera mniej soku, jest skoncentrowany i ciemniejszy, dając po fermentacji intensywne czerwone wino. Odsączony sok fermentuje się osobno, i powstaje z niego wino różowe.
Mieszanie czerwonego i białego wina jest procesem rzadkim i potępianym w większości regionów winiarskich, zwłaszcza we Francji, gdzie jest to metoda prawnie zakazana, z wyjątkiem Szampanii. Mimo tego pozwolenia wielu producentów z Szampanii wytwarza wino różowe przede wszystkim metodą "saignée".

</doc>
<doc id="1516995" url="https://pl.wikipedia.org/wiki?curid=1516995" title="Simon Nielsen">
Simon Nielsen

Simon Nielsen (ur. 1 października 1990 w Stenlille) – duński żużlowiec.
W 2007 roku zwyciężył w turnieju Individual Speedway FIM Youth Gold Trophy 80 cc.
Kluby.
liga polska
liga brytyjska
Osiągnięcia.
Drużynowe mistrzostwa Europy juniorów

</doc>
<doc id="1516996" url="https://pl.wikipedia.org/wiki?curid=1516996" title="Stefan IV Młody">
Stefan IV Młody

Stefan IV Młody, także Stefaniec (rum. "Ştefan al IV-lea", także "Ştefăniţă;" zm. 1527) – hospodar Mołdawii w latach 1517-1527 z rodu Muszatowiczów.
Był następcą i nieślubnym synem hospodara Bogdana III Ślepego. Ponieważ w chwili śmierci ojca był niepełnoletni, jego opiekunem wyznaczono najpotężniejszego lokalnego bojara Lukę Arbore (fundatora cerkwi w Arbore), który przewodził opozycji bojarskiej zarówno wobec ojca Stefana, jak i jego dziada (Stefana Wielkiego) w ostatnich latach jego panowania. W roku 1518 Mołdawia podpisała układ zaczepno-odporny z Polską. Gdy w 1522 Stefan został uznany za pełnoletniego, natychmiast zwrócił się przeciwko wielkim bojarom, chcącym usunąć go z tronu wobec zbyt dużej samodzielności, czego ofiarą padł m.in. Arbore stracony wraz z synami w kwietniu 1523. Zmusił także hospodara wołoskiego Radu de la Afumati do wydania tych spiskowców, który zbiegli na Wołoszczyznę.
Stefan planował podjąć działania w celu uniezależnienia Mołdawii od Imperium osmańskiego, jednak cechowała go porywczość, która powodowała brak realności jego planów. Zmarł zresztą wkrótce po objęciu władzy. Za jego syna uznawany jest niekiedy hospodar Jan Srogi, o którego pochodzeniu jednak nie mamy żadnych pewnych wiadomości.

</doc>
<doc id="1517001" url="https://pl.wikipedia.org/wiki?curid=1517001" title="BSC">
BSC



</doc>
<doc id="1517002" url="https://pl.wikipedia.org/wiki?curid=1517002" title="Szmaragdowa Topiel">
Szmaragdowa Topiel

Szmaragdowa Topiel – leśne nieduże jezioro położone obok wsi Kołowo w zachodniej części Pobrzeża Szczecińskiego na Wzgórzach Bukowych w Puszczy Bukowej. Dojście drogą Zygzak od Kołówka. 0,5 km na zachód Szlak Nadodrzański. Szmaragdowa Topiel pokryta są rzęsą i częściowo zarasta.

</doc>
<doc id="1517003" url="https://pl.wikipedia.org/wiki?curid=1517003" title="Fabio Dal Zotto">
Fabio Dal Zotto

Fabio dal Zotto (ur. 17 lipca 1957 w Vicenzy) – włoski szermierz, florecista i szpadzista. Dwukrotny medalista olimpijski z Montrealu.
W Montrealu zwyciężył w rywalizacji indywidualnej we florecie, a wspólnie z kolegami był drugi w konkursie drużynowym. Był również członkiem drużyny szpadzistów. Były to jego jedyne igrzyska, choć w chwili triumfu miał zaledwie 19 lat. W 1979 był brązowym medalistą mistrzostw świata, także w drużynie stawał na podium tej imprezy.

</doc>
<doc id="1517005" url="https://pl.wikipedia.org/wiki?curid=1517005" title="Rewolwerowiec (film)">
Rewolwerowiec (film)

Rewolwerowiec – amerykański western z 1976 roku na podstawie powieści Glendona Swarthouta. Jest to ostatni film, w którym wystąpił aktor John Wayne (zmarły w 1979).
Fabuła.
Rok 1901. John Bernard Books, słynny rewolwerowiec przybywa do Carson City. Odwiedza swojego dawnego przyjaciela, dr. Hostetlera. Prosi go o potwierdzenie diagnozy. Books ma raka i zostało mu kilka tygodni życia. Wynajmuje lokum u pani Rogers. Ta prosi szeryfa, żeby go stąd wyrzucił, ponieważ boi się, że Books może mieć zły wpływ na jej syna. Na wieść o rychłej śmierci rewolwerowca, wyruszają jego starzy wrogowie. Books postanawia wyrównać rachunki przed śmiercią.
Nagrody i nominacje.
Oscary za rok 1976
Złote Globy 1976
Nagrody BAFTA 1976

</doc>
<doc id="1517008" url="https://pl.wikipedia.org/wiki?curid=1517008" title="Ulica Humańska w Warszawie">
Ulica Humańska w Warszawie

Ulica Humańska – ulica w warszawskiej dzielnicy Mokotów, biegnąca od ulicy Słonecznej do ulicy Chocimskiej.
Historia.
Ulica powstała około 1908, jako ulica leżąca na obrzeżu "Kolonii Welonin" przyłączonej do Warszawy w tym okresie. Początkowo zaczynała bieg od ulicy Belwederskiej, ok. 1930 skrócono ją do linii ulicy Słonecznej. Pozostały, górny odcinek Humańskiej został zabudowany domami mieszkalnymi. W 1928 pod numerem 9 powstał dom Spółdzielni Mieszkaniowej „Słoneczna”, przeciwną stronę zajęły wybudowane około 1935 szeregowe domy jednorodzinne. Jeden z nich zaprojektował Marcin Weinfeld.
Zabudowa ulicy w całości ocalała podczas II wojny światowej. Stanowi interesującą enklawę architektury lat 30. XX wieku na Mokotowie.

</doc>
<doc id="1517009" url="https://pl.wikipedia.org/wiki?curid=1517009" title="Fiat 8 HP">
Fiat 8 HP

Fiat 8 HP – samochód, produkowany przez włoski koncern motoryzacyjny Fiat w 1901 roku. Samochód napędzany był przez dwucylindrowy silnik rzędowy, o mocy 8 koni parowych. Rozwijał prędkość 45 km/h.

</doc>
<doc id="1517013" url="https://pl.wikipedia.org/wiki?curid=1517013" title="The Passover Plot">
The Passover Plot

The Passover Plot (tłum. Spisek Paschy) – amerykańsko-izraelski dramat filmowy z 1976 roku na podstawie książki Hugh J. Schonfielda.
Obsada.
i inni

</doc>
<doc id="1517014" url="https://pl.wikipedia.org/wiki?curid=1517014" title="Fiat 6 HP">
Fiat 6 HP

Fiat 6 HP – samochód produkowany przez włoski koncern motoryzacyjny Fiat w latach 1900–1901. Samochód napędzany był silnikiem rzędowym o dwóch cylindrach i pojemności 1082 cm3. Osiągana moc 10 KM (przy prędkości obrotowej 1000 rpm) pozwalała rozwinąć prędkość 45 km/h. Silnik znajdował się z tyłu pojazdu i napędzał tylne koła za pomocą łańcucha za pośrednictwem 3-biegowej skrzynki biegów (plus bieg wsteczny). Prowadzący pojazd kierował przy pomocy drążka kierowniczego, dopiero w ostatnich egzemplarzach zaoferowano koło kierownicy.
Powstała również wyścigowa wersja, 6 HP Corsa, osiągająca prędkość 60 km/h. Kierowali nią między innymi Vincenzo Lancia oraz Felice Nazzaro.

</doc>
<doc id="1517015" url="https://pl.wikipedia.org/wiki?curid=1517015" title="Ezio Gamba">
Ezio Gamba

Ezio Gamba (ur. 2 grudnia 1958 w Brescii) – włoski judoka. Dwukrotny medalista olimpijski.
Największe sukcesy odnosił w wadze do 71 kilogramów, zdobywając w niej m.in. dwa medale olimpijskie – złoto w Moskwie i srebro w Los Angeles. Na igrzyskach debiutował już w Montrealu, w wieku 17 lat, ostatni raz wystartował 12 lat później, w Seulu. W 1982 był mistrzem Europy, dwukrotnie – w 1979 i 1983 – stawał na drugim stopniu podium mistrzostw świata.

</doc>
<doc id="1517016" url="https://pl.wikipedia.org/wiki?curid=1517016" title="Hugo Hiriart">
Hugo Hiriart

Hugo Hiriart (ur. 28 kwietnia 1942 w Meksyku) – pisarz i dziennikarz meksykański, z wykształcenia filozof.
Po polsku ukazała się jego powieść Galaor za którą otrzymał meksykańską nagrodę literacką Premio Xavier Villaurrutia.

</doc>
<doc id="1517019" url="https://pl.wikipedia.org/wiki?curid=1517019" title="Louis Anseaume">
Louis Anseaume

Louis Anseaume fr: lwi ɑ̃so:m (ur. 1721 w Paryżu, zm. 7 lipca 1784 tamże) – dramatopisarz francuski, autor wielu librett do popularnych komedii muzycznych, oper komicznych i własnego gatunku: komedii mieszanych z ariami ("comédie mêlée d'ariettes)". Uważany jest za ojca francuskiej opery komicznej.
Był suflerem i repetytorem w Teatrze Włoskim (Théâtre-Italien) w Paryżu; został zastępcą dyrektora Opery Komicznej w Paryżu i napisał około 40 utworów scenicznych, często współpracując z Charles-Simon Favartem. Niektóre z nich doczekały się tłumaczeń na m.in. niemiecki i duński. Jego libretta chętnie wykorzystywało wielu kompozytorów z epoki, m.in. Jean-Louis Laruette, André Ernest Modeste Grétry, Christoph Willibald Gluck, Pierre-Alexandre Monsigny, Egidio Romualdo Duni i François-André Danican Philidor.
Oto większość z nich

</doc>
<doc id="1517023" url="https://pl.wikipedia.org/wiki?curid=1517023" title="Fiat 1200">
Fiat 1200

Fiat 1200 – samochód kompaktowy produkowany przez włoski koncern motoryzacyjny Fiat w latach 1957-1960. Zadebiutował na Turin Motor Show w listopadzie 1957 roku. 1200 Fiat znany także pod nazwą Granluce Fiat 1200 zastąpić miał model Fiat 1100-103 TV - Turismo Veloce. Nowy model otrzymał czterocylindrowy silnik rzędowy o pojemności 1221 cm³ osiągający moc 59 koni mechanicznych. Samochód bazuje w dużej części na swoim poprzedniku, modelu 1100, więc zauważalne są pomiędzy nimi podobieństwa.
Produkowana również była wersja z nadwoziem typu kabriolet pod nazwą "Trasformabile" jako następca Fiata 1100-103 Trasformabile. 1200 Trasformabile został zaś zastąpiony w roku 1959 przez wersję Fiat Cabriolet 1200 Pininfarina.
Łącznie powstało około 400000 egzemplarzy.

</doc>
<doc id="1517024" url="https://pl.wikipedia.org/wiki?curid=1517024" title="Tramwaj elektryczny">
Tramwaj elektryczny



</doc>
<doc id="1517025" url="https://pl.wikipedia.org/wiki?curid=1517025" title="Obsesja Sherlocka Holmesa">
Obsesja Sherlocka Holmesa

Obsesja Sherlocka Holmesa – amerykańsko-brytyjska komedia kryminalna z 1976 roku na podstawie powieści Nicholasa Meyera. Film w Polsce znany także jako "Siedmioprocentowy roztwór".
Opis fabuły.
Dr Watson poważnie niepokoi się o stan zdrowia Holmesa, ponieważ jego uzależnienie od morfiny wymyka się spod kontroli. Namawia swego przyjaciela, by wyjechał do Wiednia, gdzie zajmie się nim dr Zygmunt Freud - słynny psychoanalityk. Na miejscu Holmes podejmuje się wyjaśnienia sprawy porwania Loli Deveraux - byłej morfinistki.
Obsada.
i inni
Nagrody i nominacje.
Oscary za rok 1976
Nagrody Saturn 1976

</doc>
<doc id="1517029" url="https://pl.wikipedia.org/wiki?curid=1517029" title="Abydozjanie">
Abydozjanie



</doc>
<doc id="1517032" url="https://pl.wikipedia.org/wiki?curid=1517032" title="Htop (Unix)">
Htop (Unix)



</doc>
<doc id="1517035" url="https://pl.wikipedia.org/wiki?curid=1517035" title="Niebieska Maryla">
Niebieska Maryla

Niebieska Maryla to album Maryli Rodowicz wydany 14 września 2000 roku przez wydawnictwo Izabelin Studio. Dystrybutorem była wytwórnia Universal Music Polska. Materiał muzyczny zarejestrowano podczas tournée jakie artystka odbyła w 2000 roku pod patronatem Radia Zet.
20 listopada 2002 roku płyta uzyskała w Polsce certyfikat złotej.

</doc>
<doc id="1517036" url="https://pl.wikipedia.org/wiki?curid=1517036" title="Dwuminutowe ostrzeżenie">
Dwuminutowe ostrzeżenie

Dwuminutowe ostrzeżenie – amerykański thriller z 1976 roku.
Obsada.
i inni

</doc>
<doc id="1517037" url="https://pl.wikipedia.org/wiki?curid=1517037" title="Aleksandr Romankow">
Aleksandr Romankow

Aleksandr Romankow (ros. "Александр Анатольевич Романьков", ur. 7 listopada 1953 w Korsakowie) – radziecki szermierz, florecista. Wielokrotny medalista olimpijski.
Był jednym z najwybitniejszych szermierzy dwóch dekad - lat 70. i 80. XX wieku. Zdobył 10 tytułów mistrza świata, po pięć indywidualnie (1974, 1977, 1979, 1982 i 1983) i w drużynie (1974, 1979, 1981, 1982, 1989). Na arenach olimpijskich jednak nie odnosił aż tak wielkich sukcesów. W Montrealu zajął drugie miejsce za Włochem Fabio dal Zotto, w Moskwie sięgnął po dwa brązowe medale, a igrzyska w Los Angeles zostały zbojkotowane przez większość państw bloku wschodniego. Złoto wywalczył dopiero w Seulu w konkursie drużynowym.
Pracował jako trener. Mieszka na Białorusi.

</doc>
<doc id="1517040" url="https://pl.wikipedia.org/wiki?curid=1517040" title="Kameleon europejski">
Kameleon europejski



</doc>
<doc id="1517042" url="https://pl.wikipedia.org/wiki?curid=1517042" title="Lech Trzeciakowski">
Lech Trzeciakowski

Lech Józef Trzeciakowski (ur. 24 grudnia 1931 w Poznaniu, zm. 7 stycznia 2017 tamże) – polski historyk, profesor nauk humanistycznych (1973), badacz historii wieków XIX i XX.
Dom rodzinny.
Syn powstańca wielkopolskiego Mariana Trzeciakowskiego (urzędnika państwowego II Rzeczypospolitej) i Stefanii z domu Dębickiej. W 1938 rozpoczął edukację w szkole powszechnej w Poznaniu, w latach 1939–1945 uczestniczył w tajnym nauczaniu. W 1945 zdał egzaminy kończące szkołę powszechną i zdał egzamin wstępny do Gimnazjum im. Karola Marcinkowskiego w Poznaniu. Należał do XIV Szczepu Harcerskiego „Błękitna Czternastka” im. het. Stanisława Żółkiewskiego.
W 1955 r. ożenił się z Marią Dolatą, z którą miał córkę Aleksandrę (ur. 1956, psycholożkę) i syna Zbyszka (1957–2006), pracownika Uniwersytetu Artystycznego w Poznaniu. Maria Trzeciakowska zmarła w 1989 r. W 1990 r. ożenił się z Ewą Krzyżańską, prawniczką. 14 stycznia 2017 został pochowany na Cmentarzu Zasłużonych Wielkopolan w Poznaniu.
Publikacje.
Autor ponad 350 artykułów w kraju i zagranicą, w tym znajdujących się na Liście Filadelfijskiej oraz 15 książek:
Uczniowie.
Wypromował ponad 500 magistrów UAM (stacjonarnych, zaocznych, z ośrodków zamiejscowych) oraz Wyższej Szkoły Nauk Humanistycznych i Dziennikarstwa, 25 doktorów. Uczniami profesora są m.in.: Witold Molik, Paweł Cieliczko, Krzysztof A. Makowski, Czesław Pest, Przemysław Matusik, Jerzy Kołacki, Adam Michnik.
Filmografia.
Konsultant naukowy

</doc>
<doc id="1517044" url="https://pl.wikipedia.org/wiki?curid=1517044" title="MTV Europe Music Awards 2008">
MTV Europe Music Awards 2008

Gala MTV Europe Music Award 2008 odbyła się 6 listopada 2008 roku w Echo Arenie w Liverpoolu. Nominacje zostały oficjalnie ogłoszone 29 września. Główną prowadzącą była Katy Perry oraz zespół 30 Seconds to Mars, który przeprowadzał wywiady określane jako „Dziwne rzeczy, które robią ludzie”. Jedynymi artystami europejskimi, którzy zdobyli nagrody byli w 2008 roku byli: Tokio Hotel (Niemcy), Emre Aydın (Turcja), Rick Astley i Paul McCartney (Wielka Brytania), a także zwycięzcy regionalni. Największymi wygranymi gali byli Britney Spears i 30 Seconds to Mars, którzy zdobyli po dwie nagrody.
Nagroda dla legendy.
Sir Paul McCartney otrzymał nagrodę Ultimate Legend Award za swoje osiągnięcia oraz ponadprzeciętny wkład w muzykę.

</doc>
<doc id="1517046" url="https://pl.wikipedia.org/wiki?curid=1517046" title="Mihal Popi">
Mihal Popi

Mihal Popi (ur. 7 listopada 1909 w Szkodrze, zm. 19 września 1979 w Tiranie) – albański aktor, reżyser i fotograf. 
Życiorys.
Ukończył szkołę prowadzoną przez jezuitów w Szkodrze. W 1921 przeniósł się wraz z rodziną do Tirany. Tam też w 1924 zaczął działalność w amatorskiej grupie teatralnej działającej przy Stowarzyszeniu Tirana, cztery lata później założył własną grupę, organizując kursy sztuki teatralnej. W 1932 założył Towarzystwo Teatralne Tirana, którym kierował. Kiedy w Tiranie uruchomiono kina "Gloria" i "Nacional" występował wspólnie z Xhevatem Serezim, Hasanem Reçim i Mihalem Stefą jako parodysta w przerwach między wyświetlanymi filmami. W latach 1939–1944 prowadził pracownię fotograficzną, działającą przy Nowym Bazarze w Tiranie. Z tego okresu pochodzi cykl jego fotografii, poświęcony nowo wybudowanej części stolicy. Po zakończeniu wojny w 1945 związał się z Teatrem Ludowym (alb. Teatri Popullor), jako aktor i reżyser. Na tej scenie zagrał ponad 40 ról, w tym główną rolę prefekta w sztuce Qazima Muletiego „Prefekt”. W 1966 odszedł na emeryturę, ale nadal sporadycznie występował na scenie.
Na dużym ekranie zadebiutował w roku 1958. Zagrał w czterech filmach fabularnych. Od władz Albanii otrzymał tytuł Artysty Ludu (alb. Artist i Popullit). Imię Popiego nosi jedna z ulic w Tiranie.

</doc>
<doc id="1517048" url="https://pl.wikipedia.org/wiki?curid=1517048" title="Czarne i białe w kolorze">
Czarne i białe w kolorze

Czarne i białe w kolorze (fr. "Noirs et blancs en couleur") – komedia wojenna z 1976 roku produkcji Wybrzeża Kości Słoniowej, Francji, Szwajcarii i RFN.
Zgłoszony jako oficjalny kandydat Wybrzeża Kości Słoniowej do Oscara dla najlepszego filmu nieanglojęzycznego, zdobył nagrodę Oscara w tej kategorii w 1976 roku.
Fabuła.
I wojna światowa. Francuscy koloniści w Afryce Zachodniej, dopiero kilka miesięcy po czasie, dowiadują się, że znajdują się w stanie wojny ze swoimi niemieckimi sąsiadami. Chcąc za wszelką cenę zwyciężyć, decydują się użyć do walki tubylców. Dają im karabiny, mundury, oraz uczą musztry wojskowej.

</doc>
<doc id="1517052" url="https://pl.wikipedia.org/wiki?curid=1517052" title="Base Station Controller">
Base Station Controller



</doc>
<doc id="1517053" url="https://pl.wikipedia.org/wiki?curid=1517053" title="Ajvar">
Ajvar



</doc>
<doc id="1517054" url="https://pl.wikipedia.org/wiki?curid=1517054" title="Ajwar">
Ajwar

Ajwar (chorw. "ajvar", serb. "ajвар, aйвар") – lekko pikantna pasta warzywna, przyrządzana z papryki słodkiej, bakłażanów, czosnku oraz octu, przypraw (sól, pieprz, chili); niekiedy zamiast bakłażanów używa się kabaczków.
Pochodzi z kuchni serbskiej i jest produktem spożywczym popularnym głównie na Bałkanach. Podobnymi pastami są pindżur produkowany z papryki i pomidorów oraz ljutenica wytwarzana z pomidorów oraz papryki ostrej i słodkiej. 
Ajwar zawiera około 70 kilokalorii w 100 gramach gotowego produktu. 
Oryginalny domowy ajwar wykonywany jest z pieczonej papryki, podczas gdy niektórzy producenci wykorzystują przemysłowo gotowane papryki i dodatek marchwi, co prowadzi do spadku jakości produktu. Produkcja oryginalnego ajwaru w Serbii wynosi ok. 640 ton rocznie. Handlowo wytwarzany jest przez kilka firm spożywczych, np. chorwackie Podravka i Mari w odmianie łagodnej i ostrej.

</doc>
<doc id="1517058" url="https://pl.wikipedia.org/wiki?curid=1517058" title="Bertrand Laquait">
Bertrand Laquait

Bertrand Laquait (ur. 13 kwietnia 1977 w Vichy) – francuski piłkarz występujący na pozycji bramkarza.
Kariera klubowa.
Laquait rozpoczynał karierę w sezonie 1997/1998 w zespole AS Nancy, grającym w Division 2. W debiutanckim sezonie awansował z nim do Division 1. W lidze tej zadebiutował 22 sierpnia 1998 w wygranym 1:0 pojedynku z FC Nantes. W sezonie 1999/2000 spadł z klubem do Division 2.
W 2002 roku przeszedł do belgijskiego Royalu Charleroi. Swój pierwszy mecz w Eerste Klasse rozegrał 21 grudnia 2002 przeciwko KVC Westerlo (1:0). 20 grudnia 2003 w zremisowanym 2:2 ligowym spotkaniu z RAEC Mons strzelił swojego jedynego gola w karierze. Padł on po wykopie piłki przez Laquaita spod własnej bramki.
Na sezon 2006/2007 został wypożyczony do hiszpańskiego Recreativo Huelva. W Primera División zadebiutował 14 października 2006 w przegranym 1:2 pojedynku z Atlético Madryt. Po sezonie wrócił do Royalu, w którym spędził jeszcze dwa lata.
W 2009 roku odszedł do francuskiego Evian TG, grającego w Championnat National. W sezonie 2009/2010 awansował z nim do Ligue 2, a w następnym do Ligue 1. W 2014 roku odszedł do Valenciennes FC, w którego barwach rok później zakończył karierę.

</doc>
<doc id="1517060" url="https://pl.wikipedia.org/wiki?curid=1517060" title="Obsesja (film 1976)">
Obsesja (film 1976)

Obsesja – amerykański psychologiczny dreszczowiec neo-noir z 1976 w reżyserii Briana De Palmy.
Fabuła.
Rok 1959. Żona Michaela Courtlanda – Elizabeth oraz jego 9-letnia córka – Amy zostają porwane. Wbrew poleceniom porywaczy, mąż zawiadamia policję i za poradą detektywa, organizuje pułapkę. Plan zawodzi i żona Michaela zostaje zamordowana. Michaela dręczy sumienie i postanawia zbudować grobowiec dla Elizabeth i Amy. Mija 16 lat. Przyjaciel Michaela namawia go do wyjazdu do Florencji. Podczas wizyty w kościele, gdzie spotkał swoją żonę, poznaje Sandrę Portinari – restauratorkę dzieł sztuki, która bardzo przypomina jego zmarłą żonę.
Nagrody i nominacje.
Oscary za rok 1976
Nagrody Saturn 1976

</doc>
<doc id="1517063" url="https://pl.wikipedia.org/wiki?curid=1517063" title="Brisbane International">
Brisbane International

Brisbane International – profesjonalny turniej tenisowy inaugurujący sezony rozgrywek WTA Tour. Turniej rozgrywany był w australijskim Brisbane na kortach twardych w konkurencji kobiet w latach 2009–2020, natomiast w latach 2009–2019 odbywały się również zawody mężczyzn cyklu ATP Tour. Turniej żeński miał rangę WTA Premier, natomiast turniej męski był imprezą rangi ATP Tour 250.
Do 2008 roku zawody kobiece nosiły nazwę Australian Women’s Hardcourts i odbywały się w Gold Coast. Zawody męskie miały nazwę Adelaide International i odbywały się w Adelaide. W 2009 roku zadecydowano o połączeniu i przeniesieniu turniejów do Brisbane.

</doc>
<doc id="1517066" url="https://pl.wikipedia.org/wiki?curid=1517066" title="William Kent">
William Kent

William Kent (ur. 1 stycznia 1685 w Bridlington, zm. 12 kwietnia 1748 w Londynie) – angielski architekt, malarz, projektant wnętrz i ogrodów.
Życiorys.
W latach 1709–1719 przebywał w Rzymie, a od 1719 w Londynie. Tworzył plany wiejskich rezydencji, pawilonów ogrodowych i domów miejskich, był również twórcą dekoracji i wyposażenia wnętrz swych budowli. Reprezentował nurt palladiańskiego klasycyzmu. Był jednym z inicjatorów stylu ogrodowego zwanego na kontynencie „angielskim”, a na wyspie „chińskim”. Tworzył fantazyjne parkowe pawilony greckie, chińskie, gotyckie. Uważany był za jednego z prekursorów neogotyku. Główne jego dzieła to: Holkham Hall w Norfolk (1734–1765), Badminton House i Worcester Lodge w Gloucestershire (ok. 1740), budowle ogrodowe w Stowe w Buckinghamshire (ok. 1730–1736), w Londynie: dom przy 44 Berkeley Square, Horse Guards (1750–1758), wzniesiony po śmierci Kenta.

</doc>
<doc id="1517067" url="https://pl.wikipedia.org/wiki?curid=1517067" title="Stanisław Żabiński">
Stanisław Żabiński

Stanisław Żaba-Żabiński (ur. 25 marca 1954) – polski lekkoatleta specjalizujący się w rzucie oszczepem.
Brązowy medalista mistrzostw Polski w 1984. Zawodnik Limanovii (1971–1973), SZS-AZS Kraków (1974–1978), Hutnika Nowa Huta (1979–1981) oraz Górnika Zabrze (od 1982). Rekord życiowy: 80,24 (28 sierpnia 1984, Praga).

</doc>
<doc id="1517068" url="https://pl.wikipedia.org/wiki?curid=1517068" title="Stanisław Żaba">
Stanisław Żaba



</doc>
<doc id="1517069" url="https://pl.wikipedia.org/wiki?curid=1517069" title="Wyjęty spod prawa Josey Wales">
Wyjęty spod prawa Josey Wales

Wyjęty spod prawa Josey Wales – amerykański western z 1976 roku na podstawie książki Forresta Cartera "Gone to Texas".
Fabuła.
Trwa wojna secesyjna, Josey Wales jest farmerem. Gdy banda złoczyńców ubranych w mundury unionistów pod wodzą Terrilla rabuje mu dobytek, pali dom i zabija żonę oraz synka - przysięga zemstę i wstępuje do konfederatów. Wojna dobiega końca, przegranym konfederatom obiecano amnestię, jeśli dobrowolnie się poddadzą. Pomimo to, oddział Walesa zostaje zmasakrowany, a on sam ucieka. Ścigany przez zdrajcę Fletchera, surowy ale szlachetny rewolwerowiec Josey jest zdany na samego siebie i przyjaciół, których spotyka po drodze.
Obsada.
i inni

</doc>
<doc id="1517071" url="https://pl.wikipedia.org/wiki?curid=1517071" title="Witold Molik">
Witold Molik

Witold Molik (ur. 5 sierpnia 1949 w Bninie koło Kórnika) – profesor zwyczajny nauk historycznych, kierownik Zakładu Historii Polski XIX i XX wieku w Instytucie Historii i dyrektor Centrum „Instytut Wielkopolski” na Uniwersytecie im. Adama Mickiewicza w Poznaniu.
Życiorys.
Specjalizuje się w badaniu historii społecznej Polski i stosunków polsko-niemieckich w XIX i początkach XX wieku, w szczególności dziejów polskiej inteligencji i ziemiaństwa oraz polskiego ruchu narodowego w zaborze pruskim, pamięci historycznej społeczeństwa polskiego, dziejów szkolnictwa i polskiej historiografii oraz polskich podróży edukacyjnych za granicę. 
Jest autorem prawie 400 publikacji, w tym monografii: "Polskie peregrynacje uniwersyteckie do Niemiec 1871-1914" (1989), "Kult Karola Marcinkowskiego" (1996), "Edward Raczyński 1786-1845" (1999), "Życie codzienne ziemiaństwa w Wielkopolsce w XIX i na początku XX wieku. Kultura materialna" (1999), "Inteligencja polska w Poznańskiem w XIX i początkach XX wieku" (2009). Jako redaktor wydał: (z Robertem Trabą) "Procesy akulturacji /asymilacji na pograniczu polsko-niemieckim w XIX i XX wieku" (1999), (z Rudolfem Jaworskim) "Denkmäler in Kiel und Posen. Paralleln und Kontraste" (2002), (z Henrykiem Żalińskim) ""O nas bez nas". Historia Polski w historiografiach obcojęzycznych" (2007). Zebrał i opracował (przy współudziale Agnieszki Baszko) artykuły zamieszczone w: "Etos Wielkopolan. Antologia tekstów o społeczeństwie Wielkopolski z drugiej połowy XIX i XX wieku" (2005). 
Stopień doktora nauk humanistycznych otrzymał w 1977 na podstawie rozprawy "Kształtowanie się inteligencji polskiej w Wielkim Księstwie Poznańskim 1841-1870" (promotor prof. Witold Jakóbczyk). W 1988 na podstawie książki "Polskie peregrynacje uniwersyteckie do Niemiec 1871-1914" uzyskał stopień doktora habilitowanego nauk humanistycznych w zakresie historii. W 1999 uzyskał tytuł profesora.
Począwszy od 1972, przez całą swoją karierę związany jest z Instytutem Historii Uniwersytetu im. Adama Mickiewicza w Poznaniu. Od 2002 stoi na czele powołanego z jego inicjatywy Centrum "Instytut Wielkopolski" przy UAM. Członek komisji rewizyjnej Fundacji Zakłady Kórnickie.
12 grudnia 2019 w Auli Lubrańskiego Collegium Minus Uniwersytetu im. Adama Mickiewicza w Poznaniu odbyła się uroczystość jubileuszowa z okazji siedemdziesiątych urodzin Profesora Witolda Molika.
Uczniowie.
Uczniami profesora Witolda Molika są m.in. Stanisław Borowiak, Alina Hinc, Piotr Grzelczak, Rafał Łysoń, Izabela Wyszowska.

</doc>
<doc id="1517077" url="https://pl.wikipedia.org/wiki?curid=1517077" title="Stefan Szarańcza">
Stefan Szarańcza

Stefan V Szarańcza (rum. "Ştefan Lăcustă;" zm. 1540) – hospodar Mołdawii w latach 1538–1540 z rodu Muszatowiczów.
Był wnukiem hospodara Stefana Wielkiego, synem najstarszego jego syna Aleksandra (zmarłego jeszcze przed śmiercią ojca). W 1538 został wysunięty przez Imperium osmańskie jako pretendent do tonu mołdawskiego, z którego Turcy pragnęli usunąć zbyt niezależnego Piotra Raresza. Został hospodarem mołdawskim wskutek wyprawy tureckiej na Mołdawię, podczas której opowiedzieli się za nim najważniejsi dygnitarze mołdawscy, którzy zdradzili Raresza. Objęcie przezeń tronu było jednak związane z innymi bardzo ciężkimi warunkami narzuconymi przez Turków, m.in. odstąpieniem na ich rzecz nadmorskich terenów Mołdawii (Budziak i miasto Bendery). To, a także nadużywanie zwierzchnictwa nad Mołdawią przez Turcję i uległość Szarańczy wobec tej ostatniej wywołało wybuch niezadowolenia bojarów, który w 1540 zamordowali Szarańczę.

</doc>
<doc id="1517081" url="https://pl.wikipedia.org/wiki?curid=1517081" title="Albrich">
Albrich

Albrich – polski herb szlachecki, nadany w zaborze austriackim.
Opis herbu.
Opis stworzony zgodnie z klasycznymi regułami blazonowania:
"W polu błękitnym wieża srebrna o trzech blankach, dwóch oknach czarnych i bramie zamkniętej drzwiami brunatnymi, stojąca na pagórku zielonym. Nad nią korona złota. Klejnot: jedno pióro strusie złote między dwoma błękitnymi. Labry złote podbite błękitem".
Najwcześniejsze wzmianki.
Nadany Franciszkowi Albrich, sekretarzowi gubernialnemu, z przydomkiem "von Ehrenwerth" w Galicji 25 czerwca 1793 roku.
Herbowni.
Albrich von Ehrenwerth.

</doc>
<doc id="1517087" url="https://pl.wikipedia.org/wiki?curid=1517087" title="Aleksander Cornea">
Aleksander Cornea

Aleksander III Cornea (rum. "Alexandru Cornea") – hospodar Mołdawii w latach 1540–1541 z rodu Muszatowiczów.
Był wnukiem hospodara Piotra III Arona, a jego ojciec Eliasz został stracony w Polsce pod koniec panowania Stefana Wielkiego (według innych źródeł - był synem Bogdana Ślepego). W 1540 został wprowadzony na hospodarski tron mołdawski przez bojarów, niezadowolonych z ciężkiej zwierzchności osmańskiej i uległego jej hospodara Stefana Szarańczy. Aleksander podjął próbę zbrojnego odzyskania utraconego kilka lat wcześniej na rzecz Imperium Osmańskiego Budziaku i miasta Bendery. Te działania spowodowały, że Wysoka Porta zwróciła się do usuniętego wcześniej z tronu Piotra Raresza i po zawarciu z nim porozumienia pomogła mu powrócić do władzy w Mołdawii. Aleksander Cornea został zamordowany.

</doc>
<doc id="1517088" url="https://pl.wikipedia.org/wiki?curid=1517088" title="Bugsy Malone">
Bugsy Malone

Bugsy Malone - brytyjska groteska kryminalna z 1976 roku.
Opis fabuły.
Chicago, czasy prohibicji. Trwa wojna gangów między Grubym Samem i Dandym Danem. Walka toczy się na torty z kremem. Bugsy Malone, człowiek do wszystkiego, zakochuje się w Blousey Brown - piosenkarce z tajnego baru Grubego Sama. Jego starania o jej względy zostają przerwane przez uwodzicielską piosenkarkę Tallulah, która chce Bugsy'ego tylko dla siebie.
Obsada.
Koncepcją reżyserską było obsadzenie wszystkich ról w filmie przez dzieci i nastolatków oraz granie w sposób naśladujący dorosłych. Najstarszy aktor w filmie nie przekroczył 16 lat.

</doc>
<doc id="1517093" url="https://pl.wikipedia.org/wiki?curid=1517093" title="Mistrzostwa Azji i strefy Pacyfiku w curlingu">
Mistrzostwa Azji i strefy Pacyfiku w curlingu

Mistrzostwa Azji i strefy Pacyfiku w curlingu – mistrzostwa Azji (bez Rosji i Turcji), Australii i Oceanii w curlingu. Rozgrywane są od 1991 w listopadzie lub grudniu, w tym samym czasie i miejscu rozgrywają się turnieje kobiet i mężczyzn. Obecnie uczestniczą w nich Australia, Chiny, Chińskie Tajpej, Japonia, Korea Południowa, Nowa Zelandia oraz inne zespoły. W mistrzostwa brały udział również reprezentacje państw afrykańskich. 
Do 2010 turniej nosił nazwę mistrzostw strefy Pacyfiku w curlingu, nazwę na obecną zmieniono w 2011 po powstaniu Mongolskiej Federacji Curlingu oraz przejściu federacji kazachskiej z Europejskiej Federacji Curlingu.
Zawody są kwalifikacjami do mistrzostw świata, do 2004 roku do tego turnieju awansował tylko zdobywca złotych medali. Od roku 2004 są to dwie drużyny. Wyjątkiem był rok 2017, kiedy w mistrzostwach świata zwiększono liczbę drużyn do 13, a ze strefy Azji i Pacyfiku możliwość gry otrzymały 3 zespoły. Począwszy od roku 2018 dwa zespoły będą mogły ponadto uczestniczyć w turnieju kwalifikacyjnym do mistrzostw świata.

</doc>
<doc id="1517096" url="https://pl.wikipedia.org/wiki?curid=1517096" title="Eliasz II (hospodar mołdawski)">
Eliasz II (hospodar mołdawski)

Eliasz II (rum. "Iliaş Rareş;" ur. ok. 1531, zm. 1562) – hospodar Mołdawii w latach 1546–1551 z rodu Muszatowiczów.
Był synem hospodara Piotra III Raresza. Objął tron mołdawski po śmierci swojego ojca w 1546. Podczas swojego panowania zmagał się ze spiskami bojarskimi, wspieranymi m.in. przez Polskę. W celu wzmocnienia swej władzy podjął próbę opodatkowania dóbr kościelnych, co spotkało się z dużym oporem. W tej sytuacji zbiegł w 1551 do Turcji, gdzie przyjął islam i został mianowany paszą Silistrii. Zmarł w Syrii.

</doc>
<doc id="1517099" url="https://pl.wikipedia.org/wiki?curid=1517099" title="Ulica Józefa Hoene-Wrońskiego w Warszawie">
Ulica Józefa Hoene-Wrońskiego w Warszawie

Ulica Józefa Hoene-Wrońskiego – ulica w warszawskiej dzielnicy Śródmieście
Historia.
Ulica została wytyczona około roku 1922, jako granica Kolonii Profesorskiej – osiedla willi położonych przy ul. Górnośląskiej, wybudowanego w tym samym czasie. Parzystą stronę ul. Hoene-Wrońskiego wypełniły gmachy szkolne: żeńskiej Państwowej Szkoły Handlowej, wybudowanej przy ul. Górnośląskiej 31 w okresie 1919–26 według projektu Romualda Gutta, oraz zespół budynków Gimnazjum im. Stefana Batorego wybudowanego w latach 1922–1924 przy ul. Myśliwieckiej 6. Patronem ulicy jest Józef Hoene-Wroński, polski matematyk, filozof i fizyk.
Dużą część pierzei zachodniej wypełniły zabudowania Internatu dla Niezamożnych Słuchaczek Seminarium Nauczycielskiego, powstałego w latach 1928–1930 przy Myśliwieckiej z fundacji ordynatowej Heleny Bispingowej; po roku 1933 w budynkach tych miała swą siedzibę Miejska Szkoła Sztuk Zdobniczych.
Pozostałe parcele przy nieparzystej stronie ul. Hoene-Wrońskiego przeznaczono pod budowę willi dla architektów, należących do Kolonii Profesorskiej; swe domy w okresie 1923–1930 wznieśli tu Romuald Gutt, Karol Jankowski, Edmund Bartłomiejczyk, Józef Sterdyński i Czesław Domaniewski.
Cała zabudowa ulicy przetrwała okres okupacji niemieckiej.

</doc>
<doc id="1517102" url="https://pl.wikipedia.org/wiki?curid=1517102" title="Stefan VI (hospodar mołdawski)">
Stefan VI (hospodar mołdawski)

Stefan VI (rum. "Ştefan Rareş;" zm. 1552) – hospodar Mołdawii w latach 1551–1552 z rodu Muszatowiczów.
Był synem hospodara Piotra III Raresza. Objął tron po ucieczce z kraju swego starszego brata Eliasza II w 1551. Pragnął doprowadzić do uniezależnienia swego kraju od Imperium osmańskiego, jednak jego próby porozumienia z Polską, a następnie z Habsburgami nie przyniosły efektu – sąsiedzi ci nie chcieli zadrażniać swych stosunków z Turcją. W 1552 został zamordowany.

</doc>
<doc id="1517103" url="https://pl.wikipedia.org/wiki?curid=1517103" title="Transamerican Express">
Transamerican Express

Transamerican Express – amerykańska komedia kryminalna z 1976 roku.
Obsada.
i inni
Nagrody i nominacje.
Oscary za rok 1976
Złote Globy 1976

</doc>
<doc id="1517107" url="https://pl.wikipedia.org/wiki?curid=1517107" title="Jan Joldea">
Jan Joldea

Jan I Joldea (rum. "Ioan Joldea") – hospodar Mołdawii w roku 1552.
Był bojarem mołdawskim. Objął tron mołdawski po śmierci Stefana Raresza, zdołał jednak na nim utrzymać się zaledwie przez kilka dni – został na skutek działań wojewody bełskiego, Mikołaja Sieniawskiego, okaleczony i usunięty przez Aleksandra Lăpuşneanu.

</doc>
<doc id="1517108" url="https://pl.wikipedia.org/wiki?curid=1517108" title="Koendu">
Koendu

Koendu, igłozwierz, jeżownica ("Coendou") – rodzaj ssaka z podrodziny ursonów (Erethizontinae) w obrębie rodziny ursonowatych (Erethizontidae).
Nazwa zwyczajowa.
We wcześniejszej polskiej literaturze zoologicznej nazwa „koendu” była używana do oznaczania gatunku "Coendou prehensilis". W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę koendu brazylijski, rezerwując nazwę koendu dla rodzaju tych ursonowatych.
Zasięg występowania.
Rodzaj obejmuje gatunki występujące w Ameryce (Meksyk, Belize, Gwatemala, Salwador, Honduras, Nikaragua, Kostaryka, Panama, Kolumbia, Trynidad i Tobago, Wenezuela, Gujana, Surinam, Gujana Francuska, Brazylia, Ekwador, Peru, Boliwia, Paragwaj, Urugwaj i Argentyna).
Charakterystyka.
Długość ciała (bez ogona) 239–560 mm, długość ogona 105–578 mm, długość ucha 7–29 mm, długość tylnej stopy 46–95 mm; masa ciała 0,6–5,3 kg. Cechą wyróżniającą koendu są ich chwytne ogony. Modyfikacja przednich i tylnych stóp umożliwiła im chwytanie, dzięki czemu zwierzę to stało się znakomitym wspinaczem zaadaptowanym do życia na drzewach. Koendu żywią się liśćmi, pędami, owocami, korą, korzeniami i pąkami, bywają również szkodnikami upraw plantacji. Koendu wydają odgłosy przypominające dziecko, by komunikować się w obrębie swojego gatunku. Młode rodzą się pokryte miękkimi włosami, które twardnieją z wiekiem. Dorosłe poruszają się powoli, a w momencie zagrożenia zwijają się w kulkę. Zwierzęta te dożywają maksymalnie 27 roku życia.
Systematyka.
Podział systematyczny.
Analiza filogenetyczna przeprowadzona przez Vossa, Hubbard i Jansę (2013) wykazała, że gatunki tradycyjnie zaliczane do rodzaju "Coendou" nie tworzą kladu, do którego nie należałyby także gatunki z rodzajów "Echinoprocta" i "Sphiggurus"; według tej analizy także gatunki tradycyjnie zaliczane do rodzaju "Sphiggurus" nie tworzą kladu, do którego nie należałyby też gatunki z rodzajów "Coendou" i "Echinoprocta". Na tej podstawie autorzy zsynonimizowali rodzaje "Echinoprocta" i "Sphiggurus" z rodzajem "Coendou", przenosząc zaliczane do nich gatunki do tego ostatniego rodzaju. W takim ujęciu do rodzaju należą następujące gatunki:
Opisano również gatunki wymarłe:

</doc>
<doc id="1517110" url="https://pl.wikipedia.org/wiki?curid=1517110" title="Żleb Karczmarza">
Żleb Karczmarza

Żleb Karczmarza (słow. "Krčmárov žľab") – żleb we wschodniej ścianie masywu Gerlacha, opadający z Lawiniastej Przełączki w kierunku Długiego Stawu Wielickiego. Jest to jeden z największych żlebów w Tatrach, jego długość to ok. 800 m. W dolnych partiach ma ok. 100 m szerokości, natomiast w górnych zwęża się i ma jedynie kilkanaście metrów szerokości. Jest bardzo stromy, nawet latem zdarza się, że jest wypełniony śniegiem. Stanowi jedną z nielicznych w Tatrach drogę typu alpejskiego. Jest również bardzo niebezpieczny z racji samoczynnych lawin kamiennych. U jego wylotu znajduje się Długi Staw Wielicki. Zsypujący się żlebem kamienny gruz utworzył ogromny stożek piargowy, który zasypał już znaczną część Długiego Stawu i nadal go zasypuje.
Pochodzenie nazwy żlebu nie jest do końca jasne. Ivan Bohuš, podając przypuszczalną etymologię tej nazwy, przytacza relację Franza Dénesa, spiskoniemieckiego taternika i badacza Tatr, w roczniku Węgierskiego Towarzystwa Karpackiego (MKE), w której ten podawał, iż przyłapał w owym żlebie zasadzającego się na kozice kłusownika, karczmarza z którejś podtatrzańskich wsi, pouczył go o niewłaściwym postępowaniu i na pamiątkę nazwał bezimienny dotąd żleb Żlebem Karczmarza. Józef Nyka przypuszcza, że bardziej prawdopodobne byłoby pochodzenie nazwy od nazwiska ("Karczmarz" lub słowackiego "Krčmár"), niż od zajęcia kłusownika.
Powyżej Żlebu Karczmarza znajduje się mniejszy Żleb Darmstädtera, którego piargi również zasypują Długi Staw.
Historia.
Pierwsze wejścia żlebem na Gerlach:

</doc>
<doc id="1517112" url="https://pl.wikipedia.org/wiki?curid=1517112" title="Figurant (film)">
Figurant (film)

Figurant (ang. "The Front") – amerykańska tragikomedia z 1976 roku.
Fabuła.
Stany Zjednoczone, lata 50. XX wieku. Howard Prince jest barmanem, który pomaga przyjacielowi - scenarzyście. Żeby nie stracić dochodu, kolega namawia Prince’a by został jego figurantem. W zamian dostanie 10% od scenariusza. Howard się zgadza. Stając się figurantem podpisuje się pod scenariuszami kolegi, odbiera za niego pieniądze, spotyka się z ważnymi osobami w środowisku filmowym, jest zapraszany na przyjęcia i obiady do drogich restauracji. Poznaje też kobietę, w której się zakochuje. Ten styl życia coraz bardziej go wciąga, co powoduje, że wciąga kolejnych scenarzystów z tzw. „czarnej listy” do procederu i figuruje za nich. Szczęśliwa passa Howarda zostaje przerwana przed specjalną komisją weryfikującą czy jest, czy nie jest komunistą.
Obsada.
i inni
Nagrody i nominacje.
49. ceremonia wręczenia Oscarów
Złote Globy 1976
Nagroda BAFTA

</doc>
<doc id="1517113" url="https://pl.wikipedia.org/wiki?curid=1517113" title="Alchimowicz (herb szlachecki)">
Alchimowicz (herb szlachecki)

Alchimowicz – polski herb szlachecki, odmiana herbu Pobóg.
Opis herbu.
Opis zgodnie z klasycznymi regułami blazonowania:
W polu błękitnym podkowa srebrna z sercem czerwonym, na którym zaćwieczone pół strzały srebrnej, między ocelami.
Klejnot: Trzy pióra strusie.
Labry: Błękitne, podbite srebrem.
Najwcześniejsze wzmianki.
Zapisy w księgach szlachty guberni mińskiej 1863 rok.
Herbowni.
Alchimowicz.

</doc>
<doc id="1517125" url="https://pl.wikipedia.org/wiki?curid=1517125" title="Aleksander Lăpușneanu">
Aleksander Lăpușneanu

Aleksander IV Lăpușneanu (rum. "Alexandru Lăpușneanu;" zm. 5 maja 1568) – hospodar Mołdawii w latach 1552–1561 i 1564–1568 z rodu Muszatowiczów.
Był nieślubnym synem hospodara Bogdana III Ślepego. Objął tron mołdawski w 1552 po zamordowaniu przez bojarów hospodara Stefana Raresza i odsunięciu panującego zaledwie kilka dni Jana Joldei. Wprowadzony na tron przez stronnictwo polonofilskie, zawdzięczał go polskiemu wsparciu zbrojnemu hetmana Mikołaja Sieniawskiego. Z tego też powodu uznał się lennikiem polskim, uzyskując jednak także zatwierdzenie Wysokiej Porty. Na prośbę prawosławnego biskupa lwowskiego Makarego Tuczapskiego oraz przemyskiego Arssina opłacił koszty odbudowy Cerkwi Ruskiej we Lwowie w latach 1553–1559. Początkowo uległy możnym bojarom lokalnym, z czasem zaczął dążyć do usamodzielnienia się, co wywołało spiski bojarskie, wspierane m.in. przez Polskę. Po ich stłumieniu, Aleksander był lojalny wobec osmańskiego zwierzchnictwa, interweniując m.in. w interesie tureckim na Wołoszczyźnie.
W 1561 utracił tron mołdawski na rzecz wspieranego przez Habsburgów Jana Jakuba Heraklida, pierwszego cudzoziemca na tym tronie (który był wcześniej uczestnikiem jednego ze spisków przeciwko Aleksandrowi, a po jego upadku zbiegł z Mołdawii). Powrócił na tron po trzech latach za sprawą Imperium osmańskiego, mszcząc się na bojarach. Przeniósł wówczas główną siedzibę hospodarską z położonej na północy Suczawy do bliższych Turcji Jass. Zmarł w 1568, prawdopodobnie otruty; został pochowany w ufundowanym przez siebie monastyrze Slatina.
Spośród jego synów trzech (Bogdan, Aron i Piotr) panowało po jego śmierci w Mołdawii.

</doc>
<doc id="1517127" url="https://pl.wikipedia.org/wiki?curid=1517127" title="Ulica 11 Listopada">
Ulica 11 Listopada

Ulica 11 listopada – popularna nazwa ulic w Polsce;

</doc>
<doc id="1517129" url="https://pl.wikipedia.org/wiki?curid=1517129" title="Miłość i tęsknota w Bombaju">
Miłość i tęsknota w Bombaju

Miłość i tęsknota w Bombaju (ang. "Love and Longing in Bombay") – opowiadania indyjskiego pisarza Vikrama Chandry, autora "Świętych gier". Wydane po angielsku w 1997 roku, po polsku w 2008 roku (w tłum. Marka Fedyszaka). Nagrodzone Commonwealth Writers Prize dla najlepszej książki rejonu Eurazji.
Książka ta zawiera pięć opowiadań połączonych osobą narratora, młodego Radźita Śarmy, słuchającego w bombajskim barze opowieści starego Subramaniama. Bohaterami każdego opowiadania są różne osoby, tytuły opowiadań odnoszą się do pojęć w sanskrycie. Trzy z nich
przedstawiają sobą trzy z czterech celów życiowych, które (zgodnie ze starożytną filozofią indyjską) są przeznaczone człowiekowi. Brakuje tylko opowiadania zatytułowanego "Moksza (wyzwolenie)", które oznacza ostateczny cel życia człowieka. Czwarte opowiadanie nosi tytuł "Śakti". Słowo to oznacza – moc, siłę i kobiecy aspekt hinduskich bóstw. Ostatnie, piąte – "Śanti" (spokój) jest imieniem głównej bohaterki.
W jednym ze starych bombajskich domów mieści się niewidoczny na zewnątrz lokal. W tym barze, z którego widać morze, przy ginie młody Ranjit Śarma wysłuchuje opowieści starego Subramaniama:
Dharma (obowiązek).
Historia domu nawiedzonego przez ducha. Bohaterem jej jest generał Dźago Antia, weteran wojny indyjskiego-chińskiej, stracił nogę w 1971 roku w wojnie z Pakistanem. Podziwiany surowy, samotny. Czując nadchodzącą starość generał wyjeżdża do Bombaju, aby sprzedać tam rodzinny dom nad morzem. Generał nie może sprzedać domu, dopóki nie uwolni się od nawiedzającego go ducha. Ta sytuacja konfrontuje starego człowieka z bólem jego dzieciństwa. Aby uwolnić się od dręczącego poczucia winy, generał musi spotkać się ze swoim przedwcześnie zmarłym starszym bratem Soli i przeżyć jeszcze raz sytuację beztroskiej zabawy latawcem zamienioną w dramat utraty bliskiej osoby.
Śakti (siła, moc kobieca).
Bohaterami tej opowieści są dwie rywalizujące ze sobą kobiety. Tłem tej walki o pozycję jest bogaty bombajski światek Malabar Hill. Pochodzącej z Parsów Dolly Boatwalla, od lat pewnej swojej wysokiej pozycji w świecie bogaczy Bombaju trudno się pogodzić z zagrażającą jej popularnością nowobogackiej byłej stewardesy i córki aptekarza, Sili. Konflikt między nimi zaostrza się jeszcze bardziej, gdy syn Sili, Rajiv zakochuje się w córce Dolly, Roxanie.
Kama (miłość).
Opowiada historię inspektora policji sikha Sartadża Singha. Zmaga się on z samotnością i bólem z powodu odejścia żony. Jednocześnie prowadzi dochodzenie próbując rozwikłać zagadkę śmierci bogatego przedsiębiorcy. Kierując śledztwem dotyka on tajemnicy rodziny zamordowanego, dramatycznej relacji łączącej go z żoną i synem.
Sartadż Singh jest też bohaterem kolejnej sławnej książki Vikrama Chandry "Święte gry".
Artha (bogactwo).
To opowiadanie w zadymionym bombajskim lokalu historii zasłyszanej w pociągu. Jej bohaterami jest dwójka programistów komputerowych Sandhia i Iqbal Das. Mierzą się właśnie ze stresem wynikającym z niemożnością znalezienia błędu w założonym przez nich programie komputerowego zabezpieczenia finansów przedsiębiorstwa. Iqbala dręczy strach przed niepowodzeniem, utratą pracy i rozczarowaniem ludzi, którzy im zaufali. Jego zagubienie pogłębia się, gdy musi on skonfrontować się z tajemnicą zaginięcia jego ukochanego.
Śanti.
W tym opowiadaniu Subramaniam we własnym już domu opowiada Rajitowi historię swojego małżeństwa z tytułową Śanti.

</doc>
<doc id="1517130" url="https://pl.wikipedia.org/wiki?curid=1517130" title="Mieczysław Tanty">
Mieczysław Tanty

Mieczysław Tanty (ur. 19 lipca 1928 w Dobrzecu, zm. 22 kwietnia 2015) – polski historyk i bałkanista.
Życiorys.
Pochodził z rodziny rzemieślniczej, był synem Wawrzyńca i Ewy. Maturę uzyskał w 1949 w liceum handlowym w Kaliszu. Po maturze podjął studia historyczne na Uniwersytecie Łódzkim, skąd po dwóch latach przeniósł się na Wydział Humanistyczny Uniwersytetu Warszawskiego. W 1952 ukończył studia I stopnia, w 1955 studia magisterskie.
1 października 1955 rozpoczął pracę w Katedrze Historii Europy Wschodniej Uniwersytetu Warszawskiego. Pracę doktorską pt. "Zjazd słowiański w Moskwie w roku 1867" obronił w 1962 (promotor – Ludwik Bazylow) i uzyskał awans na stanowisko adiunkta. W 1969 uzyskał stopień doktora habilitowanego na podstawie pracy: "Rosja wobec wojen bałkańskich 1912–1913 roku". Od 1988 profesor zwyczajny.
W latach 1971–1975 był wicedyrektorem Instytutu Historycznego Uniwersytetu Warszawskiego. Prodziekan Wydziału Historycznego UW w latach 1977–1981. Visiting professor University of Kansas 1979–1980. Po przejściu na emeryturę do roku 2013 pracował w Wyższej Szkole Gospodarki Krajowej w Kutnie.
Członek Zarządu Głównego i skarbnik Polskiego Towarzystwa Historycznego 1967–1974, członek Zarządu Głównego Polskiego Towarzystwa Rusycystycznego 1976–1980, przewodniczący strony polskiej i współprzewodniczący Komisji Polsko-Rosyjskiej ds. podręczników historii i geografii 1985–2009, członek Komisji Historycznej Polsko-Rosyjskiej PAN i Akademii Nauk ZSRR/Rosyjskiej Akademii Nauk od 1972. Pochowany na cmentarzu Powązki Wojskowe w Warszawie (kwatera HII-2-14).
Odznaczenia i nagrody.
Trzykrotnie wyróżniany nagrodą Ministra Nauki i Szkolnictwa Wyższego – za rozprawę habilitacyjną w 1971 r., za książkę "Historia Słowian Południowych i Zachodnich" w 1978 i w 1985 za pracę "Bosfor i Dardanele w polityce mocarstw".
Odznaczony Krzyżem Kawalerskim Orderu Odrodzenia Polski, Złotym Krzyżem Zasługi i Medalem Komisji Edukacji Narodowej.

</doc>
<doc id="1517131" url="https://pl.wikipedia.org/wiki?curid=1517131" title="Krytyczna lista roślin naczyniowych Polski">
Krytyczna lista roślin naczyniowych Polski

Krytyczna lista roślin naczyniowych Polski – całościowa, krytyczna lista roślin naczyniowych Polski. Opracowana została przez Instytut Botaniki im. prof. W. Szafera PAN w Krakowie. Składa się z dwóch wydań.
Publikacja ta jest źródłową pozycją do wykorzystania we wszystkich publikacjach biologicznych, z zakresu ochrony przyrody, rolnictwa, leśnictwa, kwiaciarstwa, w pracach naukowych i tłumaczeniach, a także źródłem wiedzy dla studentów. Druga edycja z 2002 to rezultat prac finansowanych przez Komitet Badań Naukowych. Głównymi jej autorami są: Zbigniew Mirek, Halina Piękoś-Mirkowa, Adam Zając, Maria Zając. Napisana jest w języku angielskim i polskim. Jej działy to:
Polskie nazwy gatunków flory Polski w polskiej Wikipedii oparte są właśnie na Krytycznej liście roślin naczyniowych Polski. Prezentuje ona jednak bardzo wąskie ujęcie gatunków. Według nowszych ujęć taksonomicznych wiele z taksonów podanych w tym opracowaniu jako gatunki – to podgatunki, odmiany lub synonimy innych taksonów. W tym przypadku na Wikipedii przedstawiona została ich alternatywna naukowa nazwa w oparciu o aktualizowane opracowanie "The Plant List".

</doc>
<doc id="1517132" url="https://pl.wikipedia.org/wiki?curid=1517132" title="Mistwalker">
Mistwalker

 – firma zajmująca się tworzeniem gier komputerowych. Założona w 2004 roku przez Hironobu Sakaguchi i Nobuo Uematsu.
Historia.
W roku 2001 logo i nazwa firmy zostały zarejestrowane jako znak towarowy. Obecnie powiązania finansowe firmy z Square Enix są niejasne. Prezesem firmy jest Hironobu Sakaguchi, wiceprezesem natomiast, twórca systemu PlayOnline - Kensuke Tanaka. W sierpniu 2004 roku ogłoszono rozpoczęcie prac nad nową grą RPG. W maju 2005 opublikowano tytuły projektowanych gier na konsolę Xbox 360 - Blue Dragon oraz Lost Odyssey. W grudniu tego samego roku, firma ogłosiła prace nad RPG akcji - Cry On. W październiku 2007 spod skrzydeł Mistwalker'a wyszło taktyczne RPG Ash -Archaic Sealed Heat- wydane na platformę Nintendo DS.

</doc>
<doc id="1517135" url="https://pl.wikipedia.org/wiki?curid=1517135" title="Jan II Jakub Heraklid Despot">
Jan II Jakub Heraklid Despot

Jan II Jakub Heraklid Despot (rum. "Ioan Iacob Heraclid, Despot Vodă"; ur. 1511 na Krecie lub na Samos, zm. 1563) – hospodar Mołdawii w latach 1561–1563.
Życiorys.
Pochodził z Grecji, podawał się za potomka władców wyspy Samos. Był awanturnikiem - najemnikiem, poetą, lekarzem; podczas swych podróży po Europie przeszedł na luteranizm. W latach 50. XVII w. przybył na dwór hospodara Aleksandra Lăpușneanu, gdzie wziął udział w spisku bojarskim, po którego niepowodzeniu musiał uciekać z Mołdawii. Powrócił tam w 1561 na czele oddziałów, które zawdzięczał pomocy Habsburgów i polskiego magnata Olbrachta Łaskiego, i pokonał Aleksandra w bitwie pod Verbia. Po objęciu tronu mołdawskiego zamierzał wystąpić przeciwko Turkom, jednak kłopoty finansowe spowodowały, że w 1562 zrezygnował z tych planów i uzyskał zatwierdzenie sułtana. Jego panowanie było jednak krótkie – otaczanie się przez Despota (jak oficjalnie się tytułował) cudzoziemcami i protestantami, próby nałożenia nowych podatków, a do tego konflikt z Łaskim spowodowały bunt bojarów, w którego trakcie Heraklid został zamordowany.
W okresie swego panowania założył szkołę łacińską w Cotnari, która była odtąd ważnym ośrodkiem kultury zachodniej w Mołdawii. Objąwszy tron mołdawski, został pierwszym cudzoziemcem na tronie mołdawskim (w późniejszych czasach osadzanie na tronach mołdawskim i wołoskim cudzoziemców, zwłaszcza Greków, było stałą praktyką turecką).
Heraklid jest głównym bohaterem powieści Teodora Jeske-Choińskiego "O mitrę hospodarską".

</doc>
<doc id="1517136" url="https://pl.wikipedia.org/wiki?curid=1517136" title="Rytis Martikonis">
Rytis Martikonis

Rytis Martikonis (ur. 8 lutego 1967 w Kownie) – litewski dyplomata, wiceminister spraw zagranicznych (2001–2004), następnie do 2010 stały przedstawiciel Litwy przy Unii Europejskiej.
Życiorys.
W latach 1989–1990 studiował nauki polityczne i prawo w Bowdoin College w USA. Od 1991 do 1992 kształcił się na Uniwersytecie Aarhus w zakresie nauk politycznych. W 1993 ukończył studia prawnicze na Uniwersytecie Wileńskim. Od 1992 był zatrudniony w Ministerstwie Spraw Zagranicznych w departamencie zajmującym się integracją europejską. W latach 1995–1999 pracował jako radca w litewskim przedstawicielstwie przy Unii Europejskiej. Po powrocie do kraju objął stanowisko dyrektora departamentu integracji europejskiej, który sprawował do 2001. W latach 2001–2004 pełnił funkcję wiceministra spraw zagranicznych, był wiceprzewodniczącym zespołu negocjującego warunki członkostwa Litwy w UE. Reprezentował krajowy rząd w Konwencie Europejskim. W 2004 objął stanowisko stałego przedstawiciela Litwy przy Unii Europejskiej, zajmował je do 2010. W 2010 powołany na doradcę premiera Andriusa Kubiliusa. W 2011 przeszedł do pracy w strukturach Komisji Europejskiej, gdzie został dyrektorem generalnym.

</doc>
<doc id="1517137" url="https://pl.wikipedia.org/wiki?curid=1517137" title="Lagaranie">
Lagaranie



</doc>
<doc id="1517139" url="https://pl.wikipedia.org/wiki?curid=1517139" title="Lista odcinków serialu animowanego Kudłaty i Scooby Doo na tropie">
Lista odcinków serialu animowanego Kudłaty i Scooby Doo na tropie

"Kudłaty i Scooby Doo na tropie" to dziesiąta kreskówka o przygodach psa Scooby’ego Doo i Kudłatego. Sporadycznie pojawia się reszta jego przyjaciół – Fred, Daphne i Velma.

</doc>
<doc id="1517141" url="https://pl.wikipedia.org/wiki?curid=1517141" title="Jewgienij Glejzerow">
Jewgienij Glejzerow

Jewgienij Glejzerow, ros. Евгений Эммануилович Глейзеров (ur. 20 marca 1963) – rosyjski szachista, arcymistrz od 1993 roku.
Kariera szachowa.
W latach 80. XX wieku kilkukrotnie startował w eliminacyjnych turniejach indywidualnych mistrzostw Związku Radzieckiego. Najlepszy wynik w tych rozgrywkach osiągnął w 1987 r. w Kursku, dzieląc w półfinale V-VI miejsce. W turniejach międzynarodowych zaczął uczestniczyć pod koniec lat 80. Odniósł szereg sukcesów, zwyciężając bądź dzieląc I miejsca m.in. w: Warszawie (1991), Pardubicach (1992), Woskriesiensku (1993), Czelabińsku (1993), Dreźnie (1994), Mińsku (1996), Leeuwarden (1997), Göteborgu (1997), Lublanie (2000), Maladze (2000), Mondariz (2000), Bydgoszczy (2000), Barlinku (2001, memoriał Emanuela Laskera), Abu Zabi (2002), Sztokholmie (2004/05, turniej "Rilton Cup"), Kishu (2005), Teheranie (2005, 2006), Jassach (2007) oraz Meszhedzie (2011).
W pierwszej połowie lat 90. występował w rozgrywkach o drużynowe mistrzostwo Polski, reprezentując „Miedź” Legnica. W 1992 r. zdobył w Rewalu złoty, a w 1993 r. w Lubniewicach – brązowy medal.
Najwyższy ranking w dotychczasowej karierze osiągnął 1 maja 2011 r., z wynikiem 2600 punktów zajmował wówczas 42. miejsce wśród rosyjskich szachistów.

</doc>
<doc id="1517147" url="https://pl.wikipedia.org/wiki?curid=1517147" title="Stefan Tomșa I">
Stefan Tomșa I

Stefan Tomsza, Stefan Tomża, sporadycznie Stefan Tomșa, Stefan VII Tomsza, Stefan VIII Tomża, Stefan IX Tomża, Stefan IX Tomża (Tomsza) (rum. "Ștefan Tomșa"; zm. 5 maja 1564) – hospodar Mołdawii w latach 1563-1564.
Był bojarem mołdawskim. W 1563 stanął na czele rewolty przeciwko rządom znienawidzonego greckiego hospodara Mołdawii Jana Jakub Heraklida, którego otaczanie się cudzoziemcami i lekceważenie prawosławia spowodowały wielkie wzburzenie wśród poddanych. Stefan zdołał pokonać Heraklida i zamordował go, nie zyskał jednak zatwierdzenia Wysokiej Porty. Po początkowych sukcesach w walce z Imperium osmańskim został opuszczony przez zwolenników i w 1564 musiał uciekać do Polski. Tam, na życzenie sułtana został z rozkazu króla polskiego Zygmunta Augusta ujęty przez Jerzego Jazłowieckiego, ścięty 5 maja 1564 i pochowany we Lwowie. Jego synami byli hospodarowie mołdawski Stefan Tomșa II i wołoski Leon Tomșa.

</doc>
<doc id="1517150" url="https://pl.wikipedia.org/wiki?curid=1517150" title="1 Batalion Łączności (PSZ)">
1 Batalion Łączności (PSZ)

1 Batalion Łączności (1 błącz.) – oddział łączności Polskich Sił Zbrojnych na Zachodzie. Sformowany 15 lipca 1945 r. z Oddziałów Łączności 1 Dywizji Pancernej.
Rodowód 1 batalionu łączności.
W 1937, w garnizonie Rzeszów, w Koszarach Poniatowskiego przy ul. Lwowskiej, zajmowanych dotychczas przez 10 Dywizjon Artylerii Konnej, sformowany został Szwadron Łączności 10 Brygady Kawalerii. Szwadron, w składzie macierzystej brygady, walczył w kampanii wrześniowej 1939. 19 września 1939 jako zwarty pododdział przekroczył granicę z Węgrami.
Dowódcą łączności 10 BK był mjr Jan Grajkowski. Dowódca łączności był jednocześnie oficerem sztabu brygady i podlegał bezpośrednio szefowi sztabu, mjr. dypl. Franciszkowi Skibińskiemu. Dowódca łączności był fachowym przełożonym dowódcy szwadronu łączności oraz dowódców plutonów łączności wchodzących w skład oddziałów i pododdziałów brygady.
Pod koniec maja 1940 we Francji przystąpiono do organizacji Brygady Lekkiej Mechanicznej, a w jej składzie szwadronu łączności. Wkrótce brygada przemianowana została na 10 Brygadę Kawalerii Pancernej. Część szwadronu łączności weszła w skład rzutu bojowego 10 BKPanc pod dowództwem gen. bryg. Stanisława Maczka, wzięła udział w kampanii francuskiej i 18 czerwca 1940 została rozwiązana. Pozostała część szwadronu wraz z II rzutem 10 BKPanc pod dowództwem płk. dypl. Kazimierza Dworaka ewakuowana została 25 czerwca 1940 do portu Liverpool w Anglii, a stąd do rejonu Douglas, w hrabstwie South Lanarkshire (Szkocja).
5 lipca 1940 Naczelny Wódz rozkazał sformować 2 Brygadę Strzelców, a w jej składzie 2 Kompanię Łączności. 25 października 1940 Naczelny Wódz zatwierdził zmianę nazwy 2 BS na 10 Brygada Kawalerii Pancernej. Równocześnie pododdziały wchodzące w skład brygady otrzymały nowe nazwy i numery. Między innymi 2 Kompania Łączności przemianowana została na 10 Szwadron Łączności. Zmiany nazw zatwierdzone zostały przez Naczelnego Wodza dopiero 13 listopada 1940. W październiku 1940 brygada osadziła odcinek wybrzeża w hrabstwie Angus
W Blairgowrie powstał Dywizjon Szkolny dla załóg pancernych, a przy nim Ośrodek Łączności pod dowództwem mjr. Grajkowskiego i mjr. Gordona. Ośrodek szkolił operatorów radiostacji czołgowych i wozów dowodzenia, mechaników i radiomechaników do napraw i konserwacji sprzętu.
W miarę wzrostu stanów osobowych, powstał Ośrodek Łączności w Forfar i ten, w miarę otrzymywania sprzętu, przekształcił się w Centrum Wyszkolenia Łączności, później przeniesione do Dundee.
Sformowanie i zmiany organizacyjne.
25 lutego 1942 Naczelny Wódz zdecydował o sformowaniu 1 Dywizji Pancernej pod dowództwem gen. bryg. Stanisława Maczka. W składzie dywizji, zgodnie z brytyjskim etatem wojennym, przystąpiono do organizacji Oddziałów Łączności 1 Dywizji Pancernej (ang. "Armoured Divisional Signals"). 28 sierpnia 1942 Oddziały Łączności 1 DPanc. rozpoczęły funkcjonowanie w składzie:
Na początku 1943 przeprowadzona została reorganizacja Oddziałów Łączności 1 DPanc., w efekcie której zmianie uległa ich struktura organizacyjna:
W nawiasach podano nazwy jednostek, do których przydzielane były poszczególne szwadrony.
12 października 1943 rozpoczęta została reorganizacja 1 DPanc polegająca między innymi na likwidacji Grupy Wojsk Wspierających i Dowództwa Służb i Tyłów, wyłączenia z dywizji jednej skadrowanej brygady pancernej oraz utworzeniu brygady strzelców i artylerii dywizyjnej. Reorganizacją objęte zostały także Oddziały Łączności 1 DPanc. Dotychczasowy 3 Szwadron Łączności przeformowany został w Szwadron Dowodzenia złożony z plutonu technicznego, plutonu materiałowego i czołówki naprawczej. 10 Szwadron Łączności przemianowany został na 3 Szwadron Łączności, natomiast 16 Szwadron Łączności na 10 Szwadron Łączności. Z nadwyżek stanu osobowego zorganizowana została kadrowa 16 Kompania Łączności dla nowej 16 Brygady Pancernej.
Po zakończeniu reorganizacji struktura Oddziałów Łączności przedstawiała się w sposób następujący:
Przedstawiona struktura nie uległa zmianom do końca walk dywizji.
18 maja 1945 płk Jan Grajkowski przekazał obowiązki dowódcy Oddziałów Łączności 1 DPanc. ppłk dypl. Zygmuntowi Chamskiemu.
15 lipca 1945 Oddziały Łączności 1 DPanc otrzymały nazwę 1 Batalion Łączności. Dowódcą batalionu został ppłk dypl. Zygmunt Chamski. Sprawował on dowództwo do 10 czerwca 1947.
Swoje święto obchodzi 29 czerwca w rocznicę święta Wojsk Łączności w II RP. Proporczyk czarno-niebieski.
Działania bojowe Oddziałów Łączności 1 DPanc..
15 lipca 1944 r. Oddziały Łączności przemieszczają się do obozu przejściowego w Alderhshot, gdzie zostają uzupełnione ostatnie braki. Do 30 lipca następuje załadowanie na statki transportowe, a 2 sierpnia następuje wyładowanie na wybrzeżu Francji. Od 8 sierpnia pododdziały łączności wchodzą do walki wraz z jednostkami dywizji zabezpieczając łączność w sztabach dywizji, brygad i pułków. W trakcie walk z uwagi na działania manewrowe, oddziały łączności posługiwały się głównie radiostacjami wszelkich typów. Łączność kablowa używano jedynie w ograniczonym zakresie w obronie podczas walk nad Mozą. W walkach od sierpnia 1944, do 9 maja 1945 poległo 11 żołnierzy, rannych zostało 29 żołnierzy. Odznaczonych zostało Orderem srebrnym VM - 4 żołnierzy, 105 Krzyżami Walecznych, 178 Krzyżami Zasługi oraz wielu żołnierzy odznaczeniami brytyjskimi, francuskimi i belgijskimi. Czołówka naprawcza i plutony techniczno-warsztatowe naprawiły; 465 pojazdów, 4513 radiostacji, 30 łącznic, 323 telefony oraz ładownice akumulatorów, zegary akumulatorowe i prądowe itd.
Po zakończeniu działań bojowych do normalnych zadań oddziałów łączności natury wojskowej doszły inne obowiązki Była to opieka nad Polakami - wysiedleńcami i byłymi jeńcami wojennymi. Prócz rozbudowy wewnętrznej sieci telefonicznej w 1 DPanc przystąpiono do rozbudowy połączeń z ośrodkami wysiedleńców i obozami byłych jeńców wojennych. Prace te objęły odbudowę tras kabla podziemnego i naziemnego, central telefonicznych, instalację aparatów, ich konserwację. Obsługę central telefonicznych przejęły kobiety z Batalionu Pomocniczego Służby Kobiet, tzw. "Akaczki", byłe więźniarki z Oberlangen i Niederlangen.
Obecnie tradycje 1 Batalionu Łączności 1 DPanc. kontynuuje 11 Batalion Dowodzenia im. gen. broni Zygmunta Sadowskiego 11 Dywizji Kawalerii Pancernej w Żaganiu.

</doc>
<doc id="1517151" url="https://pl.wikipedia.org/wiki?curid=1517151" title="Zamek Dubliński">
Zamek Dubliński

Zamek Dubliński (ang. "Dublin Castle", irl. "Caisleán Bhaile Átha Cliath") – zamek królewski w Dublinie. Pierwsza warownia została zbudowana w latach 1204–1224 przez Anglo-Normanów. W roku 1684 pożar zniszczył budowlę. Po odbudowie kierowanej przez generalnego mierniczego Williama Robinsona z pierwotnej warowni zachowała się jedynie Record Tower. W 1746 roku został wykonany remont apartamentów użytkowanych przez administrację państwowa. 16 stycznia 1922 roku Michael Collins objął zamek w imieniu rządu Irlandii.

</doc>
<doc id="1517153" url="https://pl.wikipedia.org/wiki?curid=1517153" title="Bogdan Lăpușneanu">
Bogdan Lăpușneanu

Bogdan IV Lăpușneanu (rum. "Bogdan Lăpușneanu"; zm. 1574) – hospodar Mołdawii w latach 1568–1572 z rodu Muszatowiczów.
Był synem hospodara Aleksandra IV Lăpușneanu, objął tron mołdawski po jego śmierci w 1568. Wychowywany w dużej mierze na dworze polskim stał się narzędziem dla ambitnych polskich magnatów, w 1569 uznał się też za lennika polskiego.
Takie postępowanie wykorzystał Jan Srogi, syn hospodara Stefana IV Młodego i Ormianki, który przy pomocy Imperium osmańskiego otrzymał tron mołdawski. W lutym 1572 roku Bohdan IV został zmuszony do opuszczenia tronu i szukania ochrony w Polsce. Polski król Zygmunt II August zamiast wysłać żołnierzy i przywrócić Bogdana IV na tronie mołdawskim, wysłał posła do sułtana Selima II. Próba powrotu do Mołdawii z pomocą lokalnej ruskiej i podolskiej szlachty polskiej nie powiodła się.
Bogdan, przez własną obrazę, został schwytany i uwięziony przez szlachcica Krzysztofa Zborowskiego w jednym z jego zamków (Jezupol), a zatem Sulejman II umieścił na tronie Jana Srogiego. Bogdan pozostał w Chocimiu, dopóki Jan Srogi nie złożył przysięgi lojalności wobec Polski. Jan zarządzał od Polski o opuszczenie Bogdana z terytorium Mołdawii. Bohdan, próbując odzyskać tron szukał poparcia także na innych dworach europejskich, m.in. w Wiedniu, Dreźnie, Paryżu i Kopenhadze, ostatecznie zmarł w 1574 roku w Moskwie, szukając tam sojusznika.
Synem Bogdana był Aleksander Zły, późniejszy hospodar mołdawski i wołoski

</doc>
<doc id="1517154" url="https://pl.wikipedia.org/wiki?curid=1517154" title="Zero Osiem Wojna">
Zero Osiem Wojna

Zero Osiem Wojna - pierwszy singiel zespołu Coma z płyty Hipertrofia. Został wydany w roku 2008.

</doc>
<doc id="1517156" url="https://pl.wikipedia.org/wiki?curid=1517156" title="David Howell">
David Howell



</doc>
<doc id="1517158" url="https://pl.wikipedia.org/wiki?curid=1517158" title="Fundacja na rzecz Collegium Polonicum">
Fundacja na rzecz Collegium Polonicum

Fundacja na rzecz Collegium Polonicum – fundacja działająca przy Collegium Polonicum w Słubicach. Jej dewiza brzmi: "Sic itur ad astra" (tak się idzie do gwiazd) – Wergiliusz.
Działalność.
Fundacja powstała w październiku 2002 roku i swoją działalność opiera się na współpracy z Uniwersytetem im. Adama Mickiewicza w Poznaniu i Europejskim Uniwersytetem Viadrina we Frankfurcie nad Odrą, stanowiąc pomost między placówką uniwersytecką a regionem.
Przez pierwsze 10 lat działalności fundacja zrealizowała ponad 50 projektów o łącznej wartości ponad 17 mln zł., zorganizowała około 25 konferencji tematycznych, 5 edycji Targów Aktywności Społecznej, opublikowała 11 wydań Miesięcznika Lubuskich Organizacji Pozarządowych InfoNGO. W działaniach projektowych fundacji brało w tym czasie udział ok. 10 tys. osób.

</doc>
<doc id="1517164" url="https://pl.wikipedia.org/wiki?curid=1517164" title="Aleksandrowicz Hrabia">
Aleksandrowicz Hrabia

Aleksandrowicz (Alexandrowicz) Hrabia – polski herb szlachecki, hrabiowska odmiana herbu Aleksandrowicz
Opis herbu.
Opis stworzony zgodnie z klasycznymi zasadami blazonowania:
"W polu czerwonym dwie kosy w krzyż skośny srebrne, w miejscu ich złączenia schodzą się dwa miecze. Nad tarczą korona hrabiowska. Nad nią hełm. W klejnocie nad hełmem w koronie trzy pióra strusie, jedno złote między dwoma czerwonymi."
Według wersji tego herbu z herbarza Pawliszczewa, tarcza obramowana była wąską bordiurą złotą.
Najwcześniejsze wzmianki.
Nadany z tytułem hrabiego Galicji ("hoch- und wohlgeboren, graf von") Stanisławowi Witoldowi Aleksandrowiczowi (Alexandrowiczowi) 9 października 1800 roku przez cesarza Franciszka II. Obdarowany był synem Tomasza Waleriana, kasztelana wizkiego (1775), podlaskiego (1779) i wojewody podlaskiego (1790) oraz Marii z Ledóchowskich herbu Szaława. Stanisław Witold urodził się w 1781, zatem uzyskał tytuł w wieku 19 lat. Tytuł hrabiowski potwierdzono w Królestwie Polskim w 1819, zaś w 1837 wylegitymowali się dwaj synowie Stanisława. Tytuł hrabiowski zatwierdzono w Rosji 27 grudnia 1847.
Herbowni.
Jedna rodzina herbownych (herb własny):
graf von Alexandrowicz.
Zobacz też.
Aleksandrowicz.

</doc>
<doc id="1517168" url="https://pl.wikipedia.org/wiki?curid=1517168" title="Park Narodowy Blå Jungfrun">
Park Narodowy Blå Jungfrun

Park Narodowy Blå Jungfrun (szw. "Blå Jungfruns nationalpark", znany także pod nazwą "„Blåkulla”") – park narodowy w regionie Kalmar w południowo-wschodniej Szwecji, obejmujący ochroną niezamieszkaną wyspę Blå Jungfrun w Cieśninie Kalmarskiej na Morzu Bałtyckim. 
Geografia.
Park Narodowy Blå Jungfrun leży w gminie Oskarshamn w regionie Kalmar w południowo-wschodniej Szwecji. Obejmuje ochroną wyspę Blå Jungfrun w Cieśninie Kalmarskiej na Morzu Bałtyckim oraz jej wody przybrzeżne. 
Wyspa jest niezamieszkaną bryłą błękitno-szarego granitu, wystającą 86 m n.p.m. Została ukształtowana przez lodowiec. Masa lodu, która napłynęła z północy na północną stronę wyspy, nadała jej opływowy kształt. Na południowej stronie wyspy spływający w dół lód wyżłobił głębokie wąwozy. 
Flora.
Południową część wyspy porasta bujny las liściasty z dębami ("Quercus sp."), lipami ("Tilia sp."), klonami ("Acer sp.") i osikami ("Populus tremula"). W lesie odnotowano występowanie ponad 200 gatunków roślin. Rośnie tu m.in. żywiec cebulkowy i przytulia wonna, a na wybrzeżu dzięgiel litwor, krwawnica pospolita, groszek leśny i kozłek lekarski.
W krajobrazie północnej części wyspy dominującą rolę odgrywają strome klify, wygłady lodowcowe i nagie skały, porośnięte rzadko sosną ("Pinus sylvestris"), świerkiem ("Picea abies") i brzozą ("Betula pendula"), z głębokimi szczelinami i jaskiniami.
Na wyspie występuje wiele porostów, m.in. granicznik płucnik i "Erioderma pedicellatum".
Fauna.
Na wyspie nie ma drapieżników. Dawniej żyły tu zające, które wyginęły wskutek ciężkich zim. Ze ssaków odnotowano jedynie nietoperze. Ponadto czasem można spotkać tu zaskrońce i ropuchy. Wyspę zamieszkuje wiele ptaków m.in. świergotek nadmorski i ptaki z rodzaju falco . Gniazduje tu Nurnik zwyczajny ("Cepphus grylle") i bielik ("Haliaeetus albicilla"). Na przestrzeni ostatnich 50 lat populacja nurnika gwałtownie się zmniejszyła z 250 par do zaledwie kilku. Na wyspie występuje wiele owadów, w szczególności chrząszczy z rodzaju Cerambyx i z rodziny kózkowatych.
Historia.
Jednym z pierwszych badaczy, którzy odwiedzili wyspę, był Karol Linneusz (1707–1778), który przybył tu w 1741 roku i opisał ją jako „jedną z najstraszliwszych na świecie”. Linneusz sporządził pierwszy naukowy opis wyspy, jako pierwszy wzmiankował również kamienny labirynt – "Trolleborg". Wcześniejsze wzmianki o wyspie pochodzą przede wszystkim z zapisków marynarzy. W 1555 roku szwedzki kartograf Olaus Magnus (1490–1557) przestrzegał marynarzy przed zbliżaniem się do wyspy, gdyż mogłoby to wywołać sztorm.
W 1896 roku na wyspie odbył się ślub szwedzkiego poety Vernera von Heidenstama (1859–1940) z Olgą Wiberg.
W latach 1904–1926 na wyspie pozyskiwano czerwony granit o nazwie „Virgo”, który eksportowano do Niemiec. Dzięki donacji szwedzkiego przemysłowca Torstena Kreugera (1884–1973) w 1926 roku na wyspie utworzono park narodowy. 
Park należy do sieci Natura 2000, w ramach której chroni siedliska roślin i ptaków.
Legendy.
Z uwagi na unikalny kształt i kolor wyspa utożsamiana jest z legendarnym miejscem zlotu czarownic podczas Wielkanocy – "Blåkulla" (pol. „niewielkie, niebieskie wzgórze”). Według lokalnych legend wyspa jest miejscem dorocznego wiosennego zlotu czarownic, które dzielą miejsce z syrenami i bóstwami. Aby obłaskawić nadprzyrodzone moce, ludzie zostawiali na brzegi wyspy różne cenne przedmioty, m.in. rękawiczki i jedwabne szale. 
Z wyspy nie wolno zabierać kamieni – kto zabierze kamień, będzie miał pecha dotąd, dopóki nie zwróci go wyspie. 
Labirynt.
W południowej części wyspy znajduje się także tajemniczy labirynt, zbudowany z kamieni ułożonych na ziemi. Do dziś nie udało się ustalić jego pochodzenia ani funkcji.

</doc>
<doc id="1517169" url="https://pl.wikipedia.org/wiki?curid=1517169" title="Jan Sas">
Jan Sas

Jan V Sas (rum. "Iancu Sasul"; zm. 28 września 1582) – hospodar Mołdawii w latach 1579–1582 z rodu Muszatowiczów.
Był nieślubnym synem hospodara Piotra III Raresza. Zdobywszy sobie wpływy z Konstantynopolu, w 1579 przekupił dygnitarzy tureckich i objął tron mołdawski kosztem Piotra Kulawego. Próżny i niezrównoważony, pragnący bogactw, został zeń usunięty przez Turków w 1582 i uciekł do Polski. Tam został ścięty we Lwowie na prośbę sułtana.

</doc>
<doc id="1517172" url="https://pl.wikipedia.org/wiki?curid=1517172" title="Wilhelm Kornalewski">
Wilhelm Kornalewski

Wilhelm Kornalewski (ur. 26 września 1918 w Sterkrode, zm. 2 listopada 1985 w Działdowie) – polski lekkoatleta specjalizujący się w rzucie oszczepem.
Brązowy medalista mistrzostw Polski w roku 1946. W krajowym czempionacie startował także w 1939 roku, zajmując piąte miejsce. Reprezentował barwy toruńskiego Pomorzanina. Rekord życiowy: 60,17 (11 czerwca 1939, Działdowo).

</doc>
<doc id="1517176" url="https://pl.wikipedia.org/wiki?curid=1517176" title="Buzz Osborne">
Buzz Osborne

Buzz Osborne właściwie Roger Osborne (ur. 25 marca 1964 w Montesano) – amerykański gitarzysta, wokalista, autor piosenek, jeden z członków założycieli Melvins oraz Fantômas i Venomous Concept. W 1986 był także basistą w pierwszym zespole Kurta Cobaina, Fecal Matter.

</doc>
<doc id="1517178" url="https://pl.wikipedia.org/wiki?curid=1517178" title="Stronnictwo Pracy (1989)">
Stronnictwo Pracy (1989)

Stronnictwo Pracy (SP) – polska prawicowa, chadecka partia polityczna, działająca pod różnymi nazwami i z przerwami od 1989.
Historia.
Ugrupowanie powstało 12 lutego 1989 z inicjatywy działaczy Chrześcijańsko-Demokratycznego Klubu Myśli Politycznej, powstałego w 1988. W 1990 przyjęto nazwę Chrześcijańsko-Demokratyczne Stronnictwo Pracy (ChDSP), nawiązywało do Stronnictwa Pracy, działającego w latach 1937–1950 (później wyłącznie na emigracji). Wśród założycieli znaleźli się Władysław Siła-Nowicki (który stanął na jej czele), Ryszard Bender i Janusz Zabłocki.
W jej programie znalazły się hasła niepodległościowe. Poparła społeczną gospodarkę rynkową. Zgodnie z programem partii parlament powinien pochodzić z wolnych pięcioprzymiotnikowych wyborów. Państwo miało mieć obowiązek ułatwiania kampanii wszystkim kandydatom na równych zasadach. ChDSP było zdania, że państwo powinno być tolerancyjne religijne, odwoływało się jednocześnie do katolickiej nauki społecznej. Opowiadało się za prywatyzacją i za całkowitym uwolnieniem rynku poprzez zniesienie barier rozwoju gospodarczego.
Zgodnie ze statutem najwyższą władzą partii był kongres zwoływany przez radę naczelną, składającą się z przewodniczącego i 20 członków. Najwyższym organem wykonawczym był prezes, który stał na czele zarządu głównego.
W trakcie rozmów Okrągłego Stołu lider ChDSP był obserwatorem zaproszonym przez stronę rządową. W wyborach czerwcowych w 1989 kandydaci stronnictwa bez powodzenia ubiegali się o mandaty poselskie i senatorskie, startując w większości jako konkurenci dla przedstawicieli Komitetu Obywatelskiego (KO wystawił dwóch członków SP – Waleriana Piotrowskiego i Marka Rusakiewicza, którzy zdobyli mandaty). W maju 1990 zorganizowano III kongres (nawiązujący numeracją do kongresów dawnego SP z 1937 i 1945). W wyborach samorządowych w 1990 kandydaci ChDSP zdobyli ponad 200 mandatów.
W 1990 Władysław Siła-Nowicki deklarował zamiar ubiegania się o urząd prezydenta RP, jednak nie zebrał wystarczającej liczby podpisów. Chadecy wsparli Lecha Wałęsę i przez kilka miesięcy działali w ramach Porozumienia Centrum (gdy było ono koalicją), jednak z powodu zgłoszenia Władysława Siły-Nowickiego i wyboru nowych władz doszło w partii do rozłamu. W październiku miał miejsce kolejny rozłam, w wyniku którego powstało Chrześcijańsko-Demokratyczne Stronnictwo „Zjednoczenie” (znalazł się w nim m.in. Ryszard Bender). W grudniu 1990 z ChDSP odeszło 127 działaczy, którzy założyli Partię Chrześcijańsko-Demokratyczną (weszła ona do PC). W lutym 1991 kolejna grupa rozłamowa (m.in. z Kazimierzem Świtoniem) powołała Górnośląską Chrześcijańską Demokrację (z tej z kolei 3 miesiące później wyszła część działaczy, która utworzyła Górnośląską Unię Chrześcijańsko-Demokratyczną). W wyborach parlamentarnych w 1991 działacze ChDSP wystartowali w ramach komitetu wyborczego Chrześcijańska Demokracja (współtworzonego przez dwie inne niewielkie organizacje). Spośród 5 uzyskanych przez wspólną listę mandatów poselskich ChDSP przypadł jeden, objęty przez Stefana Pastuszewskiego. W trakcie kadencji partię zasiliła Jadwiga Rudnicka, dotychczasowa deputowana ZChN.
W 1993 partia przystąpiła do ruchu Komitetów Obrony Demokracji, powołanego z inicjatywy PC w celu obalenia prezydenta Lecha Wałęsy (do inicjatywy wszedł też RdR). W tym samym roku ChDSP wystartowało w ramach komitetu wyborczego PC-Zjednoczenie Polskie, który nie przekroczył wynoszącego 5% progu wyborczego. W lutym 1994 do partii przyłączyła się niewielka krakowska organizacja Chrześcijańska Demokracja, po czym ugrupowanie rozpoczęło działalność pod nową nazwą jako Chrześcijańska Demokracja – Stronnictwo Pracy (ChD-SP). Po rezygnacji w 1992 Władysława Siły-Nowickiego ze stanowiska prezesa ugrupowaniem do 2000 kierowali kolejno: Tomasz Jackowski, Andrzej Owsiński i Marian Błaszczyński.
W połowie lat 90. stronnictwo uczestniczyło w nieefektywnych inicjatywach łączenia rozbitej prawicy, w tym w ramach Sekretariatu Ugrupowań Centroprawicowych i Konwentu Świętej Katarzyny. W wyborach prezydenckich w 1995 wsparło kandydaturę Hanny Gronkiewicz-Waltz. W 1996 chadecy przystąpili do Akcji Wyborczej Solidarność, uzyskując rok później z jej list jeden mandat poselski (dla Witolda Nieduszyńskiego z listy ogólnopolskiej).
Partia przerejestrowała się w 1998 zgodnie z wymogami nowej ustawy. W 2000 przyłączyła się do niej marginalna Koalicja Ludowo-Niepodległościowa pod przewodnictwem Zbigniewa Wrzesińskiego. Na czele wspólnej formacji pod nową nazwą Stronnictwo Pracy (SP) stanął Andrzej Owsiński. W 2001 SP nawiązało współpracę z Prawem i Sprawiedliwością. Witold Nieduszyński pod koniec III kadencji zasiadał w klubie poselskim PiS (wcześniej wewnątrz AWS działał w zespole Przymierza Prawicy), a w wyborach parlamentarnych w 2001 członkowie stronnictwa startowali z list PiS (z wyjątkiem Stefana Pastuszewskiego kandydującego z listy AWSP i Zbigniewa Faca startującego z listy LPR). Żaden z przedstawicieli SP nie uzyskał mandatu. Partię wykreślono z ewidencji 20 września 2002, ponownie wpisano 7 września 2004. Jej nowym prezesem został Zbigniew Wrzesiński. W wyborach do Parlamentu Europejskiego w 2004 sześciu przedstawicieli stronnictwa (w tym z 1. miejsca Stefan Pastuszewski) startowało z listy Ogólnopolskiego Komitetu Obywatelskiego „OKO” w okręgu kujawsko-pomorskim.
W wyborach parlamentarnych w 2005 partia wystawiła własną listę w okręgu bydgoskim (uzyskała ona 1019 głosów, czyli 0,01% w skali kraju, co dało komitetowi 21., przedostatnie miejsce). Grupa działaczy wystartowała ponadto z list Ogólnopolskiej Koalicji Obywatelskiej i Domu Ojczystego (z listy tego ostatniego m.in. prezes partii Zbigniew Wrzesiński), które to komitety również uzyskały niewielkie poparcie. Do Senatu z własnego komitetu bezskutecznie startował Stefan Pastuszewski. W 2007 jeden z ówczesnych liderów partii Stefan Pastuszewski bez powodzenia kandydował do Sejmu z listy PiS. W wyborach prezydenckich w 2010 ugrupowanie poparło kandydaturę Marka Jurka, przewodniczącego Prawicy Rzeczypospolitej. W 2011 bezskutecznie do Sejmu startowali Stefan Pastuszewski z listy PiS i Henryk Wierzchucki z listy Prawicy Rzeczypospolitej. Po wyborach w 2011 partię opuścił Stefan Pastuszewski (wówczas od 2005 radny Bydgoszczy z ramienia PiS).
W 2014 Stronnictwo Pracy wraz z kilkudziesięcioma organizacjami współtworzyło ogólnopolski ruch Wspólnota Patriotyzm Solidarność. Prezes SP Zbigniew Wrzesiński został pełnomocnikiem wyborczym komitetu WPS, a także jego kandydatem na prezydenta Warszawy (uzyskał 0,45% głosów, zajmując 10., przedostatnie miejsce). W wyborach parlamentarnych w 2015 był on kandydatem komitetu SP do Senatu w Katowicach, zajmując 5., przedostatnie miejsce. W tych samych wyborach Andrzej Wójcik z SP kandydował do Sejmu z siedleckiej listy komitetu Kukiz’15 (nie uzyskał mandatu). W 2018 partia wystawiła listę w jednym okręgu w wyborach do sejmiku mazowieckiego, uzyskując 0,03% głosów w skali województwa. W tych samych wyborach SP zajęło także ostatnie miejsce w wyborach miejskich w Katowicach – zarówno na prezydenta, jak i do rady miasta. Przed wyborami parlamentarnymi w 2019 stronnictwo podjęło działania w kierunku przystąpienia do Koalicji Polskiej, skupionej wokół Polskiego Stronnictwa Ludowego. Następnie ogłoszono jednak start kandydatów Stronnictwa Pracy z list Prawicy Rzeczypospolitej, do którego ostatecznie także nie doszło. W wyborach do Sejmu członek partii znalazł się jedynie na liście Akcji Zawiedzionych Emerytów Rencistów. SP wystawiło natomiast z własnego komitetu jednego kandydata do Senatu, który zajął w okręgu przedostatnie, 4. miejsce.

</doc>
<doc id="1517180" url="https://pl.wikipedia.org/wiki?curid=1517180" title="Opornik łatkowaty">
Opornik łatkowaty

Opornik łatkowaty, ołownik łatkowaty, kudzu ("Pueraria montana" (Lour.) Merr. var. "lobata" (Willd.) Maesen &amp; S. M. Almeida ex Sanjappa &amp; Predeep) – według nowych ujęć taksonomicznych odmiana gatunku Pueraria montana, dawniej traktowana jako odrębny gatunek "Pueraria lobata" (Willd.). Reprezentuje rodzinę bobowatych. Wykorzystywany jest jako lek tradycyjny oraz źródło włókna tekstylnego i stosowanego do olinowania.
Rozmieszczenie geograficzne.
Występuje naturalnie w Azji południowo-wschodniej oraz na wyspach Oceanii i w Japonii. Zawleczony do Ameryki Północnej i Środkowej, Afryki południowej, Azji centralnej, regionu Kaukazu i na Ukrainę. W miejscach, w których został zawleczony (np. w USA) jest uporczywym, bardzo inwazyjnym chwastem, wypierającym gatunki rodzime. Gatunek ujęty jest na liście inwazyjnych gatunków stwarzających zagrożenie dla Unii Europejskiej.
Morfologia.
Pnącze o drewniejącej łodydze długości do 30 m. W górnej części owłosionej. Liście trójlistkowe, z dużymi, szerokojajowatymi listkami. Kwiaty barwy purpurowej, zebrane w grona długości do 30 cm, wyrastające w kątach liści. Owocem jest owłosiony strąk o długości ok. 5 cm zawierający kilka nasion. Korzeń duży, bulwiasty.

</doc>
<doc id="1517181" url="https://pl.wikipedia.org/wiki?curid=1517181" title="Aron Tyran">
Aron Tyran

Aron Tyran (rum. "Aron Tiranul"; zm. 1597) – hospodar Mołdawii, w latach 1591–1592 i 1592–1595, z rodu Muszatowiczów.
Był nieślubnym synem hospodara Aleksandra IV Lăpuşneanu. Tron mołdawski objął w 1591, gdy w wyniku rozruchów chłopskich do ucieczki z kraju został zmuszony Piotr Kulawy. Wobec jego rządów ukształtowała się silna opozycja, szukająca oparcia w Polsce. W 1592 został nawet chwilowo obalony przez bojarów (po zamordowaniu kilkunastu kupców żydowskich, u których wcześniej się zadłużył), bardzo szybko został jednak przywrócony na tron przez Imperium Osmańskie. W 1594 odwrócił się jednak od Turcji i zawarł sojusz z hospodarem wołoskim Michałem Walecznym. Obaj hospodarowie, wsparci przez siły habsburskie w końcu 1594 wystąpili przeciwko Turcji, początkowo odnosząc liczne sukcesy (Mołdawianie zdobyli m.in. utracone przed dziesięcioleciami miasta nadmorskie Kilię, Białogród i Bendery, a nawet wkroczyli do Dobrudży). Pozycja Arona jednak chwiała się wobec intryg księcia siedmiogrodzkiego Zygmunta Batorego i wzrostu popularności dowódcy sił walczących z Turkami, Stefana Răzvana – w efekcie Aron, znienawidzony wskutek ucisku podatkowego został obalony i uwięziony w Siedmiogrodzie, gdzie wkrótce zmarł.

</doc>
<doc id="1517184" url="https://pl.wikipedia.org/wiki?curid=1517184" title="Eduard Winokurow">
Eduard Winokurow

Eduard Tieodorowicz Winokurow (ros. Эдуард Теодорович Винокуров; ur. 30 października 1942, zm. 10 lutego 2010 w Petersburgu) – radziecki szermierz, szablista. Trzykrotny medalista olimpijski.
Urodził się w Kazachstanie, później trenował w Leningradzie. Nie odnosił wielkich sukcesów indywidualnych, jednak od 1966 był członkiem radzieckiej drużyny, która regularnie zdobywała medale światowych imprez. Wywalczył dwa złote i jeden srebrny medal olimpijski, zdobywał złote krążki mistrzostw świata (1967, 1969, 1970, 1971, 1974 i 1975).

</doc>
<doc id="1517185" url="https://pl.wikipedia.org/wiki?curid=1517185" title="Konsulat Generalny Rzeczypospolitej Polskiej w Charkowie">
Konsulat Generalny Rzeczypospolitej Polskiej w Charkowie

Konsulat Generalny Rzeczypospolitej Polskiej w Charkowie () – jeden z pięciu działających na Ukrainie polskich konsulatów generalnych. Istnieje od 1994 i jest jednym z dwóch zawodowych przedstawicielstw konsularnych w tym mieście.
Swoją działalnością nawiązuje do powołanego 1 marca 1924 Konsulatu Generalnego RP w Charkowie przekształconego z działającego w latach 1921–1924 Poselstwa RP w Charkowie. W 1934 konsulat generalny został przeniesiony do Kijowa.
W 2022 placówka czasowo zawiesiła działalność w związku z agresją rosyjską na Ukrainę.
Okręg konsularny obejmuje swym zasięgiem 7 obwodów (charkowski, dniepropietrowski, doniecki, ługański, połtawski, sumski i zaporoski), co stanowi niemal jedną trzecią terytorium Ukrainy.
Siedziba.
W 1932–1934 konsulat mieścił się w 2-piętrowym domu z początku XX wieku przy ul. Rakowskiego 15 ("ул. Раковского"), która zmieniła w międzyczasie nazwę na ul. Olminskiego ("ул. Ольминского"). Obecnie dom jest objęty ochroną konserwatorską i mieści się w nim Dom Studencki nr 1 Charkowskiej Krajowej Akademii Gospodarki Komunalnej ("Харківський національний університет міського господарства"). Z konsulatem sąsiadowała rezydencja ówczesnego przewodniczącego Rady Komisarzy Ludowych USRR (premiera rządu).
Współcześnie konsulat jest zlokalizowany przy ul. Artioma 16 ("Артёма"), której w 2015 zmieniono nazwę na ul. Alchevskyh ("Aлчевських").

</doc>
<doc id="1517186" url="https://pl.wikipedia.org/wiki?curid=1517186" title="Dekret o podejrzanych">
Dekret o podejrzanych

Dekret o podejrzanych (fr. "Loi des suspects") – dekret Konwentu Narodowego przegłosowany 17 września 1793. Rozpoczynał on fazę zaostrzonych represji wymierzonych w przeciwników rewolucji. 
Autorami projektu dekretu byli jakobini Philippe-Antoine Merlin de Douai i Jean-Jacques-Régis de Cambacérès. Ustawa wyszczególniała jako potencjalnych wrogów rewolucji (podejrzanych) wszystkich księży odmawiających złożenia przysięgi na konstytucję cywilną kleru, byłych arystokratów oraz ich rodziny, rodziny emigrantów, spekulantów, oficerów podejrzewanych o niedostateczną lojalność wobec republiki, a także każdego, kto swoim zachowaniem, poglądami wyrażonymi w mowie lub piśmie mógł budzić podejrzenia o popieranie monarchii lub federalizmu (tj. żyrondystów). W odróżnieniu od wcześniejszych aktów prawnych poruszających kwestię „podejrzanych”, ustawa ta nie tylko zalecała szczególny nadzór nad nimi, ale wręcz obligowała do dokonania ich natychmiastowych aresztowań. Zasada ta została jeszcze zaostrzona po wprowadzeniu tzw. certyfikatów obywatelskich (fr. "du civisme"). Wówczas każda osoba, której komitet cywilny danej sekcji odmówił wydania certyfikatu, automatycznie stawała się podejrzaną. 
Realizowanie w praktyce postanowień ustawy miało być obowiązkiem każdego obywatela, w szczególności na poziomie sekcji, nadzór nad całością miał zaś pełnić Komitet Bezpieczeństwa Powszechnego. W ten sposób pomysłodawcy prawa chcieli nie tylko zaostrzyć środki prawne wymierzone w przeciwników rewolucji, ale również dokonać ich instytucjonalizacji, zapobiegając przypadkowym samosądom. W praktyce wykonywanie dekretu o podejrzanych wiązało się z wieloma nadużyciami. „Wykrywanie wrogów rewolucji” dla wielu aktywistów związanych z radykalnymi klubami stało się drogą do łatwej kariery, zwłaszcza na prowincji. Również przypadki sporne były najczęściej rozstrzygane na niekorzyść osób podejrzewanych o wrogość wobec rewolucji, zgodnie z zaleceniem Komuny Paryża, by za podejrzanych uważać nie tylko otwartych przeciwników rewolucji, ale także osoby niezaangażowane w nią. 
Szacuje się, że wskutek wprowadzania w życie prawa o podejrzanych zostało w całej Francji uwięzionych pół miliona osób, a 300 tys. znalazło się pod nadzorem Gwardii Narodowej. Jego egzekwowanie na dotychczasowych zasadach zakończył przewrót 9 thermidora; w roku 1795 ustawa została ostatecznie zniesiona.

</doc>
<doc id="1517188" url="https://pl.wikipedia.org/wiki?curid=1517188" title="Piotr Kozak">
Piotr Kozak

Piotr VI Kozak (rum. "Petru Cazacul") – hospodar Mołdawii w roku 1591 z rodu Muszatowiczów.
Był nieślubnym synem hospodara Aleksandra IV Lăpuşneanu. Objął tron mołdawski na krótko w 1591 po obaleniu Arona Tyrana i krótkich rządach Aleksandra Złego. Nie zdołał się jednak na nim utrzymać długo – już wkrótce do Mołdawii wkroczyły interwencyjne siły tureckie, które przywróciły na tron Arona Tyrana, a sam Piotr został zamordowany.

</doc>
<doc id="1517190" url="https://pl.wikipedia.org/wiki?curid=1517190" title="Beijing Guo’an">
Beijing Guo’an

Beijing Guo’an () – chiński klub piłkarski, grający obecnie w Chinese Super League, mający siedzibę w mieście Pekin, stolicy kraju.
Historia.
Klub został założony w 1992 w wyniku reformy w chińskiej piłce nożnej. Powstał dzięki CITIC Guo’an Group a także Komitetowi Sportowemu Pekinu. W 1995 roku osiągnął swój pierwszy sukces, gdy wywalczył wicemistrzostwo Jia A League, dawnej pierwszej ligi Chin. W 1996 i 1997 roku wywalczył Puchar Chin, w 2003 roku powtórzył to osiągnięcie. Wtedy też została podpisana umowa sponsorska z południowokoreańskim producentem samochodów, Hyundaiem. Wtedy też zmieniono nazwę klubu na Beijing Hyundai Motor Football Team. W 2006 roku po zakończeniu kontraktu z Hyundaiem powrócono do dawnej nazwy zespołu. W 2008 roku sprzedano część udziałów Realowi Madryt. W tym samym roku zespół przeniósł się na zmodernizowany Stadion Robotniczy.
Sukcesy.
mistrzostwo (5): 1957, 1958, 1973, 1982, 1984

</doc>
<doc id="1517191" url="https://pl.wikipedia.org/wiki?curid=1517191" title="Ryszard Jadczak">
Ryszard Jadczak

Ryszard Stefan Jadczak (ur. 19 lutego 1951 w Radziejowie Kujawskim, zm. 18 czerwca 1998) – polski filozof i historyk filozofii, profesor Uniwersytetu Mikołaja Kopernika w Toruniu.
Życiorys.
Pochodził z rodziny kolejarskiej. Liceum ogólnokształcące ukończył w rodzinnym Radziejowie (1969) i po rocznej pracy w biurze tamtejszej Powiatowej Radzie Narodowej podjął studia historyczne na uniwersytecie toruńskim. Jako student wykazywał także zainteresowania filozoficzne, był uczestnikiem konwersatorium docenta Stanisława Soldenhoffa z etyki i myśli społecznej oraz przewodniczył Studenckiemu Naukowemu Kołu Filozofów. W 1975 uzyskał magisterium z historii, na podstawie pracy "Jeńcy rosyjscy w KL Stutthof", przygotowanej pod kierunkiem ówczesnego rektora uczelni prof. Witolda Łukaszewicza. Związał się wówczas zawodowo z macierzystą uczelnią, podejmując pracę w Zakładzie Etyki Instytutu Nauk Społecznych; był w tym instytucie (od 1991 w Instytucie Filozofii) kolejno asystentem stażystą, asystentem, starszym asystentem, adiunktem. Wykształcenie filozoficzne uzupełniał na seminarium „Privatissimum” prof. Tadeusza Czeżowskiego. W 1980 na Wydziale Humanistycznym Uniwersytetu Mikołaja Kopernika obronił rozprawę doktorską "Poglądy filozoficzne Władysława Witwickiego. Z laickiej tradycji nauki polskiej", której promotorem był Stanisław Soldenhoff. Habilitował się w 1993, na Wydziale Filozofii i Socjologii Uniwersytetu Warszawskiego, gdzie przedstawił rozprawę "Człowiek szukający etyki. Filozofia moralna Kazimierza Twardowskiego"; habilitacja została zatwierdzona w czerwcu 1994. W lipcu powołano go na stanowisko profesora nadzwyczajnego w Instytucie Filozofii uczelni toruńskiej.
Zainteresowania naukowe Jadczaka obejmowały przede wszystkim dzieje polskiej filozofii i etyki XIX i XX wieku, ze szczególnym uwzględnieniem psychologii moralności. Wykorzystując zdobyte kwalifikacje i umiejętności warsztatowe historyka, prowadził badania biograficzne i archiwalne, popularyzując wiedzę na temat lwowsko-warszawskiej szkoły filozoficznej. W opinii innego historyka filozofii Jana Woleńskiego, prace archiwalne i edytorskie Ryszarda Jadczaka pozwoliły na szersze spojrzenie na różnorodność poglądów szkoły lwowsko-warszawskiej, wcześniej postrzeganej zwykle jako spójne i zintegrowane.
Jadczak opracował archiwalną spuściznę Kazimierza Twardowskiego; przygotował do wydania "Etykę" Twardowskiego (1994) oraz dwie części "Dzienników" (1997). Był też autorem, współautorem lub redaktorem książek "Kazimierz Twardowski. Twórca szkoły lwowsko-warszawskiej" (1991), "Powstanie filozofii analitycznej w Polsce (noty bibliograficzne)" (1995), "Polskie Zjazdy Filozoficzne" (1995); łącznie liczba jego publikacji przekroczyła 200. Publikował i współpracował z „Ruchem Filozoficznym” i „Przeglądem Artystyczno-Literackim”, wchodził w skład kolegium redakcyjnego „Edukacji Filozoficznej”.
W 1995 uczestniczył w pracach Komitetu Organizacyjnego VI Polskiego Zjazdu Filozoficznego w Toruniu. W marcu 1998 doprowadził do kolejnego spotkania polskich filozofów w Toruniu, nawiązując do przedwojennej tradycji zjazdów uczniów Kazimierza Twardowskiego we Lwowie. W tym samym roku zainicjował i zainaugurował cykl gościnnych wykładów o wybitnych humanistach polskich w cieszyńskiej filii Uniwersytetu Śląskiego; mówił w Cieszynie o Twardowskim i roli jego filozofii w pedagogice, a samym wykładom nadano imię Twardowskiego, który również wiele lat wcześniej był prelegentem w Cieszynie – w sierpniu 1904 w ramach Wakacyjnego Kursu Uniwersyteckiego Polskiego Towarzystwa Pedagogicznego w Księstwie Cieszyńskim. Ryszard Jadczak utrzymywał bliskie kontakty naukowe z filozoficznymi środowiskami Lwowa i Wilna, uczestniczył w corocznych „Czytaniach” ku pamięci Kazimierza Twardowskiego we Lwowie i na łamach „Ruchu Filozoficznego” zdawał z nich relacje.
Od 1980 był członkiem Polskiego Towarzystwa Filozoficznego; przez trzy lata był zastępcą członka Zarządu Głównego, od 1995 wchodził w skład Komisji Rewizyjnej przy Zarządzie Głównym, był także w zarządzie Sekcji Etyki. Od 1996 pełnił funkcję sekretarza Oddziału Toruńskiego Polskiego Towarzystwa Filozoficznego. Od 1992 należał do Towarzystwa Naukowego w Toruniu, w ramach którego przewodniczył Komisji Filozoficznej. We wcześniejszych latach aktywnie uczestniczył w ruchu młodzieżowym, był m.in. członkiem Związku Harcerstwa Polskiego, Związku Młodzieży Socjalistycznej, Socjalistycznego Związku Studentów Polskich. W latach 1970–90 należał do Polskiej Zjednoczonej Partii Robotniczej. Działał ponadto w Towarzystwie Krzewienia Kultury Świeckiej oraz w uczelnianej organizacji Związku Nauczycielstwa Polskiego, przez pewien czas wchodził w skład redakcji „Głosu Uczelni”.

</doc>
<doc id="1517194" url="https://pl.wikipedia.org/wiki?curid=1517194" title="Chaim Witz">
Chaim Witz



</doc>
<doc id="1517197" url="https://pl.wikipedia.org/wiki?curid=1517197" title="Tytus z Bostry">
Tytus z Bostry

Tytus z Bostry (zm. przed 378) – teolog i pisarz wczesnochrześcijański, biskup.
Jest autorem powstałego wkrótce po 363 dzieła "Przeciw manichejczykom". Zachowały się także fragmenty jego "Kazania na święto Objawienia Pańskiego" i "Homilii na temat Ewangelii według św. Mateusza".

</doc>
<doc id="1517199" url="https://pl.wikipedia.org/wiki?curid=1517199" title="Rumia (gmina)">
Rumia (gmina)

Rumia (pocz. "Rumja") – dawna gmina wiejska istniejąca w latach 1934-1954 w woj. pomorskim/gdańskim (dzisiejsze woj. pomorskie). Siedzibą władz gminy była Rumia (wówczas wieś).
Gmina zbiorowa Rumja (sic) została utworzona 1 sierpnia 1934 roku w powiecie morskim w woj. pomorskim (II RP) z dotychczasowych jednostkowych gmin wiejskich: Rumja (główna część), Zagórze (główna część), Kazimierz (część) i Łężyce (część) oraz z części obszarów dworskich Chylonja i Gniewowo.
Po wojnie (7 kwietnia 1945 roku) gmina wraz z całym powiatem morskim weszła w skład nowo utworzonego woj. gdańskiego. 1 lipca 1951 roku zmieniono nazwę powiatu morskiego na "wejherowski". Według stanu z dnia 1 lipca 1952 roku gmina składała się z zaledwie 2 gromad: Rumia i Zagórze. Gmina została zniesiona 29 września 1954 roku wraz z reformą wprowadzającą gromady w miejsce gmin. 13 listopada 1954 gromadzie Rumia nadano prawa miejskie.

</doc>
<doc id="1517201" url="https://pl.wikipedia.org/wiki?curid=1517201" title="Stefan Răzvan">
Stefan Răzvan

Stefan Răzvan lub Rozwan (rum. "Ştefan Răzvan"; zm. 1595) – hospodar Mołdawii w roku 1595.
Pochodził z rodziny romskiej, wyznania mahometańskiego. W latach 90. XVI w. przybył do Wołoszczyzny na dwór Michała Walecznego i przyjął prawosławie. Podczas wojny przeciwko Imperium Osmańskiemu prowadzonej w latach 1594–1595 wspólnie przez hospodara mołdawskiego Arona Tyrana i Michała Walecznego został postawiony na czele wojsk mołdawskich. Na początku 1595 Stefan odniósł szereg sukcesów, zdobywając ważne porty w Kilii, Białogrodzie, Izmaile i Benderach oraz wkraczając do Dobrudży. Wkrótce potem, w maju, Stefan, którego sukcesy zapewniły mu sporą popularność w wojsku, został wprowadzony na tron mołdawski dzięki intrygom księcia siedmiogrodzkiego Zygmunta Batorego, które trafiły na podatny grunt za sprawą dużego ucisku podatkowego w okresie rządów Arona.
Sytuacja Mołdawii w tym momencie jednak dramatycznie się pogorszyła. Oprócz walk na południu przeciwko Turkom, Stefan został zmuszony do walki także na północy: Polska, widząc zamieszanie na Mołdawii postanowiła je wykorzystać i podporządkować sobie Mołdawię. W efekcie latem 1595 na Mołdawię ruszyły jednocześnie wojska tureckie oraz polskie siły hetmana Jana Zamoyskiego. Zamoyski szybko ogłosił hospodarem swego protegowanego Jeremiego Mohyłę, w październiku odparł siły tureckie w bitwie pod Cecorą, a w grudniu pokonał pod Suczawą Stefana. Stefan został wzięty do niewoli, a następnie zginął wbity na pal.
Zwycięski Jeremi polecił także na oczach konającego Stefana Rozwana ściąć jego brata. Widok ten taką boleść w nim wzniecił, że się aż z palem cały zatrząsł – jak zanotował współczesny wydarzeniom Reinhold Heidenstein w "Dziejach Polski".
Interwencja Zamoyskiego i śmierć Stefana ostatecznie położyły kres jednej z ostatnich prób oporu Mołdawian przeciwko dominacji osmańskiej.
Bibliografia.
J. Demel, "Historia Rumunii", Wrocław 1970.

</doc>
<doc id="1517202" url="https://pl.wikipedia.org/wiki?curid=1517202" title="Zjazd">
Zjazd



</doc>
<doc id="1517206" url="https://pl.wikipedia.org/wiki?curid=1517206" title="EADS">
EADS



</doc>
<doc id="1517209" url="https://pl.wikipedia.org/wiki?curid=1517209" title="8 Batalion Strzelców (PSZ)">
8 Batalion Strzelców (PSZ)

8 Batalion Strzelców – pododdział piechoty 3 Brygady Strzelców Polskich Sił Zbrojnych na Zachodzie.
Batalion powstał w Szkocji 16 czerwca 1942 jako 1 Batalion Strzelców, w ramach Grupy Wojsk Wsparcia 1 Dywizji Pancernej, a 1 listopada 1943 wszedł do 3 Brygady Strzelców jako 8 Batalion Strzelców. Batalion nie nosił nigdy nazwy "Brabancki" i nigdy nie otrzymał takiego wyróżnienia. Od bitwy w Normandii batalion używał nazwy żargonowej "Krwawe Koszule". Nosząc szaliki w barwie szkarłatnej.
Swoje święto obchodzi 31 października, w rocznicę najbardziej krwawej i najsławniejszej bitwy batalionu o kanał Mark w 1944.
Formowanie i zmiany organizacyjne.
Batalion powstał w Szkocji 16 czerwca 1942 jako 1 Batalion Strzelców, w ramach Grupy Wojsk Wsparcia 1 Dywizji Pancernej, a 1 listopada 1943 wszedł w skład formowanej 3 Brygady Strzelców jako 8 batalion strzelców.
Działania bojowe.
Bitwa w Normandii
Po przybyciu do Francji w pierwszych dniach sierpnia 1944 roku batalion został skoncentrowany w składzie macierzystej 3 Brygady Strzelców w rejonie Magny-En-Bessin. Z dniem 7 sierpnia w godzinach popołudniowych został przydzielony do 10 Brygady Kawalerii Pancernej w jej kolumnie podjął marsz w kierunku front. Stan batalionu w dniu rozpoczęcia bitwy w Normandii to 39 oficerów i 801 szeregowych. W dniu 8 sierpnia w godzinach popołudniowych prowadził natarcie w II rzucie za czołowymi pułkami 10 BKPanc. oczyszczając teren w rejonie stanowisk wyjściowych do natarcia. W godzinach nocnych o 22.35 8 batalion strzelców wykonał natarcie w kierunku rejon Saint-Aignan-de Cramesnil docierając do ugrupowanego na stanowiskach 10 pułku strzelców konnych. Od godzin nocnych powrócił do macierzystej brygady. W dniu 8 i nocy 8/9 sierpnia batalion stracił 3 poległych 24 rannych i 2 zaginionych. 10 sierpnia o godz. 19 na przygotowujący się do natarcia na wzg. 140 8 batalion strzelców na podstawach wyjściowych za linią obrony 10 pułku dragonów w Estrees-la-Campagne dostał się pod nawałę ogniową, która zadała mu duże straty i była przyczyną dezorganizacji. W efekcie natarcie batalionu odwołano. Straty jakie batalion poniósł w dniach 8-12 sierpnia to; 20 poległych, 84 rannych i 7 zaginionych. 14 sierpnia w ramach drugiego etapu bitwy 8 batalion strzelców przygotował się do natarcia w I rzucie 3 BS, jednak mające wesprzeć natarcie brytyjskie lotnictwo bombowe zbombardowało własne oddziały w wyniku czego w rzucie tyłowym zniszczeniu uległy liczne pojazdy batalionu z zaopatrzeniem. Ponadto zniszczeniu i dezorganizacji uległy stanowiska artylerii mającej wspierać batalion oraz system łączności. 8 batalion rozpoczął natarcie przy wsparciu własnych moździerzy i ciężkich moździerzy 1 szwadronu ckm w kierunku lasu Quesnay. Natarcie prowadzono czołowymi kompaniami strzeleckimi 2 i 4. Trzykrotne próby zdobycia lasu nie powiodły się i przyczyniły się do wysokich strat: 10 poległych, 27 rannych i 2 zaginionych. Wspierający 8 batalion 1 szwadron 24 puł również poniósł straty od broni przeciwpancernej wroga. W godzinach porannych 15 sierpnia 8 baon podjął natarcie w kierunku miejscowości Aisy, a następnie Potigny, które opanował . 16 sierpnia przyczółek na rzece Dives w Vendeuvre obsadził 8 batalion. W tym samym dniu 8 batalion strzelców został podporządkowany dowódcy 2 pułku pancernego tworząc taktyczną grupę bojową "Koszutski". O godz. 15 strzelcy 8 batalionu zaatakowali przy wsparciu ogniowym wszystkich czołgów grupy oraz artyleryjskim 2 pamot. wieś Barou, którą zdobyli. Następnie 8 baon wspierany przez czołgi 2 pułku pancernego zdobył Louvagny. W trakcie walk o tę miejscowość batalion był pomyłkowo ostrzeliwany przez własne czołgi i artylerię . W trakcie walk został lekko ranny w policzek dowódca batalionu, któremu krew z rany zalała koszulę. Następnego dnia w południe grupa taktyczna "Koszutski" natarciem czołgów i piechoty 8 baonu zdobyła wzg. 96 i Norrey-an-Auge. W godzinach przedwieczornych batalion wraz z całą grupą uchwycił wzg. 159. Po otrzymaniu rozkazu opanowania wzg. 259, 8 batalion "Krwawych Koszul" wraz z czołgami na podejściach do wzgórza stoczył walkę z nieprzyjacielem otwierając drogę na przedmiot natarcia o północy 18 sierpnia batalion podjął marsz wraz z resztą grupy w kierunku Chambois, lecz z uwagi na warunki nocne, mgłę i uciążliwy teren zgrupowanie pomyliło drogę. Tocząc walki dotarło do Les Champeaux. Po drodze odłączyła się część batalionu i I dywizjon 1 pappanc . Z uwagi na brak amunicji i paliwa w pojazdach batalion nie prowadził dalszego marszu i prowadził walki obronne. Podążająca kolumna zaopatrzeniowa została w większości zniszczona omyłkowo przez taktyczne lotnictwo alianckie . W godzinach wieczornych 18 sierpnia w rejon Bourdon i miejscu postoju grupy "Koszutski" dociera zgrupowanie "Stefanowicz" dostarczone jest też zaopatrzenie. W nocy i rano 18/19 sierpnia batalion prowadzi walki obronne z nacierającym nieprzyjacielem; piechotą i czołgami znajdując się okresowo pod nękającym ogniem moździerzy i artylerii polowej. 19 sierpnia w godzinach przedpołudniowych dołącza do batalionu jego zagubiona część oraz dostarczone zostają amunicja, paliwo i zaopatrzenie. 19 sierpnia w godzinach wieczornych wraz z 2 pułkiem pancernym i 8 bs przebił się na wzg. 262 północne. W okresie od 19 do 22 sierpnia batalion prowadził obronę w ciężkich warunkach w całkowitym okrążeniu. 21 sierpnia w godzinach wieczornych do stanowisk obrony na wzg. 262 (Maczuga), w tym 8 batalionu strzelców dotarły oddziały kanadyjskiej 4 DPanc transportując zaopatrzenie i umożliwiając nawiązanie łączności z zapleczem, ewakuację rannych i jeńców. 23 sierpnia batalion odchodzi na odpoczynek na zaplecze frontu.
Pościg przez Francję i Belgię
29 sierpnia 1944 roku od godzin wieczornych batalion podjął marsz i pościg w ramach 10 BKPanc., maszerującej w siłach głównych dywizji za wydzielonymi grupami bojowymi. 2 września batalion został przydzielony do wsparcia grupy bojowej "Zgorzelski" wspólnie z nią podjął walki o sforsowanie Sommy i zdobycie Abbeville. Na łodziach szturmowych obsługiwanych przez polskich saperów nocą 2/3 września czołowe kompanie sforsowały rzekę i zdobyły przyczółek w rejonie Gouy i Port le Grand, następnie na przyczółek po zbudowanej przez saperów kładce przyczółek zajął cały batalion bez broni ciężkiej. Przez pozycje 8 bs przeszedł 9 bs i włączył się do szturmu o Abbeville. Następnie 6 września 8 bs wziął udział w walkach miejskich o zdobycie miasta Ypres, zdobywając o świcie wraz z całą 3 BS miasto. Wydzielona i wzmocniona kompania strzelecka batalionu weszła w dniu 8 września w skład grupy bojowej "Dowbor" mającej opanować miasto Thielt. W trakcie ciężkich walk o miasto wziął udział cały batalion, współdziałał z pancerniakami 24 pułku ułanów i plutonem ckm z 1 szwadronu ckm . 11 września batalion osiągnął w ramach 3 BS Gandawę luzując oddziały brytyjskiej 7 DPanc. 12 i 13 września 8 bs w walkach opanował północną część Gandawy wypierając wroga w kierunku rzeki Lieve. Od 15 września 1944 r. 8 bs wchodzi w skład grupy taktycznej płk. W. Deca osłaniającej Gandawę.
Walki na pograniczu belgijsko-holenderskim
17 września 8 bs został podporządkowany dowódcy 10 BKPanc., w godzinach popołudniowych przeprowadził natarcie na miejscowość La Clinge, którą zdobył w godzinach wieczornych. 18 września batalion powrócił do macierzystej 3 BS. 19 września z przyczółka zdobytego przez bsp na kanale Axel-Hulst uderzył na miasto Axel, wspólnie z 9 bs zdobywając je. Następnie batalion współdziałając z 10 psk, podjął dalsze natarcie w kierunku północnym na Terneuzen. Od godz. 6 natarcie prowadził oddział wydzielony 8 bs, zajął miejscowość Zaamslag. Pozostała część batalionu w południe dotarła do morza. Po południu 8 batalion wraz z 1 szwadronem 10 psk, I dywizjonem 1 pappanc, ze wsparciem 2 pamot. oczyścił rejon Kamven i Othene . Od 21 do 27 września batalion na opanowanym w walkach terenie prowadził działania oczyszczające i wypoczywał. Od 29 września 8 batalion został podporządkowany 10 BKPanc. i pozostawał w II rzucie dywizji. Od 2 października 1944 r. 8 batalion został wprowadzony do natarcia w kierunku Nord Bosch. Obejście miasta przy udziale oddziału wydzielonego i 10 psk pozwoliło 8 bs czołowym natarciem zdobyć miasto Nord Bosch. 3 października 10 BKPanc. czołowymi oddziałami prowadziła natarcie w kierunku Baerle Nassau, w II fazie natarcia tego dnia brał udział 8 batalion, który wykonał szturm na miasto zdobywając je w godzinach wieczornych i nocnych ze wsparciem czołgów 1 pułku pancernego . W dniu 5 października przy wsparciu artylerii i lotnictwa taktycznego 8 bs współdziałał z 10 psk prowadząc natarcie w kierunku Baarle Bosschoven. Po południu z tym samym wsparciem batalion zdobył lasy na zachód od Alphen w rejonie Kwalburg. Następnie od 6 do 26 października wraz z całą dywizją batalion przeszedł do obrony zajętego terenu. 27 października 1944 r. 8 bs w ugrupowaniu 10 BKPanc. o godz. 8.00 rozpoczął natarcie, wspólnie z bspodh. oczyszczał lasy na północ od Alphen-Oosterwijk. Od 28 października 8 batalion w zgrupowaniu 10 BKPanc. w godzinach popołudniowych ze wsparciem czołgów 1 pułku pancernego i 10 psk zdobył miejscowość Ijpelaar. 29 października 8 batalion strzelców ze wsparciem 2 szwadronu pancernego 2 pułku szturmuje Bredę . 31 października o godz. 6.00 batalion przystąpił do walk o sforsowanie rzeki Mark na płn.-wsch. od Bredy. Ok. godz.15 8 bs pomimo zaciętego oporu wroga sforsował rzekę i utworzył przyczółek, silny kontratak niemiecki i silny ostrzał artylerii uniemożliwiły zbudowanie mostu. W godzinach nocnych 31 X/1 XI uruchomiono przeprawę pontonową wzmacniając obronę 1 szwadronem 2 pułku pancernego oraz baterią samobieżną 1 pappanc. W silnym ogniu obrony niemieckiej utracono większość pojazdów pancernych i wieczorem 1 listopada na rozkaz dowódcy korpusu przyczółek został ewakuowany, a 8 batalion przeszedł do odwodu . 5 listopada do natarcia w I rzucie 3 BS został wprowadzony 8 bs, 2 pułk pancerny oraz I/1 pappanc. podzielony na trzy oddziały wydzielone; OW nr 1 - 8 bs (bez dwóch kompanii) szwadron 2 ppanc i bateria samobieżna ppanc. OW nr 2 - 2 ppanc (bez dwóch szwadronów) z kompanią 8 bs i baterią samobieżną. OW nr 3 - kompania 8 bs, szwadron czołgów 2 ppanc i bateria samobieżna ppanc. Dodatkowo w składzie każdego OW; drużyna saperów i w dwóch pierwszych OW brytyjski pluton czołgów z miotaczami ognia. Pod koniec dnia 8 batalion ze wsparciem dotarł poprzez zaminowany teren do linii drogi Hooge Zwaluwe i Zevenbergschen Hoek. Na tej linii z uwagi na silny opór wroga natarcie zgrupowania zatrzymało się . 8 listopada o godz. 18.00 do walk o miasto Moerdijk przystąpił 8 batalion strzelców. Wraz z innymi batalionami oczyścił miasto z grup nieprzyjaciela oraz podjął ochronę mostów. 9 listopada rano miasto zostało zdobyte i oczyszczone z wroga.
Obrona i dozorowanie odcinka frontu nad Mozą 
Od 9 listopada do 19 grudnia 1944 r. 8 batalion strzelców rotacyjnie dozorował odcinek Mozy. Żołnierze batalionu wypoczywali, przebywali na urlopach, szkoleniach, pozostali pobierali nowy sprzęt i wyposażenie oraz naprawiali niesprawny. Przybywały uzupełnienia żołnierzy, ponadto grupy kombatantów batalionu uczestniczyli w uroczystościach otrzymując odznaczenia i awanse. Dalsze działania obronne i dozorowe na placówkach nad Mozą oraz szkoleniowe batalion prowadził do 7 kwietnia 1945 roku. 
Walki we wschodniej Holandii i w Niemczech 
Maszerujący w kolumnie 3 BS 8 batalion strzelców w dniu 9 kwietnia 1945 r. po osiągnięciu rejonu Neede-Goor, w godzinach popołudniowych 9 kwietnia zdobył miejscowość Wierden. 12 kwietnia z 8 batalionu wydzielono dwa oddziały wydzielone, każdy w sile wzmocnionej kompanii strzeleckiej i szwadronu 2 pułku pancernego, mające za zadanie prowadzenie natarcia w kierunku kanału Vereenigd, przekraczając granicę holendersko-niemiecką. Po dotarciu do kanału z uwagi na zniszczenia dróg i wysadzone mosty i mostki natarcie batalionu posuwało się wolno. Oba oddziały wydzielone połączono w zgrupowanie mjr. Gryzieckiego, które sforsowało pod koniec dnia Ruiten-Aa Kanal i opanowało część miasteczka Bourtange, a wydzielony oddział kombinowany w składzie plutonów; rozpoznawczego i strzeleckiego 8 bs oraz rozpoznawczego 2 ppanc. we współdziałaniu z belgijskim 1 batalionem spadochronowym SAS zdobyli miejscowość Blijham. 13 kwietnia zgrupowanie mjr Gryzieckiego zostało podporządkowane dowódcy 2 ppanc. ppłk. Koszutskiemu, wspólnymi siłami grupa bojowa opanowała pozostałą część Bourtange i podejścia do Neue Rhede rozbijając niemiecki 366 morski batalion forteczny. Walczący oddział mjr. Gryzieckiego w ramach grupy bojowej "Koszutski" zdobył Neue Rhede i wieczorem dotarł do skraju miasta Rhede. 14 kwietnia 8 batalion oczyszczał wschodni brzeg kanału Vereenigd. 16 kwietnia 2 szwadron 2 ppanc. z plutonem strzeleckim batalionu zdobyły wieś Nieuweschans na granicy holendersko-niemieckiej . Oddział mjr. Gryzieckiego w składzie grupy bojowej "Koszutski" opanował południowy skraj Stapelmoor, pozostawiając tam 3 kompanię 8 bs. 17 kwietnia pozostała 2 kompania w Zgrupowaniu "Koszutski" wzięła udział w walce o Rhede wspólnie z 2 ppanc i 10 pdrag. Główne siły 8 bs ugrupowały się na linii frontu, obok batalionu podhalańskiego. 18 kwietnia Oddział mjr. K. Gryzieckiego w ramach Zgrupowania "Szydłowski" prowadził natarcie na Borsum i lasy na północ od tej miejscowości opanowując miejscowość i lasy wieczorem. Od 19 kwietnia 8 bs został wycofany z linii i przeszedł do odwodu dowódcy 1 DPanc. 21 kwietnia część 8 bs wspólnie ze szwadronami 10 psk oczyściły rejon na wschód od zdobytego przyczółka przez 9 bs na Küsten Kanal opanowując Neue Lehe i Börgermoor. 22 kwietnia grupa bojowa ppłk Nowaczyńskiego została wzmocniona dywizjonem I/1pappanc i II dywizjonem 2 pamot. 23 kwietnia opanowała Langholt . 25 kwietnia nastąpiło przegrupowanie sił, zgrupowanie ppłk. Nowaczyńskiego zostało podporządkowane 3 BS, osiągnęło Ostrauderfehn, 27 kwietnia batalion opanował rejon Bollingen i nazajutrz oczyścił go z drobnych grup wroga. 27 kwietnia zgrupowanie ppłk. Nowaczyńskiego składające się z 8 bs, 10 psk i dywizjonu 1 pappanc. podczas całodziennych walk zdobyły miejscowości Strücklingen, Ramsloh, Scharzel na południe od Bollingen. 28 kwietnia ze zgrupowania odszedł 10 psk do odwodu dowódcy dywizji. 29 kwietnia batalion rozpoznawał patrolami przeprawy na rzece Jumme i w kierunku Barsel. 30 kwietnia 8 bs oczyszczał las Bokelesch, Elisabethfehn-Kanal. 1 maja przydzielono 2 kompanię strzelecką do 10 psk, które to siły opanowały poprzez obejście stanowisk niemieckich Remels i cztery mosty na kanale Nord-Georgsfehner . 2 maja 1945 r. 2 kompania wspierając 10 psk, wraz z nim zdobyła miejscowość Gross-Sander. 3 maja 2 kompania wraz z 10 psk prowadząc natarcie dotarła w rejon miejscowości Astederfeld opanowując ją. W związku z kapitulacją wojsk niemieckich o godz. 8.00 dnia 5 maja 1945 działania bojowe wstrzymano .
"Krwawe Koszule" po wojnie.
5 maja 1945 roku 8 batalion strzelców pomaszerował do Wilhelmshaven, gdzie wraz z 2 pułkiem pancernym pod dowództwem zastępcy dowódcy 10 BKPanc. płk dypl. Antoniego Grudzińskiego pełnił funkcje okupacyjne. Działania okupacyjne na tym terenie batalion pełnił do 20 maja 1945 roku. Zadaniem jego było oczyszczanie terenu z niedobitków, rozbrajanie osób i terenu z broni i amunicji, wyłapywanie przebranych żołnierzy i funkcjonariuszy hitlerowskich, egzekwowanie zarządzeń i warunków kapitulacji w tym ustalonej godziny policyjnej . W trakcie walk we Francji, Belgii, Holandii i na terenie Niemiec z szeregów batalionu poległo 187 żołnierzy, 632 zostało rannych, a 6 zaginęło. Utracono jako zniszczonych 31 pojazdów gąsienicowych, 1 działo, 22 motocykle. Wzięto do niewoli 2915 jeńców. Otrzymano odznaczeń polskich: 30 Krzyży VM Vkl, 288 KW, 88 KZ z M, zagranicznych: 1 DSO, 2 MC, 2 MM, 2 Croix de Guerre i inne .
Struktura organizacyjna
1 Batalion strzelców Grupy Wojsk Wsparcia posiadał etat 39 oficerów, 252 podoficerów, 511 szeregowców łącznie - 802 żołnierzy.
Od włączenia batalionu do 3 Brygady Strzelców w dniu 5 XI 1943 roku, organizacja batalionu przedstawiała się następująco:
- dowództwo batalionu
- kompania dowodzenia
- kompania broni wspierających
- 4 kompanii strzeleckich 
Obsada personalna.
Dowódcy batalionu:
Zastępcy dowódcy batalionu:
Dowódca kompanii dowodzenia
Dowódcy 1 kompanii strzeleckiej
Dowódcy 2 kompanii strzeleckiej
Dowódcy 3 kompanii strzeleckiej
kpt. Jan Świerczyński
por. Tucewicz
Dowódcy 4 kompanii strzeleckiej
Dowódcy kompanii wsparcia
Symbole batalionu.
Sztandar 
Sztandar ufundowany został przez miasto Breda i wręczony batalionowi 29 listopada 1945
Strona lewa:
Na tarczach: herby Normandii, Flandrii, Brabantu, miasta Bredy i Akcji Katolickiej. Na czerwonym tle – nazwy miejscowości związanych z historią batalionu. Na wstędze wyhaftowana dewiza w języku holenderskim: "Den Vaderland Getrouve" "(Wierny Ojczyźnie)".
Obecnie sztandar eksponowany jest w Instytucie Polskim i Muzeum im. gen. Sikorskiego w Londynie.
Odznaka pamiątkowa
Odznaka wykonana w metalu, srebrzona i oksydowana; wym. Posiada kształt krzyża, z centralnie umieszczonym orłem polskim na czerwonym tle. Orzeł otoczony wieńcem z liści ostu. Na trzech ramionach krzyża cyfra 8. Odznaka emaliowana, krzyż — granatowy, orzeł, cyfry, wieniec i obramowanie krzyża - białe.
Odznaka specjalna:
Herb miasta Breda noszony na prawym rękawie. Na czerwonym polu tarczy trzy haftowane srebrną nicią krzyżyki św. Andrzeja. Odznaka zatwierdzona rozkazem Szefa Sztabu Głównego L. dz. 984/Og/46 z 13 czerwca 1946 r. Wymiary: 50x40 mm w kształcie tarczy sukiennej. Istnieje kilka wersji odznaki.
Odznaka honorowa:
Na lewym ramieniu sznur czarny. Oficerowie nosili plecione, szeregowcy gładkie.
Oznaka wyróżniająca 
Czerwony szalik (zatwierdzony w 1944)
Proporczyk:
Proporczyk kroju kawaleryjskiego seledynowo - granatowy.
Znak na pojazdach: 
Tradycje.
22 kwietnia 1992 na podstawie decyzji Nr 12/MON ministra obrony narodowej 89 Pułk Zmechanizowany przyjął dziedzictwo tradycji 8 Batalionu Strzelców i 9 Batalionu Strzelców Flandryjskich.
Z dniem 30 maja 2008 1 batalion czołgów 34 Brygady Kawalerii Pancernej im. Hetmana Wielkiego Koronnego Jana Zamoyskiego przejął dziedzictwo tradycji 8 Batalionu Strzelców Brabanckich i nazwę wyróżniającą "Brabancki".

</doc>
<doc id="1517210" url="https://pl.wikipedia.org/wiki?curid=1517210" title="VII Korpus Cesarstwa Austriackiego">
VII Korpus Cesarstwa Austriackiego

VII Korpus Cesarstwa Austriackiego – jeden z korpusów w strukturze organizacyjnej armii Cesarstwa Austriackiego. Brał udział w wojnach napoleońskich, m.in. w wojnie polsko-austriackiej w 1809 oraz w wojnie siedmiotygodniowej (na froncie południowym, we Włoszech).
Skład w 1809.
Jego dowódcą był arcyksiążę Ferdynand d'Este.

</doc>
<doc id="1517212" url="https://pl.wikipedia.org/wiki?curid=1517212" title="Progresywny death metal">
Progresywny death metal



</doc>
<doc id="1517216" url="https://pl.wikipedia.org/wiki?curid=1517216" title="Trinlej Rabgje">
Trinlej Rabgje

IX Demo Tulku Trinlej Rabgje (tyb. དེ༌མོ༌སྤྲུལ་སྐུ་འཕྲིན་ལས་རབ༌རྒྱས༌, wylie: "de-mo-sprul-sku-'trin-las-rab-rgyas") - tybetański polityk.
Pochodził z rodziny chłopskiej. Był mnichem z klasztoru Tengeling. W roku Ognistego Psa (1886) powołano go na stanowisko regenta w miejsce zmarłego Tacaka Rinpocze. Zajmował je do czasu do czasu intronizacji XIII Dalajlamy w roku Drewnianej Owcy (1895). Nie cieszył się popularnością wśród arystokracji. W roku Ziemnej Świni (1899) został wraz z braćmi oskarżony o zdradę państwa i aresztowany. Zmarł nagłą śmiercią (najprawdopodobniej został uduszony), jesienią 1900.

</doc>
<doc id="1517219" url="https://pl.wikipedia.org/wiki?curid=1517219" title="Pulveroboletus ravenelii">
Pulveroboletus ravenelii

Pulveroboletus ravenelii (Berk. &amp; M.A. Curtis) Murrill – gatunek podstawczaków z rodziny borowikowatych ("Boletaceae"), typowy dla rodzaju "Pulveroboletus".
Charakterystyka.
Wytwarza boletoidalne owocniki, początkowo posiadające częściową osłonę hymenoforu, po której pozostaje na trzonie pieścień. Cały owocnik w odcieniach żółci, kapelusz z czasem czerwieniejący i brązowiejący. Hymenofor żółty, siniejący (zielono-niebieski) przy uciśnięciu. Występuje przede wszystkim w Ameryce Północnej, ale notowany był także w Chinach. Owocniki są jadalne, używane także były do farbowania tkanin.
Systematyka i nazewnictwo.
Pozycja w klasyfikacji według Index Fungorum: "Pulveroboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Gatunek ten został po raz pierwszy opisany (jako "Boletus ravenelii") przez Milesa Berkeleya i Mosesa Curtisa w artykule "Centuries of North American fungi", opublikowanym w „Annals and Magazine of Natural History” z 1853 r. Do nowo utworzonego rodzaju "Pulveroboletus" został przeniesiony (jako jego gatunek typowy) przez Williama Murrilla w artykule "The Boletaceae of North America – I", opublikowanym w „Mycologia” z 1909 r. Epitet gatunkowy został nadany na cześć Henry’ego Ravenela, amerykańskiego botanika i mykologa.

</doc>
<doc id="1517221" url="https://pl.wikipedia.org/wiki?curid=1517221" title="Batalion Strzelców Podhalańskich">
Batalion Strzelców Podhalańskich

Batalion Strzelców Podhalańskich – pododdział piechoty Polskich Sił Zbrojnych.
Batalion wywodził się z Samodzielnej Brygady Strzelców Podhalańskich, sformowanej 16 lutego 1940 we Francji, która 7 maja 1940 roku wyładowała się w porcie Harstad w Norwegii i wzięła udział w bitwie o Narwik. 14 czerwca 1940 roku Brygada wróciła do Francji i została rozwiązana.
Historia, formowanie i zmiany organizacyjne.
Latem 1940 roku w Wielkiej Brytanii sformowano Batalion Strzelców, który grupując żołnierzy Samodzielnej Brygady Strzelców Podhalańskich, stał się spadkobiercą jej tradycji. Swoje święto batalion obchodził 28 maja, w rocznicę bitwy o Narwik.
Batalion podhalański od lipca do października 1940 roku wchodził w skład 2 Brygady Strzelców I Korpusu Polskiego.
Naczelny Wódz rozkazem nr 5 z 26 sierpnia 1940 ustalił dla oddziału nazwę „6. Batalion Strzelców (Podhalańskich)”, przy czym w oficjalnych pismach i rozkazach bojowych obowiązywała wyłącznie nazwa „6. Batalion Strzelców”.
Z dniem 23 października 1940 dowódca baonu utworzył kompanię dowodzenia w składzie: pluton sztabowy, pluton gospodarczy, pluton łączności, pluton przeciwpancerny, pluton przeciwlotniczy, drużyna pionierska-gazowa i drużyna cyklistów. Pluton sztabowy składał się z drużyny sztabowej, drużyny wewnątrz-sztabowej i drużyny zaopatrzenia.
Na początku listopada z uwagi na powrócenie do nazwy 10 Brygady Kawalerii Pancernej, 1 batalion strzelców podhalańskich wszedł w skład 1 Brygady Strzelców. Jego miejsce z 1 BS do 10 BKPanc. wszedł batalion im. 14 pułku ułanów Jazłowieckich. Z dniem 16 listopada 1940 przy batalionie został utworzony posterunek żandarmerii pod dowództwem wachm. Stefana Szczepanika. Dowódca batalionu przydzielił posterunek pod względem gospodarczym do 3. kompanii.
Od 20 listopada 1940 oddział zaczął używać nazwy „1. Batalion Strzelców Podhalańskich”.
11 lipca 1942 roku do batalionu zostali wcieleni żołnierze z rozformowanego 1 Batalionu CKM. 20 lipca 1942 roku dowódca baonu podporządkował pod względem dyscyplinarnym: poczet dowódcy baonu – adiutantowi, a drużynę sanitarną – lekarzowi batalionu. Następnego dnia dowódca baonu przesunął z kompanii dowodzenia do kompanii karabinów maszynowych samodzielne plutony specjalne (moździerzy, artylerii i przeciwlotniczy) oraz podporządkował je dowódcy kompanii karabinów maszynowych pod względem dyscyplinarnym, gospodarczym i wyszkoleniowym. W kwietniu 1943 roku w związku z przeformowaniem 1 BS na 2 Dywizję Grenadierów (skadrowaną) wyłączono z jej składu batalion strzelców podhalańskich i włączono do 16 Brygady Pancernej w miejsce rozwiązanego 16 batalionu dragonów, którego żołnierze zasilili szeregi Podhalan. Z uwagi na reorganizację 1 Dywizji Pancernej jesienią 1943 roku 16 BPanc została wyłączona ze składu dywizji, a w jej miejsce formowano dla 1 DPanc. od 5 listopada nową 3 Brygadę Strzelców, w skład której włączono 1 batalion strzelców podhalańskich jako etatową jednostkę. W składzie 3 BS batalion brał udział w walkach w północno-zachodniej Europie i pozostał, aż do rozwiązania w 1947 roku.
Działania bojowe batalionu.
Batalion w składzie 3 Brygady Strzelców został przetransportowany z Wielkiej Brytanii do Francji w pierwszych dniach sierpnia 1944 roku. Rozpoczął wyładunek na plaże 2 sierpnia. Do końca dnia w wyznaczonym miejscu biwakowania znalazło się 32 oficerów i 602 żołnierzy. 4 sierpnia batalion był w komplecie.
Bitwa w Normandii
Ześrodkował się w Magny-en-Bessin skąd 7 i 8 sierpnia w ugrupowaniu 3 Brygady Strzelców wykonał marsz w kierunku frontu. Jako odwód 3 BS nie brał udziału w walkach 8 sierpnia 1944 roku. W dniu 9 sierpnia batalion strzelców podhalańskich wprowadzony do I rzutu brygady o godz.19.30 po przygotowaniu artyleryjskim i uderzeniu powietrznym przeprowadził natarcie na miejscowość Saint Sylvain, którą opanował ok. północy i przyległe farmy w ciężkich walkach Straty batalionu w tym boju to 5 poległych i 22 rannych w tym zastępca dowódcy batalionu mjr S. Kazimierczak. W nocy 9/10 sierpnia batalion został zluzowany przez piechotę szkockiej 51 DP. 10 sierpnia o godz. 19 na przygotowujący się do natarcia na wzg. 111 i 140 batalion strzelców podhalańskich na podstawach wyjściowych za linią obrony 10 pułku dragonów w Estrees-la-Campagne został objęty nawałą ogniową, która zadała duże straty i była przyczyną dezorganizacji. W efekcie natarcie batalionu odwołano. Straty jakie batalion poniósł w dniach 8-12 sierpnia to; 17 poległych, 74 rannych i 14 zaginionych. 14 sierpnia w ramach drugiego etapu bitwy batalion strzelców podhalańskich przygotował się do natarcia w I rzucie 3 BS. Jednak mające wesprzeć natarcie brytyjskie lotnictwo bombowe zbombardowało własne oddziały. W wyniku czego w rzucie tyłowym zniszczeniu uległy liczne pojazdy batalionu, w tym pojazd ze sztandarem batalionu, poległo 11 żołnierzy, a 8 odniosło rany. Ponadto zniszczeniu i dezorganizacji uległy stanowiska artylerii mającej wspierać batalion oraz system łączności. Pomimo tego prowadząca natarcie czołowa kompania bsp osiągnęła wzg. 195. Dalsze natarcie zostało wstrzymane ze względu na brak wsparcia artylerii. Wspierający Podhalan 3 szwadron 24 puł w walce z czołgami i działami samobieżnymi wroga poniósł ciężkie straty. W dniu 15 sierpnia batalion został zluzowany przez piechotę kanadyjską i nocą 15/16 sierpnia przejął przyczółki na rzece Dives w Jort prowadząc walki oczyszczające. 16 i 17 sierpnia batalion podhalański, wzmocniony I dywizjonem samobieżnym 1 pappanc. pozostawał w obronie na przyczółku Jort. 17 sierpnia w godzinach wieczornych batalion zajął wzg. 259 opuszczone przez zgrupowanie "Koszutski". W godzinach porannych 18 sierpnia częścią sił maszerując śladem grupy bojowej "Koszutski" opanował w walce Les Champeaux. Pozostała część batalionu współdziałając z 1 pułkiem pancernym wykonała natarcie na bronione wzg. 258 zdobywając je. Następnie opanowano wzg. 240, po czym zgrupowanie stało się obiektem ataku alianckiego lotnictwa taktycznego. Podhalan i pancerniaków wspierały ogniem 1 i 2 pamot. 19 sierpnia bspodh. bez 2 i 4 kompanii prowadził działania rozpoznawcze i walki obronne na wzg. 240. Natomiast kompanie 2 i 4 będące z grupie bojowej mjr. Stefanowicza wsparte 2 szwadronem 1 pułku oczyszczają wieś Coudehard z piechoty wroga. Następnie poprzez wzg. 239 w ślad za czołgami 1 pułku opanowują północny szczyt wzg. 262 . W okresie od 19 do 22 sierpnia batalion prowadził obronę w ciężkich warunkach w całkowitym okrążeniu. W godzinach popołudniowych 19 sierpnia na wzg. 262 dołączyła główna część 1 batalionu strzelców podhalańskich. 21 sierpnia w godzinach wieczornych do stanowisk obrony na wzg. 262 (Maczuga), w tym 1 batalionu strzelców podhalańskich dotarły oddziały kanadyjskiej 4 DPanc. Jednocześnie transportując zaopatrzenie i umożliwiając nawiązanie łączności z zapleczem, ewakuację rannych i jeńców. 23 sierpnia batalion odchodzi na odpoczynek na zaplecze frontu.
Pościg przez Francję i Belgię
Od dnia 29 sierpnia 1944 roku od godzin wieczornych batalion podjął marsz i pościg w ramach 3 BS. 2 września batalion osiągnął przedmieścia Abbeville w gotowości do współdziałania z 10 psk. Nocą 2/3 września wykorzystując częściowo wysadzoną w powietrze konstrukcję mostu, po jej przystosowaniu do przekroczenia przez kompanie strzeleckie batalion od świtu 3 września przystąpił do walk o opanowanie centrum miasta. Opanował miasto w godzinach południowych wspólnie z 9 batalionem strzelców. 5 września bsp dotarł w ślad za pułkami 10 BKPanc. nad kanał Neuf Fosse w rejonie Blaringhem rozpoznał brzegi i obronę nieprzyjaciela. Nocą 5/6 września poprzez działania pozorujące i maskujące w górnym biegu kanału, w dolnym przy pomocy saperów na pontonach gumowych przeprawiono 3 kompanię Podhalan, która zdobyła przyczółek i wyszła na tyły obrony niemieckiej, zmuszając go do odwrotu. Pod osłoną reszty batalionu saperzy wybudowali most dla przeprawy czołgów. 6 września po południu batalion wziął udział w walkach o zdobycie Ypres, zdobywając miasto o świcie 7 września wraz z całą 3 BS. Wieczorem tego samego dnia bsp wsparł częścią sił 9 bs w ciężkich walkach o Roulers, miasto oczyszczono o świcie 8 września. 9 września batalion strzelców podhalańskich jako czołowy z 3 BS osiągnął Kanał Gandawski, tego i następnego dnia współdziałając z 10 pułkiem dragonów przy wsparciu artylerii dywizji ponawiał kilkakrotnie próby sforsowania kanału . Od 11 września bsp został przydzielony do 10 BKPanc., w jej szykach 14 września 1944 roku zdobył miejscowość Stekene. Nazajutrz baon Podhalan powraca do macierzystej 3 BS.
Walki na pograniczu belgijsko-holenderskim
17 września w godzinach porannych batalion strzelców podhalańskich zluzował nad kanałem Axel-Hulst 10 pdrag. po jego klęsce na przyczółku z drugiej stronie kanału. Prowadził działania obronne i akcję patrolową mającą na celu ratowanie grupek i pojedynczych dragonów zza kanału. 18 września o godz. 16 Podhalanie przy silnym wsparciu 2 pamot, ogniem z miejsca 10 psk oraz części IV/1 pappanc sforsowali czołowymi kompaniami kanał i zajęli przyczółek. W godzinach nocnych saperzy rozpoczęli budowę mostu dla czołgów. 19 września bspodh. ze współdziałającymi z nim czołgami 10 psk podjął dalsze natarcie celem poszerzenia przyczółka. Nazajutrz grupa bojowa pod dowództwem płk. Deca z batalionem Podhalan na czele z 2 szwadronem 1 ppanc. II dywizjonem 1 pappanc. ze wsparciem 1 pamot. prowadziła natarcie w kierunku portu Walsoorden Haven i Klosterzande . Od 21 do 27 września batalion na opanowanym w walkach terenie prowadził działania oczyszczające i wypoczywał. 29 września 1944 roku bspodh. wsparty szwadronem strzelców konnych 10 pułku prowadził natarcie w I rzucie 3 BS w kierunku Merxplas. W ciężkich walkach opanował miejscowość Wolfsputten na południe od Merxplas. Nazajutrz 30 września wczesnym rankiem batalion ze wsparciem szwadronu ułanów pancernych podjął dalsze natarcie. W wyniku czołowego uderzenia bspodh. i obejścia linii obrony przez 10 psk od strony wschodniej, przełamał obronę wroga zdobywając w walce wspólnie z 9 bs Merxplas. W godzinach popołudniowych strzelcy podhalańscy zajęli przeprawy opanowane przez 10 psk w kierunku na Zondereigen i Baarle Nassau. 1 października taktyczna grupa bojowa utworzona z Podhalan i 24 puł (bez szwadronu), we współdziałaniu z 10 psk podjęła natarcie w kierunku Zondereigen. Po całodziennych ciężkich walkach miasto zostało zdobyte . W dniu 5 października przy wsparciu artylerii i lotnictwa taktycznego bspodh. współdziałał z 10 psk prowadząc natarcie w kierunku Baarle Bosschoven. Następnie od 6 do 26 października wraz z całą dywizją batalion przeszedł do obrony zajętego terenu . 27 października 1944 r. bspodh. w ugrupowaniu 10 BKPanc. o godz. 8.00 rozpoczął natarcie, o godz. 10 zdobył Alphen-Oosterwijk, biorąc 51 jeńców. Następnie wspólnie z 8 bs oczyszczał lasy na północ od tej miejscowości. 28 października batalion podhalański prowadził natarcie w kierunku Moleenschot- Bolberg, wieczorem zdobył miejscowość Bevel, Lijdonk nawiązując kontakt z 8 bs. 29 października batalion Podhalan ze wsparciem 3 szwadronu pancernego 2 pułku szturmuje Bredę. 30 października batalion oczyszczał z nieprzyjaciela miasto. W celu wsparcia obrony 8 bs na przyczółku rzeki Mark, 31 października w godzinach wieczornych wyznaczona wzmocniona 4 kompania z bspodh. wykonała natarcie na siły nieprzyjaciela oblegające przyczółek. 1 listopada w godzinach popołudniowych obronę rzeki Mark, po ewakuacji przyczółka 8 bs, przejęli strzelcy podhalańscy. W dniu 3 listopada o godz. 6.00 na odcinku 10 BKPanc. batalion Podhalan z IV dywizjonem ppanc. i dwoma plutonami saperów sforsował kanał Mark na wysokości osady Teraalst. Forsowanie odbyło się na łodziach szturmowych i członach przeprawowych. Na 800 metrowym przyczółku skonsolidowano obronę i saperzy rozpoczęli budę mostu. 4 listopada batalion wspólnie z 1 szwadronem ułanów z 24 pułku opanował i oczyścił teren Teraalst i Het Zand. W godzinach popołudniowych grupa bojowa "Complak" tj. bspodh. 1 szwadron 24 puł i IV/1 pappanc. opanowała w walce Helkant . 6 listopada do pierwszego rzutu 3 BS został wprowadzony batalion podhalański wzmocniony dywizjonem IV/1 pappanc (bez baterii), baterią samobieżną ppanc, brytyjskim plutonem czołgów "Crocodile", po przygotowaniu artyleryjskim przystąpił o godz. 9.30 do natarcia. Zdobył miejscowość Gaete następnie Blauwe Sluis. Dalszy ruch był utrudniony przez liczne zalewy, przeszkody terenowe i zaminowania dróg i przydroży. Czołowymi oddziałami batalion zajął Lage Zwaluwe. Z uwagi na warunki terenowe i zatopienie polderów przez Niemców natarcie zostało zatrzymane na dzień 7 listopada oraz noc 7/8 listopada. Toczono walki patroli i rozpoznawano teren. 8 listopada batalion oczyszczał teren w ślad za czołgami 10 psk, jedna z kompanii batalionu prowadząc natarcie poprzez zalany polder w wodzie do kolan osiągnęła podejścia do mostu kolejowego. W godzinach wieczornych i nocnych batalion wziął udział w trwającym boju o zdobycie miasta Moerdijk. Ostatecznie 9 listopada rano miasto zostało zdobyte i oczyszczone z wroga .
Obrona i dozorowanie odcinka frontu nad Mozą
Od 9 listopada do 19 grudnia 1944 r. 1 batalion strzelców podhalańskich rotacyjnie dozorował odcinek Mozy. Żołnierze batalionu wypoczywali, przebywali na urlopach, szkoleniach, pozostali pobierali nowy sprzęt i wyposażenie oraz naprawiali niesprawny. Przybywały uzupełnienia żołnierzy (w połowie listopada 233 szeregowych), ponadto grupy kombatantów batalionu uczestniczyli w uroczystościach otrzymując odznaczenia i awanse. W dniu 7 stycznia 1945 roku wydzielona 1 kompania została przydzielona do wsparcia 9 batalionu strzelców w walkach o wyspę Kapelsche Veer. Dalsze działania obronne i dozorowe na placówkach nad Mozą oraz szkoleniowe batalion prowadził do 7 kwietnia 1945 roku . 
Walki we wschodniej Holandii i w Niemczech
W trakcie marszu 1 DPanc. z rejonu Bredy w kierunku frontu w dniach 7-9 kwietnia 1945 r. ze składu dywizji został na czele 3 BS maszerował OW nr 2 pod dowództwem ppłk. Complaka. W składzie batalionu strzelców podhalańskich ze wsparciem 2 szwadronu 10 psk i dywizjonu 2 pamot oraz saperów dywizyjnych. Zadaniem grupy bojowej było uchwycić przedmoście w rejonie Neede-Goor, zbudowanie dogodnych przepraw oraz osłonięcie rozwijającej się dywizji. 9 kwietnia po osiągnięciu przedmościa Podhalanie w godzinach popołudniowych przeprowadzili natarcie i zdobyli miejscowość Nijverdal. Prowadzący natarcie na czele 3 BS bspodh. 11 kwietnia opanował w walce Ter Apel. Z uwagi na zniszczenia dróg i wysadzone mosty i mostki natarcie batalionu posuwało się wolno 12 kwietnia bspodh. z baterią dział samobieżnych zdobył rejon Onstwedde i Tange. 15 kwietnia bspodh. współdziałając z belgijskim batalionem SAS przy wsparciu lotnictwa taktycznego i artylerii zdobył Winschoten. Osiągając wspólnymi patrolami Podhalan i belgijskich spadochroniarzy zatokę Dollart na wschód od Groningen. 17 kwietnia bspodh. zluzował belgijski batalion spadochronowy SAS. 18 kwietnia Podhalanie zostali dyslokowani na odcinek 10 BKPanc. nad Küsten Kanal. 19 kwietnia 3 i 4 kompanie strzeleckie weszły w skład grupy bojowej "Stefanowicz", natomiast bspodh. (bez dwóch kompanii) wszedł w skład grupy bojowej "Konstanty" płk. dypl. A. Grudzińskiego. Kompanie Podhalan z czołgami 1 ppanc. ppłk. Stefanowicza po przeprawie przez most na kanale i przekroczeniu linii 9 bs zdobyli miejscowość Lehe i w walce dotarli do linii rzeki Dever. 20 kwietnia rano kompanie podhalańskie w ramach grupy taktycznej "Stefanowicz" prowadziły natarcie w kierunku Aschendorf, o 13.30 strzelcy podhalańscy szturmem zajęli miejscowość biorąc do niewoli 81 jeńców. W godzinach popołudniowych na prawo od terenów zajętych przez grupę ppłk. Stefanowicza doszło natarcie rozwiniętej grupy "Konstanty" z resztą bsp. Kompania podhalańska z grupy "Konstanty" wraz z 2 szwadronem 24 puł. zdobyła przeprawę przez kanał na podejściach do miasta Papenburg. 21 kwietnia bspodh. wraz ze szwadronem czołgów z 24 puł. i IV/1 pappanc. utworzył taktyczną grupę bojową skierowaną do walki o zdobycie Papenburga. Przeprowadzone o 5.30 22 kwietnia natarcie batalionu podhalańskiego wraz ze wspierającymi oddziałami doprowadziło do zdobycia przepraw na kanale, uchwyceniu mostu i stacji kolejowej w godzinach południowych zdobył ostatecznie miasto . 24 kwietnia 1944 r. bspodh. opanował rejon Bokelesch i zluzował zgrupowanie ppłk Nowaczyńskiego. 25 kwietnia oczyszczał teren na południe od Posthausen. Nazajutrz oczyszczał teren pomiędzy kanałem Hault-Fehn, a Ledą i lasy Bokelesch. 27 kwietnia bspodh. zluzował 10 p drag. na odcinku Posthausen-Stickhausen, otrzymał wsparcie w postaci szwadronu 24 puł. Dnia 28 kwietnia poszerzył przyczółek na Ledzie zdobywając miejscowość Terheiden. 29 kwietnia batalion rozpoznawał patrolami przeprawy na rzece Jumme. 30 kwietnia batalion prowadził rozpoznanie rzeki Jumme, jedną kompanią wsparł 8 bs w oczyszczaniu lasu Bokelesch, Elisabethfehn-Kanal. 1 maja sforsował rzekę Jumme, a następnie 3 i 4 kompaniami zdobył Stickhausen i Detern, nawiązał kontakt ze zgrupowaniem ppłk. Stefanowicza . 2 maja 1945 roku bspodh. zdobył w walce miejscowość Bokel, osiągając brzeg Nord Georgsfehner Kanal. 3 maja Podhalanie opanowali Apen nawiązując kontakt z kanadyjską 4 DPanc., następnie 4 maja prowadzili natarcie w kierunku Westerstede. W związku z kapitulacją wojsk niemieckich o godz. 8.00 dnia 5 maja 1945 działania bojowe wstrzymano.
Strzelcy podhalańscy po wojnie.
5 maja 1945 roku batalion strzelców podhalańskich zajął jako garnizony okupacyjne w składzie grup bojowych: "Kazimierczak" bspodh. (bez dwóch kompanii), szwadron 24 puł. III dywizjon 2 pamot. miejscowości Etzel i Hohemoor, gb "Dowbor" 24 puł. (bez szwadronu) z kompanią strzelców podhalańskich wsie Zetel, Bockhorn, gb "Eysymont" 1 pappanc. (bez dywizjonu) z kompanią strzelców podhalańskich w Wiesedertfehn. Działania okupacyjne na tym terenie batalion pełnił do 20 maja 1945 roku. Zadaniem jego było oczyszczanie terenu z niedobitków, rozbrajanie osób i terenu z broni i amunicji, wyłapywanie przebranych żołnierzy i funkcjonariuszy hitlerowskich, egzekwowanie zarządzeń i warunków kapitulacji w tym ustalonej godziny policyjnej. W trakcie walk we Francji, Belgii, Holandii i na terenie Niemiec z szeregów batalionu poległo 173 żołnierzy, 477 zostało rannych, a 10 zaginęło. Utracono jako zniszczonych 20 pojazdów gąsienicowych, 1 działo, 4 miotacze ognia i 16 motocykli. Wzięto do niewoli 1696 jeńców. Otrzymano odznaczeń polskich: 27 Krzyży VM Vkl, 297 KW, 104 KZ z M, zagranicznych: 1 DSO, 2 MC, 1 MM, 4 Croix de Guerre i inne .
Struktura organizacyjna.
Struktura organizacyjna w latach 1943-1945
Batalion liczył 821 żołnierzy. Posiadał 10 ckm i 2 miotacze ognia na Carrierach.
Sztandar i odznaki.
Sztandar został ufundowany przez miasto Hulst i wręczony batalionowi 24 czerwca 1945.
Strona lewa: 
Na tarczach: herb Norwegii, herb miasta Stekene i herb miasta Hulst. Jedno miejsce pozostawiono na herb miasta St. Sylvain. Na czerwonym tle nazwy miejsc walk batalionu.
Poprzednio batalion, będąc spadkobiercą tradycji 1 Samodzielnej Brygady Strzelców Podhalańskich, używał sztandaru Brygady. Sztandar ten, odznaczony został 21 lipca 1940 przez Naczelnego Wodza, gen. Władysława Sikorskiego, orderem Virtuti Militari. Spłonął on jednak wskutek bombardowania lotniczego w czasie walk w Normandii w sierpniu 1944.
Obecnie "nowy" sztandar eksponowany jest w Instytucie Polskim i Muzeum im. gen. Sikorskiego w Londynie.
Zatwierdzona w Dzienniku Rozkazów Szefa Sztabu Głównego nr 1, poz, 4 z 14 lutego 1946.
Dwuczęściowa, wykonana w tombaku i lakierowana odznaka o wymiarach 43x43 mm ma kształt krzyża złożonego z granatowo-żółtych proporczyków. Na środku krzyża nałożony jest kwiat szarotki w kolorze białym. Na ramionach krzyża wpisano inicjały BSP. Obramowanie krzyża i litery są złocone. Szarotka mocowana do krzyża za pomocą nakrętki.
W lipcu 1940 roku król Norwegii Haakon VII, nadał żołnierzom 1 Samodzielnej Brygady Podhalańskiej, za zasługi położone w walkach o wolność Norwegii, sznur jako odznakę pamiątkową. Na węźle sznura znajduje się tarcza z wyrytym godłem Norwegii. Sznur nosili żołnierze batalionu na lewym ramieniu.
Proporczyk granatowo-żółty.
Znak na pojazdach: 

</doc>
<doc id="1517228" url="https://pl.wikipedia.org/wiki?curid=1517228" title="Rima Baškienė">
Rima Baškienė

Rima Baškienė (ur. 25 października 1960 w Kentriai koło Kielmów) – litewska inżynier i samorządowiec, posłanka na Sejm Republiki Litewskiej.
Życiorys.
Po ukończeniu szkoły średniej w Kurszanach w 1978 podjęła studia w Instytucie Politechnicznym w Kownie, które ukończyła w 1983 ze specjalnością inżyniera-technologa. Po przyjeździe do Płungian pracowała w fabryce lnu jako inżynier, była również zatrudniona na posadzie ekonomisty w rejonowym komitecie wykonawczym w Szawlach oraz jako instruktorka związku zawodowego rolników rejonu szawelskiego.
W 1996 wstąpiła do Litewskiej Partii Chłopskiej, a rok później została asystentką posła Ramūnasa Karbauskisa. W 2000 uzyskała mandat radnej rejonu szawelskiego z listy ludowców, który odnowiła w głosowaniu z 2002. Sprawowała wówczas funkcję wicestarosty rejonu szawelskiego.
W wyborach parlamentarnych w 2004 wybrano ją do Sejmu w okręgu wyborczym nr 45. W 2005 została członkinią Litewskiego Ludowego Związku Chłopskiego. Po raz kolejny mandat poselski uzyskiwała w 2008, 2012, 2016 i 2020. We wrześniu 2021 znalazła się w grupie posłów LVŽS, którzy ogłosili odejście z frakcji i współtworzenie nowego klubu deputowanych.
Została członkinią zarządu organizacji kobiecej rejonu szawelskiego Atgaiva. Mężatka (mąż Raimondas, rzeźbiarz), ma dwóch synów: Laurynasa i Rokasa.

</doc>
<doc id="1517229" url="https://pl.wikipedia.org/wiki?curid=1517229" title="Herb Ciężkowic">
Herb Ciężkowic

Herb Ciężkowic – jeden z symboli miasta Ciężkowice i gminy Ciężkowice w postaci herbu.
Wygląd i symbolika.
Herb przedstawia w błękitnym polu owalnej tarczy srebrne mury miejskie z trzema basztami, z otwartą bramą o czerwonych wrotach. W bramie, w polu błękitnym złoty gryf z gwiazdą w łapie. Na murze nad bramą umieszczona jest mała błękitna tarczka ze złotą tylną połową lwa. Nad tarczą czerwono–złota korona. U dołu tarczy napis „Królewskie Miasto Ciężkowice”.
Historia.
Herb został przyjęty w 1997 r., w trakcie starań o przywrócenie praw miejskich. Jest to poprawiony rysunek herbu Ciężkowic, który wykonany został ok. 1850 r. przez miejscowego artystę, wzorowany na herbie Krakowa.
Według Mariana Gumowskiego miasto miało w herbie w polu błękitnym tylną połowę złotego lwa lub gryfa. Herb taki widniał na pieczęciach miejskich w XVI w. Interpretowany jest jako część rycerskiego herbu Gryf, pierwotnych właścicieli miasta. Według innej wersji może to być uszczerbiony w pas półlew z herbu Kujaw, herbu króla Kazimierza III Wielkiego, który nadał prawa miejskie Ciężkowicom w 1348 r.

</doc>
<doc id="1517230" url="https://pl.wikipedia.org/wiki?curid=1517230" title="Ulica św. Rocha w Częstochowie">
Ulica św. Rocha w Częstochowie

Ulica św. Rocha – ważna częstochowska ulica zaczynająca się pod Jasną Górą na Rynku Wieluńskim. Ulica prowadzi do granicy miasta (wylot z Częstochowy na Wieluń). Na przeważającym odcinku posiada status drogi krajowej nr 43. W czasach PRL – do grudnia 1985 roku – leżała w ciągu drogi państwowej nr 236, łączącej Częstochowę z Wieluniem i drogą międzynarodową E12 w Walichnowach.
Przy ulicy św. Rocha 79 znajduje się cmentarz św. Rocha założony w 1641 roku oraz cmentarz ewangelicko-augsburski założony w 1860 roku.

</doc>
<doc id="1517233" url="https://pl.wikipedia.org/wiki?curid=1517233" title="Habib Habibou">
Habib Habibou

Mouhamadou Habib Habibou (ur. 16 kwietnia 1987 w Brii) – środkowoafrykański piłkarz występujący na pozycji napastnika. Zawodnik klubu Maccabi Petach Tikwa.
Kariera klubowa.
Habibou seniorską karierę rozpoczynał w 2006 roku w belgijskim Royalu Charleroi. W Eerste klasse zadebiutował 29 lipca 2006 roku w zremisowanym 0:0 pojedynku z Lierse SK. W styczniu 2007 roku został wypożyczony do drugoligowego AFC Tubize. Przez pół roku zagrał tam w 13 ligowych meczach i zdobył 10 bramek. Po zakończeniu sezonu 2006/2007 powrócił do Charleroi. 31 sierpnia 2007 roku w wygranym 3:1 spotkaniu z RAEC Mons strzelił pierwszego gola w Eerste klasse. W styczniu 2008 roku Habibou wypożyczono do rumuńskiej Steauy Bukareszt. Rozegrał tam 8 spotkań i zdobył 1 bramkę, a po sezonie 2007/2008 powrócił do Charleroi. Spędził tam jeszcze 2 lata.
W 2010 roku Habibou odszedł do SV Zulte Waregem, także grającego w Eerste klasse. Pierwszy ligowy mecz zaliczył tam 30 lipca 2010 roku przeciwko Standardowi Liège (1:1).
1 września 2014 roku podpisał kontrakt z Stade Rennais FC za kwotę 2,5 mln euro.

</doc>
<doc id="1517237" url="https://pl.wikipedia.org/wiki?curid=1517237" title="Konstantyn Mohyła">
Konstantyn Mohyła

Konstantyn Mohyła (rum. "Constantin Movilă"; zm. 1612) – hospodar Mołdawii w latach 1606 i 1607–1611 z rodu Mohyłów.
Był synem hospodara Jeremiego Mohyły. W 1599 nadano mu Hubarów, Rożniów, Doch i Uście, przyznając polski indygenat.
Objął tron mołdawski po śmierci ojca w 1606, bardzo szybko został jednak z niego usunięty przez swego stryja i bliskiego współpracownika ojca, Szymona Mohyłę. Powrócił na tron po śmierci tego ostatniego, pokonawszy syna Szymona, Michała z pomocą polskich magnatów (swych szwagrów: Samuela Koreckiego, Michała Wiśniowieckiego i Stefana Potockiego). W 1608 uzyskał zatwierdzenie na tronie hospodarskim przez Wysoką Portę, jednak już w 1611 został usunięty przez Turków na rzecz Stefana Tomşy II. W 1612 próbował odzyskać tron (znowu z pomocą polską), jednak został pokonany w bitwie pod Sasowym Rogiem i wraz ze Stefanem Potockim dostał się do niewoli tatarskiej. Miał utonąć w drodze na Krym. Tron mołdawski zdołał odzyskać jednak kilka lat później jego brat, Aleksander Mohyła.

</doc>
<doc id="1517238" url="https://pl.wikipedia.org/wiki?curid=1517238" title="Jan Rozdrażewski (zm. 1628)">
Jan Rozdrażewski (zm. 1628)

Jan Rozdrażewski herbu Doliwa (ur. ok. 1595, zm. 11 grudnia 1628) – syn zmarłego w 1600 kasztelana poznańskiego Jana, krajczy królowej Konstancji Habsburżanki, starosta odolanowski.
Życiorys.
Matka małoletniego Jana, Katarzyna z Potulickich, kilka lat po śmierci męża wyszła za mąż po raz wtóry w 1605 za Ludwika Wejhera nie pozwalając w ten sposób na to, by wyznaczeni przez pierwszego męża opiekunowie jej dzieci Aleksander i Jan Rozdrażewscy mieli wpływ na wychowanie dzieci i na zarządzanie dziedziczonym przez nie majątkiem. Młodociany Jan przypuszczalnie uczył się w kolegium jezuitów w Kaliszu, wychowywany w duchu katolickim. Jego matka zmarła w 1613 i od tego czasu datuje się obejmowanie majątku przez młodego Jana; współdziałał przy tym ze swymi opiekunami. W tym trwającym wiele lat procesie doszło do sporu majątkowego z Wejherami o dobra koźmińskie, które w rezultacie stracił.
Od roku 1614 podróżował po Włoszech, studiował w Padwie, odwiedził też Rzym. 11 grudnia 1618 brał udział w sejmiku w Środzie Wielkopolskiej. Prawdopodobnie w roku następnym ożenił się z córką wojewody lubelskiego Marka Sobieskiego, wdową po zmarłym w 1617 Dadźbogu Karnkowskim, deputacie na Trybunał Koronny, Gryzeldą. Tym małżeństwem uzyskał starostwo odolanowskie, zapisane Gryzeldzie na dożywocie przez pierwszego męża.
W 1621 Rozdrażewski zdecydował się wziąć udział w wojnie polsko-tureckiej; podczas walk 2 i 9 września na czele liczącej 150 zbrojnych roty husarskiej zajmował pozycje na prawym skrzydle pułku hetmana Stanisława Lubomirskiego.
W 1622 został Jan Rozdrażewski krajczym królowej Konstancji Habsburżanki, w grudniu tego roku na sejmiku w Środzie Wlkp. wybrany został posłem na sejm w 1623, uczestniczył też – jako reprezentant Wielkopolski – w sejmie na początku 1624, potem zaś, 19 marca tego samego roku, brał udział w obradach średzkiego sejmiku nadzwyczajnego, który zwołano w celu uchwalenia werbunku wojsk w celu obrony Wielkopolski przed rabunkami przechodzących przez województwo obcych armii.
Poseł na województwa poznańskiego i kaliskiego na sejm 1624, 1627 i 1628 roku.
Ostatni raz Jan Rozdrażewski wziął udział w sejmiku wielkopolskim w Środzie 5 czerwca 1628; uzyskał wówczas po raz kolejny mandat na sejm Rzeczypospolitej. Zmarł w tym samym roku w wieku lat 33.
Synami Jana i Gryzeldy byli: starszy Krzysztof Aleksander (poległ w Niderlandach ok. roku 1638) i młodszy Jakub Hieronim (ur. ok. 1621, zm. 1662, przyszły kasztelan kaliski, wojewoda inowrocławski).

</doc>
<doc id="1517239" url="https://pl.wikipedia.org/wiki?curid=1517239" title="Eryk XII Magnusson">
Eryk XII Magnusson

Eryk XII Magnusson – król Szwecji panujący w latach 1357-1359 z dynastii Folkungów.
Urodził się w 1339 roku. Był rywalem swego ojca Magnusa do tronu Szwecji od roku 1356 do własnej śmierci w 1359 roku. 25 października 1356 poślubił Beatrycze Bawarską, córkę Ludwika IV Bawarskiego.
W 1343 Eryk i jego brat Haakon zostali wybrani dziedzicami odpowiednio Szwecji i Norwegii. Podczas gdy Haakon w 1355 otrzymał tron Norwegii (doprowadzając unię między Szwecją i Norwegią do rozłamu), Eryk nie otrzymał żadnej posady w Szwecji, co spowodowało, iż w 1355 doprowadził do wybuchu rebelii przeciwko swemu ojcu. W 1357 rebelianci zmusili Magnusa do podzielenia się Szwecją z Erykiem, który otrzymał władzę nad większością południowej Szwecji i Finlandii. Szwecja została ponownie zjednoczona w 1359, gdy ojciec i syn pogodzili się i współrządzili krajem do śmierci Eryka kilka miesięcy później. Eryk, gdy umierał, oskarżył swoją matkę, Blankę z Namur, o otrucie go. Wkrótce po jego śmierci, jego żona, Beatrycze, także zmarła. Powszechnie uważa się, że oboje zmarli na dżumę.

</doc>
<doc id="1517240" url="https://pl.wikipedia.org/wiki?curid=1517240" title="Michał Mohyła">
Michał Mohyła

Michał Mohyła (rum. "Mihail Movilă") – hospodar Mołdawii w roku 1607 z rodu Mohyłów.
Był synem Szymona Mohyły. Objął tron mołdawski po śmierci swojego ojca w 1607, nie zdołał jednak go utrzymać wobec polskiej interwencji w interesie swego kuzyna, Konstantyna Mohyły. Pokonany przez wojska polskich magnatów zbiegł na Wołoszczyznę, gdzie wkrótce umarł.

</doc>
<doc id="1517241" url="https://pl.wikipedia.org/wiki?curid=1517241" title="Benthalbella infans">
Benthalbella infans

Benthalbella infans – gatunek ryby głębinowej z rodziny Scopelarchidae.
Osobniki tego gatunku osiągają 13,8 cm standardowej długości. Są rybami batypelagicznymi, o pionowym zakresie występowania 0–4740 m, zazwyczaj poniżej 500 m. Spotykane we wszystkich oceanach. Dorosłe są drapieżne, polują na inne ryby. Larwy planktoniczne.
Tak jak inni przedstawiciele rodziny Scopelarchidae, "B. infans" ma charakterystyczne teleskopowe oczy. Część oka tworząca skierowany do góry „obiektyw” powstała z przekształconej rogówki.
Posiada zdolność bioluminescencji.

</doc>
<doc id="1517244" url="https://pl.wikipedia.org/wiki?curid=1517244" title="Anomocephalus">
Anomocephalus



</doc>
<doc id="1517246" url="https://pl.wikipedia.org/wiki?curid=1517246" title="1 Samodzielny Szwadron CKM">
1 Samodzielny Szwadron CKM

1 Samodzielny Szwadron CKM – pododdział piechoty Polskich Sił Zbrojnych na Zachodzie.
Historia, formowanie i zmiany organizacyjne.
1 października 1940, w Szkocji, sformowany został Dywizjon Rozpoznawczy Korpusu – jednostka rozpoznawcza I Korpus Polskiego. Do dywizjonu wcielono kadrę Oddziału Rozpoznawczego 2 DSP oraz żołnierzy batalionów pancernych. 30 czerwca 1942 na bazie dywizjonu utworzony został 1 Pułk Rozpoznawczy. 25 października 1943 jednostka została rozwiązana 307 żołnierzy przekazano do 10 pułku strzelców konnych i 10 batalionu dragonów, natomiast z ok. 400 weszło w skład batalionu broni wspierającej i podporządkowany dowódcy formującej się 3 Brygady Strzelców. Do 6 kwietnia 1944 roku batalion został rozformowany. Na bazie kompanii ckm i moździerzy rozkazem dowódcy 1 Dywizji Pancernej nr 681 z dnia 28 marca 1944 r. został utworzony samodzielny szwadron ckm 3 Brygady Strzelców. Nadwyżki w liczbie ok. 220 żołnierzy zostały skierowane do 8 i 9 batalionów strzelców, oddziałów łączności, kompanii sztabowej 3 BS oraz 1 pułku artylerii przeciwpancernej . Szwadron został zorganizowany wg etatu brytyjskiego WE II/239/1.
Działania wojenne.
Po przybyciu do Francji w dniu 2 sierpnia 1944 roku szwadron został skoncentrowany w składzie macierzystej 3 Brygady Strzelców w rejonie Magny-En-Bessin. W dniu 7 sierpnia szwadron został podzielony na plutony ckm i przydzielone do batalionów strzelców: I pluton do 9 bs, II pluton do 8 bs i III pluton do bspodh.
Bitwa w Normandii
W trakcie walk w okresie 8–12 sierpnia zadania plutonów były adekwatne do wspieranych przez nich poszczególnych batalionów. Straty jakie szwadron poniósł, to 6 poległych. W dniu 14 sierpnia 1944 r. pozycje przygotowującej się do natarcia dywizji zostały zbombardowane przez brytyjskie lotnictwo bombowe. Mające nacierać w I rzucie 1 batalion strzelców podhalańskich i 8 batalion strzelców zostały pozbawione wsparcia artylerii dywizyjnej i kanadyjskiej. Z uwagi na powyższe pluton ciężkich moździerzy udzielił wsparcia obu nacierającym batalionom. Pozostała część szwadronu (dwa plutony ckm) dozorowała las Quesney i osłaniała z miejsca ogniem wschodnie skrzydło 8 bs . Od 15 do 17 sierpnia szwadron całością sił bronił przyczółka w Jort nad rzeką Dives. Następnie plutony ckm współdziałały z poszczególnymi batalionami strzelców. Od 19 sierpnia do końca bitwy o Falaise całość szwadronu znalazła się na południowej części wzg. 262 prowadząc wspólnie jego obronę z piechotą i czołgami dywizji. 22 sierpnia po ustaniu walk na wzg. 262 (Maczuga) stan szwadronu wynosił 8 oficerów i 177 szeregowych . 23 sierpnia szwadron odchodzi na odpoczynek na zaplecze frontu. Straty szwadronu w okresie od 8 do 24 sierpnia to 8 poległych, 17 rannych i 2 zaginionych.
Pościg przez Francję i Belgię
Od 29 sierpnia 1944 roku szwadron podjął marsz i pościg w ramach 3 BS. W dniu 3 września dołączył do walczących o Abbeville batalionów strzelców. 6 września część szwadronu wspierała bataliony strzelców w walkach o Ypres. 7 września częścią sił szwadron wspierał 9 bs w walce o Roulers. 8 września jeden z plutonów ckm współdziałał w ramach grupy „Dowbor” w zdobyciu Thielt . Od 15 września szwadron (bez dwóch plutonów) działał w składzie grupy płk. Deca osłaniając rejon Gandawy.
Walki na pograniczu belgijsko-holenderskim
2 pluton ckm od 16 września wspierał zgrupowanie 3 BS, przydzielony do 9 bs prowadził natarcie w kierunku Axel . Następnie wspiera 8 bs, po poniesieniu wysokich strat zostaje wycofany na tyły i zmieniono dowódcę plutonu. Z uwagi na duże straty w 1 plutonie został on czasowo rozwiązany 9 października, żołnierze z rozwiązanego plutonu uzupełnili stany dwóch pozostałych plutonów ckm. Straty w walkach o Alphen i rejonie tego miasta to 29 żołnierzy. Od 9 do 26 października szwadron prowadził rotacyjnie działania obronne na zajętych stanowiskach, po otrzymaniu uzupełnień odtworzono 1 pluton ckm. Od 29 października do 1 listopada 2 pluton ckm wspierał 8 bs w walce o przyczółek na rzece Mark. Rozdzielono pozostałe siły: 1 pluton do bspodh., 3 pluton do 9 bs podczas walk o forsowanie kanału Mark. W okresie 6–8 listopada 1944 r. szwadron wspierał plutonami bataliony 3 BS podczas walk o podejścia, a także o ufortyfikowany rejon przedmościa i miasto Moerdijk. Od 9 listopada szwadron przebywał w Bredzie, w odwodzie na wypoczynku.
Obrona i dozorowanie odcinka frontu nad Mozą
Od 9 listopada do 19 grudnia 1944 r. 1 samodzielny szwadron ckm pełnił służbę garnizonową w Bredzie. Dozorował odcinek Mozy, pełniąc od 21 grudnia 1944 roku do 11 stycznia 1945 roku całością sił szwadronu służbę na jednym odcinku. Później w zależności od potrzeb prowadzili dozór i działania obronne na innych odcinkach zajmowanych przez macierzystą brygadę. Żołnierze batalionu wypoczywali, przebywali na urlopach, szkoleniach, pozostali pobierali nowy sprzęt i wyposażenie oraz naprawiali niesprawny. Przybywały uzupełnienia osobowe, ponadto żołnierze uczestniczyli w uroczystościach otrzymując odznaczenia i awanse.
Walki we wschodniej Holandii i w Niemczech
W okresie od 7 kwietnia do 9 kwietnia 1945 roku wykonał marsz znad Mozy w kierunku linii frontu. Od 11 kwietnia prowadził walki w ramach 3 BS. Od 16 kwietnia pluton ciężkich moździerzy wspierał walki 10 BKPanc. nad Küsten Kanal. W dniu 19 i 20 kwietnia szwadron wspierał forsowanie i walki na przyczółku za kanałem 9 bs. Od 27 kwietnia szwadron wspierał 3 BS. W dniu 5 maja o godz. 8.00 szwadron wstrzymał działania bojowe z uwagi na kapitulację wojsk niemieckich przed frontem 1 DPanc.
Cekaemiści i moździerzyści kawalerii po wojnie.
5 maja 1945 roku 1 samodzielny szwadron ckm zajął jako garnizon okupacyjny miejscowość Rutterelfeld, wraz z II dywizjonem 2 pamot. Działania okupacyjne na tym terenie batalion pełnił do 20 maja 1945 roku. Zadaniem jego było oczyszczanie terenu z niedobitków, rozbrajanie osób i terenu z broni i amunicji, wyłapywanie przebranych żołnierzy i funkcjonariuszy hitlerowskich, egzekwowanie zarządzeń i warunków kapitulacji w tym ustalonej godziny policyjnej. W trakcie walk we Francji, Belgii, Holandii i na terenie Niemiec z szeregów szwadronu poległo 21 żołnierzy, 86 zostało rannych. Utracono jako zniszczonych 8 pojazdów gąsienicowych, 1 moździerz 4,2", 13 ckm Vickers, 7 motocykli. Otrzymano odznaczeń polskich: 6 Krzyży VM V kl, 74 KW, 18 KZ z M, zagranicznych: 2 MM, 1 Croix de Guerre i inne. 
Barwy i symbole szwadronu.
Szwadron swoje święto obchodził 1 października, w rocznicę powstania dywizjonu rozpoznawczego.
Proporzec został ofiarowany 1 pułkowi rozpoznawczemu w 1942 przez miasto Perth. Strona prawa: herb miasta Perth w Szkocji. Strona lewa: odznaka 1 pułku rozpoznawczego. Proporczyk żółto-amarantowy z paskiem niebiesko-białym pośrodku.
Znak na pojazdach: 

</doc>
<doc id="1517248" url="https://pl.wikipedia.org/wiki?curid=1517248" title="Eurhinosaurus">
Eurhinosaurus



</doc>
<doc id="1517249" url="https://pl.wikipedia.org/wiki?curid=1517249" title="Utatsusaurus">
Utatsusaurus



</doc>
<doc id="1517250" url="https://pl.wikipedia.org/wiki?curid=1517250" title="Fryderyk Szembek">
Fryderyk Szembek

 Fryderyk Szembek, pseud. literacki "Józef Pięknorzecki", (ze Słupowa), herbu własnego, (ur. 1575 w Krakowie, zm. 10 stycznia 1644 w Toruniu) – polski ksiądz, jezuita krakowski, historyk kościoła, teolog, autor i tłumacz dzieł polemicznych i żywotów świętych.
Życiorys.
W 1590 zapisał się na Akademię Krakowską, gdzie w 1592 ukończył retorykę. W latach 1594–1598 studiował w Rzymie filozofię a następnie do 1600 teologię. 2 lutego 1597 wstąpił do zakonu jezuitów, 8 kwietnia 1601 przyjmując święcenia kapłańskie. W 1609 osiadł w Krakowie gdzie przez kolejne lata prowadził spór z Akademią Krakowską o sposób nauczania i prawo do prowadzenia szkół przez Jezuitów. Pod jego kierunkiem wykonywano prace renowacyjne kaplicy na Wawelu rozpoczęte w 1613.
Prawdopodobnie z polecenia Zygmunta Wazy napisał żywot Doroty z Mątowów, Juty z Chełmży i Jana Łobdowczyka.
W pierwszych latach panowania Władysława IV do Kwidzyna skierowano go jako specjalnego wysłannika, z Torunia. W 1637 wyruszył do Kwidzyna. W zaniedbanym i uszkodzonym kościele katedralnym miał odszukać grobowiec, gdzie przed prawie 100 laty złożono szczątki mistyczki – błogosławionej Doroty z Mątowów. Zakończyła się ta misja przywiezieniem paru cegieł z celi, które jako relikwie zostały uroczyście złożone w kościele św. Jana.
W 1628 wydał on w Krakowie dzieło pt. „Tybet Wielkie Państwo w Azyey” portugalskiego jezuity Antonio de Andrade (1580–1634), który od roku 1600 przebywał w indyjskim centrum chrześcijaństwa, Goa.
W 1627, pod pseudonimem Jan Pięknorzecki, wydał "Gratis plebański, gratis wyćwiczony w jezuickich szkołach krakowskich", będący odpowiedzią na antyjezuicki pamflet "Gratis" autorstwa Jana Brożka.
Został pochowany w kryptach kościoła św. Janów w Toruniu.

</doc>
<doc id="1517253" url="https://pl.wikipedia.org/wiki?curid=1517253" title="Jérémie Renier">
Jérémie Renier

Jérémie Renier (ur. 6 stycznia 1981 w Brukseli) – belgijski aktor filmowy i telewizyjny.
Życiorys.
Wczesne lata.
Urodził się w Brukseli jako najmłodszy z czworga dzieci. Ma dwie siostry i jednego starszego przyrodniego brata Yannicka (ur. 29 marca 1975), gdy jego rodzice zachorowali na osteoporozę. Uczęszczał na kursy teatralne i mimiczne w Brukseli. Brał udział w kursach teatralnych i mimicznych oraz wakacyjnych treningach siatkówki. Uczęszczał do szkoły cyrkowej w Brukseli. 
Kariera.
Mając jedenaście lat po raz pierwszy wystąpił na kinowym ekranie w komedii "Siedem grzechów głównych" ("Les Sept Péchés capitaux", 1992) u boku Roberta Mitchuma. Zamieszkał w Paryżu. Wystąpił na scenie w roli Pinokio w Royal Theater w Mons, a przedstawienie zostało wyemitowane w belgijskiej telewizji. W dramacie "Obietnica" ("La Promesse", 1996) pojawił się jako Igor, piętnastoletni syn szemranego biznesmena i kombinatora, który bezlitośnie wykorzystuje nielegalnych emigrantów. W kontrowersyjnym dramacie kryminalnym François Ozona "Zbrodniczy kochankowie" ("Les amants criminels", 1999) zagrał postać nastolatka, który wraz z koleżanką Alice zabija swego kolegę z klasy Saïda (Salim Kéchiouche).
W filmie "Braterstwo wilków" ("Le Pacte des Loups", 2001) wystąpił u boku Moniki Bellucci, Samuela Le Bihan, Gasparda Ulliel i Vincenta Cassel. Rola ambitnego i pełnego zapału menedżera jednej z prężnie rozwijających się paryskich firm w dramacie "Burzliwy spokój" ("Violence des échanges en milieu tempéré", 2003) przyniosła mu nominację do nagrody Cezara. Swój talent udowodnił kreacją młodego ojca, który żyje z dnia na dzień zdobywając pieniądze dzięki drobnym kradzieżom i pokątnym interesom, a musi zaopiekować się nowo narodzonym dzieckiem w dramacie "Dziecko" ("L'enfant", 2005), za którą zdobył nagrodę im. Josepha Plateau, a film otrzymał m.in. Złotą Palmę na festiwalu filmowym w Cannes.
W 2006 otrzymał nagrodę im. Jeana Gabina.
Jako Pierre Bergé w dramacie biograficznym "Saint Laurent" (2014) był nominowany do nagrody Cezara.
Zamieszkał w Brukseli z żoną Hélène Helinck, prezenterką telewizyjną i projektantką mody dziecięcej, i dwójką dzieci.

</doc>
<doc id="1517256" url="https://pl.wikipedia.org/wiki?curid=1517256" title="Stefan Tomșa II">
Stefan Tomșa II

Stefan Tomșa II (rum. "Ştefan Tomșa al II-lea") – hospodar Mołdawii w latach 1611–1615 i 1621–1623.
Być może był synem hospodara mołdawskiego Stefana Tomșy I. Objął tron mołdawski w 1611 wprowadzony nań za sprawą interwencji Imperium Osmańskiego, które wykorzystało do odsunięcia propolskiego rodu Mohyłów zaangażowanie Polski na innych frontach oraz walki pomiędzy Wołoszczyzną i Siedmiogrodem. Jednak już w 1612 Stefan musiał zmagać się z interwencją polskich magnatów pragnących przywrócić na tron Konstantyna Mohyłę - z pomocą tatarską pokonał ich pod Sasowym Rogiem; jego rywal, a także wódz wojsk polskich Stefan Potocki dostali się do niewoli tatarskiej. Bitwa ta oznaczała koniec polskiego zwierzchnictwa nad Mołdawią. Nie oznaczała jednak końca starań o obalenie Stefana. Spisek zawiązali bojarzy mołdawscy, którzy zostali jednak przez Stefana pokonani. Nie podołał on jednak kolejnemu atakowi polskiemu w 1615, zorganizowanemu przez wdowę po Jeremim Mohyle, w którym brali udział jego dwaj pozostali (poza Potockim) zięciowie: Michał Wiśniowiecki i Samuel Korecki. Pokonali oni Stefana pod Tătăreni, a na tronie mołdawskim został osadzony brat Konstantyna Mohyły, Aleksander.
Panowanie Aleksandra Mohyły zostało bardzo szybko przerwane przez Turków, a w 1621 na tron wrócił Stefan Tomşa. W 1623 został jednak usunięty wobec prób dojścia do porozumienia z Polską. Zmarł w Konstantynopolu.

</doc>
<doc id="1517257" url="https://pl.wikipedia.org/wiki?curid=1517257" title="Realschule">
Realschule

Realschule (niem. "szkoła realna") – niemiecka szkoła ogólnokształcąca kontynuująca edukację po czteroletniej Grundschule (niem. "szkole podstawowej").
Realschule liczy 6 klas (od 5. do 10.). Na tym kończy się obowiązek szkolny w Niemczech dla uczniów tego rodzaju szkół.
Ukończenie Realschule jest potwierdzone świadectwem ukończenia szkoły realnej (niem. "Realschulabschluss").
Absolwenci Realschule po dodatkowym dokształceniu mogą uzyskać prawo zdawania matury i dalszego kształcenia w szkołach wyższych. 
Takie uzupełniające kształcenie nazywa się rozszerzonym świadectwem ukończenia szkoły realnej (niem. "erweiterter Realschulabschluss").

</doc>
<doc id="1517259" url="https://pl.wikipedia.org/wiki?curid=1517259" title="Aleksander Mohyła">
Aleksander Mohyła

Aleksander Mohyła (rum. "Alexandru Movilă") – hospodar Mołdawii, w latach 1615–1616, z rodu Mohyłów.
Był synem hospodara Jeremiego Mohyły. W 1615 został wprowadzony na tron mołdawski za sprawą polskiej interwencji na Mołdawii zorganizowanej przez jego matkę. Oddziały Michała Wiśniowieckiego i Samuela Koreckiego, szwagrów Aleksandra, pokonały wówczas Stefana Tomșę II. Faktyczną władzę w imieniu nieletniego Aleksandra pełnili jednak propolscy bojarzy mołdawscy. W 1616, po niespełna roku od objęcia tronu, Aleksander został pokonany przez interwencję turecką - wpadł do niewoli po bitwie pod Drăcşani wraz z matką i Koreckim. Aleksander wraz z matką przeszli w niewoli na islam, aby uratować życie.

</doc>
<doc id="1517262" url="https://pl.wikipedia.org/wiki?curid=1517262" title="Sztumska Wieś (gmina)">
Sztumska Wieś (gmina)

Sztumska Wieś (także nieform. "Sztum") – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy była Sztumska Wieś.
Gmina Sztumska Wieś powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu sztumskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina była podzielona na 6 gromad: Barlewice, Kołoząb, Nowa Wieś, Pietrzwałd, Postolin i Sadłuki.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy, a obszar dawnej jednostki wszedł w skład gmin Sztum i Mikołajki Pomorskie.

</doc>
<doc id="1517263" url="https://pl.wikipedia.org/wiki?curid=1517263" title="Kelly Youga">
Kelly Youga

Kelly Alexandre Youga (ur. 22 września 1985 w Bangi) – środkowoafrykański piłkarz występujący na pozycji obrońcy.
Kariera.
Youga zawodową karierę rozpoczynał w 2004 roku w rezerwach francuskiego Olympique Lyon. W sezonie 2004/2005 zagrał tam w 27 meczach i zdobył jedną bramkę. W lipcu 2005 roku podpisał kontrakt z angielskim Charltonem Athletic występującym w Premier League. Jednak przed debiutem w Charltonie, w październiku 2005 został wypożyczony do zespołu League One - Bristol City. Przez dwa miesiące zagrał tam w 4 ligowych meczach. W grudniu 2005 powrócił do Charltonu. 31 stycznia 2007 na trzy miesiące wypożyczono go do Bradfordu City, drużyny grającej w League One. Rozegrał tam w sumie 11 ligowych spotkań. Od sierpnia 2007 do stycznia 2008 przebywał na wypożyczeniu z zespole Championship - Scunthorpe United. Potem powrócił do Charltonu, również występującego w Championship. 5 stycznia 2008 w zremisowanym 1:1 meczu Pucharu Anglii z West Bromwich Albion zadebiutował w jego barwach. 12 stycznia 2008 w spotkaniu z Blackpool zaliczył pierwszy ligowy występ w Charltonie, a 8 listopada 2008 w mecz z Plymouth Argyle strzelił tam pierwszego gola. W sezonie 2008/2009 zajął z klubem 24. miejsce w Championship i spadł z nim do League One. Grał też w Yeovil Town i w Ipswich Town.

</doc>
<doc id="1517265" url="https://pl.wikipedia.org/wiki?curid=1517265" title="Rimetea">
Rimetea

Rimetea (węg. "Torockó", niem. "Eisenburg") – duża osada w środkowej Rumunii, w Siedmiogrodzie, w okręgu Alba. 
Usytuowanie i demografia.
Miejscowość posiada 584 mieszkańców (2011), z których około 80% stanowią węgierskojęzyczni Seklerzy. Rimetea położona jest u podnóża niezwykle malowniczej Góry Seklerskiej (rum." Piatra Secuiului"; 1129 m n.p.m.). W miejscowości zachował się dawny układ architektoniczny z zespołem niemal identycznych XVIII-wiecznych domów mieszkalnych wzniesionych w stylu sasko-siedmiogrodzkim. 
Historia.
Rimetea założona została w XIII wieku, kiedy to odkryto w okolicy złoża złota. Szybko stała się bogatą osadą górniczą, zamieszkiwaną głównie przez osadników węgierskich, niemieckich i austriackich. Wydobywane w okolicy złoto przetapiano w Rimetei na monety. W okresie rozwoju górnictwa była to zamożna królewska osada. W 1568 roku wszyscy mieszkańcy przeszli na unitarianizm.
W górskim wąwozie w pobliżu Rimetei w 1601 r. został zamordowany Michał Waleczny (rum. "Mihai Viteazul"), władca Wołoszczyzny, który zdołał podporządkować sobie także Mołdawię i Siedmiogród.
Po 1880 roku Rimetea zaczęła upadać z powodu wyczerpania zasobów kruszców. Mieszkańcy zajęli się wówczas rolnictwem i hodowlą.
Konserwacja.
W latach 90. XX wieku przeprowadzono kompleksową konserwację zabudowy miasteczka, odnowiono 160 zabytkowych domów i kościół unitariański z XVIII wieku. Działania konserwatorskie przeprowadziła brytyjsko-rumuńska fundacja Transylvania Trust. Prace obejmowały odnowienie fasad, remonty dachów oraz konieczne prace konserwatorskie. Naprawiono też zabytkowe bramy, a metalowe zastąpiono drewnianymi. W roku 1999 prace w Rimetei zostały nagrodzone medalem Europa Nostra. 
Władze prowadzą obecnie starania o wpisanie miejscowości na Listę Światowego Dziedzictwa UNESCO. Od 1999 r. wieś znajduje się pod opieką federacji Europa Nostra. Rimetea jest ośrodkiem turystycznym odwiedzanym przede wszystkim przez gości z Węgier. 
Zabytki.
Najstarszy budynek pochodzi z 1668 roku i został odnowiony po 2004 roku. Znajduje się tu również najstarszy działający młyn wodny w regionie (z XVIII wieku). Obok młyna znajduje się kuźnia. W centrum miasta przy głównego placu znajduje się cerkiew prawosławna i kościół unitariański z XVIII wieku. Został zbudowany na miejscu średniowiecznego kościoła w latach 1780-1804, jego najstarszą częścią jest wieża podwyższona w 1670 roku. Warto odwiedzić cmentarz na którym niektóre groby zostały wykute w skale. 
W 1952 roku w ratuszu zostało otwarte lokalne muzeum etnograficzne, które posiada kolekcję tradycyjnych przedmiotów zebranych przez mieszkańców. Wystawa pokazuje tradycyjne zajęcia mieszkańców tego obszaru, związki z górnictwem, hutnictwem i obróbką drewna.

</doc>
<doc id="1517269" url="https://pl.wikipedia.org/wiki?curid=1517269" title="Tłumaczenie interlinearne">
Tłumaczenie interlinearne



</doc>
<doc id="1517271" url="https://pl.wikipedia.org/wiki?curid=1517271" title="Cezary Szyszko">
Cezary Szyszko

Cezary Julian Szyszko (ur. 13 października 1872 w Wozniesieńsku w ziemi chersońskiej, zm. 11 lutego 1938 w Poznaniu) – polski prawnik.
Życiorys.
Syn pułkownika artylerii Cezarego Szyszko (1825–1898) i Kasyldy z Łukaszewiczów (1836–1903). Rodzina pochodziła z Wileńszczyzny. Studia prawnicze ukończył w 1897 na Uniwersytecie Kijowskim. Po okresie aplikacji w Samarze, związał się z sądem w Kiszyniowie, gdzie został kolejno sędzią, sędzią śledczym i wiceprokuratorem, a w 1909 obrał karierę adwokata. W latach 1906–1920 był jednocześnie prezesem Polskiego Towarzystwa Dobroczynności w Kiszyniowie. W latach 1923–1926 pozostawał radcą prawnym Dyrekcji Lasów Państwowych w Białowieży, gdzie należał do organizatorów komitetu budowy kościoła katolickiego. Następnie był związany z pracą w sądownictwie w Białymstoku, Nowogródku i w Wilnie. W latach 1930–1934 był prezesem Sądu Apelacyjnego w Toruniu, a następnie w Poznaniu. Działał w szeregu organizacji prawniczych i społecznych, w działalność społeczną była również zaangażowana żona, Anna Szyszko.
Pogrzeb 14 lutego 1938 prowadził ks. senior Gustaw Manitius, proboszcz polskiej parafii ewangelickiej. Po II wojnie światowej grób przeniesiono do nowo powstałej kwatery ewangelickiej cmentarza Miłostowo w Poznaniu (pole 3, kwatera PD-5-62), gdzie jest otoczony opieką Sądu Apelacyjnego w Poznaniu.

</doc>
<doc id="1517273" url="https://pl.wikipedia.org/wiki?curid=1517273" title="Straszewo (gmina w województwie gdańskim)">
Straszewo (gmina w województwie gdańskim)

Straszewo – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy było Straszewo.
Gmina Straszewo powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu sztumskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina była podzielona na 5 gromad: Mirowice, Pierzchowice, Pułkowice, Straszewo i Trzciano.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517274" url="https://pl.wikipedia.org/wiki?curid=1517274" title="Dywizja Charles’a Lefebvre’a-Desnouettes’a">
Dywizja Charles’a Lefebvre’a-Desnouettes’a

Dywizja Charles’a Lefebvre’a-Desnouettes’a – jedna z dywizji w strukturze organizacyjnej Wielkiej Armii I Cesarstwa Francuskiego. Brała udział w wojnach napoleońskich, m.in. w I oblężeniu Saragossy.
Jej dowódcą był gen. Charles Lefebvre-Desnouettes.

</doc>
<doc id="1517276" url="https://pl.wikipedia.org/wiki?curid=1517276" title="Kacper Grazziani">
Kacper Grazziani

Kacper Grazziani (rum. "Gaşpar Graţiani"; zm. 1620) – hospodar Mołdawii w latach 1619–1620.
Życiorys.
Pochodził z Chorwacji (być może był Istrorumunem), znając wiele języków pełnił różne funkcje na dworze sułtańskim, biorąc m.in. udział w różnych misjach dyplomatycznych. Sięgnął ostatecznie po ważne stanowisko tłumacza sułtańskiego. Przez kilka lat posiadał także tytuł księcia Naksos. Ta działalność oraz łapówki pozwoliły Grazzianiemu na sięgnięcie po hospodarski tron mołdawski po zmianie wyznania na prawosławne (w późniejszym okresie bardzo często funkcja tłumacza sułtańskiego pozwalała na objęcie tronów w państwach naddunajskich).
Po przybyciu do Mołdawii Grazziani obrócił się przeciwko sułtanowi i rozpoczął rokowania w celu zawarcia sojuszu z królem polskim Zygmuntem III Wazą. Być może jego ambicją było opanowanie także Wołoszczyzny i Siedmiogrodu. Zaniepokojony tym książę siedmiogrodzki Gábor Bethlen doniósł o knowaniach Grazzianiego Wysokiej Porcie. W efekcie w 1620 wyruszył na Mołdawię oddział turecki z zadaniem usunięcia Grazzianiego z tronu, został jednak wymordowany przez hospodara, zmasakrowano też kupców tureckich w Jassach. Taki obrót sprawy wymusił na Polsce przedwczesną i nieprzygotowaną interwencję w Mołdawii, która zakończyła się klęską w bitwie pod Cecorą. Grazziani, opuszczony przez większość Mołdawian, w obliczu porażki próbował ucieczki, został jednak zamordowany przez bojarów mołdawskich w miejscowości Branişte.

</doc>
<doc id="1517277" url="https://pl.wikipedia.org/wiki?curid=1517277" title="Jasna (gmina)">
Jasna (gmina)

Jasna – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy była Jasna.
Gmina Jasna powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu sztumskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. 1 stycznia 1949 roku część obszaru gminy Jasna (gromadę Złotnica) przyłączono do gminy Zwierzno. Według stanu z 1 lipca 1952 roku gmina była podzielona na 6 gromad: Bągart, Brudzędy, Budzisz, Bukowo, Jasna i Żuławka.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517278" url="https://pl.wikipedia.org/wiki?curid=1517278" title="Parafia bł. Władysława z Gielniowa w Warszawie">
Parafia bł. Władysława z Gielniowa w Warszawie

Parafia rzymskokatolicka bł. Władysława z Gielniowa w Warszawie należy do dekanatu ursynowskiego archidiecezji warszawskiej i została utworzona w 1988 roku. Świątynią parafialną jest kościół bł. Władysława z Gielniowa położony przy ul. Przy Bażantarni 3.

</doc>
<doc id="1517280" url="https://pl.wikipedia.org/wiki?curid=1517280" title="Gościszewo (gmina)">
Gościszewo (gmina)

Gościszewo – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy było Gościszewo.
Gmina Gościszewo powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu sztumskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina była podzielona na 5 gromad: Biała Góra, Gościszewo, Gronajny, Koniecwałd i Uśnice.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517281" url="https://pl.wikipedia.org/wiki?curid=1517281" title="Dywizja Gomesa Freire’a">
Dywizja Gomesa Freire’a

Dywizja Gomesa Freire’a – jedna z dywizji w strukturze organizacyjnej Wielkiej Armii I Cesarstwa Francuskiego. Brała udział w wojnach napoleońskich, m.in. w I oblężeniu Saragossy.
Jej dowódcą był gen. Gomes Freire de Andrade (Portugalczyk).

</doc>
<doc id="1517284" url="https://pl.wikipedia.org/wiki?curid=1517284" title="Sébastien Chabaud">
Sébastien Chabaud

Sébastien Chabaud (ur. 9 marca 1977 w Marsylii) – francuski piłkarz, występujący na pozycji pomocnika. Obecnie jest zawodnikiem belgijskiego Sportingu Charleroi.
Kariera.
Chabaud profesjonalną karierę rozpoczynał w pierwszoligowym AS Cannes. Debiut w Ligue 1 zaliczył 21 października 1995 w zremisowanym 1-1 pojedynku z FC Gueugnon. Łącznie w tamtym sezonie rozegrał dwanaście spotkań. Rok później wystąpił w czterech meczach. Sezon 1997/98 był jego ostatnim w ekstraklasie, gdyż po zajęciu osiemnastej pozycji w lidze, jego zespół spadł do Ligue 2. Wtedy Chabaud stał się podstawowym zawodnikiem pierwszego składu AS Cannes.
W 2000 roku przeniósł się do AS Nancy, grającego w drugiej lidze, podobnie jak jego dotychczasowy klub. Szybko przebił się tam do wyjściowej jedenastki. Z klubem nie odniósł jednak żadnych sukcesów.
W 2003 roku przeszedł do belgijskiego Sportingu Charleroi. W Eerste Klasse zadebiutował 9 sierpnia 2003, w przegranym 0-1 spotkaniu przeciwko Lierse SK. Łącznie rozegrał 97 meczów i strzelił 11 goli. Po trzech latach spędzonych w Belgii, odszedł do hiszpańskiego Gimnàsticu Tarragona.
Zespół ten grał w rozgrywkach Primera División. Chabaud wystąpił w nich szesnaście razy. Na koniec sezonu jego drużyna uplasowała się na dwudziestej pozycji w lidze i spadła do Segunda División. Wtedy Chabaud postanowił odejść z klubu. Powrócił do Belgii, gdzie związał się kontraktem z Germinalem Beerschot.
Latem 2008 został graczem Sportingu Charleroi, którego barwy reprezentował już w latach 2000–2003.

</doc>
<doc id="1517286" url="https://pl.wikipedia.org/wiki?curid=1517286" title="Mälarhöjden (stacja metra)">
Mälarhöjden (stacja metra)

Mälarhöjden – podziemna stacja sztokholmskiego metra, leży w Sztokholmie, w Söderort, w dzielnicy Hägersten-Liljeholmen, w części Mälarhöjden. Na czerwonej linii metra T13, między Bredäng a Axelsbergiem. Dziennie korzysta z niej około 2 500 osób.
Stacja znajduje się na głębokości 10-34 metrów. Posiada jedno wyjście zlokalizowane przy Slättgårdsvägen 2 na rogu z Hägerstensvägen. 
Otworzono ją 16 maja 1965 jako 61. stację w systemie, wraz z odcinkiem Örnsberg-Sätra. Posiada jeden peron. Stacja została zaprojektowana przez Olova Blomkvista.
Otoczenie.
W otoczeniu stacji znajdują się:

</doc>
<doc id="1517287" url="https://pl.wikipedia.org/wiki?curid=1517287" title="Sebastien Chabaud">
Sebastien Chabaud



</doc>
<doc id="1517290" url="https://pl.wikipedia.org/wiki?curid=1517290" title="Iszym (rzeka)">
Iszym (rzeka)

Iszym (ros. Иши́м, kaz. Есіл) – rzeka w północnym Kazachstanie i w Rosji zauralskiej, lewy dopływ Irtyszu. Jej długość wynosi 2450 km, powierzchnia zlewni 177 tys. km², średni przepływ (215 km od ujścia) 56,3 m³/s, a maksymalny przepływ 686 m³/s. Charakteryzuje się śnieżnym reżimem zasilania, z maksimum w maju i czerwcu.
Źródła Iszymu leżą w górach Nijaz w północnej części centralnego Pogórza Kazachskiego. W górnym biegu w większości obiera kierunek zachodni oraz północno-zachodni i płynie w wąskiej dolinie o stromych brzegach, przecinając m.in. stolicę Kazachstanu Astana. Następnie koło miasta Atbasar zmienia kierunek na południowo-zachodni, po czym za Dierżawińskiem robi zwrot na północ i północny wschód. Wypływa na Step Iszymski na Nizinie Zachodniosyberyjskiej, przepływa przez Pietropawłowsk, przecina granicę kazachsko-rosyjską, miasto Iszym i uchodzi do Irtyszu koło wsi Ust-Iszym. W dolnym biegu dolina Iszymu jest bagnista, wiosną rzeka rozlewa się do 15 km szerokości. Zamarza w listopadzie, rozmarza w kwietniu lub maju. Największe dopływy to Kołuton, Żabaj, Akkanburłuk, Tersakkan.
Rzeka jest żeglowna na odcinku 270 km w górę od Pietropawłowska i około 100 km przed ujściem (w dół od Wikułowa).
Na rzece dwa zbiorniki retencyjne: Wiaczesławski i Siergiejewski. Jej wody są wykorzystywane jako pitne i do nawodnienia pól.
Główne dopływy są prawe: Kołuton, Żabaj, Akkanburłuk
Miasta nad rzeką: w Kazachstanie Astana, Pierwomajka, Siergiejewka, Dierżawińsk, Siergiejewka, Pietropawłowsk; w Rosji Iszym, Bałagany, Kargały, Ust-Iszym.

</doc>
<doc id="1517292" url="https://pl.wikipedia.org/wiki?curid=1517292" title="Teresa z León">
Teresa z León



</doc>
<doc id="1517294" url="https://pl.wikipedia.org/wiki?curid=1517294" title="Wybory prezydenckie na Litwie w 2002 roku">
Wybory prezydenckie na Litwie w 2002 roku

Wybory prezydenckie na Litwie w 2002 roku odbyły się 22 grudnia 2002. Drugą turę przeprowadzono 5 stycznia 2003. Zakończyły się one zwycięstwem byłego dwukrotnego premiera i mera Wilna, Rolandasa Paksasa, który pokonał ubiegającego się o reelekcję Valdasa Adamkusa.
Formalnie zamiar kandydowania zgłosiło 22 osób, ostatecznie zostało zarejestrowanych 17 kandydatów.

</doc>
<doc id="1517295" url="https://pl.wikipedia.org/wiki?curid=1517295" title="Miron Barnowski-Mohyła">
Miron Barnowski-Mohyła

Miron Barnowski-Mohyła (rum. "Miron Barnovschi-Movilă"; zm. 1633) – hospodar Mołdawii w latach 1626–1629 i 1633.
Ojcem Mirona był bojar Dumitru Barnovschi, matka pochodziła natomiast z hospodarskiego rodu Mohyłów. Podobnie jak ojciec, Miron pełnił różne ważne funkcje na dworach hospodarskich, w dwóch ostatnich latach panowania Radu Mihnei faktycznie kierując sprawami kraju wobec choroby hospodara. Po śmierci Radu Mihnei, w styczniu 1626, został wybrany przez bojarów na hospodara mołdawskiego, co zatwierdziła Wysoka Porta (podobnie jak wszyscy hospodarowie tego okresu, Miron musiał okupić to stanowisko wysoką daniną). Pragnąc uporządkować kraj spustoszony licznymi wojnami przeprowadził pewne reformy. Z tego samego powodu nie zgodził się jednak na zapłacenie podwyższonego haraczu Porcie, w związku z czym w 1629 został usunięty z tronu; udał się wówczas do swoich dóbr w Polsce (otrzymał tu indygenat). Powrócił na tron w 1633, wezwany przez bojarów, którzy zbuntowali się przeciwko Aleksandrowi Eliaszowi i usunęli go z tronu. Udawszy się do Konstantynopola w celu uzyskania zatwierdzenia Porty został w Konstantynopolu uwięziony i ścięty – Turcy nie ufali mu z uwagi na związki z Polską, a nieufność tę wzmagały intrygi późniejszego hospodara Bazylego Lupu.

</doc>
<doc id="1517296" url="https://pl.wikipedia.org/wiki?curid=1517296" title="Głaz narzutowy w Luboniu">
Głaz narzutowy w Luboniu

Głaz narzutowy „Petrus” – głaz narzutowy w Luboniu, największy w powiecie poznańskim. Znajduje się na terenie Lubonianki, w pobliżu strumienia Żabinka i osiedlowego kościoła p.w. Św. Jana Pawła II.
Obwód głazu wynosi ok. 14 m, długość 5,3 m, wysokość ok. 3,5 m, szerokość ok. 3 m; objętość ok. 24 m3, waga po oczyszczeniu 62 tony (pomiar dźwigowy). Charakterystyczną cechą okazu jest duża – ponad 12 m2 – powierzchnia gładka.
Odkryty przypadkowo we wrześniu 2007 roku podczas wykopów na podziemne garaże jednego z bloków w lubońskim śródmieściu (ul. Wschodnia 21 - teren Nowego Centrum Lubonia) eratyk z ciemnoszarego granitu, przyniesiony został przez lądolód ze Skandynawii. Do wyciągnięcia kamienia z wykopu inwestor wynajął największy dźwig samochodowy w Wielkopolsce o nośności ponad 250 ton. W dniu 26 października 2007 roku w wyniku celowo zorganizowanej akcji, głaz został przetransportowany przez samochód ciężarowy z siedmioosiową naczepą na narożnik ul. Źródlanej i ul. Łącznik, kilka tygodni później stanął na specjalnie wybudowanym fundamencie, w pobliżu nowo powstałej świątyni. Zdaniem proboszcza żabikowskiej parafii, poświęcony ma być papieżowi Janowi Pawłowi II.
Po 12 latach od wydobycia, w styczniu 2020 roku, luboński głaz otrzymał status pomnika przyrody oraz imię „Petrus” (łac. Piotr).

</doc>
<doc id="1517299" url="https://pl.wikipedia.org/wiki?curid=1517299" title="Axelsberg">
Axelsberg

Axelsberg – powierzchniowa stacja sztokholmskiego metra, leży w Sztokholmie, w Söderort, w dzielnicy Hägersten-Liljeholmen, w części Hägersten, w Axelsbergu. Na czerwonej linii metra T13, między Mälarhöjden a Örnsbergiem. Dziennie korzysta z niej około 2 200 osób.
Stacja znajduje się u wyjścia z tunelu, równolegle do Selmedalsvägen. Posiada jedno wyjście zlokalizowane przy na rogu Selmedalsvägen i Axelsbergs Torg. 
Otworzono ją 16 maja 1965 jako 60. stację w systemie, wraz z odcinkiem Örnsberg-Sätra. Posiada jeden peron. Stacja została zaprojektowana przez Magnusa Ahlgrena (Ahlgren-Olsson-Silow Arkitektkontor genom).
Otoczenie.
W otoczeniu stacji znajdują się:

</doc>
<doc id="1517302" url="https://pl.wikipedia.org/wiki?curid=1517302" title="Korpus Rowlanda Hilla">
Korpus Rowlanda Hilla

Korpus Rowlanda Hilla - jeden z Korpusów w strukturze organizacyjnej wojska brytyjskiego. Brał udział w wojnach napoleońskich, m.in. w bitwie na moście Almaraz.
Jej dowódcą był gen. Rowland Hill.
Skład podczas bitwy na moście Almaraz.
Razem: 6 000 żołnierzy.

</doc>
<doc id="1517303" url="https://pl.wikipedia.org/wiki?curid=1517303" title="Mojżesz Mohyła">
Mojżesz Mohyła

Mojżesz Mohyła (rum. "Moise Movilă"; ur. 1595, zm. 1661) – hospodar Mołdawii, w latach 1630–1632 i 1633–1634, z rodu Mohyłów.
Życiorys.
Był synem hospodara Szymona Mohyły, ostatnim z Mohyłów na mołdawskim tronie hospodarskim. Mimo propolskiego nastawienia uzyskał tron mołdawski w 1630, po usunięciu Aleksandra Dziecięcia.
Usunięty na rzecz protureckiego Aleksandra Eliasza powrócił na tron po śmierci zamordowanego przez Turków Mirona Barnowskiego-Mohyły. Stłumił wówczas bunt bojarów pod wodzą Bazylego Lupu.
W czasie wojny turecko-polskiej w latach 1633–1634 zaczął jednak działać na niekorzyść Turcji, wobec czego został usunięty z tronu i zbiegł do Polski, gdzie spędził resztę życia.

</doc>
<doc id="1517305" url="https://pl.wikipedia.org/wiki?curid=1517305" title="Ibrahima Diallo">
Ibrahima Diallo

Ibrahima Diallo (ur. 26 września 1985 w Konakry) – gwinejski piłkarz występujący na pozycji obrońcy. Mierzy 175 cm wzrostu.
Kariera klubowa.
Diallo jest wychowankiem FC Rouen. Grał w nim w sezonie 2004/2005. Latem 2005 przeszedł do rezerw EA Guingamp. W 2006 roku wyjechał do Belgii i grał tam kolejno w takich klubach jak: Royal Charleroi, KV Oostende i Waasland-Beveren. W latach 2012-2016 był zawodnikiem Angers SCO.

</doc>
<doc id="1517306" url="https://pl.wikipedia.org/wiki?curid=1517306" title="Reguła Cavalieriego">
Reguła Cavalieriego



</doc>
<doc id="1517310" url="https://pl.wikipedia.org/wiki?curid=1517310" title="Teresa (hrabina Portugalii)">
Teresa (hrabina Portugalii)

Teresa, port. "Rainha Dona Teresa, Condessa de Portugal" (ur. 1080, zm. 11 listopada 1130) – hrabina Portugalii. Córka Alfonsa VI Mężnego, króla Kastylii i Leonu i Ximeny Moniz. Żona Henryka Burgundzkiego, hrabiego Portugalii. Urodziła mu szóstkę dzieci, w tym Alfonsa, pierwszego króla Portugalii.

</doc>
<doc id="1517311" url="https://pl.wikipedia.org/wiki?curid=1517311" title="Hendrick Avercamp">
Hendrick Avercamp

Hendrick Avercamp (ur. 27 stycznia 1585 w Amsterdamie, zm. 15 maja 1634 w Kampen) – holenderski malarz, pejzażysta.
Życiorys.
Urodził się w rodzinie nauczyciela szkoły łacińskiej, który później wyjechał do Kampen i przekwalifikował się na aptekarza. Zawodu uczył się w Amsterdamie u Pietera Isacksa, malarza duńskiego pochodzenia. Wrócił do Kampen w 1614 i mieszkał tam do śmierci. Był głuchoniemy, nazywano go "Niemową z Kampen".
Avercamp malował głównie realistyczne sceny rodzajowe inspirowane twórczością Pietera Bruegla starszego. Specjalizował się w scenach zimowych, jego prace charakteryzują się stonowaną, ale bogatą kolorystyką i doskonale oddaną perspektywą. Najczęściej przedstawiają duże grupy niewielkich postaci, zwykle łyżwiarzy, na tle zimowego krajobrazu okolic Kampen. Pod koniec życia malował również obrazy o tematyce marynistycznej.
Twórczość artysty stanowi łącznik pomiędzy pejzażem dekoracyjnym takich twórców jak David Vinckboons i realizmem holenderskim reprezentowanym m.in. przez Jana van Goyena i Esaiasa van de Velde. Spotyka się opinie, że Avercamp stworzył nowy gatunek holenderskiego pejzażu panoramicznego. Bratankiem i prawdopodobnie uczniem malarza był Barent Avercamp. Wśród jego naśladowców i kontynuatorów byli również Arent Arentsz i Esaias van de Velde.

</doc>
<doc id="1517312" url="https://pl.wikipedia.org/wiki?curid=1517312" title="Teresa de Leon">
Teresa de Leon



</doc>
<doc id="1517314" url="https://pl.wikipedia.org/wiki?curid=1517314" title="1 Pułk Artylerii Przeciwlotniczej (PSZ)">
1 Pułk Artylerii Przeciwlotniczej (PSZ)

1 Pułk Artylerii Przeciwlotniczej Lekkiej (1 paplot) – oddział artylerii przeciwlotniczej Polskich Sił Zbrojnych na Zachodzie.
Pułk sformowany został 27 czerwca 1943, w składzie 1 Dywizji Pancernej. Jednostka zorganizowana została z żołnierzy wszystkich pododdziałów artylerii przeciwlotniczej znajdujących się na terenie Wielkiej Brytanii.
Historia, formowanie i zmiany organizacyjne.
Tradycjami nawiązywał do Zgrupowania Artylerii Przeciwlotniczej, utworzonego we Francji w listopadzie 1939 i ewakuowanego do Wielkiej Brytanii w czerwcu 1940. Formowanie 1 Pułku Artylerii Przeciwlotniczej Lekkiej rozpoczęto w czerwcu 1942 roku. I dywizjon powstał w oparciu o 1 baterię art. plot lekkiej ze składu 1 Brygady Strzelców, II dywizjon w oparciu o 2 baterię art. plot ciężkiej ze składu 1 dywizjonu artylerii plot. ciężkiej podlegającego bezpośrednio 1 Korpusowi Polskiemu, natomiast III dywizjon sformowano z 10 baterii plot. lekkiej 10 BKPanc.. 10 bateria przeciwlotnicza brała udział w kampanii francuskiej 1940 w składzie 10 Brygady Kawalerii Pancernej. Po częściowym skompletowaniu pułku rozpoczęto intensywne szkolenie, w 1942 roku 160 żołnierzy przeszkolono w Centralnym Kursie Kierowców 1 DPanc., 36 na kursie radiotelegrafistów. Pomiędzy 30 grudnia 1942 r., a 12 stycznia 1943 r. pułk odbył przeszkolenie w brytyjskim ośrodku przeszkolenia artylerii przeciwlotniczej w Clavton-on-See w Esseksie. Ponadto 90 żołnierzy z pułku w styczniu 1943 roku zostało wysłanych do Armii Polskiej na Wschodzie jako instruktorzy w tworzonych tam czterech pułkach przeciwlotniczych . Etat pułku jaki obowiązywał: 50 oficerów, 349 podoficerów i 496 szeregowców, pułk składał się z trzech dywizjonów po trzy baterie z 6-cioma działami każdy. Ponadto na wyposażeniu miał posiadać 194 pojazdy, w tym 54 ciągniki artyleryjskie i 65 motocykle. Początkowo pułk posiadał po dwie baterie w dywizjonach, trzecie sformowano w maju 1943 roku. W 1943 pułk brał udział w obronie przeciwlotniczej portu Tilbury i ujścia Tamizy. Swoje święto obchodził 8 sierpnia, w rocznicę wejścia pułku do działań wojennych w ramach 1 Dywizji Pancernej. W październiku 1943 roku 1, 4 i 7 bateria otrzymały samobieżne armaty przeciwlotnicze kal. 40 mm na podwoziu MC C9/B
8 sierpnia 1992 tradycje 1 Pułku Artylerii Przeciwlotniczej Lekkiej przejął 66 Pułk Artylerii Przeciwlotniczej w Bolesławcu, który jednocześnie przemianowany został na 11 Pułk Przeciwlotniczy. W 1998 rozformowany został 11 Bolesławiecki Pułk Przeciwlotniczy, w związku z czym tradycje 1 Pułku Artylerii Przeciwlotniczej Lekkiej przejął 4 Zielonogórski Pułk Przeciwlotniczy w Czerwieńsku.
Działania bojowe pułku.
1 pułk artylerii przeciwlotniczej został przetransportowany do Francji w trzech rzutach i lądował na kontynencie 29-31 lipca 1944 roku. Lądowanie odbyło się sprawnie i bez strat, a pododdziały pułku przemieściły się do miejsca postoju w Meuvaines, gdzie pozostały przez kolejne dni. Dowódca pułku mjr Olgierd Eminowicz meldował dowódcy dywizji, że w dniu lądowania na stanie pułku znajdowało się 307 pojazdów mechanicznych, w tym 54 armaty przeciwlotnicze. 
Bitwa w Normandii
Od 7 sierpnia pułk został rozdzielony do osłony i obrony plot. istotnych elementów ugrupowania dywizji. III dywizjon do Oddziałów Kwatermistrzowskich dywizji, II dywizjon do 3 Brygady Strzelców, 3/I bateria do Kwatery Głównej dywizji, 2/I bateria do 10 BKPanc. i 1/I bateria do przydzielonego kanadyjskiego pułku artylerii średniej. W dniach bitwy o przełamanie obrony niemieckiej pomiędzy 8, a 12 sierpnia pułk ochraniał dywizjonami i bateriami newralgiczne rejony dywizji. 14 sierpnia 1944 roku 1 paplot. poniósł straty w wyniku omyłkowego zbombardowania przez brytyjskie lotnictwo bombowe ugrupowania 1 DPanc. W nocy 15/16 sierpnia I dywizjon odparł nocne bombardowanie pozycji oddziałów dywizji, na przyczółku Jort przez samoloty niemieckie. W wyniku walki 1 bateria zgłosiła zestrzelenie 3 samolotów niemieckich, ponosząc straty 1 poległego i 3 rannych.. Przez okres walk o Falaise dywizjony i baterie pułku ochraniały organa kwatermistrzowskie, składy oraz kwatery główne dywizji i brygad oraz stanowiska ogniowe artylerii dywizyjnej. Podczas tych działań pułk prowadził wielokrotnie ogień do celów naziemnych . 23 sierpnia pułk odchodzi na odpoczynek na zaplecze frontu. 
Walki na pograniczu belgijsko-holenderskim 
W trakcie walk na pograniczu pułk ochraniał głównie organa kwatermistrzowskie dywizji i sztaby i dowództwa dywizji. Zwalczał latające pociski V1, ochraniał miasta i porty na pograniczu Belgii i Holandii. 
Obrona i dozorowanie odcinka frontu nad Mozą
Pułk w ramach dozorowania rzeki Mozy wystawił na odcinku 10 BKPanc. w charakterze piechoty jeden do dwóch rotacyjnie zmieniających się dywizjonów. Resztą sił zwalczał latające pociski V1, ochraniał miasta i porty na pograniczu Belgii i Holandii np. Bredę i Antwerpię. 
Walki we wschodniej Holandii i w Niemczech 
Od 14 do 20 kwietnia pułk uczestniczył w walkach nad Küsten Kanal. 
Przeciwlotnicy po wojnie.
5 maja o godz. 8.00 1 pułk artylerii przeciwlotniczej zakończył prowadzenie działań bojowych oraz podjął służbę okupacyjną. Działania okupacyjne na tym terenie pułk pełnił do 20 maja 1945 roku. Zadaniem jego było oczyszczanie terenu z niedobitków, rozbrajanie osób i terenu z broni i amunicji, wyłapywanie przebranych żołnierzy i funkcjonariuszy hitlerowskich, egzekwowanie zarządzeń i warunków kapitulacji w tym ustalonej godziny policyjnej. W trakcie walk we Francji, Belgii, Holandii i na terenie Niemiec z szeregów pułku poległo 20 żołnierzy, 76 zostało rannych, a 2 zaginęło. Utracono jako zniszczonych 33 pojazdów, 8 dział 40 mm Bofors. Wzięto do niewoli 262 jeńców. Zestrzelono 9 samolotów na pewno, 4 prawdopodobnie, 9 bomb latających V1, zniszczono 3 samochody pancerne. Otrzymano odznaczeń polskich: 8 Krzyży VM Vkl, 64 KW, 89 KZ z M, zagranicznych: 1 DSO, 1 MM, 2 Croix de Guerre, 5 Bronze Star Medal i inne.
Symbole pułku.
Sztandar został ufundowany przez gminę belgijską Exaarde i wręczony pułkowi 7 kwietnia 1946.
Na tarczach - wizerunek Matki Boskiej Częstochowskiej i św. Barbary oraz herb miasta Exaarde i odznaka pułkowa. Na czerwonym tle kraje i daty kampanii wojennych.
Obecnie sztandar eksponowany jest w Instytucie Polskim i Muzeum im. gen. Sikorskiego w Londynie.
Herb gminy Exarde
Zielony z paskiem żółtym pośrodku.

</doc>
<doc id="1517317" url="https://pl.wikipedia.org/wiki?curid=1517317" title="Reto Zanni">
Reto Zanni

Reto Zanni (ur. 9 lutego 1980 roku) – piłkarz szwajcarski, grający na pozycji prawego obrońcy. Jego obecnym klubem jest FC Vaduz.
Kariera.
Zanni rozpoczynał karierę jako junior w klubie z miasta, z którego pochodził-SC Buochs. W 1998 roku podpisał kontrakt z Grasshopper. Zadebiutował w klubie dopiero dwa lata później. W trakcie swojego pobytu w klubie z Zürichu zagrał w 46 meczach, strzelając 1 gola, a w sezonie 2001-2002 został wypożyczony do klubu FC Sankt Gallen. W 2003 roku Zanni został sprzedany do FC Thun. Po udanym sezonie 2003-2004 zaineteresowały się nim kluby z Bundesligi oraz Serie A. Ostatecznie FC Thun nie zdecydowało się na sprzedaż zawodnika. W 2005 sięgnęło po niego FC Basel. W jego barwach zadebiutował 15 stycznia 2005 roku. Uzyskał pewne miejsce w składzie i stał się jednym z ulubieńców Christiana Grossa. W 2011 roku odszedł do FC Vaduz.

</doc>
<doc id="1517318" url="https://pl.wikipedia.org/wiki?curid=1517318" title="Örnsberg">
Örnsberg

Örnsberg – powierzchniowa stacja sztokholmskiego metra, leży w Sztokholmie, w Söderort, w dzielnicy Hägersten-Liljeholmen, w części Hägersten, w Axelsbergu. Na czerwonej linii metra T13, między Axelsberg a Aspudden. Dziennie korzysta z niej około 3 000 osób.
Stacja znajduje się u wejścia do tunelu, równolegle do Hägerstensvägen. Posiada jedno wyjście zlokalizowane na rogu Hägerstensvägen i Örnsbergsvägen. 
Otworzono ją 5 kwietnia 1964 wraz z odcinkiem T-Centralen-Örnsberg. Do 16 maja 1965 była to stacja końcowa linii T13. Posiada jeden peron.
Otoczenie.
W otoczeniu stacji znajdują się:

</doc>
<doc id="1517319" url="https://pl.wikipedia.org/wiki?curid=1517319" title="Mohamed Chakouri">
Mohamed Chakouri

Mohamed Chakouri (ur. 21 maja 1986 w Arles) – algierski piłkarz występujący na pozycji obrońcy. Zawodnik klubu RSC Charleroi.
Kariera klubowa.
Chakouri urodził się we Francji w rodzinie pochodzenia algierskiego. Jako junior grał tam w klubach Mas-Thibert, St. Martiners, AC Arles-Avignon oraz Montpellier HSC, do którego trafił w 1998 roku. W 2004 roku został włączony do jego pierwszej drużyny, grającej w Ligue 2. W tych rozgrywkach zadebiutował 6 sierpnia 2004 roku w przegranym 3:4 pojedynku z Troyes AC3 września 2004 roku w wygranym 1:0 spotkaniu z Chamois Niortais strzelił pierwszego gola w Ligue 2. W pierwszej drużynie Montpellier spędził 3 lata. W tym czasie rozegrał tam 50 ligowych spotkań i zdobył 4 bramki.
W 2007 roku Chakouri odszedł do belgijskiego RSC Charleroi. W Eerste klasse zadebiutował 26 stycznia 2008 roku w zremisowanym 1:1 pojedynku z KVC Westerlo. 27 kwietnia 2008 roku w wygranym 2:1 meczu ze Standardem Liège strzelił pierwszego gola w Eerste klasse.
Kariera reprezentacyjna.
Chakouri jest byłym reprezentantem Francji U-19 oraz U-21. W sierpniu 2010 roku został powołany do kadry Algierii na mecz eliminacji Pucharu Narodów Afryki 2012 z Tanzanią. W spotkaniu tym jednak nie wystąpił.

</doc>
<doc id="1517323" url="https://pl.wikipedia.org/wiki?curid=1517323" title="Serie B (1929/1930)">
Serie B (1929/1930)

Serie B w sezonie 1929/1930.

</doc>
<doc id="1517327" url="https://pl.wikipedia.org/wiki?curid=1517327" title="Wilki (zespół muzyczny)">
Wilki (zespół muzyczny)

Wilki – polski zespół rockowy, później pop-rockowy, założony przez Roberta Gawlińskiego, kompozytora i autora tekstów.
Historia.
Zespół został założony przez Roberta Gawlińskiego w czerwcu 1991. W początkowym okresie w formacji grali m.in. Andrzej Zeńczewski, Piotr Kokosiński czy Robert Ochnio. Przed nagraniem pierwszej płyty zmarł nagle basista zespołu, Adam Żwirski, któremu lider grupy zadedykował utwór „Son of the Blue Sky”. Z powodu śmierci muzyka debiutantów wsparła w studio sekcja rytmiczna, którą tworzyli Krzysztof Ścierański i Marek Surzyn. Ostateczny skład zespołu uformował się po nagraniu płyty.
W maju 1992 ukazał się krążek pt. "Wilki", który okazał się bestsellerem, osiągając wynik ponad 220 tys. sprzedanych egzemplarzy. Wszystkie utwory na płycie były autorstwa Roberta Gawlińskiego, lidera grupy. Album promowały single „Son of the Blue Sky”, „Aborygen” i „Eli lama sabachtani”. W 1993 ukazał się drugi album zespołu pt. "Przedmieścia", który różnił się od poprzednika bardziej rockowym i funkowym brzmieniem. Album został dobrze przyjęty przez publiczność, promowały go single „Nie zabiję nocy” oraz „Moja Baby”. W kolejnym roku premierę miał pierwszy koncertowy i akustyczny album grupy pt. "Acousticus Rockus", na którym znalazły się kompozycje z dwóch pierwszych płyt, kilka nowych piosenek, a także nowa wersja przeboju „Sen o Warszawie” z repertuaru Czesława Niemena.
W 1995 zespół zawiesił działalność. Robert Gawliński niedługo później wydał pierwszy solowy album pt. "Solo", a Mikis Cupas i Marek Chrzanowski zaangażowali się w projekt pt. "Hopsa". W latach 1997–1999 Gawliński wydał jeszcze trzy solowe albumy: "Kwiaty jak relikwie", "X" i "Gra".
W 2000 ukazał się album kompilacyjny Wilków pt. "Największe przeboje" zawierający piosenki wybrane zarówno z dotychczasowej dyskografii formacji, jak i solowego dorobku Gawlińskiego. Wydanie albumu doprowadziło do ponownego spotkania się muzyków zespołu i reaktywowania grupy. W 2001 grupa wyruszyła w trasę koncertową i rozpoczęła pracę nad nowym albumem. W 2002 premierę miał utwór „Baśka”, za którym Wilki zdobyły główną nagrodę na 39. Krajowym Festiwalu Piosenki Polskiej w Opolu. Pod koniec sierpnia 2002 zespół wydał album pt. "4", który zdobył dużą popularność m.in. dzięki singlowi „Baśka”. W 2003 ukazała się reedycja albumu, wzbogacona o wywiady z muzykami i piosenkę „Here I Am”, z którą zespół zajął drugie miejsce w finale w krajowych eliminacji do Konkursu Piosenki Eurowizji. Piosenka dotarła do czołówki notowania "30 ton lista, lista".
W 2004 zespół nagrał i wydał kolejny album pt. "Watra". Płytę promował utwory „Bohema” i „Słońce pokonał cień”. Na początku 2006 nastąpiły zmiany w składzie formacji: z zespołu odeszli perkusista Marcin Szyszko i basista Marcin Ciempiel, którzy zastąpieni zostali przez Huberta Gasiula i Leszka Biolika. W tym samym roku zespół został nagrodzony Bursztynowym Słowikiem w kategorii "Nadzieja roku" podczas festiwalu sopockiego w 2006 oraz kilkoma Mikrofonami "Popcornu". Na przestrzeni lat zespół zdobył też kilka nagród Fryderyków. 10 listopada 2006 ukazał się nowy album zespołu pt. "Obrazki", na którym znalazły się single „Na zawsze i na wieczność” i „Love Story”. W maju 2008 zespół nagrał utwór „Idziemy na mecz” z myślą o Mistrzostwach Europy w Piłce Nożnej, który to został zaprezentowany podczas konkursu premier na 45. KFPP w Opolu. 27 lutego 2009 zespół zagrał koncert "MTV Unplugged" w warszawskim Studio Buffo, na którym gościnnie wystąpiły Kasia Kowalska i Reni Jusis. Koncert, nagrany przy akompaniamencie czteroosobowej sekcji smyczkowej i dwuosobowej sekcji dętej, miał telewizyjną premierę 8 kwietnia, a także został wydany na albumie pt. "MTV Unplugged: Wilki", który uzyskał status złotej płyty, a w lutym 2010 uzyskał nominację do nagrody polskiego przemysłu fonograficznego Fryderyka dla rockowej płyty roku.
Na wiosnę 2009 zespół ponownie zawiesił działalność, a Gawliński nagrał piąty solowy album, przy którym pracował z gitarzystą Leszkiem Biolikiem. Na początku 2011 muzyk opuścił skład Wilków, a jego miejsce zajął Stanisław Wróbel. Skład uzupełnił wówczas także gitarzysta Maciej Gładysz. 6 listopada 2012 nakładem wytwórni Sony Music został wydany siódmy album studyjny Wilków pt. "Światło i mrok", który był promowany przez utwór „Czystego serca”.
W lipcu 2014 Wróbel odszedł z zespołu, a po latach do składu wrócił Marcin Ciempiel. Do grupy dołączył także syn Roberta Gawlińskiego, Beniamin. 15 kwietnia 2016 ukazała się kolejna płyta Wilków pt. "Przez dziewczyny", a w maju 2018 – album pt. "26/26". W 2019 z zespołu odszedł Marcin Ciempiel, a jego miejsce zastąpił drugi syn Roberta Gawlińskiego, Emanuel.

</doc>
<doc id="1517330" url="https://pl.wikipedia.org/wiki?curid=1517330" title="Brookesiinae">
Brookesiinae



</doc>
<doc id="1517332" url="https://pl.wikipedia.org/wiki?curid=1517332" title="Grupa amonowa">
Grupa amonowa



</doc>
<doc id="1517336" url="https://pl.wikipedia.org/wiki?curid=1517336" title="Bazyli Lupu">
Bazyli Lupu

Bazyli Lupu, także Bazyli Wilk (; ur. 1595, zm. 1661) – hospodar Mołdawii w latach 1634–1653.
Życiorys.
Pochodził z albańskiej lub zhellenizowanej rodziny, wywodzącej się z Epiru lub Bułgarii, lecz od dawna osiadłej w księstwach rumuńskich. Na początku lat 30. XVII w. pełnił funkcję marszałka dworu hospodara Aleksandra Eliasza. Pragnąc objąć tron, wywołał rebelię przeciwko jego następcy Mironowi Barnowskiemu-Mohyle. I choć ten ostatni został stracony w Konstantynopolu (przyczyniły się do tego zapewne intrygi Lupu), rebelia została stłumiona przez następnego nominata sułtańskiego, Mojżesza Mohyłę. Bazyli musiał uciekać na Wołoszczyznę, jednak już wkrótce, wobec zdrady Mojżesza, Wysoka Porta postanowiła osadzić go na tronie.
W 1637 zagrożony sojuszem wołosko-siedmiogrodzkim najechał na Wołoszczyznę, został jednak zmuszony do odwrotu rozkazem sułtańskim. Zrodziła się wówczas nienawiść pomiędzy nim a hospodarem wołoskim Mateuszem Basarabem. Wkrótce Bazyli zawarł sojusz z Siedmiogrodem i w 1639 najechał Wołoszczyznę, próbując usunąć go z tronu. Mimo jednak początkowych sukcesów, ostatecznie został pokonany i wyparty z Wołoszczyzny. Walki jednak trwały dalej i zostały przerwane dopiero w 1644.
Wkrótce potem Mołdawię objęły swym zasięgiem plany króla polskiego Władysława IV zorganizowania wielkiej wyprawy przeciwko Turcji. W 1645 córka Bazylego Maria poślubiła hetmana Janusza Radziwiłła, wkrótce potem zawarto kilka porozumień, obejmujących także Wołoszczyznę i Siedmiogród. Plany zniweczyła jednak odmowa sejmu polskiego i wybuch w 1648 powstania kozackiego pod wodzą Bohdana Chmielnickiego.
Powstanie, które rozgrywało się tuż za granicą mołdawską, nie oszczędziło i kraju Bazylego Lupu. Początkowo Bazyli był mu niechętny, gdy jednak Kozacy i Tatarzy najechali w 1650 Mołdawię i zajęli Jassy, musiał wejść z nimi w porozumienie. Nadal utrzymywał jednak kontakty z Polską, a w 1651 wsparł polskie siły w bitwie pod Beresteczkiem. Po klęsce Polaków pod Batohem w 1652 został zmuszony do ściślejszej współpracy z Kozakami, córka Bazylego Ruxanda (Roksana) została wówczas wydana za syna Bogdana Chmielnickiego, Tymofieja.
W 1653 doszło do spisku przeciwko Bazylemu inspirowanego przez jego dawnego przeciwnika, Mateusza Basaraba. Na tron mołdawski został wprowadzony jeden z dostojników mołdawskich, Jerzy Stefan, lecz Bazyli zdołał uciec do Polski i uzyskać pomoc swego nowego zięcia. Młody Chmielnicki pokonał Jerzego Stefana i przywrócił rządy Bazylego. Sojusznicy postanowili jednak nie poprzestać na tym i wspólnie uderzyli na Wołoszczyznę, gdzie zostali pokonani przez Basaraba w bitwie pod Fintą. Kontruderzenie Mateusza Basaraba na Mołdawię ostatecznie pozbawiło Bazylego tronu: został pobity przez Wołochów i zbiegł do Kozaków, zaś Tymofiej Chmielnicki zginął w Suczawie. Bazyli później przeniósł się do Konstantynopola, gdzie został uwięziony, a po uwolnieniu nie odzyskał już tronu. Zdołał natomiast uzyskać go dla swojego syna Stefana, który panował w Mołdawii w latach 1659–1661.
Bazyli Lupu w czasach swoich rządów szczególną uwagą darzył cerkiew prawosławną, przeprowadzając wiele fundacji cerkwi i monastyrów (z monasterem Trzech Świętych Hierarchów w Jassach i jego główną cerkwią na czele). Dbał również o rozwój kultury, zakładając w Jassach wyższą szkołę z łacińskim językiem wykładowym (już w 1656 został on jednak zastąpiony greką).
Okres jego panowania zaznaczył się wzmożonym uciskiem podatkowym (wiele kosztował przepych, jakim otaczał się hospodar, jego fundacje, a także wciąż rosła wysokość haraczu płaconego imperium osmańskiemu) oraz napływem na dwór dostojników pochodzenia greckiego (choć wcześniej sam Bazyli oskarżał Aleksandra Eliasza o podobne praktyki, zyskując w ten sposób popularność wśród bojarów mołdawskich). Jednak jego zręczność i kontakty na dworze sułtańskim pozwoliły mu na wyjątkowo długie jak na ówczesne warunki panowanie, trwające niemal 20 lat.

</doc>
<doc id="1517339" url="https://pl.wikipedia.org/wiki?curid=1517339" title="Leon Doboszyński">
Leon Doboszyński

Leon Doboszyński (ur. 25 kwietnia 1918 w Kutaisi, zm. 4 lutego 2007 w Warszawie), uczony polski, specjalista uprawy łąk i pastwisk, profesor w Instytucie Melioracji i Użytków Zielonych w Falentach.
Był synem Ireneusza i Barbary z domu Kokoczaszwili. Małżeństwo rodziców zawarte zostało w gruzińskim Kutaisi, dokąd Ireneusz Doboszyński trafił po odbyciu służby w armii carskiej; Barbara była córką miejscowego zamożnego farmaceuty, ale miała również polskie korzenie – była wnuczką polskiego zesłańca, prawdopodobnie uczestnika powstania styczniowego, lekarza o nazwisku Iwaszkiewicz. W 1920 Doboszyńscy wraz z dwuletnim synem opuścili Gruzję i osiedli w majątku Boryskowicze na Wileńszczyźnie.
Leon Doboszyński ukończył szkołę średnią i zdał maturę w 1937, po czym trafił do wojska; odbył szkolenie w Mazowieckiej Szkole Podchorążych Rezerwy Artylerii w Zambrowie, potem służył w 19 pułku artylerii lekkiej w Nowej Wilejce. W 1938 podjął studia na Wydziale Rolniczym Uniwersytetu Stefana Batorego w Wilnie, ale przed wybuchem wojny zdążył zaliczyć tylko pierwszy rok. Jako podchorąży artylerii uczestniczył w wojnie obronnej we wrześniu 1939, potem należał do Armii Krajowej (Okręg Wileński, podporucznik, pseud. Luk). W 1944 brał udział w walkach o Wilno.
Po zakończeniu działań wojennych wznowił studia na działającym jeszcze Uniwersytecie Stefana Batorego; rychłe zamknięcie uczelni przez władze radzieckie pozwoliło mu jedynie na ukończenie pierwszego trymestru drugiego roku. W sierpniu 1945 jako repatriant trafił do Warszawy, gdzie za rekomendacją dawnych wileńskich profesorów mógł podjąć naukę od trzeciego roku studiów w Szkole Głównej Gospodarstwa Wiejskiego. Jeszcze jako student został w 1947 asystentem wybitnego specjalisty łąkarstwa Jana Grzymały, a rok później uzyskał dyplom ukończenia Szkoły Głównej. Przeniósł się wówczas do Skierniewic, gdzie nadal w charakterze asystenta SGGW prowadził razem z żoną stację meteorologiczną.
W latach 1951–1953 pracował w Instytucie Uprawy, Nawożenia i Gleboznawstwa w Warszawie, a od 1953, po przeniesieniu całego Działu Użytków Zielonych do nowo stworzonej placówki – w Instytucie Melioracji i Użytków Zielonych w Falentach. Był tam do 1960 kolejno starszym asystentem i adiunktem. W 1960, już z dyplomem doktorskim (obronionym w 1959 na Wydziale Rolnym SGGW), objął po śmierci prof. Grzymały kierownictwo Zakładu Użytków Zielonych w Instytucie Melioracji i Użytków Zielonych. W latach 1970–1973 kierował Zakładem Intensyfikacji Produkcji na Łąkach i Pastwiskach, następnie do 1983 Pracownią Nawożenia Łąk i Pastwisk. W 1971 przedstawił rozprawę habilitacyjną i powołany został na stanowisko docenta, w 1977 uzyskał tytuł profesora nadzwyczajnego. Był członkiem Rady Naukowej Instytutu Melioracji i Użytków Zielonych oraz komitetu redakcyjnego wydawnictw instytutowych.
W pracy naukowej Leon Doboszyński zajmował się gospodarką na łąkach i pastwiskach, szczególnie racjonalizacją i intensyfikacją nawożenia. Praca doktorska stanowiła wynik kilkuletnich badań nad siewami mieszankowymi traw z motylkowatymi, w tym wpływu komonicy zwyczajnej na plony nasion traw i zawartość białka w trawach. Habilitację Doboszyński uzyskał na podstawie doświadczeń nad zestawami nawozów mineralnych (NPK – azotowych, fosforowych i potasowych) dla różnych łąk i pastwisk. Już po przejściu na emeryturę opracował wyniki własnych wieloletnich badań nad wartością karnolitu (soli kłodawskiej) w nawożeniu łąk i pastwisk, a także zajął się historią polskich badań naukowych w zakresie nawożenia użytków zielonych od czasów najdawniejszych po rok 1990 (dwie części ogłoszone w „Bibliotece Wiadomości Instytutu Melioracji i Użytków Zielonych”, 1993, nr 80; część trzecia, "Nawożenie użytków zielonych w świetle prac polskich", ukazała się w 1996). Łącznie ogłosił przeszło 250 prac naukowych, rozdziałów w książkach, broszur, referatów, artykułów (m.in. rozdział w książce "Nawożenie", 1979). Był promotorem trzech doktoratów oraz recenzentem kilku prac doktorskich i habilitacyjnych. Od 1971 redagował dział łąkarski w „Wiadomościach Melioracyjnych i Łąkarskich”. Publikował m.in. w „Gazecie Rolniczej – Chłopi”, „Rolniku Polskim”, „Wiadomościach Korespondenta rolnego GUS”, „Plonie”, „Przeglądzie Hodowlanym”, „Nowym Rolnictwie”, „Gromadzie–Rolniku Polskim”. Wygłaszał też pogadanki w Programie I Polskiego Radia.
Przez kilka kadencji należał do organów Polskiej Akademii Nauk – Komitetu Uprawy Roślin (przy Wydziale V Akademii) i Komitetu Melioracji, Łąkarstwa i Torfoznawstwa. Brał także udział w pracach Rady Naukowo-Technicznej przy ministrze rolnictwa. Od lat 50. XX wieku należał do Sekcji Łąkarzy i Torfiarzy Naczelnej Organizacji Technicznej, gdzie był wiceprzewodniczącym i współorganizatorem dorocznych konferencji łąkarskich. Uczestniczył w międzynarodowych kongresach użytków zielonych (w 1966 w Helsinkach, w 1974 w Moskwie, w 1977 w Lipsku) oraz w Generalnej Konferencji Europejskiej Federacji Łąkarskiej w Uppsali (1979).
Leon Doboszyński był odznaczony m.in. Krzyżem Kawalerskim Orderu Odrodzenia Polski, Srebrnym Krzyżem Zasługi, złotymi odznakami honorowymi Naczelnej Organizacji Technicznej i Stowarzyszenia Inżynierów i Techników Wodnych i Melioracyjnych (był także członkiem honorowym tego stowarzyszenia), odznaką „Zasłużony Pracownik Rolnictwa”. W 1979 został laureatem zespołowej nagrody resortowej. Jako weteran wojenny i członek Światowego Związku Żołnierzy Armii Krajowej otrzymał także odznaczenia i odznaki kombatanckie, m.in. Krzyż Armii Krajowej.
Był żonaty (żona Janina Wołczek), miał czworo dzieci (synowie Wojciech, ur. 1946; Marian, ur. 1948; córka Anna, ur. 1954; trzeci syn, ur. 1951, zmarł w dzieciństwie w następstwie wypadku). Córka Anna została profesorem Akademii Medycznej w Warszawie.
Zmarł 4 lutego 2007 w Warszawie, pochowany został na cmentarzu w Raszynie w grobie rodzinnym.

</doc>
<doc id="1517343" url="https://pl.wikipedia.org/wiki?curid=1517343" title="Jacques Massu">
Jacques Massu

Jacques Massu (ur. 5 maja 1908 w Châlons-sur-Marne, zm. 26 października 2002 w Conflans-sur-Loing) – francuski generał, jeden z najbliższych współpracowników gen. Charles'a de Gaulle'a.
Życiorys.
Pochodził z rodziny o wojskowych tradycjach, był prawnukiem siostry napoleońskiego marszałka Michela Neya. W wojsku w latach 1928-1969; wielokrotnie odznaczany uczestnik licznych wojen: II wojny światowej, wojny indochińskiej, wojny z Egiptem w 1956 i wojny w Algierii.
Dowodził francuskimi wojskami stacjonującymi w Niemczech z kwaterą główną w Baden-Baden. 29 maja 1968, podczas majowych zaburzeń we Francji przybył do jego siedziby prezydent V Republiki gen. Charles de Gaulle. Przywódca Francji odbył wówczas z generałem rozmowę, po której zdecydował się na powrót do kraju i walkę z zamieszkami.

</doc>
<doc id="1517345" url="https://pl.wikipedia.org/wiki?curid=1517345" title="Prawo prairiala">
Prawo prairiala

Prawo prairiala (fr. "loi de prairial") – ustawa Konwentu Narodowego z dnia 10 czerwca 1794 (22 prairiala roku II), faktyczny początek okresu wielkiego terroru. Stanowiła kontynuację dekretu o podejrzanych z 17 września 1793 r. Upraszczała ona postępowanie przed Trybunałem Rewolucyjnym, pozbawiając oskarżonych niemal wszystkich praw. Definiowała również pojęcie wrogów ludu i nakazywała Trybunałowi orzekanie wobec nich kary śmierci, nie przewidując jakichkolwiek kar alternatywnych.
Uchwalenie prawa prairiala wiązało się z likwidacją trybunałów rewolucyjnych na prowincji i przeniesieniem wszystkich spraw związanych z walką z kontrrewolucją przed trybunał w Paryżu. Taką centralizację Komitet Ocalenia Publicznego i Komitet Bezpieczeństwa Powszechnego uzasadniały walką z nadużyciami, jakich dopuszczali się w czasie swoich misji liczni komisarze Konwentu (jak Joseph Fouché w Lyonie). Zdaniem wielu jakobinów przeniesienie wszystkich spraw (a zatem i więźniów) do stolicy wymuszało na Trybunale Rewolucyjnym znaczące przyspieszenia, a co za tym idzie uproszczenie procedur sądowych. 
Głównymi orędownikami ustawy byli Georges Couthon oraz Bertrand Barère de Vieuzac, któremu przypisuje się wypowiedź o „konieczności wyczyszczenia więzień”. Również Couthon mówił o „unicestwianiu wrogów ojczyzny” w przedstawionym przez siebie ostatecznym projekcie prawa. Nie jest natomiast całkowicie wyjaśnione, na ile projekt był konsultowany w Komitetach i na ile zyskał poparcie poszczególnych ich członków. 
Postanowienia.
Cel Trybunału Rewolucyjnego określono jako ukaranie wrogów ludu, zdefiniowanych jako osoby dążące do zniszczenia wolności. Ustawa zaliczała do nich wszystkich określanych przez wcześniejsze prawa jako konspiratorów lub kontrrewolucjonistów, dodając do tego pojęcia liczne nowe przewinienia, między innymi rozprzestrzenianie fałszywych informacji, utrudnianie aprowizacji Paryża, perfidne nadużywanie uprawnień i deprawowanie moralności narodu. Oprócz wyliczonych przestępstw, ustawa pozwalała na postawienie przed Trybunałem Rewolucyjnym wszystkich osób, które w dowolny sposób przeciwdziałały wolności, jedności i bezpieczeństwu bądź utrudniały ich wzmocnienie. Wszyscy uznani za winnych podlegali karze śmierci.
Ustawa zmieniła też zasady postępowania karnego. Każdy obywatel miał prawo i obowiązek zatrzymać znanych sobie wrogów ludu i doprowadzić ich do urzędników. Prowadzenie śledztwa uznano za zbędną formalność. Sprawy badano od razu przed Trybunałem Rewolucyjnym. Oskarżyciel publiczny mógł wprawdzie stwierdzić, że oskarżenie jest bezpodstawne i zwolnić podejrzanego, jednak dopiero po uzyskaniu zgody Komitetu Bezpieczeństwa Powszechnego i Komitetu Ocalenia Publicznego. Podczas procesu dopuszczano dowody zarówno materialne, jak i „moralne”. Zakazano powoływania świadków, podobnie jak śledztwo nazwanych formalnością, chyba że było to konieczne do odkrycia współwinnych. Oskarżeni mieli prawo bronić się wyłącznie sami. W efekcie z reguły sąd ogłaszał wyrok wyłącznie na podstawie aktu oskarżenia i mowy oskarżonego.
Konsekwencje.
Wejście ustawy w życie rozpoczęło we Francji okres wielkiego terroru. W ciągu zaledwie 47 dni Trybunał Rewolucyjny skazał na śmierć 1376 osób, podczas gdy od jego powstania 6 kwietnia 1793 r. takich wyroków było 1251. Powszechne poczucie zagrożenia doprowadziło do szybkiego upadku dyktatury Robespierre'a w przewrocie 9 thermidora z 27 lipca. Ustawę uchylono już 1 sierpnia. W ustawie z 8 sierpnia 1794 (21 thermidora) Konwent zakazał stawiania przed Trybunałem za czyny popełnione przed przyjęciem ustawy uznającej je za przestępstwo, z uzasadnieniem, że działania ustaw wstecz zabrania Deklaracja Praw Człowieka i Obywatela.

</doc>
<doc id="1517347" url="https://pl.wikipedia.org/wiki?curid=1517347" title="Cristiano dos Santos Rodrigues">
Cristiano dos Santos Rodrigues

Cristiano dos Santos Rodrigues (ur. 3 czerwca 1981 roku) jest piłkarzem brazylijskim, grającym na pozycji napastnika. Jego obecnym klubem jest australijski Adelaide United.

</doc>
<doc id="1517349" url="https://pl.wikipedia.org/wiki?curid=1517349" title="Roko">
Roko



</doc>
<doc id="1517350" url="https://pl.wikipedia.org/wiki?curid=1517350" title="Awatar Roko">
Awatar Roko



</doc>
<doc id="1517352" url="https://pl.wikipedia.org/wiki?curid=1517352" title="Rząd Kazimiry Prunskienė">
Rząd Kazimiry Prunskienė

Rząd Kazimiry Prunskienė – pierwszy rząd Republiki Litewskiej od ogłoszenia niepodległości w 1990.
17 marca 1990 Rada Najwyższa Litwy powierzyła misję utworzenia rządu Kazimirze Prunskienė. Proces formowania składu gabinetu zakończył się na początku kwietnia 1990.
8 stycznia 1991 Rada Najwyższa przyjęła dymisję premiera i powierzyła rządowi wykonywanie obowiązków do czasu sformowania nowego gabinetu. Rząd Kazimiry Prunskienė zakończył działalność 10 stycznia wraz z powołaniem Albertasa Šimėnasa.
Ministrowie reprezentowali w większości środowiska polityczne Sąjūdisu i Komunistycznej Partii Litwy (niezależnej od KPZR, przekształconej pod koniec 1990 w Litewską Demokratyczną Partię Pracy).

</doc>
<doc id="1517357" url="https://pl.wikipedia.org/wiki?curid=1517357" title="Kościół jakobicki">
Kościół jakobicki



</doc>
<doc id="1517363" url="https://pl.wikipedia.org/wiki?curid=1517363" title="Jerzy Stefan">
Jerzy Stefan

Jerzy Stefan (rum. "Gheorghe Ştefan"; zm. 1668) – hospodar Mołdawii w latach 1653–1658.
Pochodził z mołdawskiej rodziny bojarskiej, przed objęciem tronu piastował ważne stanowiska na dworze Bazylego Lupu. W 1653 uczestniczył w spisku przeciwko swemu władcy, zorganizowanym przez hospodara wołoskiego Mateusza Basaraba – w wyniku ataku tego ostatniego został osadzony na tronie hospodarskim, a Bazyli Lupu uciekł do Polski. Bazyli zdołał jednak tam zapewnić sobie pomoc swojego zięcia Tymofieja Chmielnickiego, z którym wspólnie pokonali Jerzego Stefana i uderzyli na Wołoszczyznę. Tam jednak zostali pokonani przez Mateusza Basaraba w bitwie pod Fintą i wojska wołoskie ponownie wkroczyły do Mołdawii. Bazyli Lupu pokonany w kolejnej bitwie znowu uciekł do Kozaków, a jego zięć został zabity w bronionej przez siebie twierdzy w Suczawie, obleganej przez Wołochów, Siedmiogrodzian i Polaków. Wkrótce potem Jerzy Stefan zdołał uzyskać (kupić) zatwierdzenie swojego urzędu przez Wysoką Portę.
Zawdzięczając tron częściowo Polsce, mimo pokoju zawartego w 1654 z Bohdanem Chmielnickim (ojcem Tymofieja), Jerzy Stefan popierał Polskę. Zmienił front w 1655 wobec najazdu szwedzkiego na Polskę. Podjął wówczas rokowania z carem Aleksym Romanowem, poddając się w tajemnicy pod jego zwierzchność. Hospodarowie mołdawscy mieli być odtąd zatwierdzani przez Moskwę, a Jerzy Stefan zobowiązał się do wystąpienia przeciwko Turcji w momencie wybuchu wojny turecko-rosyjskiej. Układu tego jednak nie udało się zrealizować wskutek zaangażowania się Moskwy w wojnę ze Szwecją i porzucenia przez nią planów wyprawy na Turcję.
W 1655 Jerzy Stefan pomógł także hospodarowi wołoskiemu Konstantynowi Serbanowi w stłumieniu buntu semenów (zapoczątkowany on został rozruchami chłopskimi na Mołdawii, które zostały jednak szybko i krwawo stłumione). Współpracował też z księciem siedmiogrodzkim Jerzym Rakoczym – oddziały mołdawskie brały udział w jego ataku na Polskę w 1657.
W 1658 porządek w księstwach rumuńskich, których władcy prowadzili nazbyt samodzielną politykę postanowił zaprowadzić wielki wezyr Mehmed Köprülü. Usunął Konstantyna Serbana z Wołoszczyzny i Jerzego Stefana z Mołdawii. Obaj zbiegli do Siedmiogrodu, skąd mieli nadzieję wrócić na utracone trony, Turcy jednak spustoszyli także Siedmiogród. Konstantyn Serban co prawda próbował jeszcze walczyć o trony hospodarskie zarówno na Wołoszczyźnie, jak i w Mołdawii, jednak bezskutecznie. Jerzy Stefan natomiast objeżdżał trony europejskie w poszukiwaniu pomocy. Utraciwszy środki finansowe i popadłszy w chorobę, zmarł w 1668 w Szczecinie.

</doc>
<doc id="1517365" url="https://pl.wikipedia.org/wiki?curid=1517365" title="Rząd Albertasa Šimėnasa">
Rząd Albertasa Šimėnasa

Rząd Albertasa Šimėnasa – drugi rząd Republiki Litewskiej od ogłoszenia niepodległości w 1990 i najkrócej urzędujący gabinet w historii tego kraju.
Funkcjonował od 10 do 13 stycznia 1991. Na jego czele stał Albertas Šimėnas, w gabinecie nie zasiedli poprzednio urzędujący wicepremierzy. W pozostałym zakresie jego skład pozostawał tożsamy ze składem rządu Kazimiry Prunskienė.

</doc>
<doc id="1517366" url="https://pl.wikipedia.org/wiki?curid=1517366" title="Rząd Kazimiery Prunskiene">
Rząd Kazimiery Prunskiene



</doc>
<doc id="1517367" url="https://pl.wikipedia.org/wiki?curid=1517367" title="Rząd Albertasa Simenasa">
Rząd Albertasa Simenasa



</doc>
<doc id="1517371" url="https://pl.wikipedia.org/wiki?curid=1517371" title="Georama">
Georama

Georama (słowo pochodzące z języka greckiego) – rodzaj panoramy ukazującej obraz Ziemi.
Georama może być także ogromnym, pustym w środku globusem, na którym odwzorowano kontynenty, oceany, góry i rzeki itp. w taki sposób, że człowiek może oglądać całość, znajdując się w jej środku.
W latach 1851–1862 angielski geograf i kartograf James Wyld wystawił w Londynie georamę "Great Globe", zbudowaną w skali 1 cal = 2 mile (ok. 2,2–3 cm na ok. 7,5 kilometra). Zwiedzający mogli podziwiać wierne odzwierciedlenie Ziemi na wewnętrznym sklepieniu konstrukcji z czterech podestów widokowych.

</doc>
<doc id="1517372" url="https://pl.wikipedia.org/wiki?curid=1517372" title="Bidvest Wits FC">
Bidvest Wits FC

Bidvest Wits University Football Club – klub piłkarski z siedzibą w Johannesburgu. Został założony w 1921 roku.
Historia.
Klub Bidvest Wits został założony w 1921 roku przez studentów uniwersytetu University of the Witwatersrand w Johannesburgu. Przez długi czas klub grał w niższych ligach, aż w 1975 roku awansował do Premier Soccer League. W tym okresie klub wypromował i sprzedał takich piłkarzy jak: Gary Bailey (do Manchesteru United) i Richard Gough (do Dundee United).
W 1978 roku klub zdobył pierwsze trofeum – Puchar Mainstaya, pokonując w finale Kaizer Chiefs.
W latach 90. klub zdobył dwa trofea: MTN 8 i Puchar Coca-Cola, oba pod wodzą Johna Lathana. W sezonie 1999/00 Wits zajęło 6. miejsce w PSL, a królem strzelców został gracz University Sam Magalefa. Następnie po zajęciu dopiero 13. miejsca w lidze w następnym sezonie pracę utracił Jim Bone. Jego następcą został Roger De Sá i doprowadził Wits do 7. miejsca w lidze. Przez kolejne dwa sezony Bidvest było czołowym klubem ekstraklasy i zajmowało 3. i 4. miejsce. Jednak w sezonie 2004/05 klub w 30 meczach zdobył zaledwie 24 bramki i spadł do Mvela Golden League. Stanowisko trenera objął Boebie Solomons i mimo awansu, a następnie utrzymania Wits w Castle Premiership, został zastąpiony ponownie przez Rogera De Sá, którego asystentem został Eric Tinkler.

</doc>
<doc id="1517373" url="https://pl.wikipedia.org/wiki?curid=1517373" title="José Fonte">
José Fonte

José Miguel da Rocha Fonte (wym. , ur. 22 grudnia 1983 w Penafiel) – portugalski piłkarz występujący na pozycji obrońcy we francuskim klubie Lille OSC oraz w reprezentacji Portugalii.
Kariera.
Portugalia.
Urodzony w Penafiel, Fonte karierę rozpoczynał w Sportingu. Nie zdołał się tam jednak przebić do pierwszego składu. Postanowił więc odejść do S.C. Salgueiros w 2004. W tym klubie grał tylko przez rok, gdyż po wygaśnięciu kontraktu odszedł do FC Felgueiras. Latem 2005 podpisał kontrakt z Vitórią Setúbal. W tej drużynie występował do stycznia 2006, kiedy to przeszedł do giganta portugalskiego futbolu – Benfiki Lizbona. Jednak podobnie jak w Sportingu nie grywał w pierwszym zespole. Dlatego też był trzykrotnie wypożyczany, najpierw do FC Paços Ferreira, później do Estrely Amadora.
Anglia.
Crystal Palace.
W 2007 powędrował na wypożyczenie do Crystal Palace. Spisywał się na tyle dobrze, że Orły zdecydowały się wykupić zawodnika.
Southampton.
W dniu 9 stycznia 2010 Fonte trafił do Southampton. Podpisał umowę obowiązującą przez trzy i pół lata. Zadebiutował tydzień później w zremisowanym 1-1 meczu z Millwall F.C. W dniu 28 sierpnia 2010 zdobył swoją pierwszą bramkę dla "Świętych" przeciwko Bristol Rovers. Fonte znalazł się w najlepszej drużynie roku League One i pomógł awansować drużynie do Championship. 29 grudnia 2011 podpisał nową umowę, obowiązującą do 2015. Łącznie wystąpił w 42 spotkaniach i zdobył jedną bramkę w meczu z Coventry City. Tym samym jego drużyna po raz kolejny uzyskała awans, tym razem do Premier League. 19 sierpnia 2012 zadebiutował w rozgrywkach Premier League, przeciwko Manchesterowi City. W dniu 7 października zdobył pierwszą bramkę w najwyższej klasie rozgrywkowej w domowym meczu z Fulham. 8 sierpnia 2014 podpisał kontrakt do 2017. Obecnie Fonte jest kapitanem drużyny.
West Ham United
W dniu 20 stycznia 2017 Jose Fonte trafił do West Ham United za kwotę 9,2 mln euro. Związał się z klubem do końca czerwca 2019 z opcją jego przedłużenia o kolejne dwanaście miesięcy.
Kariera reprezentacyjna.
W dniu 21 stycznia 2006 Fonte zadebiutował w reprezentacji Portugalii do lat 21. 3 października 2014 Fonte po raz pierwszy zadebiutował w dorosłej kadrze narodowej, mając 31 lat. Powodem dla którego został powołany była znakomita gra w Southampton. 10 lipca 2016 wraz z reprezentacją został mistrzem Europy.
Życie prywatne.
Fonte ma młodszego brata Rui, który także gra w piłkę nożną zawodowo. W przeszłości Jose grał na pozycji napastnika.

</doc>
<doc id="1517374" url="https://pl.wikipedia.org/wiki?curid=1517374" title="Dulce Berenguer">
Dulce Berenguer

Dulce Berenguer (ur. 1152, zm. 1198) – królowa Portugalii, pierwsza córka Ramona IV, hrabiego Barcelony i Petroneli Aragońskiej.
Życiorys.
W 1175 wyszła za mąż za Sancha I, króla Portugalii. Para miała 11 dzieci:

</doc>
<doc id="1517377" url="https://pl.wikipedia.org/wiki?curid=1517377" title="Córka Ewy">
Córka Ewy

Córka Ewy (oryg. fr. "Une fille d'Ève") – powieść Honoriusza Balzaka wydana po raz pierwszy jako powieść w odcinkach w czasopiśmie "le Siècle" na przełomie 1838 i 1839 roku. Należy do "Scen z życia prywatnego" cyklu "Komedia ludzka".
Okoliczności powstania utworu.
Utwór został opatrzony przez pisarza dopiskiem: "Jardies, grudzień 1838". "Córkę Ewy" Balzac opublikował najpierw w odcinkach w "Le Siècle" w okresie od 31 grudnia 1838 do 14 stycznia 1839, a następnie wraz z "Massimillą Doni" w 1839 roku, w dóch tomach, u H. Souveraina. W 1842 roku "Córka Ewy" ukazała się w drugim tomie "Komedii ludzkiej" w "Scenach z życia prywatnego". Balzac zadedykował utwór hrabinie Bolognini z domu Vimercati.
Treść.
Hrabina Maria de Vandenesse, wydana za mąż bez jakichkolwiek uczuć wobec przyszłego męża, ze względów finansowych, pragnie ożywić nudę codziennego życia. Nawiązuje romans z poetą Natanem, który postanawia wykorzystać jej pozycję materialną do realizacji własnych planów wydawania dziennika w kooperacji ze słynnym awanturnikiem du Tilletem. Hrabina zgadza się podpisać szereg weksli, by pomóc kochankowi i tylko pomoc ze strony męża i siostry pozwala jej uniknąć procesu karnego.
Cechy utworu.
W "Córce Ewy" zostaje po raz pierwszy przedstawiony szereg postaci, które odgrywają kluczową rolę w innych częściach "Komedii ludzkiej": Ferdynand du Tillet, Feliks de Vandenesse, Raul Natan, Melchior de Canalis. Równocześnie jest to kolejna w cyklu analiza psychologiczna kobiety wydanej za mąż wbrew swojej woli, niewykształconej, której rola społeczna jest sztucznie ograniczana do atrakcyjnego wyglądu, a która może realizować swoje tłumione pragnienia jedynie poza związkiem małżeńskim, niekiedy z naruszeniem prawa i obyczajów. Z kolei motyw wierzytelności finansowych związany jest z biografią samego autora. Balzak pisząc "Córkę Ewy" inspirował się własnym związkiem z hrabiną Guidoboni-Visconti, której wsparcie materialne miało umożliwić mu otwarcie gazety.

</doc>
<doc id="1517378" url="https://pl.wikipedia.org/wiki?curid=1517378" title="John Richard Paxton">
John Richard Paxton

John Richard Paxton (ur. 16 stycznia 1938 w Los Angeles) – australijski ichtiolog. Studiował na University of Southern California; w 1960 roku otrzymał tytuł B.A. z zoologii, w 1965 M.Sc. z biologii i w 1968 roku Ph.D. z nauk biologicznych. Obecnie zatrudniony w Australian Museum w Sydney. Zajmuje się głównie klasyfikacją i biologią ryb świetlikowatych, wielorybinkowatych, oraz ochroną ryb Australii.

</doc>
<doc id="1517380" url="https://pl.wikipedia.org/wiki?curid=1517380" title="John Paxton">
John Paxton



</doc>
<doc id="1517383" url="https://pl.wikipedia.org/wiki?curid=1517383" title="Adam Mahrburg">
Adam Mahrburg

Adam Mahrburg (ur. 6 sierpnia 1855 w Czykach, zm. 13 listopada 1913 w Warszawie) – polski filozof, psycholog, teoretyk nauki, pisarz i działacz pedagogiczny.
Życiorys.
Syn Konstantego i Emilii z domu Jabłószewskiej. W Mińsku uczęszczał do szkoły średniej, którą ukończył w 1875 roku z odznaczeniem. Od 1875 do 1881 odbywał studia na Wydziale Historyczno-Filozoficznym Uniwersytetu w Sankt Petersburgu, podczas których otrzymał na drugim roku złoty medal za pracę o Arystotelesie. Po ukończeniu studiów pozostał w Sankt Petersburgu, nie mogąc jednak kontynuować pracy naukowej w wyniku sporu naukowego z jednym z profesorów, utrzymywał się z korepetycji oraz dorywczych prac naukowych i publicystycznych. Od 1883 roku pracował w redakcji tygodnika „Kraj”. W 1886 roku otrzymał stypendium z Kasy im. Józefa Mianowskiego i w 1887 roku rozpoczął rozprawę doktorską na tamtejszym uniwersytecie pod kierunkiem Wilhelma Wundta. Po ukończeniu uzyskaniu doktoratu i następnie habilitacji miał objąć katedrę psychologii na Uniwersytecie Jagiellońskim. Jednakże spór naukowy ze środowiskiem Stańczyków oraz nie ukończenie rozprawy doktorskiej nie pozwoliły na realizację tych planów.
Od 1890 roku przebywał w Warszawie, prowadząc początkowo prywatne wykłady, następnie w ramach Uniwersytetu Latającego, w tym czasie również przekładał dzieła obce na język polski i publikował szkice, polemiki i recenzje w licznych czasopismach. W wyniku denuncjacji przez Michała Radziwiłła, w dniu 23 grudnia 1899 został aresztowany wraz z innymi osobami związanymi z czytelnią Warszawskiego Towarzystwa Dobroczynności i osadzony w Cytadeli Warszawskiej, gdzie przybywał przez trzy miesiące. Od 1905 był wykładowcą na Uniwersytecie dla Wszystkich i nauczycielem w Gimnazjum Chrzanowskiego. W latach 1906-1910 był wykładowcą psychologii na Wydziale Przyrodniczym Towarzystwa Kursów Naukowych w Warszawie.
Po 1907 roku trudne warunki życia i przepracowanie doprowadziły do pogorszenia stanu psychicznego. Zmarł w 1913 roku w Warszawie.
Z zawartego w 1898 roku małżeństwa ze śpiewaczką Janiną z Wróblewskich (1875–1966) urodzili się syn Adam (1904–1981) oraz córki Jadwiga (1902–1943), Janina Chodorowska (1899–1964) i Wanda (1901–1971).
Pochowany jest na cmentarzu Powązkowskim w Warszawie w grobie rodzinnym (kwatera 58-2-10).
Dorobek naukowy.
Zajmował się publicystyką popularnonaukową, filozofię sprowadził do teorii poznania nauk. Według Mahrburga pojęcia stworzone przez naukę są narzędziami myśli, które umożliwiają przewidywanie, porządkowanie zjawisk i skuteczne działanie, co określał stworzonym przez siebie terminem empiryzm relatywistyczny.

</doc>
<doc id="1517384" url="https://pl.wikipedia.org/wiki?curid=1517384" title="Zdzisław Eichler">
Zdzisław Eichler

Zdzisław Eichler (ur. 18 stycznia 1883 w Nieszawie, zm. 8 lipca 1949 w Poznaniu) – polski artysta malarz, grafik i ilustrator, profesor PWSSP Poznań.
Życiorys.
Urodził się 18 stycznia 1883 w Nieszawie, w rodzinie Leonarda i Michaliny z Radziwiłłowiczów. Uczęszczał do gimnazjum klasycznego w Radomiu. Naukę malarstwa rozpoczął w Szkole Rysunkowej w Warszawie. W latach 1903–1904 studiował na Akademii Sztuk Pięknych w Krakowie u prof. Józefa Mehoffera i Jana Stanisławskiego. Od 1905 działał w Warszawie jako malarz, ilustrator, karykaturzysta (pod pseudonimem Gad), nauczyciel rysunku i malarstwa, m.in. w Seminarium Nauczycielskim im. Elizy Orzeszkowej. Współpracował z Wydawnictwem Jakuba Mortkowicza. Przed I wojną światową był członkiem zarządu towarzystwa „Młoda Sztuka”. W latach 1926–1939 był związany z Państwową Szkołą Sztuk Zdobniczych i Przemysłu Artystycznego w Poznaniu, gdzie prowadził II kurs rysunku na Wydziale Malarstwa Dekoracyjnego i Witrażownictwa. Należał do Grupy Artystów Wielkopolskich „Plastyka”. Został wyróżniony medalem brązowym ASP w Krakowie.
W latach II wojny światowej przebywał w Warszawie. Od 1945 prowadził rysunek i wykłady z perspektywy na PWSSP Poznań, w 1948 uzyskał tytuł profesora. Malował portrety, kompozycje figuralne i martwą naturę. Wiele prac uległo zniszczeniu podczas wojny. Do jego bardziej znanych realizacji sprzed 1939 należały malowidła w sali posiedzeń Banku Rolnego w Warszawie, projekty obligacji państwowych i banknot o nominale 10 zł, który został wprowadzony do obiegu 20 lipca 1926 roku. Brał udział w wystawach zbiorowych w Warszawie i Poznaniu, w Poznaniu odbyła się wystawa pośmiertna w 1950. Obrazy znajdują się m.in. w Muzeum Narodowym w Warszawie i w zbiorach prywatnych.
W 1907 zawarł związek małżeński z Zofią z Jukrzyńskich, w 1930 ożenił się powtórnie z Jadwigą Osadzianką, artystą plastykiem. Z pierwszego małżeństwa miał dwie córki, również artystki plastyczki: Zofię Eichler i Wandę Eichler-Kulesza.
Był miłośnikiem archeologii. W 1935 mieszkał przy ul. Małeckiego 10 w Poznaniu.Pochowany w kwaterze ewangelickiej cmentarza Miłostowo w Poznaniu (pole 3, kwatera PD-4-49).

</doc>
<doc id="1517386" url="https://pl.wikipedia.org/wiki?curid=1517386" title="Simon Dutton">
Simon Dutton

Simon Dutton (ur. 1958 w Buckinghamshire) – brytyjski aktor telewizyjny.
Życiorys.
Urodził się w hrabstwie Buckinghamshire. Po ukończeniu Grammar School im. Sir Williama Borlase w Marlow, studiował aktorstwo w Central School of Speech and Drama. 
Sławę przyniosła mu kreacja Simona Templara w serii telefilmów "Święty w Australii" (1989).
Był żonaty z Betsy Brantley. W 1995 roku poślubił Tamsin Agnes Margaret Olivier, córkę Sir Laurence’a Oliviera i Joan Plowright.

</doc>
<doc id="1517387" url="https://pl.wikipedia.org/wiki?curid=1517387" title="Pierwszy rząd Gediminasa Vagnoriusa">
Pierwszy rząd Gediminasa Vagnoriusa

Pierwszy rząd Gediminasa Vagnoriusa – trzeci rząd Republiki Litewskiej od ogłoszenia niepodległości w 1990.
13 stycznia 1991 Rada Najwyższa Litwy odwołała dotychczasowego premiera Albertasa Šimėnasa oraz powołała na jego miejsce Gediminasa Vagnoriusa. Większość dotychczasowych ministrów zachowała stanowiska w nowym rządzie. Skład gabinetu uzupełniono pod koniec stycznia.
15 lipca 1992 parlament uchwalił wotum nieufności wobec rządu Vagnoriusa jednocześnie powierzając rządowi wykonywanie obowiązków do czasu powołania nowego gabinetu. 21 lipca na stanowisko premiera został powołany Aleksandras Abišala.

</doc>
<doc id="1517388" url="https://pl.wikipedia.org/wiki?curid=1517388" title="O. C. Marsh">
O. C. Marsh



</doc>
<doc id="1517389" url="https://pl.wikipedia.org/wiki?curid=1517389" title="Rząd Gediminasa Vagnoriusa">
Rząd Gediminasa Vagnoriusa



</doc>
<doc id="1517391" url="https://pl.wikipedia.org/wiki?curid=1517391" title="Brookesia">
Brookesia

Brookesia – rodzaj jaszczurki z rodziny kameleonowatych (Chamaeleonidae).
Zasięg występowania.
Rodzaj obejmuje gatunki występujące endemicznie na Madagaskarze.
Charakterystyka.
Gatunki z tego rodzaju charakteryzują się najmniejszymi rozmiarami spośród całej rodziny. Prowadzą naziemny tryb życia.
Systematyka.
Etymologia.
"Brookesia": Joshua Brookes (1761–1833), brytyjski anatom i przyrodnik.
Podział systematyczny.
Do rodzaju należą następujące gatunki:
Ochrona.
Wszystkie gatunki z tego rodzaju zostały objęte konwencją waszyngtońską CITES (załącznik II, a "Brookesia perarmata" - załącznik I).

</doc>
<doc id="1517393" url="https://pl.wikipedia.org/wiki?curid=1517393" title="Mafalda Sabaudzka">
Mafalda Sabaudzka

Mafalda Sabaudzka (ur. w 1125, zm. 4 listopada 1157) – pierwsza królowa Portugalii. Córka hrabiego Sabaudii, Amadeusza III i Mafaldy Albon. Żona Króla Portugalii Alfonsa I.
Poślubiła Alfonsa w 1146 i doczekała się z nim kilkorga dzieci:

</doc>
<doc id="1517395" url="https://pl.wikipedia.org/wiki?curid=1517395" title="Klasyfikacja w pływaniu niepełnosprawnych">
Klasyfikacja w pływaniu niepełnosprawnych

Klasyfikacja w pływaniu niepełnosprawnych – system i proces określający wpływ zarówno rodzaju, jak i stopnia niepełnosprawności na wynik sportowy.
Klasyfikacja ma na celu zapewnienie sprawiedliwych i równych warunków rywalizacji sportowej.
Gwarantuje, że wygrana jest wynikiem umiejętności, kondycji, siły, wytrzymałości, umiejętności taktycznych i skupienia, tych samych czynników, które decydują o sukcesie w sporcie zawodników pełnosprawnych.
Pływanie jest uprawiane przez zawodników o różnym rodzaju i stopniu niepełnosprawności.
W zawodach organizowanych przez IPC Swimming rywalizować mogą zawodnicy z niepełnosprawnością narządów ruchu, wzroku i intelektualną.
Zawodnicy zanim zostaną dopuszczeni do udziału w rywalizacji sportowej w trakcie zawodów muszą przejść proces klasyfikacji.
Podczas klasyfikacji, na podstawie m.in. siły mięśni i ruchomości stawów (niepełnosprawność ruchowa) czy stopniu upośledzenia wzroku, zawodnikom przydzielana jest klasa startowa.
Zasady klasyfikacji w pływaniu niepełnosprawnych określają przepisy i regulaminy klasyfikacji IPC Swimming.
Klasy startowe w pływaniu osób niepełnosprawnych.
Nazwa klasy startowej składa się z dwóch elementów:
Liczba określa rodzaj i stopień niepełnosprawności:
W pływaniu osób niepełnosprawnych zawodnicy rywalizują pływając różnymi stylami: dowolnym, grzbietowym, klasyczny, motylkowym i zmiennym.
W przypadku zawodników z niepełnosprawnością narządów ruchu, w zależności od stylu pływania poszczególne rodzaje niepełnosprawności mają większy lub mniejszy wpływ na ostateczny wynik.
Szczególnie w stylu klasycznym bardzo istotna jest praca nóg (siła i zakres ruchów).
W związku z tym, każdemu zawodnikowi przydziela się trzy klasy startowe:
Zawodnik z niepełnosprawnością ruchu może mieć przydzielone różne klasy startowe w różnych stylach, np. klasę S9 (styl dowolny, grzbietowy i motylkowy), SB8 (styl klasyczny) i SM9 (styl zmienny).
Zawodnicy z upośledzeniem wzroku lub niepełnosprawnością intelektualną zawsze mają tę samą klasę we wszystkich stylach, np. S11, SB11 i SM11 (zawodnik niewidomy) lub S14, SB14 i SM14 (zawodnik niepełnosprawny intelektualnie).
Klasyfikacja zawodników w pływaniu.
Poniżej przedstawiono przykłady niepełnosprawności i opisy profilów zawodników w poszczególnych klasach startowych.

</doc>
<doc id="1517397" url="https://pl.wikipedia.org/wiki?curid=1517397" title="Wojciech Staroźrebski-Sobiejuski">
Wojciech Staroźrebski-Sobiejuski



</doc>
<doc id="1517398" url="https://pl.wikipedia.org/wiki?curid=1517398" title="Wojciech Staroźrebski Sobiejuski">
Wojciech Staroźrebski Sobiejuski

Wojciech Staroźrebski Sobiejuski herbu Dołęga (ur. ok. 1517 roku – zm. 1 stycznia 1580 roku w Przemyślu) – kanonik płocki i włocławski, archidiakon dobrzyński i krakowski, sekretarz królewski, biskup chełmski; następnie przemyski.
Życiorys.
Urodzony ok. 1517 r. Studiował najpierw w Akademii Krakowskiej, a później w Bolonii i Padwie. 
Po powrocie do Polski został sekretarzem Zygmunta I Starego i jego posłem w Rzymie. W dniu 6 listopada 1562 r. mianowany został biskupem chełmskim. Zadbał o stworzenie odpowiednich warunków bytowych kapituły, oddając jej w użytkowanie dawny pałac biskupi. Uporządkował statuty kapitulne. W 1572 r. przekazał wieczyście tejże kapitule wszelkie dochody i dobra należące do kościoła krasnostawskiego (biskupiego). 
Był członkiem komisji do rewizji królewszczyzn na sejmie 1566 roku.
Był sygnatariuszem aktu unii lubelskiej 1569 roku. Od 1572 r. przebywał też na dworze Anny Jagiellonki. Sprawował swój urząd przez 15 lat. Był uczestnikiem zjazdu w Łowiczu 23 lipca 1572 roku. W 1573 roku potwierdził elekcję Henryka III Walezego na króla Polski. Był uczestnikiem zjazdu w Stężycy w 1575 roku. W 1575 roku w czasie wolnej elekcji głosował na cesarza Maksymiliana II Habsburga. W dniu 11 grudnia 1577 r. przeniesiony został na biskupstwo przemyskie, gdzie rządy objął w dniu 9 marca 1578 r.
Niektórzy historycy przypisują mu ponowne sprowadzenie Żydów do miast biskupich oraz udzielenie im zezwolenia na pędzenie wódki (m.in. w Skierbieszowie) i wybijanie wosku, za co w zamian mieli uiszczać odpowiednie opłaty wynoszące 20 grzywien rocznie.
Bibliografia.
 

</doc>
<doc id="1517406" url="https://pl.wikipedia.org/wiki?curid=1517406" title="Year of the Gentleman">
Year of the Gentleman

Year of the Gentleman – trzeci album amerykańskiego muzyka i producenta Ne-Yo, wydany 16 września 2008 roku przez wytwórnie Def Jam. Album promują single „Closer” i „Miss Independent”.
Album był nominowany do Nagrody Grammy w kategorii Album of the Year za rok 2009.

</doc>
<doc id="1517407" url="https://pl.wikipedia.org/wiki?curid=1517407" title="Podwójna rodzina">
Podwójna rodzina

Podwójna rodzina (oryg. fr. "Une double famille") – opowiadanie Honoriusza Balzaka wydane po raz pierwszy w 1830 pod tytułem "Kobieta cnotliwa". Swój ostateczny tytuł przybrało w 1842, kiedy zostało włączone do "Scen z życia prywatnego" "Komedii ludzkiej".
Czas powstania.
Utwór powstał w lutym 1830 roku. Część opowiadania zatytułowana "La Grisette parvenue" została wydrukowana 5 kwietnia 1830 roku w „Le Voleur”. Całość pod tytułem "Kobieta cnotliwa" ("La Femme vertueuse") ukazała się w 1830 i 1832 roku w "Scenach z życia prywatnego". W 1835 roku Balzac przeniósł opowiadanie do "Scen z życia paryskiego". Znalazło się tam też w 1836 roku w wydaniu Charpentiera. W 1842 roku w "Komedii ludzkiej" ponownie utwór został umieszczony w "Scenach z życia prywatnego" pod ostatecznym tytułem "Podwójna rodzina".
Treść.
Karolina Crochard, córka ubogiej robotnicy, spędza całe dnie szyjąc przy oknie w nędznej dzielnicy Paryża, gdzie obie mieszkają. Któregoś dnia zauważa ją arystokrata i sędzia, Roger de Granville, nieszczęśliwy w zaaranżowanym małżeństwie z Angeliką Bontems, oziębłą dewotką. Mężczyzna zostaje kochankiem młodej dziewczyny, zapewnia jej życie na wysokiej stopie, zakładając z nią drugą, nigdy nie zalegalizowaną rodzinę (mają dwoje dzieci).
Cechy utworu.
Powieść składa się z dwóch organicznie łącznych ze sobą części, zestawionych na zasadzie retrospekcji, które tworzą jedną historię rodziny de Granville. Przez jej pryzmat Balzak odnosi się do szerszego zjawiska społecznego: małżeństw kojarzonych ze względów materialnych, całkowicie nieuwzględniających uczuć przyszłych małżonków i różnic w ich charakterach. W rezultacie autor nie potępia zdrady popełnionej przez pana de Granville, chociaż w wielu innych utworach wyraźnie staje po stronie tradycyjnej moralności.
W utworze widoczne są wpływy tradycji romantycznej, zwłaszcza w sposobie opisywania miejsca akcji i atmosfery utworu: zwłaszcza pierwsza część rozgrywa się w ciemnych uliczkach Paryża i owiana jest aurą zagadki (częsty zabieg w utworach Balzaka). Z drugiej strony szeroko został zastosowany typowo realistyczny zabieg "milieu" – szeroki opis otoczenia danej osoby. Otoczenie dwójki kobiecych bohaterek stanowi zresztą ważny komponent ich charakterystyki: miejsce, gdzie żyje Karolina, jest radosne i pełne życia, w odróżnieniu od surowego salonu pani de Granville.

</doc>
<doc id="1517408" url="https://pl.wikipedia.org/wiki?curid=1517408" title="Niżni Teriański Staw">
Niżni Teriański Staw

Niżni Teriański Staw (, , ) – jeden z trzech Teriańskich Stawów, położony na wysokości 1941 m n.p.m., w Niewcyrce (odnodze Doliny Koprowej), w słowackich Tatrach Wysokich. Pomiary pracowników TANAP-u z lat 60. XX w. wykazały, że ma on powierzchnię 5,470 ha, wymiary 360 × 235 m i głębokość ok. 47,2 m. Jest typowym jeziorem polodowcowym. Znajduje się w karze polodowcowym otoczony skalnymi szczytami Grani Hrubego i głównej grani odnogi Krywania. Ze stawu wypływa Niewcyrski Potok, który jest dopływem Koprowej Wody. Jest to jeden z najgłębszych stawów w słowackiej części Tatr.
Niżni Teriański Staw otoczony jest:
Do 2004 r. przez kilka lat nad brzegiem tego stawu działał ośrodek pomiarów meteorologicznych, a przy brzegu zacumowana była łódka do badań limnologicznych. Obecnie cała Niewcyrka jest obszarem ochrony ścisłej z zakazem wstępu. 
Do Niżniego Teriańskiego Stawu spod Przełęczy Szpara uchodzi Krótki Potok. 

</doc>
<doc id="1517411" url="https://pl.wikipedia.org/wiki?curid=1517411" title="Laurynas Stankevičius">
Laurynas Stankevičius

Laurynas Mindaugas Stankevičius (ur. 10 sierpnia 1935 w Wysokim Dworze w rejonie trockim, zm. 17 marca 2017 w Wilnie) – litewski polityk i ekonomista, w latach 90. minister i parlamentarzysta, w 1996 przez kilka miesięcy premier Litwy.
Życiorys.
W 1953 ukończył szkołę średnią w Wilnie, następnie do 1957 studiował w Instytucie Ekonomii i Finansów w Leningradzie. Pracował w Ministerstwie Finansów Litewskiej SRR, później kierował jednym z departamentów w administracji rządowej. W 1969 reprezentował rząd republiki w Radzie Ministrów ZSRR. Od 1977 pełnił funkcję zastępcy przewodniczącego krajowego komitetu pracy, a od 1988 pierwszego wiceministra w resorcie pracy i ochrony socjalnej LSRR.
Przez wiele lat był członkiem Komunistycznej Partii Litwy, w 1990 przystąpił do postkomunistycznej Litewskiej Demokratycznej Partii Pracy. Po ogłoszeniu przez Litwę niepodległości zajmował w dalszym ciągu stanowisko wiceministra w dotychczasowym resorcie. Od października 1993 był ministrem ochrony socjalnej, a od lipca 1994 ministrem ds. reform administracji publicznej.
Od lutego do listopada 1996 stał na czele litewskiego rządu, tworzonego przez postkomunistów. W 1996 uzyskał z ramienia LDDP mandat poselski. Chociaż jego ugrupowanie pozostawało w opozycji, przyjął w 1998 propozycję objęcia teki ministra zdrowia w rządzie Gediminasa Vagnoriusa, należącego do Związku Ojczyzny. Zrezygnował wówczas z zasiadania w parlamencie, a urząd ministra sprawował do 1999. Wycofał się następnie z działalności politycznej.

</doc>
<doc id="1517412" url="https://pl.wikipedia.org/wiki?curid=1517412" title="Laurynas Stankevicius">
Laurynas Stankevicius



</doc>
<doc id="1517418" url="https://pl.wikipedia.org/wiki?curid=1517418" title="Funkcja kauzatywna">
Funkcja kauzatywna



</doc>
<doc id="1517419" url="https://pl.wikipedia.org/wiki?curid=1517419" title="Michaił Burcew">
Michaił Burcew

Michaił Burcew, ros. Михаил Иванович Бурцев (ur. 21 czerwca 1956 w Moskwie, zm. 16 października 2015 tamże) − radziecki szermierz, szablista. Wielokrotny medalista olimpijski.
Na arenach olimpijskich debiutował w Montrealu. Był członkiem drużyny, która zdobyła złoty medal. Cztery lata później ponownie wywalczył złoty medal w konkursie drużynowym, a indywidualnie zajął drugie miejsce (wyprzedził go Wiktor Krowopuskow). Igrzyska w Los Angeles zostały zbojkotowane przez większość państw bloku wschodniego, w Seulu ponownie stanął na podium w konkursie drużynowym, zdobywając srebrny medal. W drużynie kilkakrotnie był mistrzem świata, indywidualnie był drugi w 1978 i trzeci rok później.

</doc>
<doc id="1517420" url="https://pl.wikipedia.org/wiki?curid=1517420" title="Francois Botha">
Francois Botha

Francois "Frans" Botha (ur. 28 września 1968 w Witbank) – południowoafrykański bokser i kick-boxer wagi ciężkiej. Były mistrz WBF.
Kariera sportowa.
Boks.
Botha przeszedł na zawodowstwo w 1990 roku. W 1991 roku został mistrzem Transwalu. Cztery lata później, dzięki serii 35 zwycięstw z rzędu, otrzymał szansę walki o wakujący tytuł mistrza świata IBF przeciwko Axelowi Schultzowi (ówczesny bilans 21-2-1). 15 grudnia 1995 roku w Stuttgarcie pokonał Niemca przez niejednogłośną decyzję. Po walce w próbce moczu Afrykanera znaleziono ślady sterydu nandrolonu. Lekarze Bothy twierdzili, że przepisali mu nandrolon w celu leczenia kontuzji barku, a podana dawka nie miała wpływu na wynik walki. IBF uznała te wyjaśnienia za wiarygodne i utrzymała wynik walki w mocy. Schultz pozwał IBF i Bothę przed amerykański sąd. W rezultacie procesu Bothę zdyskwalifikowano i odebrano mu tytuł, a walkę uznano za nieodbytą.
Na ring powrócił po niemal rocznej przerwie, aby ponownie walczyć o mistrzostwo IBF – tym razem przeciwko Michaelowi Moorerowi (37-1-0). Przegrał przez techniczny nokaut w dwunastej rundzie.
W 1999 roku zmierzył się z Mikiem Tysonem (45-3-0). Mimo że Botha kontrolował walkę, Tyson znokautował go w piątej rundzie kontrującym prawym.
Potem Botha jeszcze dwukrotnie walczył o mistrzostwo świata. W 2000 roku uległ Lennoxowi Lewisowi (36-1-1) w pojedynku o pasy czempiona WBC, IBF i IBO, a w 2002 Władimirowi Kliczko (37-1-0) w walce o pas WBO. Obie walki przegrał przez techniczny nokaut. Po walce z Kliczką stoczył jeszcze jedną walkę i zakończył karierę boksera.
Kick-boxing.
W 2003 roku podpisał kontrakt z K-1 – najbardziej prestiżową organizacją kick-boxingu na świecie. Nie mając doświadczenia ani odpowiedniego przygotowania (opierał się prawie wyłącznie na klasycznych technikach bokserskich), przegrał większość pojedynków. Mimo to, dwukrotnie wystąpił w finałowym turnieju K-1. W Finale World GP 2003 w ćwierćfinałowej walce przegrał z Cyrilem Abidi. Natomiast w Finale World GP 2004 doszedł do półfinału, gdzie po wyrównanym boju uległ obrońcy tytułu Remy'emu Bonjasky'emu. Botha wygrywał walkę i był bliski sprawienia jednej z największych sensacji w historii K-1. Jednak w końcowych sekundach walki Holendrowi udało się trafić reprezentanta RPA kopnięciem okrężnym w głowę i zaliczyć nokdaun. Ostatnią walkę w K-1 WGP stoczył w 2006 roku.
Po odejściu z K-1 Botha walczył dla mniejszych organizacji kick-boxerskich. W kwietniu 2008 roku na gali KHAN w Seulu pokonał Kaoklaia Kaennorsinga, a we wrześniu podczas WFC 7 przegrał z Gregorym Tonym.
Powrót do boksu.
W 2007 roku Botha skorzystał z oferty mało znaczącej organizacji World Boxing Foundation i po blisko pięcioletniej przerwie stoczył zwycięską walkę z Australijczykiem Bobem Miroviciem (28-18-2). Jej stawką był tymczasowy tytuł mistrza świata WBF w wadze ciężkiej. O regularne mistrzostwo Botha miał walczyć 30 listopada 2008 roku z Dannym Williamsem. Do walki tej jednak nie doszło, gdyż trzy tygodnie przed planowanym pojedynkiem Williams niespodziewanie został znokautowany przez Alberta Sosnowskiego. W końcu o mistrzowski pas Botha zmierzył się z Amerykaninem Ronem Guerrero (20-15-3). 6 lutego 2009 roku pokonał go w Potchefstroom przez jednogłośną decyzję sędziów. Następnie z trudem obronił tytuł, pokonując 15 maja w Magdeburgu przez niejednogłośną decyzję Niemca Timo Hoffmanna (38-6-1). Kolejną obronę miał stoczyć 24 października w Dessau przeciwko Pedro Carriónowi (8-1-0). W przeddzień walki część działaczy WBF dokonała secesji, powołując konkurencyjną organizację World Boxing Federation. Botha przeniósł się do niej i jego pojedynek z Carriónem był już pod egidą WBFed (WBF pozbawiła go potem swojej wersji tytułu). Walka zakończyła się remisem, a Botha ocenił ją jako "najgorszą w karierze".
20 lutego 2010 roku miał wystąpić przy 80-tysięcznej widowni w stolicy Ugandy Kampali przeciwko Evanderowi Holyfieldowi (42-10-2). Do walki tej jednak nie doszło z przyczyn finansowych. W konsekwencji gala została przeniesiona na 10 kwietnia 2010 roku do Thomas and Mack Center w Las Vegas. Holyfield pokonał Bothę przez TKO w 8. rundzie i został nowym mistrzem WBFed.
Drugą szansę zdobycia mistrzostwa World Boxing Federation Botha otrzymał w 2011 roku po tym, jak Holyfield zrezygnował z pasa. 43-letni Afrykaner zmierzył się o nie 19 listopada w Johannesburgu z Michaelem Grantem (47-4-0). Botha wygrywał walkę na punkty aż do ostatniej, 12. rundy, kiedy to na kilkadziesiąt sekund przed jej zakończeniem został znokautowany prawym prostym Amerykanina.
13 czerwca 2013 przegrał przed techniczny nokaut w drugiej rundzie ośmiorundowym pojedynku z Nowozelandczykiem Josephem Parkerem.
15 marca 2014 roku na gali "Wojak Boxing Night" w Arłamowie, Botha przegrał przez techniczny nokaut w piątej rundzie z Polakiem Andrzejem Wawrzykiem.

</doc>
<doc id="1517421" url="https://pl.wikipedia.org/wiki?curid=1517421" title="Tadeusz Bielicki">
Tadeusz Bielicki

Tadeusz Bielicki (ur. 28 marca 1932 w Warszawie, zm. 20 czerwca 2022 tamże) – profesor antropologii, od 1998 roku członek rzeczywisty PAN.
Życiorys.
Jako stypendysta Fundacji Rockefellera pracował w latach 1959–1960 w Zakładzie Antropologii Uniwersytetu Kalifornijskiego w Los Angeles. W latach 1967–1968 pracował na stanowisku profesora na Wydziale Antropologii Waszyngtońskiego Uniwersytetu Stanowego. W latach 1971–2002 pracował na stanowisku dyrektora Zakładu Antropologii PAN. W latach 1999–2002 piastował stanowisko przewodniczącego Wydziału Nauk Biologicznych PAN. Był wiceprezydentem Europejskiej Unii Antropologów (1992–1996). W 2002 został uhonorowany tytułem doktora honoris causa Akademii Wychowania Fizycznego Józefa Piłsudskiego w Warszawie. 
Jego badania dotyczą antropologicznego rozwarstwienia społecznego ludności oraz międzypokoleniowej zmiany ostrości tego rozwarstwienia. Zajmował się także darwinowskimi i niedarwinowskimi rodzajami zachowań społecznych człowieka.
Kierował pracami badawczymi, finansowanymi z KBN:

</doc>
<doc id="1517422" url="https://pl.wikipedia.org/wiki?curid=1517422" title="Turniej im. Feliksa Stamma">
Turniej im. Feliksa Stamma

Międzynarodowy Turniej im. Feliksa Stamma – prestiżowy turniej bokserski organizowany od 1977 roku w Warszawie (wyjątkowo: 1985 Toruń, 1990 Włocławek i Warszawa, 1997 Elbląg) na cześć wybitnego polskiego trenera Feliksa Stamma.
Wśród zwycięzców turnieju są m.in. tacy bokserzy jak: Lennox Lewis (1987) czy Aleksandr Powietkin (2002). W marcu 2018 roku odbyła się jego 35. edycja.
Zwycięzcy dotychczasowych turniejów.
I Turniej – 1977 r..
"Kategorie od papierowej do ciężkiej:"
 Wojciech Odalski
 Henryk Średnicki
 Mieczysław Massier
 Wiktor Rybakow 
 Stanisław Osetkowski
 Władimir Sorokin
 Kazimierz Szczerba
 Roger Leonard
 George Kabuto
 Tadija Kačar
 Jewgienij Gorstkow
II Turniej – 1978 r..
"Kategorie od papierowej do ciężkiej:"
 Israel Acosta
 Henryk Średnicki
 Władysław Pilecki
 Richard Nowakowski
 John Munduga
 Bogdan Gajda
 Aleksander Brydak
 Żelu Georgijew 
 Wiesław Niemkiewicz
 Jacek Kucharczyk
 Michaił Subbotin
III Turniej – 1979 r..
"Kategorie od papierowej do ciężkiej:"
 Henryk Pielesiak
 Constantin Titoiu
 Andrzej Danielak
 Krzysztof Kosedowski
 John Munduga
 Derge Petronijević
 Aleksander Brydak
 Todor Terzijew
 Abubeker Samunyanya
 Paweł Kubis
 Grzegorz Skrzecz
IV Turniej – 1981 r..
"Kategorie od papierowej do superciężkiej:"
 Henryk Pielesiak
 Zbigniew Raubo
 Sławomir Zapart
 Eduardo Moreira
 Richard Nowakowski
 Roman Misiewicz
 Darryl Robinson
 Adam Kozłowski
 Michael Grogan
 Paweł Skrzecz
 Grzegorz Skrzecz
 Warren Thompson
V Turniej – 1982 r..
"Kategorie od papierowej do ciężkiej:"
 Ryszard Majdański
 Zbigniew Raubo
 Henryk Średnicki
 Emilio Ruiz
 Kazimierz Adach
 Thomas Schulz
 Lutz Käsebier
 Adam Kozłowski
 Stanisław Łakomiec
 Krzysztof Michałowski
 Norbert Kwapik
VI Turniej – 1983 r..
"Kategorie od wagi papierowej do superciężkiej:"
 Janusz Starzyk
 Mike Knuth
 Cerendorżin Amarżargał
 Tomasz Nowak
 Kazimierz Adach
 Yonel Pera
 Kamel Abdould
 Adam Kozłowski
 Henryk Petrich
 Stanisław Łakomiec
 Janusz Czerniszewski
 Marek Pałucki
VII Turniej – 1985 r..
"Kategorie od muszej do superciężkiej:"
 Walery Czernych
 Ricardo Diaz
 Rafael Perez
 Luis Mendez
 Hartmut Krüger
 Juan Carlos Lemus
 Ralf Hunger
 Tino Ramirez
 Krzysztof Michałowski
 Rinat Triszew
 Juan Carlos Delis
VIII Turniej – 1986 r..
"Kategorie od papierowej do superciężkiej:"
 Tibor Horvath
 Mickey Bates
 Jurij Aleksandrow
 Bill Downey
 Reiner Gies
 Dariusz Czernij
 Faouzi Hattab
 Enrico Richter
 Henryk Petrich
 Stanisław Łakomiec
 Wiesław Dyła
 Andriej Orieszkin
IX Turniej – 1987 r..
"Kategorie od papierowej do superciężkiej:"
 Marcelo Rogelio
 Timofiej Skriabin
 Faat Gatin
 Grzegorz Jabłoński
 Dariusz Kosedowski
 Todd Foster
 Andriej Trocenko
 Luis Hernandez
 Egerton Marcus
 Stanisław Łakomiec
 Andrzej Gołota
 Lennox Lewis
X Turniej – 1989 r..
"Kategorie od papierowej do superciężkiej:"
 Hector Hernandez
 Leszek Olszewski
 Andreas Tews
 Bogdan Maczuga
 Fermin Espinoza
 Olaf Tren
 Leonid Malicki
 Jan Dydak
 Grigorij Razumienko
 Aleksander Kriwonosow
 Józef Włodarczyk
 Vitas Markievicius
XI Turniej – 1990 r..
"Kategorie od papierowej do superciężkiej, ze zdublowaną lekką:"
 Rafał Niedbalski
 Rowan Williams
 Robert Ciba
 Dariusz Kasprzak
 Martin Harley
 Grzegorz Jabłoński
 Dariusz Czernij
 Aleksander Szkalikow
 Jan Dydak
 Robert Buda
 Wojciech Bartnik
 Michaił Sadowski
 Henryk Zatyka
XII Turniej – 1994 r..
"Kategorie od papierowej do superciężkiej:"
 Andrzej Rżany
 Leszek Olszewski
 Robert Ciba
 Maciej Zegan
 Jacek Bielski
 Anders Styve
 Dmitrij Obolencew
 Józef Gilewski
 Tomasz Borowski
 Rostisław Zaulicznyj
 Wojciech Bartnik
 Luis Nazaro Ulacia
XIII Turniej – 1995 r..
"Kategorie od papierowej do superciężkiej:"
 Siergiej Kazakow
 Hamkur Nurmagomedow
 Jerzy Struzik
 Maciej Zegan
 Dariusz Snarski
 Jacek Bielski
 Pavel Dostal
 Siergej Karawajew
 Tomasz Borowski
 Zbigniew Górecki
 Wojciech Bartnik
 Henryk Zatyka
XIV Turniej – 1997 r..
"Kategorie od papierowej do superciężkiej:"
 Marian Velicu
 Daniel Zajączkowski
 Crinu Olteanu
 Rafał Sikora
 Leonard Doroftei
 Dorel Simion
 Marian Simion
 Robert Gortat
 Ariel Hernández
 Konstantin Gorbunow
 Siergej Dyczkow
 Alexis Rubalcaba
XV Turniej – 1998 r..
"Kategorie od papierowej do superciężkiej:"
 Mejfy Ismaiłow
 Andrzej Rżany
 Jerzy Struzik
 Andriej Kozłowski
 Andriej Kotelnik
 Jacek Bielski
 Nurhan Smanow
 Emarchan Ibraimoow
 Denis Inkin
 Tomasz Adamek
 Wojciech Bartnik
 Muchtarchan Dyldäbekow
XVI Turniej – 1999 r..
"Kategorie od papierowej do superciężkiej:"
 Rafael Lozano
 Walery Sidorenko
 Juan Garcia
 Mariusz Cieślak
 Władimir Ilchibajew
 Sławomir Malinowski
 Ruslan Chairow
 Mirosław Nowosada
 Paweł Kakietek
 Aleksiej Astrachancew
 Wojciech Bartnik
 Andriej Kutasejewicz
XVII Turniej – 2000 r..
"Kategorie od papierowej do superciężkiej:"
 Darren Langley
 Marcin Jaworek
 Andrzej Liczik
 Viorel Simion
 Andriej Dudczenko
 Danny Happe
 Wiktor Poliakow
 Mirosław Nowosada
 Paweł Kakietek
 Aleksy Kuziemski
 Andreass Gustafsson
 Grzegorz Kiełsa
XVIII Turniej – 2001 r..
"Kategorie od papierowej do superciężkiej:"
 Siergiej Kazakow
 Andrzej Rżany
 Andrzej Liczik
 Krzysztof Szot
 Semen Rimanowskij
 Sławomir Malinowski
 Mariusz Cendrowski
 Mirosław Nowosada
 Andriej Gogolew
 Andriej Fiedczuk
 Aleksandr Aleksiejew
 Aleksiej Lezin
XIX Turniej – 2002 r..
"Kategorie od papierowej do superciężkiej:"
 Veaceslav Gojan
 Andrzej Rżany
 Andrzej Liczik
 Agasi Mamedow
 Murat Chraczew
 Konstantin Czuriłow
 Mariusz Cendrowski
 Mirosław Nowosada
 Piotr Wilczewski
 Aleksy Kuziemski
 Roman Romanczuk
 Aleksandr Powietkin
XX Turniej – 2003 r..
"Kategorie od muszej do superciężkiej:"
 Jérôme Thomas
 Ali Hallab
 Marcin Łęgowski
 Murat Chraczew
 Willy Blain
 Mariusz Cendrowski
 Robert Gniot
 Denis Czernych
 Wiktar Zujeu
 Grzegorz Kiełsa
XXI Turniej – 2004 r..
Kwalifikacje olimpijskie
"Kategorie: 51, 57, 64, 75, 91 kg"
 Bato-Munko Wankiejew
 Aleksiej Tiszczenko
 Patrick Bogere
 Marian Simion
 Vüqar Ələkbərov
XXII Turniej – 2005 r..
"Kategorie od 48 do + 91 kg"
 Redouane Asloum
 Andrzej Rżany
 Ali Hallab
 Khedafi Djerkhir
 Krzysztof Szot
 Michał Starbała
 Xavier Noël
 Artur Zwarycz
 Tomas Adamek
 Krzysztof Zimnoch
 Aleksandr Apanasionok
XXIII Turniej – 2006 r..
"Kategorie od 48 do +91 kg"
 Łukasz Maszczyk
 Igor Samoylenko
 Krzysztof Rogowski
 Andrzej Liczik
 Krzysztof Szot
 Seryk Säpijew
 Zarif Radu
 Baktijar Artajew
 Erdos Dżanabengerow
 Łukasz Janik
 Aleksandr Apanasionok
XXIV Turniej – 2007 r..
"Kategorie od 48 do + 91 kg"
 Łukasz Maszczyk
 Bato-Munko Wankiejew
 Chawazi Chacygow
 Andrzej Liczik
 Krzysztof Szot
 Aleksandr Maletin
 Oleg Komissarow
 Nikołaj Gałoczkin
 Jewgienij Makarienko
 Wiktar Zujeu
 Isłam Timurzijew
XXV Turniej – 2008 r..
"Kategorie od 48 do +91 kg"
 Łukasz Maszczyk
 Zou Shiming
 Siergiej Wodopjanow
 Michał Chudecki
 Aleksiej Tiszczenko
 Hraczik Dżawachian
 Michał Starbała
 Matwiej Korobow
 Artur Bietierbijew
 Krzysztof Zimnoch
 Zhang Zhilei
XXVI Turniej – 2009 r..
"Kategorie od 48 do + 91 kg"
 Kelvin de la Nieve
 Rafał Kaczor
 Wisłan Dałchajew
 Michał Chudecki
 Eduard Chussainow
 Zdenek Chladek
 Vasili Belous
 Dmitrij Chudinow
 Sergiej Karniejew
 Krzysztof Zimnoch
 Wiktar Zujeu
XXVII Turniej – 2010 r..
"Kategorie mężczyzn od 48 do + 91 kg i kobiet 51, 60, 75 kg"
Kobiety:
 Karolina Michalczuk
 Karolina Graczyk
 Lidia Fidura
Mężczyźni:
 Byrżan Żakypow
 Piotr Gudel
 Ravzan Andreiana
 Andrzej Liczik
 Samat Baszenow
 Danijar Jeleusinow
 Kamil Szeremeta
 Konstantin Buga
 Gottlieb Weiss
 Pawieł Nikitajew
 Wiktar Zujeu
XXVIII Turniej – 2011 r..
"Kategorie mężczyzn od 49 do + 91 kg i kobiet 51, 60, 75 kg"
Kobiety:
 Karolina Michalczuk 
 Karolina Graczyk
 Lidia Fidura
Mężczyźni:
 Ferhat Pehlivan
 Khalid Yafai
 John Joe Nevin
 Fatih Keleş
 Michał Syrowatka
 Egidius Kavaliauskas
 Darren O’Neill
 Joe Ward
 Bahram Muzaffer
 Roberto Cammarelle
XXIX Turniej – 2012 r..
Kobiety:
51 kg: Karolina Michalczuk 
60 kg: Gulsum Tatar
75 kg: Lidia Fidura
Mężczyźni:
49 kg: Issakułow Azamat
52 kg: Rafał Kaczor
56 kg: Siergiej Wodopjanow
60 kg: Bunyamin Aydin
64 kg: Uranchimeg Erdene Munkh
69 kg: Sasun Karapetyan
75 kg: Artiom Czebotariow
81 kg: Serhij Łapin
91 kg: Eugenijus Tutkus
+ 91 kg: Gasan Gimbatow
XXX Turniej – 2013 r..
Kobiety:
51 kg: Żajna Szekierbiekowa 
60 kg: Ołeksandra Sidorenko
75 kg: Lidia Fidura
Mężczyźni:
49 kg: Patrick Lourenço
52 kg: Andrew Selby
56 kg: Mehmet Topçakan
60 kg: Robson Conceição
64 kg: Fatih Keleş
69 kg: Souleymane Cissokho
75 kg: Anthony Fowler
81 kg: Pawieł Siljagin
91 kg: Aleksiej Siewostianow
+ 91 kg: Serhij Werwejko
XXXI Turniej – 2014 r..
Kobiety:
51 kg: Nicola Adams 
60 kg: Karolina Michalczuk
75 kg: Lidia Fidura
Mężczyźni:
49 kg: Erżan Żomart
52 kg: Grzegorz Kozłowski
56 kg: Michael Conlan
60 kg: Otar Eranosian
64 kg: Witalij Dunajcew
69 kg: Zaal Kwaczatadze
75 kg: Ołeksij Kazim-Zade
81 kg: Pawieł Siljagin
91 kg: Igor Jakubowski
+ 91 kg: Cam Awesome
XXXII Turniej – 2015 r..
Kobiety:
51 kg: Sandra Drabik 
60 kg: Mira Potkonen
75 kg: Nouchka Fontijn
Mężczyźni:
49 kg: Aqeel Ahmed
52 kg: Jack Bateson
56 kg: Peter McGrail
60 kg: Dawid Michelus
64 kg: Sam Maxwell
69 kg: Witalij Tereszczuk
75 kg: Michael O’Reilly
81 kg: Mateusz Tryc
91 kg: David Nyika
+ 91 kg: Paweł Wierzbicki
XXXIII Turniej – 2016 r..
Kobiety:
51 kg: Sandra Drabik 
54 kg: Marielle Hansen 
60 kg: Sandy Ryan
64 kg: Kinga Siwa
75 kg: Elżbieta Wójcik
81 kg: Sylwia Kusiak
Mężczyźni:
49 kg: Harvey Horn
52 kg: Will Cawley
56 kg: Peter McGrail
60 kg: Enrico Lacruz
64 kg: Dalton Smith
69 kg: Cyrus Pattinson
75 kg: Max van der Pas
81 kg: Arkadiusz Szwedowicz
91 kg: Tomasz Bohdanowicz
+ 91 kg: Amir Elsaey
XXXIV Turniej – 2017 r..
Kobiety:
51 kg: Virginia Fuchs 
57 kg: Anna Alimardanova 
60 kg: Mira Potkonen
69 kg: Nadine Apetz
75 kg: Busenaz Sürmeneli
Mężczyźni:
49 kg: Szalkar Ajkinbaj
52 kg: David Alaverdian
56 kg: Jordan Rodriguez
60 kg: Sofiane Oumiha
64 kg: Askar Erubek
69 kg: Mateusz Kostecki
75 kg: Max van der Pas
81 kg: Peter Müllenberg
91 kg: Roy Korving
+ 91 kg: Joseph Goodall
XXXV Turniej – 2018 r..
Kobiety:
51 kg: Graziele Souza 
57 kg: Nesty Petecio 
60 kg: Mira Potkonen
69 kg: Elina Gustafsson
75 kg: Nouchka Fontijn
Mężczyźni:
49 kg: Bator Sagałujew
52 kg: Ian Clark Bautista
56 kg: Ilias Sulejmanow
60 kg: Khursant Imankuliev
64 kg: Begdaulet Ibragimow
69 kg: Asłanbek Szymbergenow
75 kg: Gleb Bakszi
81 kg: Gieorgij Kuszitaszwili
91 kg: Anton Pinczuk
+ 91 kg: Magomied Omarow

</doc>
<doc id="1517423" url="https://pl.wikipedia.org/wiki?curid=1517423" title="Wybory parlamentarne w Danii w 1964 roku">
Wybory parlamentarne w Danii w 1964 roku

Wybory parlamentarne w Danii w 1964 roku zostały przeprowadzone 22 września 1964u. Wybory wygrała lewicowa partia Socialdemokraterne, zdobywając 41,9% głosów, co dało partii 76 mandatów w 179-osobowym Folketingu. Frekwencja wynosiła 85,5%.

</doc>
<doc id="1517426" url="https://pl.wikipedia.org/wiki?curid=1517426" title="Rhampholeon">
Rhampholeon

Rhampholeon – rodzaj jaszczurki z rodziny kameleonowatych (Chamaeleonidae). 
Zasięg występowania.
Rodzaj obejmuje gatunki występujące w Afryce Środkowej.
Charakterystyka.
Osiągają do 10 cm długości. Prowadzą naziemny tryb życia.
Systematyka.
Etymologia.
"Rhampholeon": "rhamphos" „dziób, zakrzywiony dziób”; λεων "leōn", λεοντος "leontos" „lew” (używane w odniesieniu do rodzajów kameleonów).
Podział systematyczny.
Do rodzaju należą następujące gatunki:

</doc>
<doc id="1517428" url="https://pl.wikipedia.org/wiki?curid=1517428" title="Kościej Nieśmiertelny">
Kościej Nieśmiertelny

Kościej Nieśmiertelny (ros. Кощей Бессмертный) – postać z folkloru wschodniosłowiańskiego, czarny charakter z baśni i podań ludowych. 
Kościej był czarownikiem – chudym, starym i brzydkim. Mieszkał w zamku wśród gór, był w posiadaniu niezliczonych skarbów. Najważniejszym z nich była żywa woda i martwa woda. Żywa przywracała do życia umarłych i konających, martwa leczyła rany, a jej picie dawało długowieczność. Kościej przechowywał swoje serce ukryte poza ciałem, nie można więc go było zabić, nie odnalazłszy wpierw i nie zniszczywszy jego serca.
Wzmianka o Kościeju (nazwanym "carem Kościejem") pojawia się w prologu do "Rusłana i Ludmiły" Puszkina. Baśń o Kościeju Nieśmiertelnym jest zamieszczona w zbiorze "Narodnyje russkije skazki" (ros. Народные русские сказки) Aleksandra Afanasjewa. Kościej jest tytułowym bohaterem opery Nikołaja Rimskiego-Korsakowa, pojawia się też w balecie "Ognisty ptak" Igora Strawinskiego z librettem Michaiła Fokina. Jest on negatywną postacią w "Baśni o Janku Poranku, złym Kościeju i pięknej królewnie", pochodzącej z białoruskiego folkloru.
W popkulturze.
Postać Kościeja pojawia się też we współczesnych utworach fantastycznych, np. w powieściach "Poniedziałek zaczyna się w sobotę" braci Strugackich, "" Catherynne M. Valente oraz opowiadaniu "Droga, z której się nie wraca" Andrzeja Sapkowskiego, a także komiksach "The Sandman: Fables and Reflections" i "Hellboy: Darkness Calls". Kościej Nieśmiertelny występuje także, jako bohater pozytywny, w debiutanckiej powieści "Tajemna Historia Moskwy". Inspirowane Kościejem postaci występują w grach fantasy Disciples II Mroczne Proroctwo i Polanie II, zaś w polskim tłumaczeniu gry kościejami są nazwane szkielety ze specjalnymi zdolnościami. W Heroes of Might and Magic III są to po prostu silniejsze i lepiej uzbrojone szkielety. 

</doc>
<doc id="1517431" url="https://pl.wikipedia.org/wiki?curid=1517431" title="Sergio Peter">
Sergio Peter

Sergio Peter (ur. 12 października 1986 w Mannheim) – niemiecki piłkarz grający na pozycji skrzydłowego.
Peter rozpoczynał grę jako wychowanek niemieckiego klubu TSV Mannheim-Schönau. Do Blackburn Rovers dołączył przez Akademię Młodzieży w Blackburn. W styczniu 2005 został wypożyczony do końca sezonu przez Cercle Brugge. W 2009 roku był zawodnikiem Sparty Praga, a w następnych latach grał w niemieckich drużynach SpVgg Neckarelz, VfR Bürstadt, TuS Rüssingen oraz Südwest Ludwigshafen.

</doc>
<doc id="1517432" url="https://pl.wikipedia.org/wiki?curid=1517432" title="13 Pułk Piechoty (PSZ)">
13 Pułk Piechoty (PSZ)

13 Pułk Piechoty „Rysiów” (13 pp) – oddział piechoty Polskich Sił Zbrojnych w ZSRR.
Historia pułku.
13 pułk piechoty był formowany od 13 września 1941 roku w składzie 5 Wileńskiej Dywizji Piechoty w Tatiszczewie. 17 września został wydany pierwszy rozkaz dzienny, a następnego dnia odbyła się odprawa wszystkich oficerów pułku. 19 września ogłoszono w rozkazie obsadę personalną pułku oraz przydzielono pododdziałom radzieckie regulaminy wojskowe. Kolejnego dnia przyjęto pierwszą partię koni. 21 września pułk otrzymał karabiny i karabiny automatyczne. 1 października zarządzono budowę ziemianek i zabezpieczenie istniejących urządzeń na zimę. 19 października poświęcono i otwarto świetlicę pułkową, która z trudem mogła pomieścić 90 osób. 30 października w trakcie odprawy oficerów przeprowadzono wybory do sądu honorowego. 24 listopada zmarł por. Antoni Majchrzycki, zastępca szefa sztabu i oficer oświatowy pułku, dwukrotnie odznaczony Krzyżem Walecznych, który w czasie wojny z bolszewikami służył w załodze pociągu pancernego „Generał Sikorski”. 2 grudnia został powołany Komitet Pomocy Rodzinom Polskim na terenie ZSRR. 6 grudnia odbyło się zebranie komitetu redakcyjnego pisma pułkowego „Ryś”. Tego samego dnia został uruchomiony dywizyjny kurs podchorążych rezerwy piechoty dla podoficerów i szeregowych z cenzusem. Następnego dnia wszyscy szeregowcy pułku otrzymali legitymacje osobiste. 10 grudnia "„pułk wkopał się w zimę”", budując 108 małych i 23 podwójne ziemianki. Przy budowie ziemianek zatrudnionych było 2605 żołnierzy. Na budowę ziemianek zużyto 432 m² drzewa. 15 grudnia, w związku z przyjazdem Naczelnego Wodza, ogłoszono awanse. Na stopień podpułkownika został mianowany major Wincenty Powichrowski, na stopień majora kapitanowie Stanisław Górnikowski, Ludwik Ziobrowski i Marceli Midor, a na stopień kapitana porucznicy Antoni Majchrzycki (pośmiertnie), Wacław Buyko, lek. Imisław Rozbicki i Leon Berkowicz.
Następnie pułk przewieziony został transportem kolejowym w dniach 16–26 I 1942 r. do wsi Błagowieszczanka w Kirgiskiej SRR. Struktura organizacyjna wzorowana była na etacie pułku strzeleckiego Armii Czerwonej.
W sierpniu 1942 roku został ewakuowany z ZSRR poprzez Iran do Iraku, a we wrześniu włączony w skład Armii Polskiej na Wschodzie. 25 października 1942 roku pułk został rozformowany. Na jego bazie zostały utworzone dwa bataliony strzelców (10 i 13) oraz zawiązki dla innych oddziałów 5 Wileńskiej Dywizji Piechoty.

</doc>
<doc id="1517434" url="https://pl.wikipedia.org/wiki?curid=1517434" title="14 Pułk Piechoty (PSZ)">
14 Pułk Piechoty (PSZ)

14 Pułk Piechoty (14 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
Pułk był formowany od 13 września 1941 roku w składzie 5 Dywizji Piechoty w miejscowości Tatiszczewo. W dniach 19-26 I 1942 pułk został transportem kolejowym przewieziony do wsi Błagowieszczanka w Kirgiskiej SRR . Struktura organizacyjna wzorowana była na etacie pułku strzeleckiego Armii Czerwonej.
W dniu 5 sierpnia 1942 roku został ewakuowany z ZSRR i poprzez Iran dotarł do Iraku, a we wrześniu włączony w skład Armii Polskiej na Wschodzie. 25 października 1942 roku pułk został rozformowany. Na jego bazie zostały utworzone dwa bataliony strzelców (11 i 14) oraz zawiązki dla innych oddziałów 5 Wileńskiej Dywizji Piechoty.

</doc>
<doc id="1517435" url="https://pl.wikipedia.org/wiki?curid=1517435" title="Wybory parlamentarne w Danii w 1971 roku">
Wybory parlamentarne w Danii w 1971 roku

Wybory parlamentarne w Danii w 1971 roku zostały przeprowadzone 21 września 1971. Wybory wygrała lewicowa partia Socialdemokraterne, zdobywając 37,3% głosów, co dało partii 70 mandatów w 179-osobowym Folketingu. Frekwencja wynosiła 87,2%. 

</doc>
<doc id="1517436" url="https://pl.wikipedia.org/wiki?curid=1517436" title="Richard Semon">
Richard Semon

Richard Wolfgang Semon (ur. 22 sierpnia 1859 w Berlinie, zm. 12 grudnia 1918 w Monachium) – niemiecki zoolog i biolog ewolucyjny. Uważał, że cechy nabyte mogą się dziedziczyć, i ideę tę wprowadzał do ewolucjonizmu społecznego.
Życiorys.
Syn pośrednika finansowego Simona Josepha Semona i Henrietty Aschenheim, brat lekarza Felixa Semona. Około 1885 roku przeszedł z judaizmu na protestantyzm.
Studiował zoologię na Uniwersytecie w Jenie u Ernsta Haeckla, następnie medycynę na Uniwersytecie w Heidelbergu, gdzie jego nauczycielami zoologii byli Otto Bütschli i Karl Gegenbaur. Tytuł doktora filozofii otrzymał w Jenie w 1883 roku po przedstawieniu rozprawy "Das Nervensystem der Holothurien". W grudniu 1884 zdał egzaminy państwowe i w 1885 roku otrzymał prawo wykonywania zawodu lekarza. W 1886 roku został doktorem medycyny. W 1885 roku wyjechał do Zachodniej Afryki, potem pracował w Stacji Zoologicznej w Neapolu u Antona Dohrna. Stamtąd przeniósł się do Instytutu Anatomicznego w Jenie, gdzie został asystentem Oscara Hertwiga. Habilitował się w 1887 roku, w 1891 roku został profesorem nadzwyczajnym. W latach 1891–1893 odbywał podróże naukowe do Australii i na Malaje.
Był członkiem Niemieckiej Akademii Przyrodników Leopoldina. W 1899 roku w Monachium ożenił się z Marią Geibel, primo voto Krehl. Małżeństwo było bezdzietne.
Śmierć.
Popełnił samobójstwo strzałem z pistoletu w serce, kładąc się na niemieckiej fladze. Przyczyną samobójstwa była śmierć żony i klęska wojenna Niemiec.
Nauka.
Semon postulował paralelizm psycho-fizjologiczny, według którego każdy stan fizjologiczny wiąże się ze zmianami dotyczącymi nerwów. Jego idea „mnemu” (termin pochodził od greckiej bogini Mneme, muzy pamięci) powstała na początku XX wieku. Mnem Semona reprezentował pamięć doświadczenia eksternalizacji-internalizacji. Powstały „szlak mnemowy” (lub „engram” według terminologii Lashleya) byłby reaktywowany w momencie napotkania elementu przypominającego składową oryginalnego kompleksu bodźców. Według zasady Semona bodźce tworzyły „trwały ślad [...] zapisany lub wyryty w pobudliwej materii” – dziś pojmowanej jako komórkach energetycznie predysponowanych do takiego zapisu.
Koncepcja memu Richarda Dawkinsa przenoszenia jednostek „replikacji kulturowej” porównywana jest często do starszej o sto lat teorii Semona.

</doc>
<doc id="1517437" url="https://pl.wikipedia.org/wiki?curid=1517437" title="15 Pułk Piechoty (PSZ)">
15 Pułk Piechoty (PSZ)

15 Pułk Piechoty „Wilków” (15 pp) – oddział piechoty Polskich Sił Zbrojnych w ZSRR.
Pułk był formowany od 13 września 1941 roku w składzie 5 Dywizji Piechoty w miejscowości Tatiszczewo. W dniach 5-15 II 1942 roku pułk został przetransportowany koleją do miejscowości Dzałał-Abad w Kirgiskiej SRR i skierowany do kołchozu Kaganowicza jako garnizonu. Struktura organizacyjna wzorowana była na etacie pułku strzeleckiego Armii Czerwonej.
W dniu 7 sierpnia 1942 roku został ewakuowany z ZSRR, poprzez Iran do Iraku, a we wrześniu włączony w skład Armii Polskiej na Wschodzie. 25 października 1942 roku pułk został rozformowany. Na jego bazie zostały utworzone dwa bataliony strzelców (12 i 15) oraz zawiązki dla innych oddziałów 5 Wileńskiej Dywizji Piechoty.

</doc>
<doc id="1517438" url="https://pl.wikipedia.org/wiki?curid=1517438" title="Renault Traffic">
Renault Traffic



</doc>
<doc id="1517440" url="https://pl.wikipedia.org/wiki?curid=1517440" title="16 Pułk Piechoty (PSZ)">
16 Pułk Piechoty (PSZ)

16 Pułk Piechoty (16 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
W ramach organizacji 6 Lwowskiej Dywizji Piechoty w dniu 10 września 1941 w Tockoje rozpoczęto formowanie 2 Marszowego Pułku Piechoty. 17 września drogą losowania pułk przemianowano na 16 Pułk Piechoty. Oddział organizowany był według wojennego etatu pułku strzeleckiego Armii Czerwonej.
W dniach od 23 do 31 stycznia 1942 pułk przegrupował się do Kitab w Uzbekistanie.
Przebywał tam aż do drugiej ewakuacji Armii Polskiej w ZSRR. 25 sierpnia na statku „Kaganowicz” opuścił Krasnowodsk kierując się do portu Pahlevi w Iranie.
W Iranie przebywał do 11 września, a następnie poprzez Kazwin i Ramadan samochodami przewieziony został do Iraku. Do Chanakin przybył 14 września. 13 października 1942 pułk został przeniesiony do Kizil Ribat. 31 października pułk został przeformowany w 16 Lwowski Batalion Strzelców.

</doc>
<doc id="1517441" url="https://pl.wikipedia.org/wiki?curid=1517441" title="17 Pułk Piechoty (PSZ)">
17 Pułk Piechoty (PSZ)

17 Pułk Piechoty (17 pp) – oddział piechoty Polskich Sił Zbrojnych w ZSRR.
Formowanie.
Za początek formowania pułku przyjęto dzień 8 września 1941. W tym dniu przybyło do Tockoje 10 oficerów i 2431 podoficerów i szeregowych. Następnego dnia przydzielono do „3 Pułku Marszowego” 47 oficerów. 17 września przydzielono do pułku 687 żołnierzy. W tym też dniu drogą losowania ustalono numerację pułków piechoty 6 Dywizji Piechoty. 3 Pułk Marszowy przyjął nazwę „17 Pułku Piechoty”. W końcu listopada 1941 roku pułk otrzymał umundurowanie zimowe (brytyjskie), broni do końca pobytu w ZSRR jednostki pułku nie otrzymały, jedynie wypożyczono niewielką ilość z pułków 5 Dywizji Piechoty do pełnienia służby wartowniczej i szkolenia.
W dniach 5 i 6 oraz 15 i 16 lutego 17 pp przegrupowano się do Yakkabogʻ w Uzbekistanie. Teren wskazany jako garnizon dla pułku okazał się malaryczny. Dodatkowo w jednym z batalionów pułku wybuchła epidemia tyfusu plamistego. Po przybyciu na miejsce pułk przystąpił do intensywnego szkolenia.
Na Bliskim Wschodzie.
W dniach 18 - 22 sierpnia razem z innymi oddziałami 6 Lwowskiej Dywizji Piechoty pułk koleją został przewieziony do Krasnowodska. W dniu następnym na statku „Żdanow” przepłynął przez Morze Kaspijskie. Z dniem 24 sierpnia wyokrętował się w Pahlewi w Iranie. Tam po dezynsekcji i wydaniu nowych tropikalnych sortów mundurowych żołnierze zostali zakwaterowani w obozie na plaży nadmorskiej.
Od 5 do 8 września pułk w kilku rzutach przewieziony został transportem samochodowym poprzez Kazwin – Hamadan – Kermanszach do Chanakinu w Iraku. Tu pułk rozpoczął szkolenie według regulaminów brytyjskich, początkowo na szczeblu batalionu a później pułku.
W Chanakin miały też miejsce dwa ważne wydarzenia w historii pułku. Pierwsze to święto 6 Dywizji Piechoty oraz przybycie gen. Wilsona dowódcy 10 Armii Brytyjskiej, któremu to podlegała Armia Polska na Wschodzie. W czasie jego pobytu, po mszy odbyła się defilada oddziałów zakończona ogniskiem żołnierskim. Drugie to wizyta w 17 pp ministra Caseya. Przybył on do miejsca postoju pułku w związku z prowadzoną inspekcją. Wyniki kontroli były pomyślne dla pułku.
Pod koniec września I batalion pułku przeszedł do Quizil Ribat, a w drugiej połowie października dołączyły do niego pozostałe pododdziały. Przeprowadzono tam reorganizacje pułku. Z dniem 1 listopada 1942 roku został rozwiązany 17 Pułk Piechoty, a w jego miejsce sformowano 17 batalion strzelców.
Skład organizacyjny.
Struktura organizacyjna wzorowana była na wojennych etatach dywizji piechoty Armii Czerwonej.
Dowództwo i sztab

</doc>
<doc id="1517443" url="https://pl.wikipedia.org/wiki?curid=1517443" title="Mgławica Czerwony Czworokąt">
Mgławica Czerwony Czworokąt

Mgławica Czerwony Czworokąt (również HD 44179) – mgławica protoplanetarna znajdująca się w gwiazdozbiorze Jednorożca. Mgławica ta jest odległa około 2300 lat świetlnych od Ziemi. 
Mgławica Czerwony Czworokąt ze względu na swój kształt związany z jej wyjątkowo złożoną strukturą wewnętrzną należy do najbardziej nietypowych mgławic protoplanetarnych. Czworokąty w naturze występują rzadko, dlatego budzi ona zainteresowanie astronomów. Kształt mgławicy został wytworzony przez dwie gwiazdy, obiegające siebie tak blisko, że wpływają na siebie grawitacyjnie. Powstały w ten sposób ciasny układ podwójny utworzył wokół siebie dysk gęstej materii, który w trakcie późniejszych wypływów materii ograniczał ich kierunki. Wyraźne szczebelki sugerują, iż wypływy materii mają charakter zrywowy. Dlatego też materia z gwiazd była wyrzucana etapami w dwóch stale rozszerzających się stożkach prostopadłych do dysku, połączonych wierzchołkami. Mgławica ta z naszego punktu widzenia jest widoczna pod kątem prostym do obu stożków i dlatego jej kształt przypomina czworokąt. W ciągu najbliższych kilku tysięcy lat gdy chłodna gwiazda centralna stanie się gorącym, białym karłem Mgławica Czerwony Czworokąt powinna przekształcić się w mgławicę planetarną.

</doc>
<doc id="1517445" url="https://pl.wikipedia.org/wiki?curid=1517445" title="18 Pułk Piechoty (PSZ)">
18 Pułk Piechoty (PSZ)

18 Pułk Piechoty (18 pp) – oddział piechoty PSZ W ZSRR.
Formowanie i zmiany organizacyjne.
18 pułk piechoty został sformowany 11 września 1941 roku w Tockoje, początkowo jako 1 pułk marszowy. Wchodził w skład 6 Lwowskiej Dywizji Piechoty. Na dowódcę pułku wyznaczony został ppłk Jan II Lachowicz. W połowie listopada 1941 roku w pułku wystąpiły pierwsze przypadki zachorowania na tyfus plamisty, na skutek wprowadzonych reżymów sanitarnych w tym kwarantanny wstrzymano rozprzestrzenianie się epidemii. Umundurowanie zimowe z dostaw brytyjskich pułk otrzymał dopiero na koniec listopada 1941 roku. Nie otrzymał natomiast broni, jedynie do zadań służby wartowniczej i podstawowego szkolenia wypożyczono z pułków 5 DP niewielkie ilości uzbrojenia. W dniach 28 I i 4 II 1942 r. 18 pułk piechoty przewieziony został transportem kolejowym do Czirakczi w Uzbeckiej SRR, podróż do nowego garnizonu trwała 10 dni. W nowym garnizonie prowadzone było szkolenie i trwały zmagania z fatalnymi warunkami sanitarno-żywnościowymi. Od 20 VIII 1942 roku pułk został przetransportowany do Bazy Ewakuacyjnej w Krasnowodzku i następnie drogą morską ewakuowany do Pahlevi w Iranie, skąd po kwarantannie sanitarnej i umundurowaniu w tropikalne sorty przetransportowany został od 5 IX transportem samochodowym do Iraku do obozu w Khanaqinu, a następnie do Quizil Ribat w dniu 19 X 1942 roku. Do pułku zaczęło napływać uzbrojenie i wyposażenie, rozpoczęto kursy szkoleniowe. W dniu 30 X 1942 roku 18 pułk piechoty został przeorganizowany w 18 lwowski batalion strzelców. 
Skład organizacyjny.
Organizacyjna 18 pp była wzorowana na etacie wojennym radzieckiego pułku strzelców. Stan liczebny pułku wynosił 136 oficerów i 2694 szeregowców.
Dowództwo i sztab

</doc>
<doc id="1517446" url="https://pl.wikipedia.org/wiki?curid=1517446" title="Éric Srecki">
Éric Srecki

Éric Srecki (ur. 2 lipca 1964 w Béthune) - francuski szermierz, szpadzista. Wielokrotny medalista olimpijski.
Brał udział w czterech olimpiadach, począwszy do Seulu do Sydney, z każdej przywoził po jednym medalu. W 1988 zdobył złoto w konkursie drużynowym, cztery lata później triumfował w rywalizacji indywidualnej. Na kolejnych dwóch stawał na podium w drużynie. Wywalczył szereg medali na mistrzostwach, dwukrotnie – w 1995 i 1997 – zdobywając tytuł mistrza globu. Cztery razy był indywidualnym mistrzem Francji (1985, 1990, 1992 i 1994).

</doc>
<doc id="1517448" url="https://pl.wikipedia.org/wiki?curid=1517448" title="Eric Srecki">
Eric Srecki



</doc>
<doc id="1517452" url="https://pl.wikipedia.org/wiki?curid=1517452" title="Lais Marie de France">
Lais Marie de France

Lais Marie de France – cykl dwunastu opowieści ("lais") napisanych przez francuską poetkę Marie de France w języku anglonormańskim. Wszystkie utwory łączy tematyka miłosna.
Treść wybranych opowieści.
Laostic (Słowik).
"Laostic" opowiada o miłości samotnego rycerza i pięknej żony jego sąsiada. Pani, korzystając ze snu męża, wstawała w nocy z łoża i stawała w oknie, skąd mogła wpatrywać się w czuwającego naprzeciw kochanka. Mąż powziął jednak podejrzenia. Skoro się dowiedział, że żona wstaje w nocy, by słuchać słowika, schwytał ptaszka, na oczach żony skręcił mu szyję i rzucił skrwawionym ciałkiem w żonę. Pani przesłała martwego ptaszka kochankowi, ten złożył go w złotej szkatułce.
&lt;poem&gt;
"Tam właśnie złożył pan słowika."
"Gdy potem wieczko sam domykał,"
"Zapieczętował szkatułeczkę."
"Zamknięcie takie bywa wieczne."
&lt;/poem&gt;
Lanval.
Lanval, rycerz wysokiego rodu, ale pomijany przez króla Artura, żył w skrajnym ubóstwie. Pewnego dnia spotkał w lesie piękną panią, która zaprosiła go do swego namiotu. Lanval zakochał się w niej, a ona kiedy ją opuszczał obiecała mu, że odtąd im więcej pieniędzy wyda, tym więcej będzie ich miał, a nadto ona przybędzie na każde jego zawołanie, nie może tylko nikomu wyjawić ich miłości. Jakiś czas potem swoje serce ofiaruje Lanvalowi królowa, ten odmawia, a naciskany przez królową, odpowiada, że kocha inną o wiele piękniejszą panią. Wyznawszy swą miłość Lanval traci ją. Zelżona królowa oskarża Lanvala przed królem, że rycerz zabiegał o jej miłość, a gdy mu odmówiła – obraził ją. W oznaczonym dniu Lanval stawia się na sąd; jeśli nie okaże sędziom swej miłej, czeka go srogi wyrok. Lanval pogrążony w smutku nie ma nadziei na ocalenie. Gdy sąd się zbiera przybywają do zamku dwie cudne panny, a za nimi jeszcze dwie i rozkazują królowi, by przygotował ucztę dla ich pani. Jakoż pani przybywa, ocala dobre imię Lanvala. Rycerz, szczęśliwy, że ją odzyskał, wskakuje na jej konia. Bretonowie powiadają, że zaniósł oboje do Avalonu, na czarodziejską wyspę.
Yonec.
Stary, zazdrosny mąż trzyma swą żonę zamkniętą w wieży. Znalazł do niej drogę mężczyzna wielkiej urody, który przylatuje w postaci ptaka na każde jej wezwanie. Odmiana jaka zaszła w żonie budzi jednak niepokój starego męża. Odkrywa kto ją odwiedza i umieszcza w oknie ostre kolce, które śmiertelnie ranią ptaka. Ranny ucieka, a pani rzuca się za nim. Po śladach krwi trafia do stolicy wielkiego królestwa. Król tego kraju, będący jej ukochanym, umiera. Przed śmiercią wręcza jej magiczny pierścień, dzięki któremu mąż jej zapomni o całej przygodzie, i swój miecz, aby wręczyła go pewnego dnia ich wspólnemu synowi, Yonecowi. Pani wraca do zamku i po pewnym czasie rodzi syna, któremu daje imię Yonec. Po latach jej mąż, ona i dorosły już Yonec zostają zaproszeni na uroczystości do Karlionu. Po drodze, w pewnym opactwie widzą wspaniały grobowiec. Dowiedziawszy się, że to grób jej dawnego przyjaciela, pani ma ledwie tyle sił, by odkryć Yonecowi, kto był jego prawdziwym ojcem i w jaki sposób zginął. Wręcza mu miecz i umiera. Yonec zabija tym mieczem starca, biorąc pomstę za śmierć obojga rodziców. Ludzie z pobliskiego miasta obwołują go swoim panem.
Geneza "Opowieści".
W XII wieku pod wpływem poezji trubadurów głównym tematem francuskiej poezji dworskiej staje się miłość opisywana w liczących sobie od kilku do kilkunastu tysięcy wierszy powieściach i w krótszych od nich opowieściach ("lais") lub gawędach ("contes"). Początkowo te krótkie formy czerpią tematy z antyku, głównie z Owidiusza, gdy ta moda spowszedniej zastąpi ją tematyka bretońska. Maria z Francji należy do prekursorów tej tematyki i jest tą, która nadała tej ludowej dotąd twórczości literacką formę. Tematy bretońskie rozpowszechnili w Europie w pierwszej połowie XII wieku wędrowni rybałci bretońscy. Nie wiadomo czy początków tej twórczości należy szukać w Bretanii kontynentalnej, zwanej Małą Bretanią, leżącej na zachodnim cyplu Francjiczy Bretanii wyspiarskiej - w Walii i Kornawalii. Z nazw i imion występujących w utworach wynika, że część z nich pochodzi z Francji, część z Anglii. Francuskie są wyrazy: Laostic, Bisclavret (wilkołak), Eliduc, Equitan, Guigemer; angielskie: Yonec, Chèvrefeuille (wiciokrzew). Nie wiadomo również czy sama materia pochodzi z folkloru celtyckiego czy też z łacińskich i francuskich kronik. Maria podaje wprawdzie skrupulatnie czy swą opowieść czerpie z ustnego przekazu czy przeczytanego rękopisu, nie mówi już jednak czy rękopis był spisaną gawędą rybałtowską czy uczoną kroniką.
Dwanaście opowieści Marii z Francji można podzielić na trzy grupy:
Tematyka "Opowieści".
Dominującym tematem "Opowieści" jest miłość. Bohaterowie poetki są ludźmi szlachetnymi, wiernymi, szczerymi, uczuciowymi, lecz we wszystkim kierują się miłością. Nie jest to miłość dworna trubadurów, ale irracjonalne uczucie, które zagarnia całego człowieka. Maria podkreśla jej idealny charakter - dar cielesny wynika z daru duszy. Jest to miłość głęboka i poważna, nie przelotny kaprys czy rozpętanie zmysłów jak w ówczesnej literaturze mieszczańskiej lub w naśladownictwach antycznego erotyzmu Owidiusza. Maria surowo karze rozpustę. Złamanie wierności małżeńskiej usprawiedliwia jedynie okrutne prześladowanie przez zazdrosnego męża ("Lanval"). Eliduc, który ma kochającą żonę, a w okolicznościach od niego niezależnych pokochał inną kobietę, długo walczy ze sobą, cierpi zanim, za przyzwoleniem wielkodusznej żony ulegnie wszechogarniającemu uczuciu. Miłość bohaterów Marii stanowi wzlot ku pełni szczęścia, choć czasem trwa on tylko chwilę.
Kobiety "Opowieści" nie są wzniosłymi mistrzyniami doskonałego życia, jak to jest u trubadurów. Kobieta Marii jest słaba, bezbronna, tkliwa, zdolna do największych poświęceń, lecąca w miłość jak w ogień, dławiona pętami konwenansów. Mężczyzna, najczęściej bezradny, wpada w sidła miłości, która niejednokrotnie niszczy zakochanych. Miłość taka musi być szczera, wyłączna i bezinteresowna, a wówczas staje się bezgrzeszna i święta. Pod wpływem starych pogańskich koncepcji Celtów zatarciu ulega u Marii chrześcijańskie poczucie grzechu. Wystarcza, że miłość jest. Maria nie jest dialektykiem miłości jak Krystian z Troyes, subtelnym analitykiem stanów duszy jak Tomasz z Anglii, ani dydaktykiem procesu narastania miłości jak Wilhelm z Lorris, autor I części "Powieści o Róży", u niej miłość błyszczy jednorodnym blaskiem, urzekającym swymi barwami. Poetka otacza swych bohaterów współczuciem i zrozumieniem, stanowczo potępiając ich prześladowców: okrutnych mężów, zbrodnicze żony, bezduszne staruchy.
Cechy utworów.
Cykl "lais" poprzedza prolog, w którym narrator przedstawia swoją chęć kontynuowania greckiej i rzymskiej tradycji tworzenia opowieści łączących interesującą historię z treścią dydaktyczną. Zachęca również do prezentowania talentu literackiego i narracyjnego każdego, kto posiada takie zdolności. Równocześnie wskazane zostają korzenie treści utworów, które według informacji podanej przez samą Marie de France mają wyraźne korzenie w legendach i tradycji bretońskiej (tzw. materia bretońska). Kilkakrotnie Marie precyzuje również źródła konkretnego podania: kroniki lub ustną tradycję.
"Lais" zachowały się w kilku manuskryptach, jednak tylko jeden, z 978, zawiera wszystkie dwanaście utworów. Najprawdopodobniej ich chronologiczne ustawienie zostało świadomie zaplanowane przez autorkę dla wyeksponowania dydaktycznych funkcji cyklu. Kolejne "lais" poruszają różne aspekty miłości, od miłości do Boga i bliźniego, po miłość zakazaną i zdradę małżeńską. Nie ma reguły co do zakończenia - niektóre "lais" kończą się tragedią, podczas gdy w innych nawet miłość zakazana otrzymuje szansę spełnienia (Marie nieznany był, lub też został przez nią świadomie odrzucony, archetyp miłości dworskiej, chociaż rycerskość również zajmuje ważne miejsce w "lais"). Na tle innych utworów literackich tego okresu o podobnej problematyce "lais" Marie de France wyróżnia jednak szczególny klimat, atmosfera tajemnicy i cudowności, częsty motyw marzeń jako ucieczce od rzeczywistości, jak i niezwykłe zbiegi okoliczności pozwalające na ich realizację.
Forma "lais" jest świadomie prosta i konkretna, pozbawiona ozdobników formalnych: liryzm i dramatyzm utworów powstają jedynie poprzez dobór słownictwa i prowadzenie akcji przez narratora, całość jest maksymalnie skrócona. Równolegle jednak Marie de France niejednokrotnie zdradza swoją erudycję, znajomość literackiej tradycji antycznej na równi z motywami literackimi sobie współczesnymi ("Chevrefoil" nawiązuje do mitu Tristana i Izoldy).

</doc>
<doc id="1517453" url="https://pl.wikipedia.org/wiki?curid=1517453" title="19 Pułk Piechoty (PSZ)">
19 Pułk Piechoty (PSZ)

19 Pułk Piechoty (19 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
Pułk był formowany od 29 września 1941 roku w Ośrodku Zapasowym Armii w Tockoje. Zalążki pułku organizowano według etatów sowieckich. Oddział wchodził w skład 7 Dywizji Piechoty. Na dowódcę pułku wyznaczony został płk dypl. Leon Koc.
Na początku stycznia 1942 roku jednostka została wyłączona ze składu 7 DP, która została rozwiązana. W dniach 11-21 lutego 1942 roku pułk został przewieziony transportem kolejowym z Tockoje do Guzar i podporządkowany komendantowi Ośrodka Organizacyjnego Armii, który pod koniec marca 1942 roku został przeformowany w 11 Dywizję Piechoty. 26 marca 1942 roku 19 pułk został ewakuowany do Iranu, a następnie transportem morskim do Palestyny. 31 maja 1942 pułk został rozwiązany, a większość jego żołnierzy wraz z 21 pp posłużyła do sformowania batalionów 3 Brygady Strzelców Karpackich.
Struktura organizacyjna.
Struktura organizacyjna wzorowana była na wojennych etatach dywizji piechoty Armii Czerwonej.
Dowództwo i sztab

</doc>
<doc id="1517454" url="https://pl.wikipedia.org/wiki?curid=1517454" title="Wybory parlamentarne w Danii w 1973 roku">
Wybory parlamentarne w Danii w 1973 roku

Wybory parlamentarne w Danii w 1973 roku zostały przeprowadzone 4 grudnia 1973. Wybory wygrała lewicowa partia Socialdemokraterne, zdobywając 25,6% głosów, co dało partii 46 mandatów w 179-osobowym Folketingu. Frekwencja wynosiła 88,7%. Po raz pierwszy do parlamentu wystartowało 5 nowych partii politycznych.

</doc>
<doc id="1517456" url="https://pl.wikipedia.org/wiki?curid=1517456" title="20 Pułk Piechoty (PSZ)">
20 Pułk Piechoty (PSZ)

20 Pułk Piechoty (20 pp) – oddział piechoty Polskich Sił Zbrojnych w ZSRR i Polskich Sił Zbrojnych.
Formowanie i zmiany organizacyjne.
W Ośrodku Zapasowym Armii Polskiej w ZSRR w miejscowości Tockoje, w dniu 25 września 1941 roku zostało utworzone Centrum Wyszkolenia Piechoty pod dowództwem ppłk. Aleksandra Idzika. Na skutek masowego napływu ochotników i poborowych w dniu 29 września 1941. Komendant Ośrodka Zapasowego przystąpił do formowania 7 Dywizji Piechoty w/g etatów radzieckiej dywizji strzelców. Zgodnie z rozkazem dowódcy armii l.dz.140 został zlikwidowany Ośrodek Zapasowy Armii, a w jego miejsce utworzono Ośrodek Organizacyjny Armii. W ramach ośrodka organizowano w dalszym ciągu 7 Dywizję Piechoty, włączając w jej skład istniejące już pułki tj. 19 pp i 7 pal oraz 1 pułk rekrucki, a z Centrum Wyszkolenia Piechoty utworzono nowy 20 pułk piechoty. Pułk był formowany od 20 października 1941 roku, proces formowania nie został zakończony. W związku z dalszą rozbudową armii na podstawie rozkazu Dowódcy Armii l.dz. 650, 11 I 1942 dotychczasowy dowódca ośrodka gen. bryg. Bronisław Rakowski odszedł na stanowisko dowódcy formowanej 8 Dywizji Piechoty, a wraz z nim do tej dywizji został przesunięty 20 pułk piechoty. W okresie od 24 I do 13 lutego 1942 roku 20 pułk wraz z zawiązkami 8 Dywizji Piechoty koleją został przetransportowany do miejscowości Czok-Pak na terytorium Kazachskiej Socjalistycznej Republiki Radzieckiej. W nowym garnizonie oddział był w dalszym ciągu organizowany według etatów brytyjskich, szkolenie prowadzono w ograniczonym zakresie, z uwagi na całkowity brak broni i wyposażenia, zmagano się z epidemiami chorób zakaźnych, w tym tyfusu. W dniach 24 marca - 5 kwietnia 1942 roku przeprowadzona została pierwsza ewakuacja Armii Polskiej w ZSRR do Iranu. W jej ramach pułk został przetransportowany do obozu w Pahlevi. Następnie w maju 1942 do Palestyny i stąd w czerwcu dotarł do Południowej Afryki, gdzie 16 czerwca 1942 ze statku S/S Mauretania pułk został wyładowany w Durbanie z uwagi na stwierdzony przypadek tyfusu i jednego z członków załogi. Polscy żołnierze zostali skierowani do obozu Hay Paddock pod Pietermaritzburgiem celem odbycia kwarantanny. Podczas pobytu na ziemi południowoafrykańskiej żołnierze zaskarbili sobie sympatii miejscowej ludności (m.in. urządzano koncerty muzyki polskiej w Pietermaritzburgu i w Johannesburgu). W dniu 1 września 1942 w Pretorii dowódca pułku ppłk Aleksander Idzik i minister Stanisław Łepkowski zostali przyjęci przez premiera Związku Południowej Afryki, marszałka Jana Smutsa, którego wręczyli jego portret namalowany przez st. strz. Szołomiaka. W trakcie wizyty marszałek Smuts pochlebnie wyraził się o Polakach, mówiąc:
4 września 1942 wojska polskie odpłynęły z Durbanu w dalszą drogę, zatrzymując się jeszcze po drodze na kilka dni w Kapsztadzie. 15 października 1942 jednostka została wyładowana w porcie Cardiff w Wielkiej Brytanii, a następnie przetransportowana do Obozu Rozdzielczego Auchtertool. Tam nastąpił rozdział żołnierzy do poszczególnych rodzajów broni i jednostek i rozwiązanie pułku.
Upamiętnienie.
Celem upamiętnienia pobytu wojsk polskich rada miasta Pietermaritzburga uchwałą z 16 kwietnia 1942 postanowiła nazwać jedną z ulic mianem „Poland Road”, co potwierdzono stosowną uchwałą 8 kwietnia 1944 nadając tę nazwę ulicy w dzielnicy Scottsville (przecznica od głównej arterii Oribi Road).
W 1959 były dowódca pułku płk Aleksander Idzik wydał broszurę pt. "Czterdziestolecie 20-go pułku piechoty Ziemi Krakowskiej", w której opisał historię jednostki od sformowania w 1941.

</doc>
<doc id="1517457" url="https://pl.wikipedia.org/wiki?curid=1517457" title="21 Pułk Piechoty (PSZ)">
21 Pułk Piechoty (PSZ)

21 Pułk Piechoty (21 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
Pułk był formowany od 1 września 1941 roku w Ośrodku Zapasowym Armii w miejscowości Tockoje, jako 1 pułk rekrucki, pod dowództwem płk. Alfreda Jana Schmidta. W tej fazie organizacji pułk spełniał zadania stacji zbornej. Weryfikowano w nim ochotników i poborowych pod względem zdrowotnym, przydatności wojskowej i specjalizacji. Z jego składu wysyłano kontyngenty uzupełnień do 6 Dywizji Piechoty. W tym czasie pułk był zorganizowany w sześć batalionów po pięć kompanii każdy oraz w kompanię ckm i pluton pionierów. 
4 listopada 1941 r. szef sztabu Armii Polskiej w ZSRR na podstawie rozkazu l.dz. 140 zarządził przemianowanie 1 pułku rekruckiego na 21 Pułk Piechoty, który organizowano według etatów sowieckich. Oddział wchodził w skład 7 Dywizji Piechoty. Z uwagi na zaniechanie formowania w końcu grudnia 1941 r. w Ośrodku Organizacyjnym Armii 7 Dywizji Piechoty, pułk został podporządkowany bezpośrednio dowódcy ośrodka. W dniach 17-19 stycznia 1942 r. pułk wyjechał do nowego garnizonu w miejscowości Guzar w Uzbeckiej SRR. Tam dopiero jako jeden z ostatnich od 4 lutego 1942 r. otrzymał umundurowanie brytyjskie, broni posiadał tylko znikomą ilość do celów szkoleniowych. W trakcie pobytu w nowym rejonie zakwaterowania w pułku, jak i w całym ośrodku na skutek złych warunków sanitarnych wybuchła epidemia tyfusu plamistego i licznych chorób układu pokarmowego. Wielu żołnierzy zmarło. 
W ramach I ewakuacji 27 marca 1942 r. 21 pułk piechoty poprzez Krasnowodzk został ewakuowany do Iranu i pod koniec marca 1942 roku wszedł w skład formowanej 11 Dywizji Piechoty. W maju transportem morskim pułk został przewieziony do Palestyny i tam 31 maja 1942 r. rozwiązany, a żołnierze wraz z żołnierzami 19 pułku, utworzyli 3 Brygadę Strzelców Karpackich.
Organizacja pułku.
Struktura organizacyjna wzorowana była na wojennych etatach dywizji piechoty Armii Czerwonej.
Dowództwo i sztab

</doc>
<doc id="1517458" url="https://pl.wikipedia.org/wiki?curid=1517458" title="Drugi rząd Gediminasa Vagnoriusa">
Drugi rząd Gediminasa Vagnoriusa

Drugi rząd Gediminasa Vagnoriusa – ósmy rząd Republiki Litewskiej od ogłoszenia niepodległości w 1990.
Funkcjonował od 10 grudnia 1996 do 10 czerwca 1999. Po dymisji gabinetu, a przed powołaniem nowego rządu, tj. od 4 maja 1999, pełniącą obowiązki premiera była Irena Degutienė.

</doc>
<doc id="1517463" url="https://pl.wikipedia.org/wiki?curid=1517463" title="Hugues Obry">
Hugues Obry

Hugues Obry (ur. 19 maja 1973 w Enghien-les-Bains), francuski szermierz, szpadzista. Wielokrotny medalista olimpijski.
Pod koniec lat 90. i na początku następnej dekady należał do światowej czołówki w szpadzie. W 1998 wywalczył tytuł indywidualnego mistrza świata, stawał na podium w drużynie. W 2000 był podwójnym srebrnym medalistą igrzysk olimpijskich, cztery lata później triumfował w drużynie.

</doc>
<doc id="1517465" url="https://pl.wikipedia.org/wiki?curid=1517465" title="Vikram Chandra">
Vikram Chandra

Vikram Chandra (hin. विक्रम चन्द्र, ur. 23 lipca 1961 w Nowym Delhi) – uważany za jednego z czołowych pisarzy indyjskich. Uczył się w Mayo College w Adźmer, Radżastanie (Indie), ale ukończył z wyróżnieniem kierunek pisania twórczego w Pomona College w Claremont w Kalifornii. W Nowym Jorku studiował na Columbia University. Tam też w oparciu o znalezioną w bibliotece autobiografię legendarnego żołnierza indyjsko-angielskiego działającego pod pseudonimem Sikander napisał swoją pierwszą powieść "Red Earth and Pouring Rain".
Żonaty z pisarką Melanie Abrams. Oboje nauczają twórczego pisania w Uniwersytet Kalifornijski w Berkeley dzieląc swoje życie między Mumbaj w Indiach i Oakland w Kalifornii.
Chandra urodził się w Nowe Delhi w 1961 roku. Jego ojciec, Navin Chandra. Matka Kamna Chandra, autorka kilku scenariuszy filmowych i sztuk teatralnych. Najbardziej znane: "Prem Rog" i "". Jedna z jego sióstr, Tanuja Chandra, scenarzystka i reżyser filmowy ("Dushman", "Zindaggi Rocks" i "Sangharsh"). Inna z sióstr Anupama Chopra jest krytykiem filmowym.

</doc>
<doc id="1517468" url="https://pl.wikipedia.org/wiki?curid=1517468" title="Haakon VI">
Haakon VI



</doc>
<doc id="1517474" url="https://pl.wikipedia.org/wiki?curid=1517474" title="Rieppeleon">
Rieppeleon

Rieppeleon – rodzaj jaszczurki z rodziny kameleonowatych (Chamaeleonidae). 
Zasięg występowania.
Rodzaj obejmuje gatunki występujące w Malawi, Mozambiku i Tanazania.
Morfologia.
Długość ciała do 8 cm.
Systematyka.
Etymologia.
"Rieppeleon": Olivier Rieppel (ur. 1951), szwajcarski zoolog i paleontolog; λεων "leōn", λεοντος "leontos" „lew” (używane w odniesieniu do rodzajów kameleonów).
Podział systematyczny.
Do rodzaju należą następujące gatunki:

</doc>
<doc id="1517478" url="https://pl.wikipedia.org/wiki?curid=1517478" title="Rząd Gediminasa Kirkilasa">
Rząd Gediminasa Kirkilasa

Rząd Gediminasa Kirkilasa – czternasty rząd Republiki Litewskiej od ogłoszenia niepodległości w 1990.
Gediminas Kirkilas otrzymał nominację na stanowisko premiera 4 lipca 2006. 12 lipca 2006 skład rządu został zatwierdzony przez prezydenta. 18 lipca 2006 gabinet rozpoczął funkcjonowanie wraz z udzieleniem aprobaty dla programu rządu przez Sejm.
Rząd był popierany przez koalicję czterech ugrupowań: Litewskiej Partii Socjaldemokratycznej (LSDP), Partii Demokracji Obywatelskiej (PDP), Litewskiego Ludowego Związku Chłopskiego (LVLS) oraz Związku Liberałów i Centrum (LiCS). W styczniu 2008 do koalicji dołączył Nowy Związek (NS).
Rząd podał się do dymisji po kolejnych wyborach w 2008, ministrowie swoje obowiązki wykonywali do 9 grudnia 2008, tj. do dnia zaakceptowania przez Sejm programu nowego gabinetu.

</doc>
<doc id="1517479" url="https://pl.wikipedia.org/wiki?curid=1517479" title="Lionel Plumenail">
Lionel Plumenail

Lionel Plumenail (ur. 22 stycznia 1967 w Bordeaux), francuski szermierz, florecista. Wielokrotny medalista olimpijski.
W drugiej połowie lat 90. miał miejsce w reprezentacji Francji. W 1996 w Atlancie wywalczył srebro igrzysk w konkursie indywidualnym, cztery lata później triumfował w drużynie.
W 1997 był brązowym medalistą mistrzostw świata indywidualnie, dwukrotnie znajdował się w złotej drużynie (1997 i 1999).

</doc>
<doc id="1517481" url="https://pl.wikipedia.org/wiki?curid=1517481" title="Massu (Hanila)">
Massu (Hanila)

Massu – wieś w Estonii, w prowincji Lääne, w gminie Hanila.

</doc>
<doc id="1517483" url="https://pl.wikipedia.org/wiki?curid=1517483" title="Matthias Mander">
Matthias Mander

Matthias Mander (ur. 2 października 1933 w Grazu) – pisarz austriacki.
Mander pracował jako menedżer w przedsiębiorstwie przemysłowym. Od 1962 r. współpracował z austriacką telewizją ORF w dziale literatury regionalnego studia w Styrii. Pracował poza tym jako lektor na Uniwersytecie Ekonomicznym w Wiedniu oraz na Uniwersytecie w Innsbrucku. Mieszka w miejscowości Gerasdorf w Dolnej Austrii.
Zadebiutował w 1966 r. zbiorem opowiadań pt. "Summa Bachzelt". W 1979 r. opublikował powieść "Kazuar", która w sposób metaforyczny porusza problematykę moralną współczesnego społeczeństwa przemysłowego. Powieść została wyróżniona nagrodą literacką im. Antona Wildgansa.

</doc>
<doc id="1517484" url="https://pl.wikipedia.org/wiki?curid=1517484" title="Massu (Vändra)">
Massu (Vändra)

Massu - wieś w Estonii, w prowincji Pärnu, w gminie Vändra.

</doc>
<doc id="1517486" url="https://pl.wikipedia.org/wiki?curid=1517486" title="World Boxing Foundation">
World Boxing Foundation

World Boxing Foundation (WBF) jest międzynarodową organizacją, która sankcjonuje walki, prowadzi rankingi oraz przyznaje tytuły mistrzowskie w zawodowym boksie. Siedzibą WBF jest Melbourne w Australii. Założycielem i prezydentem organizacji jest były australijski zawodowy bokser Mick Croucher. WBF nadaje tytuły "mistrza świata", nie cieszą się one jednak w środowisku pięściarskim prestiżem.
Jej poprzedniczką była założona w 1988, a rozwiązana z powodu upadłości w 2004 roku World Boxing Federation. Nie należy jej mylić z powstałą w 2008 roku w Południowej Afryce "nową" World Boxing Federation (dla odróżnienia posługującą się skrótem WBFed), która powstała na skutek podziałów wewnątrz World Boxing Foundation.

</doc>
<doc id="1517488" url="https://pl.wikipedia.org/wiki?curid=1517488" title="Iuventas">
Iuventas

Iuventas – w mitologii rzymskiej uosobienie (wiecznej) młodości. 
Wyobrażenia jej spotykane są rzadko. Swe miejsce kultu miała w kaplicy obok celli Minerwy kapitolińskiej. Jej męskim odpowiednikiem był równie rzadko przedstawiany Iuventus. W mitologii greckiej odpowiadała jej bogini Hebe.

</doc>
<doc id="1517489" url="https://pl.wikipedia.org/wiki?curid=1517489" title="Światowa Federacja Boksu">
Światowa Federacja Boksu



</doc>
<doc id="1517491" url="https://pl.wikipedia.org/wiki?curid=1517491" title="Pál Balkay">
Pál Balkay

Pál Balkay (ur. 1785 - zm. 1846) - węgierski malarz oraz nauczyciel. Znany najbardziej ze swojego obrazu "Brat i Siostra".
Pal urodził się w 1785 roku w miejscowości Tiszaörs w środkowych Węgrzech. W wieku 18 lat wyjechał do Wiednia, gdzie podjął naukę w Akademii Sztuk Pięknych. Za namową reformatora Ferenca Kazincza, Pal wrócił na Węgry w 1808 roku i rozpoczął pracę artysty osiedlając się w mieście Eger.
Głównymi dziełami Pala były licznie namalowane ołtarze, a także liczne dzieła przedstawiające w alegoryczny sposób postacie mitologiczne. Do najbardziej znanych obrazów wykonanych tym stylem należy "Leda i Łabędź" oraz "Dom Pokoju". Oprócz tego malował portrety swoich znajomych w tym Ferenca Kazincza oraz jego żony, a także wykonał swój własny autoportret.
Pál Balkay zmarł w 1846 roku w Egerze w wieku 61 lat.

</doc>
<doc id="1517492" url="https://pl.wikipedia.org/wiki?curid=1517492" title="Autonomiczna Cerkiew Prawosławna Góry Synaj">
Autonomiczna Cerkiew Prawosławna Góry Synaj

Autonomiczna Cerkiew Prawosławna Góry Synaj, Autonomiczny Kościół Ortodoksyjny Góry Synaj – Cerkiew autonomiczna, wchodząca w skład Patriarchatu Jerozolimskiego. Cerkiew obejmuje terytorium prowincji Synaj i klasztorów podległych monasterowi świętej Katarzyny, tworzy arcybiskupstwo Synaju.
Zwierzchnik Cerkwi jest równocześnie przełożonym klasztoru. Od 23 grudnia 1973 funkcję tę pełni arcybiskup Damian, którego oficjalny tytuł brzmi "Arcybiskup Synaju, Faranu i Raify". Biskup Damian najczęściej przebywa w Kairze lub Raifie w Libanie.
Na małym klasztornym terytorium obok głównego soboru Przemienienia Pańskiego zachowało się 20 świątyń i kapliczek, z różnych okresów historii klasztoru. Poza murami rozmieszczonych jest dodatkowych kilkanaście świątyń i kaplic, które są w różnym stanie.
Klasztorowi podporządkowane są klasztory: jeden w Kairze, siedem w Grecji, trzy na Cyprze, jeden w Libanie i jeden w Konstantynopolu. Arcybiskupstwo prowadzi też szkołę w Kairze. Katedrą jest Klasztor św. Katarzyny. 

</doc>
<doc id="1517494" url="https://pl.wikipedia.org/wiki?curid=1517494" title="World Boxing Federation">
World Boxing Federation

World Boxing Federation (WBFed) – założona w 2008 roku międzynarodowa organizacja, która sankcjonuje walki, prowadzi rankingi oraz przyznaje tytuły mistrzowskie w zawodowym boksie. Tę samą nazwę do 2004 roku nosiła World Boxing Foundation.
Siedzibą WBF jest Kapsztad w Republice Południowej Afryki. Prezydentem organizacji jest były członek zarządu World Boxing Foundation, Południowoafrykańczyk Howard Goldberg.
Organizacja powstała w wyniku rozłamu wewnątrz World Boxing Foundation dokonanego przez część jej działaczy z Goldbergiem na czele. W 2009 roku większość dotychczasowych mistrzów World Boxing Foundation zrezygnowała z tytułów i automatycznie przyjęła pasy nowo powstałej World Boxing Federation. WBFed przyznaje tytuły "mistrzów świata", jednak nie są one zbytnio szanowane w środowisku bokserskim i nie mogą się równać z najbardziej prestiżowymi federacjami.

</doc>
<doc id="1517496" url="https://pl.wikipedia.org/wiki?curid=1517496" title="Lapinporokoira">
Lapinporokoira

Lapinporokoira – jedna z ras psów, zaliczana do grupy szpiców i psów w typie pierwotnym, sekcji północnych psów pasterskich. Nie podlega próbom pracy.
Rys historyczny.
Rasa znana od XVII wieku, ale jej wzorzec został zatwierdzony przez fiński Kennel Club dopiero w latach 60. XX wieku. Podobnie jak Fiński lapphund wykorzystywany był do pilnowania stad reniferów.
Użytkowość.
W dalszym ciągu Lapinporokoira jest wykorzystywany na północy kraju jako pies pasterski pracujący przy reniferach. W południowych częściach Finlandii sprawdza się jako pies towarzyszący i stróżujący.
Charakter i zachowanie.
Pies czujny i aktywny, skory do nauki i do pracy z człowiekiem.
Wygląd.
Lapinporokoira ma dość krótki pysk i szeroko rozstawione, stojące uszy. Charakterystyczną cechą tej rasy jest długi ogon z bujną sierścią, lekko zwinięty i noszony na udzie.
Szata i umaszczenie.
Umaszczenie czarne podpalane lub czekoladowe podpalane. Twarda sierść, natomiast podszerstek jest miękki i wełnisty. 

</doc>
<doc id="1517498" url="https://pl.wikipedia.org/wiki?curid=1517498" title="Granatnik XM148">
Granatnik XM148

XM148 – amerykański prototypowy granatnik podwieszany, zaprojektowany w latach 60. XX wieku przez przedsiębiorstwo Colt Firearms.
Granatnik XM148, przystosowany do montażu pod lufą karabinu automatycznego M16, powstał z myślą o zastąpieniu samodzielnych granatników M79, których główną wadą była konieczność posiadania przez strzelca dodatkowej broni (pistoletu) przeznaczonej do samoobrony.
Testy polowe broni odbyły się podczas wojny wietnamskiej. Granatniki XM148 dostarczone zostały wybranym oddziałom piechoty w 1967 roku. Broń okazała się zawodna i sprawiała problemy z ładowaniem oraz celowaniem, w rezultacie została wycofana po kilku miesiącach. Ostatecznie do służby w wojskach amerykańskich weszły zaprezentowane w 1969 roku granatniki podwieszane M203, produkowane przez AAI Corporation.

</doc>
<doc id="1517499" url="https://pl.wikipedia.org/wiki?curid=1517499" title="Marco Marin">
Marco Marin

Marco Marin (ur. 4 lipca 1963 w Padwie) – włoski szermierz, szablista, zawodnik GS Fiamme Oro, medalista olimpijski, a także lekarz i polityk.
Życiorys.
Brał udział w trzech igrzyskach olimpijskich, począwszy od Los Angeles do Barcelony, z każdych przywoził medale. W 1984 – pod nieobecność m.in. szablistów radzieckich – zdobył złoto w konkursie drużynowym oraz srebro w rywalizacji indywidualnej. W Seulu był trzeci w konkursie drużynowym, a w Barcelonie ponownie zajął drugie miejsce w konkursie indywidualnym. Czterokrotnie zdobywał medale mistrzostw świata w drużynie – złoto w 1995, srebro w 1982 i w 1993 oraz brąz w 1983.
Ukończył studia medyczne, podjął pracę jako lekarz. Zajął się działalnością polityczną jako radny Padwy. W wyborach w 2013 z ramienia Ludu Wolności został wybrany do Senatu XVII kadencji. W wyborach w 2018 z listy Forza Italia uzyskał mandat posła do Izby Deputowanych XVIII kadencji. W 2021 dołączył do nowej formacji pod nazwą Coraggio Italia, a w 2022 przystąpił do ugrupowania Italia al Centro.

</doc>
<doc id="1517500" url="https://pl.wikipedia.org/wiki?curid=1517500" title="Layla El">
Layla El

Layla El (ur. 25 czerwca 1977 w Londynie) – brytyjska tancerka, modelka, wrestlerka i aktorka. Od 2006 do 2015 pracowała w World Wrestling Entertainment.
Po skończeniu college'u, Layla była tancerką w Miami Heat. El brała też udział w różnych programach telewizyjnych np. "Family Feud" czy "Projekt Runway".
W 2006 roku Layla wygrała WWE Diva Search, zdobywając kontrakt z World Wrestling Entertainment. Pojawiła się na Smackdown, gdzie feudowała z Kristal Marshall. W styczniu 2007 roku przeniosła się do ECW gdzie prowadziła razem z Kelly Kelly i Brooke Adams segment Extreme Exposé. W 2008 roku przeniosła się na Raw, gdzie została menadżerką Williama Regala. W tym samym roku powróciła na Smackdown gdzie razem z Michelle McCool stworzyła team LayCool. W maju 2010 roku Layla zdobyła po raz pierwszy WWE Women’s Championship stając się jednocześnie pierwszą Brytyjką, która zdobyła ten tytuł, jak i pierwszą zwyciężczynią Diva Search, która zdobyła ten tytuł. Jest ona również ostatnią posiadaczką tego pasa, który został zdezaktywowany we wrześniu 2010 roku. Na gali Extreme Rules w 2011 roku pokonała Michelle McCool w pojedynku bez dyskwalifikacji, przegrany opuszcza WWE. Podczas tego pojedynku odniosła kontuzje więzadła krzyżowego przedniego i więzadła pobocznego piszczelowego. Po wyleczeniu kontuzji, Layla powróciła w kwietniu 2012 roku i na gali Extreme Rules zdobyła po raz pierwszy tytuł WWE Divas Championship. Straciła go na rzecz Eve Torres na gali Night Of Champions we wrześniu 2012 roku.
Kariera.
World Wrestling Entertainment (2006-).
Diva Search (2006).
Layla po raz pierwszy zetknęła się z wrestlingiem gdy jej trener zasugerował by wzięła ona udział w WWE Diva Search. Po castingu została wybrana jako jedna z finalistek. Na Smackdown 14 lipca zdobyła tygodniowy immunitet po pokonaniu jako pierwsza toru przeszkód. 11 sierpnia na Smackdown wygrała „Diva Search Talent Show” gdzie tańczyła będąc przebrana jako policjantka. Layla wygrała Diva Search 16 sierpnia.
Smackdown i feud z Kristal (2006-2007).
Layla po raz pierwszy oficjalnie pojawiła się w WWE na Summerslam w segmencie na zapleczu razem z innymi divami. W trakcie segmentu inne divy drażniły i dokuczały jej. Po tygodniu Layla zadebiutowała na Smackdown w wywiadzie prowadzonym przez The Miza jednak niewiele tam powiedziała, gdyż Miz w większości mówił o sobie. Po prawie miesięcznej telewizyjnej nieobecności powróciła 22 września na Smackdown. W trakcie tańca została zaatakowana przez Kristal Marshall. Jillian Hall pomogła jej, ale przed wyjściem z ringu zerwała koszulkę z Layli. Na gali No Mercy zażartowała sobie z The Miza. Miz chciał by Layla na jego urodziny wykonała lap dance jednak mając opaskę na oczach nie wiedział, że przed nim nie tańczy Layla tylko Big Dick Johnson. 20 października na Smackdown Layla wzięła udział w konkursie tanecznym. Została ogłoszona zwyciężczynią przez sędziów jednak prowadzący konkurs – The Miz ogłosił zwyciężczynią Marshall powodując złość i bójkę Div biorących udział w konkursie. W kolejnym tygodniu Layla zadebiutowała w ringu w pojedynku Diva Trick-or-Treat Battle Royal. Pojedynek zakończył się screwjobem. The Miz zepchnął Laylę z krawędzi ringu doprowadzając do zwycięstwa Kristal Marshall. Na kolejnym Smackdown Layla razem z Big Vito przegrała w mixed tag team matchu przeciwko Mizowi i Kristal. 1 grudnia na Smackdown Layla zadebiutowała w pojedynku 1 na 1 przeciwko Kristal Marshall i poniosła porażkę. 22 grudnia Layla razem z Ashley Massaro zmierzyła się w tag team matchu przeciwko Kristal Marshall i Jillian Hall, który wygrała po pinie Ashley na Jillian. Ten pojedynek zakończył feud z Kristal Marshall.
Extreme Exposé, menadżerowanie Williamowi Regalowi (2007-2009).
27 stycznia 2007 roku Layla została przeniesiona do ECW, gdzie razem z Kelly Kelly i Brooke Adams utworzyła segment Extreme Exposé. Ta trójka tańczyła co tydzień na ECW, a Layla była choreografką. W czerwcu 2007 roku The Miz został przeniesiony do tego brandu i rozpoczął storyline, w którym wszystkie trzy tancerki były nim zauroczone. Gdy Kelly Kelly zaczęła flirtować z Balls Mahoneyem, Layla, Brooke i Miz zaszydzili z niej, rozpoczynając heel turn Layli.
1 listopada na ECW, Brooke została zwolniona z WWE, co przyczyniło się do ostatecznego rozpadu Extreme Exposé, co spowodowało zwiększenie udziału Layli i Kelly Kelly w walkach. Stanęły one naprzeciwko siebie podczas Survivor Series w trakcie 10-Divas tag team matchu, gdzie zespół Layli przegrał. W grudniu Layla utworzyła sojusz z Victorią, który w styczniu 2008 roku rozszerzył się o Lenę Yadę. Ta trójka rozpoczęła feudować z Kelly Kelly. Na Wrestlemanii XXIV, Layla była lumberjill podczas Divas tag team lumberjill matchu. W kolejnym miesiącu, Layla była jedną ze zwycięskich Div w dwunastoosobowym pojedynku tag teamowym na gali Backlash. Podczas dodatkowego draftu, Layla została przeniesiona na Raw. 7 czerwca na Raw zadebiutowała podczas tag team matchu, gdzie razem z Jillian Hall przegrała z Kelly Kelly i Mickie James, które zostały ogłoszone nowymi Divami Raw tego samego wieczoru. Niedługo potem Layla rozpoczęła feud z Jamie Noble’em, w którym to on chciał zaimponować Layli będąc pokonywanym tylko przez większych zawodników. 1 września Noble był w stanie pokonać Regala czym zaimponował Layli. W kolejnym tygodniu Layla poparła Williama Regla, który pokonał Noble’a w pojedynku rewanżowym. Na kolejnym Raw ogłosiła Noble’owi, że wreszcie znalazła wartościowego mężczyznę jakim jest William Regal. Przez kolejne miesiące Layla sporadycznie brała udział w walkach, najwięcej czasu poświęcała Regalowi. Była ona obecna przy ringu gdy William pokonał Santino Marellę i zdobył mistrzostwo interkontynentalne. 5 kwietnia 2009 roku, Layla wzięła udział w Divas battle royal na Wrestlemanii XXV, ale ten pojedynek wygrała Santina Marella.
LayCool i mistrzyni kobiet (2009-2011).
15 kwietnia 2009 roku na dodatkowym drafcie Layla została przeniesiona na Smackdown. Rozpoczęła feud z Eve Torres, w którym przegrała konkurs taneczny i siłowanie na rękę. 29 maja na Smackdown Layla poniosła porażkę z Eve. 18 czerwca na Superstars ponownie przegrała z Eve, a po pojedynku obie uścisnęły sobie dłonie. Następnie Layla utworzyła zespół z Michelle McCool, który nazwały one później LayCool. W październiku rozpoczęły one feud z Mickie James, wyśmiewając jej wagę i przysięgły jej, że zmuszą ją do opuszczenia Smackdown. Na gali Survivor Series, zespół McCool przegrał z zespołem Mickie James. Na gali TLC, Layla interweniowała w walce o pas Women’s Championship pomagając Michelle obronić pas w walce przeciwko Mickie. W styczniu 2010 roku na Royal Rumble, Layla przed pojedynkiem o tytuł wyszła w stroju grubaski i szydziła z Mickie James. Nim zdążyła wejść do ringu zaatakowała ją Mickie i w trakcie pojedynku „skorzystała” z oszołomionej Layli by odwrócić uwagę Michelle McCool i zdobyła tytuł. 12 lutego na Smackdown, Layla razem z Michelle pokonały w handicap matchu Mickie James. Pojedynek ten był konsekwencją upokorzenia Vickie Guerrero na zapleczu przez Mickie James. Później Vickie dołączyła do LayCool, towarzyszyła im w drodze do ringu jak i interweniowała w pojedynkach. Na Elimination Chamber, Layla i Michelle pokonały divy z Raw – Gail Kim i Maryse w pojedynku międzybranżowym div. Na Wrestlemanii XXVI, Layla była w zwycięskiej drużynie dziesięcioosobowego pojedynku tag teamowego div.
14 maja na Smackdown, Layla z Michelle zmierzyły się przeciwko mistrzyni kobiet Beth Phoenix w handicap matchu, w którym Layla po raz pierwszy sięgnęła po tytuł mistrzowski stając się też pierwsza brytyjską mistrzynią kobiet w WWE. Po zwycięstwie LayCool rozpoczęło się nazywać się współmistrzyniami kobiet. 1 czerwca, Layla i Michelle zostały mentorkami Kavala z drugiego sezonu NXT. 18 lipca po raz pierwszy Layla broniła pasa mistrzowskiego kobiet, kiedy to na gali Money in the Bank pokonała Kelly Kelly i obroniła tytuł. 30 lipca GM Smackdown Theodore Long poinformował LayCool, że może być tylko jedna mistrzyni kobiet i mają tydzień by wybrać która z nich nią będzie. W następnym tygodniu LayCool podzieliły pas kobiet na pół zostając przyjaciółkami i w ten sposób obeszły polecenia Generalnego Menadżera. We wrześniu Layla i Michelle zmierzyły się z mistrzynią Div Meliną na gali Night of Champions w pojedynku unifikującym pas. McCool wygrała w tym pojedynku z pomocą Layli i zunifikowała pasy w Unified Divas Championship. Layla stała się nieoficjalną współmistrzynią i obroniła pas w pojedynku przeciwko Melinie na pierwszym Raw po gali. Po tym jak zarówno Layla jak i Michelle McCool obroniły tytuł przeciwko Natalyi zmierzyły się z nią na Survivor Series w pojedynku handicapowym i utraciły tytuł na jej rzecz. Po Survivor Series Natalya i Beth Phoenix utworzyły zespół i kontynuowały feud z LayCool. Na TLC Layla i Michelle przegrały w Diva’s tag team tables matchu. LayCool wykorzystało swoją klauzulę rewanżową w styczniu 2011 roku i zapowiedziało walkę handicapową na Royal Rumble. Na gali anonimy Generalny Menadżer Raw dodał do walki o pas mistrzowski Div Eve Torres tworząc tym samym fatal four-way. W trakcie walki Eve przypięła Laylę i została nową mistrzynią.
11 marca na Raw LayCool i Dolph Ziggler interweniowali w walce Vickie Guerrero doprowadzając do jej zwycięstwa z Trish Stratus. Po pojedynku upokarzali Trish aż do momentu gdy przyszli z pomocą John Morrison i Nicole „Snooki” Polizzi. 21 marca na Raw, LayCool, Vickie Guerrero i Dolph Ziggler pokonali Stratus i Morrisona. Doprowadziło to do sześcioosobowego mixed tag team matchu 31 marca na Wrestlemanii XXVII, gdzie LayCool i Ziggler zostali pokonani przez zostali pokonani przez Morrisona, Snooki i Stratus.
LayCool rozpoczęło się rozpadać po utracie mistrzostwa Div i po przegranej ze Snooki. Layla i Michelle pojawiały się w segmentach gdzie uczestniczyły w terapii par. 8 kwietnia na Smackdown dalej panowała niezgoda w LayCool, gdzie w trakcie przegranego później pojedynku tag teamowego, Michelle unikała zmiany z Laylą twierdząc, że ma kontuzję pleców. 22 kwietnia na Smackdown, Michelle zaatakowała w trakcie terapii Laylę. Podczas Raw 25 kwietnia, na którym trwał draft Layla została pokonana przez Eve, a po pojedynku została zaatakowana przez Michelle, jednak ostatecznie to McCool bardziej ucierpiała. 29 kwietnia na Smackdown Layla zmierzyła się z Michelle McCool. Pojedynek zakończył się podwójnym wyliczeniem. Na gali Extreme Rules Layla pokonała w pojedynku bez dyskwalifikacji, bez wyliczeń, przegrany opuszcza WWE Michelle. 6 maja na Smackdown Layla pokonała Alicię Fox. W trakcie świętowania zwycięstwa Kharma zmusiła ją do ucieczki z ringu. Na Smackdown 13 maja Layla ogłosiła, że na Extreme Rules odniosła kontuzję kolana, wtedy to została zaczepiona i zaatakowana przez Kharmę by mogła ona telewizyjnie zniknąć. Pod koniec miesiąca potwierdzono, że Layla ma kontuzje więzadła krzyżowego przedniego i więzadła pobocznego piszczelowego co wymagało operacji.
Mistrzyni Divas i emerytura (2012-2015).
Layla powróciła do ringu w evencie Florida Championship Wrestling 22 kwietnia 2012 roku. 29 kwietnia powróciła do głównego rosteru na gali Extreme Rules jako face i stoczyła pojedynek z Nikki Bellą o Divas Championship, który wygrała i została nową mistrzynią. Kolejnego dnia na Raw obroniła pas w triple threat matchu przeciwko Nikki i Brie. 14 maja na Raw Layla rozpoczęła feud z Beth Phoenix. Beth po pojedynku zaatakowała Alicię Fox, a na ratunek Fox przybyła Layla. Layla pokonała Beth Phoenix na gali Over The Limit broniąc jednocześnie tytuł. Rewanż odbył się 6 dni później, gdzie Layla ponownie obroniła tytuł. Layla podczas gali Money in the Bank wzięła udział w sześcioosobowym starciu tag teamowym div, w którym ona, Kaitlyn i Tamina Snuka pokonały Beth Phoenix, Nataly’ę i Eve Torres po pinie Layli na Beth. 20 sierpnia na Raw Kaitlyn wygrała diva battle royal o miano pretendentki do tytułu. Na Night of Champions Kaitlyn została zaatakowana przez zamaskowaną osobę i zrezygnowała z title shota na rzecz Eve Torres. Eve pokonała Laylę i została nową mistrzynią. 27 września na Superstars Layla pokonała Eve Torres w non-title matchu i została pretendentką do tytułu. Layla miała możliwość odebrania pasa Torres 15 października, lecz nie powiodło się jej. Layla otrzymała title shota na gali Hell in a Cell, ale ponownie przegrała tym razem w triple threat matchu, w którym udział brała także Kaitlyn. 12 listopada Layla została pokonana w pojedynku o miano pretendentki do tytułu przez Kaitlyn. 16 grudnia na TLC Layla wzięła udział w „Santa’s Little helper” bat tle royal, w którym stawką było miano pretendentki jednak i tu nie udało jej się wygrać. Zarówno na Smackdown 4 stycznia jak i 15 lutego Layla przegrała z Taminą Snuką. Zrewanżowała się jednak 22 lutego, gdzie razem w teamie z Kaitlyn pokonała Aksanę i Taminę. W trakcie wejścia do ringu jak i po pojedynku Layla ukazywała swoją zazdrość o pas mistrzowski, który należał do Kaitlyn. 7 marca na Superstars Layla wreszcie pokonała Taminę w pojedynku 1 na 1 po kontrze Samoan Dropu na roll-up. 8 marca Layla towarzyszyła Kaitlyn w jej pojedynku z Taminą Snuką, ale przez przypadek odwróciła uwagę Kaitlyn przez co ta przegrała. 15 marca na Smackdown Layla ponownie utworzyła drużynę z Kaitlyn i pokonała Aksanę i Taminę Snukę. Layla dokonała zmiany na sam koniec pojedynku po wykonaniu speara przez Kaitlyn na Aksanie by uzyskać pinfall. 22 kwietnia Layla wzięła udział w battle royal o miano pretendentki do tytułu. Wyeliminowała ona Taminę Snukę i Aksanę jednak podstępem została wyeliminowana przez AJ, która udawała, że jest nieprzytomna po kopnięciu w głowę.
W dniu 29 lipca 2015, Layla poinformowała, że postanowiła wycofać się z wrestlingu.

</doc>
<doc id="1517502" url="https://pl.wikipedia.org/wiki?curid=1517502" title="Bitwa pod Sandepu">
Bitwa pod Sandepu

Bitwa pod Sandepu – operacja zaczepna wojsk rosyjskich przeprowadzona w dniach 25–29 stycznia 1905 w trakcie wojny rosyjsko-japońskiej w okolicach Sandepu (Heikoutai), ok. 60 km na południowy zachód od Mukdenu (obecnie Shenyang). 
Operacja natarcia na Sandepu została przygotowana po uzyskaniu kapitulacji rosyjskiego garnizonu Port Artur w grudniu 1904 roku. Rozkaz ataku wydał naczelny dowódca wojsk rosyjskich Aleksiej Kuropatkin. Na czele kilku dywizji stał dowódca 2. Armii Mandżurskiej gen. O. K. Grippenberg. Miał on za zadanie zająć lewe skrzydło 2. Armii japońskiej, dowodzonej przez gen. Yasukata Oku. Złe dowodzenie taktyczne, m.in. przeprowadzenie ataku pojedynczymi dywizjami spowodowało załamanie się natarcia i odwrót wojsk rosyjskich. 29 stycznia 2. Armia Mandżurska ponownie zajęła pozycje wyjściowe. 

</doc>
<doc id="1517509" url="https://pl.wikipedia.org/wiki?curid=1517509" title="Cerkiew św. Michała Archanioła w Krasicach">
Cerkiew św. Michała Archanioła w Krasicach

Cerkiew św. Michała Archanioła w Krasicach – drewniana filialna cerkiew greckokatolicka w Krasicach, w gminie Przemyśl, w powiecie przemyskim.
Cerkiew wzniesiona w roku 1899. Cerkiew należała do greckokatolickiej parafii w Korytnikach. W latach 50. XX wieku została opuszczona i niszczała. W latach 90. XX w. odremontowana. 
Budowla dwudzielna z wewnętrznie wyodrębnionym babińcem. Prezbiterium zamknięte trójbocznie, nawa szersza, od zachodu kruchta. Dach jednokalenicowy, kryty blachą. Nad nawą duża bania, nad prezbiterium i babińcem mniejsze. Ściany prezbiterium poniżej dachu zdobione ornamentem z desek.
Wokół placu przycerkiewnego drewniane ogrodzenie. Na zachód, w osi cerkwi, w linii ogrodzenia murowana dzwonnica parawanowa.
Ikonostas i wyposażenie częściowo rozgrabione, w części przewiezione do muzeum w Łańcucie. Sporadycznie odbywają się greckokatolickie msze św., m.in. w dniu patrona, św. Michała.

</doc>
<doc id="1517510" url="https://pl.wikipedia.org/wiki?curid=1517510" title="Jenny Shipley">
Jenny Shipley

Jenny Shipley (właśc. Jennifer Mary Shipley; ur. 4 lutego 1952 w Gore) - nowozelandzka polityk, pierwsza w historii kobieta sprawująca urząd premiera Nowej Zelandii (1997–1999).
Pochodzi z miasteczka Gore położonego na południu Wyspy Południowej. W 1971 uzyskała prawo wykonywania zawodu nauczyciela i przez następne 5 lat pracowała w szkołach podstawowych. Następnie zaangażowała się w działalność licznych organizacji pozarządowych, związanych ze szkolnictwem i opieką nad dziećmi.
W 1975 została członkinią Nowozelandzkiej Partii Narodowej, a w 1987 została wybrana z ramienia tego ugrupowania do Izby Reprezentantów. W 1990 - po utworzeniu rządu przez Jima Bolgera została ministrem odpowiedzialnym za sprawy zabezpieczenia społecznego i kobiet. W 1993 została ministrem zdrowia, a po wyborach z 1996 objęła kilka działów administracji związanych z gospodarką, m.in. transport i przedsiębiorstwa państwowe.
W 1997 stanęła na czele wewnątrzpartyjnego przewrotu wymierzonego w premiera, którego uważała za polityka zbyt ostrożnego i powolnego w swych działaniach. Korzystając z nieobecności Bolgera w kraju (był wówczas na szczycie Wspólnoty Narodów w Edynburgu zdołała przekonać do siebie większość działaczy Partii Narodowej. Widząc swoją słabość, Bolger po powrocie sam podał się do dymisji, a 8 grudnia 1997 Shipley oficjalnie została pierwszą w dziejach nowozelandzką panią premier. Rozpoczęła tym samym trwający aż do listopada 2008, blisko jedenastoletni okres nieprzerwanego sprawowania tego urzędu przez kobiety.
W czasie jej urzędowania doszło do ostrego spięcia między narodowcami a ich mniejszym partnerem koalicyjnym, partią New Zealand First, zakończonego wycofaniem się tej ostatniej z rządu. Poparła także pomysł zastąpienia dotychczasowej flagi nową, pozbawioną Union Jacka. Wielu odebrało to jako przejaw nastrojów prorepublikańskich i zamiaru zerwania unii personalnej z Wielką Brytanią. Żaden z tych pomysłów nie został zrealizowany, ale cała sprawa nie wpłynęła dobrze na popularność szefowej rządu. W 1999 jej partia przegrała wybory, a nową premier została liderka Partii Pracy Helen Clark. Shipley stała na czele swej partii jeszcze przez dwa lata, po czym oddała zarówno stanowisko lidera opozycji, jak i mandat parlamentarny. Obecnie pracuje w firmie z branży finansowej.

</doc>
<doc id="1517522" url="https://pl.wikipedia.org/wiki?curid=1517522" title="Szylerzowice">
Szylerzowice



</doc>
<doc id="1517526" url="https://pl.wikipedia.org/wiki?curid=1517526" title="Kapitał akcyjny">
Kapitał akcyjny



</doc>
<doc id="1517528" url="https://pl.wikipedia.org/wiki?curid=1517528" title="Cerkiew Narodzenia Najświętszej Maryi Panny w Stubienku">
Cerkiew Narodzenia Najświętszej Maryi Panny w Stubienku

Cerkiew Narodzenia Najświętszej Maryi Panny w Stubienku – drewniana parafialna cerkiew greckokatolicka, znajdująca się w Stubienku, w gminie Stubno, w powiecie przemyskim.
Historia.
Świątynia została wzniesiona w 1849 na miejscu starszej drewnianej cerkwi. Cerkiew w Stubienku była filialną parafii w Stubnie (dekanat przemyski, po I wojnie - medycki). W 1785 wieś liczyła 493 mieszkańców, z tego 314 grekokatolików, 166 rzymskich katolików i 13 Żydów. W 1936 na 760 mieszkańców było 630 grekokatolików. Po wysiedleniu ludności ukraińskiej po II wojnie światowej cerkiew nie była użytkowana.
Od 1971 pełni funkcję kościoła rzymskokatolickiego. Remont budynku wykonano w 1976 oraz w 2006. Ikonostas ze Stubienka znajduje się obecnie w nowej cerkwi greckokatolickiej w Mokrem.
Architektura i wyposażenie.
Cerkiew jest trójdzielną budowlą konstrukcji zrębowej, z prezbiterium zamkniętym trójbocznie, z zakrystią od północy. Ściany nawy są nieco wyższe niż w prezbiterium i babińcu. Cerkiew pokryta jest dachami konstrukcji krokwiowej o różnej wysokości kalenic. Nad prezbiterium występuje dach pięciopołaciowy; nad nawą i babińcem dwuspadowe, nad zakrystią pulpitowy-koszowy. W kalenicy dachu nawy wieżyczka na sygnaturkę. Wszystkie połacie dachowe pierwotnie były pokryte gontem, obecnie blachą. Wszystkie ściany szalowane pionowym deskowaniem, w 2006 wymienionym na nowe. W połowie ich wysokości biegnie kryty blachą daszek okapowy.
Otoczenie.
Obok cerkwi usytuowana jest wolno stojąca, drewniana dzwonnica konstrukcji słupowej, zbudowana w poł. XIX w. Ciekawym elementem dzwonnicy jest pseudoizbica z otwartą galerią słupową. W większych wieżach drewnianych izbica była najwyższą, nadwieszoną kondygnacją. Można było tam wejść po wewnętrznych schodach lub drabinach. Była otwarta na cztery strony świata, służyła celom obserwacyjnym, wieszano tam dzwony. Pseudoizbica imituje izbicę wyglądem zewnętrznym. Efekt "nadwieszenia" tworzy daszek okapowy u jej podstawy. Dzwonnica pokryta jest dachem namiotowym konstrukcji krokwiowej z królem. Podwalina wieży osłonięta jest blaszanym daszkiem okapowym. Wszystkie powierzchnie ścienne odeskowane. Dach pierwotnie kryty był gontem, obecnie pod blachą.

</doc>
<doc id="1517529" url="https://pl.wikipedia.org/wiki?curid=1517529" title="European Club Association">
European Club Association



</doc>
<doc id="1517536" url="https://pl.wikipedia.org/wiki?curid=1517536" title="Elmore Leonard">
Elmore Leonard

Elmore John Leonard Jr. (ur. 11 października 1925 w Nowym Orleanie, zm. 20 sierpnia 2013 w Detroit) − amerykański powieściopisarz i scenarzysta.
Życiorys.
W latach 30. śledził przygody pary Bonnie i Clyde, które wywarły silny wpływ na jego przyszłą twórczość. W latach 1943-1946 służył w US Navy na południowym Pacyfiku. Po powrocie studiował język angielski i filozofię. Pracował jako copywriter w agencji reklamowej i wysyłał swoją prozę do czasopism.
Zaczynał w latach 50. od westernów, potem zaczął tworzyć powieści kryminalne i thrillery.
Krytycy chwalą jego twórczość za naturalistyczny realizm i robiące wrażenie dialogi. Sam twierdził, że „opuszcza te części, które czytelnicy pomijają”. Jest zwany „Dickensem Detroit”, ponieważ wielokrotnie opisywał mieszkańców tego miasta.
Mieszkał z rodziną w Michigan.
Ekranizacje.
Jest autorem opowiadania "Three-Ten to Yuma" (1953), podstawy filmu ' (1957) i jego remake'u '. Powieść "Out of Sight" sfilmował w 1998 Steven Soderbergh ("Co z oczu, to z serca"), "Get Shorty" w 1995 – Barry Sonnenfeld (polski tytuł: "Dorwać małego"), a "Rum Punch" w 1997 – Quentin Tarantino (pt. "Jackie Brown"). Zekranizowano jeszcze kilkanaście innych powieści oraz opowiadań Leonarda, w tym kilka na podstawie jego scenariuszy.

</doc>
<doc id="1517537" url="https://pl.wikipedia.org/wiki?curid=1517537" title="Akcesja Chorwacji do Unii Europejskiej">
Akcesja Chorwacji do Unii Europejskiej



</doc>
<doc id="1517538" url="https://pl.wikipedia.org/wiki?curid=1517538" title="Proces akcesyjny Turcji do Unii Europejskiej">
Proces akcesyjny Turcji do Unii Europejskiej



</doc>
<doc id="1517539" url="https://pl.wikipedia.org/wiki?curid=1517539" title="Proces akcesyjny Chorwacji do Unii Europejskiej">
Proces akcesyjny Chorwacji do Unii Europejskiej



</doc>
<doc id="1517541" url="https://pl.wikipedia.org/wiki?curid=1517541" title="Akcesja Macedonii Północnej do Unii Europejskiej">
Akcesja Macedonii Północnej do Unii Europejskiej



</doc>
<doc id="1517542" url="https://pl.wikipedia.org/wiki?curid=1517542" title="Pascale Hachin">
Pascale Hachin



</doc>
<doc id="1517543" url="https://pl.wikipedia.org/wiki?curid=1517543" title="Pascale Trinquet">
Pascale Trinquet

Pascale Marie Odette Marcelle Trinquet-Hachin (ur. 11 sierpnia 1958 w Marsylii) – francuska florecistka. Trzykrotna medalistka olimpijska.
W Moskwie wywalczyła dwa złote medale – w rywalizacji indywidualnej oraz w drużynie. Miała wówczas 21 lat. Na kolejnej olimpiadzie zdobyła brązowy medal w drużynie. Stawała na podium mistrzostw świata (brąz indywidualnie w 1985), była mistrzynią Francji (1979 i 1980).

</doc>
<doc id="1517546" url="https://pl.wikipedia.org/wiki?curid=1517546" title="Georges Bonnet">
Georges Bonnet

Georges-Étienne Bonnet (ur. 22 lipca 1889 w Bassillac, zm. 18 czerwca 1973 w Paryżu) – francuski polityk Partii Radykalno-Socjalistycznej. 
W latach 1925-1940 wielokrotnie mianowany ministrem, m.in. finansów (1933-1934; 1937-1938), handlu i przemysłu (1930; 1935-1936), spraw zagranicznych (1938-1939) oraz sprawiedliwości (1939-1940). W latach 1936-1937 ambasador Francji w Stanach Zjednoczonych.
Opowiadał się za ustępstwami na rzecz III Rzeszy i popierał politykę appeasementu. Był przeciwny wypowiedzeniu wojny Niemcom w 1939.
Napisał m.in. wspomnienia "Défense de la paix".

</doc>
<doc id="1517548" url="https://pl.wikipedia.org/wiki?curid=1517548" title="Proces akcesyjny Macedonii do Unii Europejskiej">
Proces akcesyjny Macedonii do Unii Europejskiej



</doc>
<doc id="1517549" url="https://pl.wikipedia.org/wiki?curid=1517549" title="Islandia (wyspa)">
Islandia (wyspa)

Islandia – wyspa pochodzenia wulkanicznego na Oceanie Atlantyckim, w całości zajmuje ją państwo Islandia. Islandia kulturowo należy do europejskich krajów nordyckich, więc wyspę zalicza się do Europy.
Budowa geologiczna.
Wyspa ma powierzchnię 102 tys. km², jest położona na Grzbiecie Śródatlantyckim, a zbudowana jest głównie ze skał trzeciorzędowych i czwartorzędowych, typu bazaltowych.
Charakterystyka.
Wyspa Islandia jest w większości wyżynno-górzysta, większość jej powierzchni znajduje się na płaskowyżu, pokrytym skałami lawowymi i tufowymi. Na południu i południowym zachodzie, na obszarach nadbrzeżnych niewielkie obszary nizin. Średnia wysokość ponad poziomem morza waha się pomiędzy 700–1000 m.
Wybrzeża wyspy o charakterze typu riwierowego, opadają stromo ku wybrzeżom.
Wybrzeże.
Linia brzegowa Islandii jest dobrze rozwinięta i różnorodna, liczne są zatoki i fiordy, na południu wybrzeża proste.
Wulkanizm.
Obszar wyspy jest aktywny sejsmicznie, znajdują się na niej liczne wulkany, 26 z nich jest czynnych. Najaktywniejsze z wulkanów to Grímsvötn, Hekla, Katla.
Lodowce.
Około 12% powierzchni lądu zajmują lodowce, największy z nich jest lodowiec Vatnajökull o powierzchni 8400 km², który jest także największym lodowcem w Europie.
Klimat.
Na wyspie znajdują się dwie strefy klimatyczne, południe wyspy znajduje się w strefie klimatu umiarkowanego chłodnego, na północy panuje natomiast klimat subpolarny.
Średnie temperatury zimowe wahają się w zakresie od –5 do 0 °C, natomiast temperatury w miesiącach letnich znajdują się w zakresie od 9 do 12°C w zależności od położenia. Roczna suma opadów mieści się w granicach od 500 do 2000 mm, w mieście Reykjavík wartość ta wynosi 870 mm.
Hydrologia.
Spośród rzek najdłuższą jest Þjórsá o długości 230 km. Drugą pod względem długości jest Jökulsá á Fjöllum (206 km), a trzecią Hvitá z Ölfusá (185 km). Największym jeziorem na wyspie jest Þingvallavatn – 82 km2.
Flora.
Większość powierzchni nie jest porośnięta, sporą część powierzchni zajmują m.in. lodowce i nagie skały, resztę wyspy pokrywa tundra.
Ochrona przyrody.
Na wyspie znajduje się 20 rezerwatów i 3 parki narodowe (Þingvellir, Jökulsárgljúfur, Skaftafell).

</doc>
<doc id="1517551" url="https://pl.wikipedia.org/wiki?curid=1517551" title="Wyżni Teriański Staw">
Wyżni Teriański Staw

Wyżni Teriański Staw (, , ) – jeden z trzech Teriańskich Stawów, położony na wysokości 2109 m n.p.m., w Niewcyrce (odnodze Doliny Koprowej), w słowackich Tatrach Wysokich. Był mierzony przez Alfreda Lityńskiego w latach 1910–1916, ale pomiary te są niedokładne. Pomiary pracowników TANAP-u z lat 60. XX w. wykazały, że miał on powierzchnię 0,549 ha, wymiary 190 × 55 m i głębokość ok. 4,2 m.
Jest to jeden z najwyżej położonych stawów w Tatrach (trzeci lub czwarty z kolei). Leży w karze lodowcowym, otoczony zwałowiskiem głazów z bardzo ubogą roślinnością i często bywa pokryty lodem. Nie posiada odpływu. W kilku miejscach pionowe ściany skalne opadają wprost do lustra wody. Znajduje się na obszarze ochrony ścisłej TANAP-u i nie prowadzi do niego żaden szlak turystyczny.
Wyżni Teriański Staw otoczony jest:

</doc>
<doc id="1517555" url="https://pl.wikipedia.org/wiki?curid=1517555" title="Haren">
Haren

Belgia:
Holandia:
Niemcy:
Zobacz też:

</doc>
<doc id="1517556" url="https://pl.wikipedia.org/wiki?curid=1517556" title="23 Pułk Piechoty (PSZ)">
23 Pułk Piechoty (PSZ)

23 Pułk Piechoty (23 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
Na podstawie rozkazu Dowódcy Polskich Sił Zbrojnych w ZSRR z dnia 5 stycznia 1942 roku w dniach 13–22 stycznia do miejscowości Kermine wyruszyły zawiązki organizacyjne z Buzułuku, Tatiszczewa i Tockoje. W dniu 27 stycznia 1942 roku rozpoczęto formowanie 23 pułku piechoty, dyslokowanego z dniem 28 tycznia do rejonu miejscowości Kenimech na terytorium Uzbeckiej Socjalistycznej Republiki Radzieckiej, w składzie 7 Dywizji Piechoty. Oddział był organizowany według etatów brytyjskich. Organizację pułku rozpoczęto w oparciu o licznie przybywających do rejonu formowania ochotników i poborowych. Żołnierze dyslokowani byli do budowanych przez nich namiotów i lepianek umiejscowionych na stepie, a potem na pustyni w pobliżu doliny rzeki Zarawszan, na skutek bardzo złych warunków sanitarno-epidemiologicznych wśród żołnierzy pułku niemal wszyscy chorowali na dur brzuszny, czerwonkę, tyfus plamisty i malarię. Choroba pochłonęła wiele ofiar wśród żołnierzy i otaczających pułk skupisk ludności cywilnej. W okresie po 8 lutego 1942 roku pułk został całkowicie umundurowany w sorty brytyjskie. Okresowo nie było prowadzone żadne szkolenie. Grupa chorych żołnierzy pułku została ewakuowana podczas I ewakuacji na początku kwietnia 1942 roku na Bliski Wschód. W okresie od kwietnia do końca lipca prowadzono dalszy pobór i wcielano ochotników oraz prowadzono działania wspomagające egzystencję polskiej ludności cywilnej. W ostatniej dekadzie lipca 1942 roku rozpoczęto likwidację garnizonu w Kenimech, przemieszczono się transportem kolejowym do Bazy Ewakuacyjnej w Krasnowodzku, skąd 6 sierpnia rozpoczęto podróż morska do Pehlewi w Iranie. Na plażach w Pehlewi przeprowadzono kwarantannę przybyłych żołnierzy i wymianę sortów mundurowych na tropikalne. Po odesłaniu chorych do szpitali w Teheranie, 23 pułk piechoty pomiędzy 16 sierpnia, a 8 września został przewieziony transportem samochodowym do obozu wojskowego w Khanaquin w Iraku i zakwaterowany w namiotach na pustyni. W nowym miejscu postoju żołnierze byli poddani opiece sanitarnej i doprowadzeni do lepszej kondycji zdrowotnej. Sukcesywnie pułk otrzymuje uzbrojenie i rozpoczyna szkolenie. W okresie od 8 do 13 grudnia 1942 23 pułk piechoty został przeformowany w 7 Brygadę Strzelców 7 Dywizji Piechoty.
Żołnierze pułku.
Dowódca pułku:
Dowódcy batalionów:

</doc>
<doc id="1517558" url="https://pl.wikipedia.org/wiki?curid=1517558" title="Szwedzki vallhund">
Szwedzki vallhund



</doc>
<doc id="1517559" url="https://pl.wikipedia.org/wiki?curid=1517559" title="24 Pułk Piechoty (PSZ)">
24 Pułk Piechoty (PSZ)

24 Pułk Piechoty (24 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
Decyzja o sformowaniu 24 pułku piechoty została wcielona w życie na podstawie Rozkazu Organizacyjnego Nr 1 dowództwa 8 Dywizji Piechoty z dnia 5 stycznia 1942 roku. W rozkazie tym została wyznaczona wstępna obsada kadrowa pułku i wydzielone zawiązki ze składu Ośrodka Organizacyjnego Armii w Tockoje. Na dowódcę pułku został wyznaczony mjr dr Andrzej Cichowski. W dniach 14 – 26 stycznia 1942 transportem kolejowym kadra pułku została przewieziona do miejscowości Czokpak na terytorium Kazachskiej Socjalistycznej Republiki Radzieckiej. Oddział był organizowany według etatów brytyjskich. W wyznaczonym garnizonie z uwagi na panujące warunki klimatyczne, zły stan zdrowia wcielanych ochotników i poborowych i brak środków sanitarnych, w lutym wybuchła epidemia tyfusu plamistego. Przez okres lutego i marca 1942 roku pułk zajmował się organizacją wcieleń żołnierzy, polepszaniem warunków sanitarno-epidemiologicznych. W małym zakresie prowadzono szkolenie głównie oficerów i podoficerów. Pułk otrzymał kompletne umundurowanie brytyjskie, natomiast nie otrzymał żadnego wyposażenia i broni.
W związku zarządzoną pierwszą ewakuacją Armii Polskiej w ZSRR do Iranu w dniu 23 marca 1942 pułk został przetransportowany przez Krasnowodzk do obozu w Pahlevi w Iranie. Następnie w maju po przejściu kwarantanny pułk został przetransportowany morzem do Palestyny. Część żołnierzy zasiliła oddziały 3 Dywizji Strzelców Karpackich, natomiast 40 oficerów i 579 szeregowych, 5 czerwca transportem morskim odpłynęło do Południowej Afryki. W trakcie podróży stwierdzono zachorowania żołnierzy na tyfus, w związku z tym od 18 czerwca do sierpnia 1942 pułk przebywał na kwarantannie w obozie w miejscowości Pietermaritzburu w Południowej Afryce. W trakcie pobytu prowadzone było szkolenie wojskowe. W sierpniu i wrześniu poszczególne kompanie pułku w transportach morskich konwojowały jeńców włoskich i niemieckich do USA, Kanady i Wielkiej Brytanii. W dniu 21 września większość żołnierzy pułku przybyła do portu w Liverpoolu, w dniu 23 września pułk został rozwiązany, a żołnierze zostają wcieleni do oddziałów I Korpusu Polskiego i 1 Samodzielnej Brygady Spadochronowej. 

</doc>
<doc id="1517561" url="https://pl.wikipedia.org/wiki?curid=1517561" title="Swedish vallhund">
Swedish vallhund



</doc>
<doc id="1517563" url="https://pl.wikipedia.org/wiki?curid=1517563" title="Walenty Majdański">
Walenty Majdański

Walenty Majdański (ur. 14 lutego 1899 w Strzałkowie, zm. 10 grudnia 1972 w Warszawie) – polski pedagog, prekursor ochrony życia poczętego w Polsce, przywódca Ligi Narodowo-Demokratycznej, bioetyk, demograf, pisarz i publicysta.
Życiorys.
Pochodził z wielodzietnej rodziny, był synem Józefa i Rozalii z d. Mielczarek. Jego bratem był abp Kazimierz Majdański. Po ukończeniu gimnazjum w Kaliszu w wieku 16 lat podjął pierwszą pracę jako nauczyciel w szkole w Strzałkowie. Eksternistycznie ukończył Państwowy Wyższy Kurs Nauczycielski. W 1919 w „Gazecie Kaliskiej” ukazała się jego pierwsza publikacja "O polską szkołę na wsi". Kwalifikacje uzupełniał w Instytucie Pedagogicznym w Katowicach i na Uniwersytecie Warszawskim. Był działaczem organizacji Siew i harcerstwa (jako instruktor kulturalno-oświatowy i sportowy). Działał na rzecz podnoszenia świadomości społecznej i narodowej, był propagatorem samokształcenia, abstynencji, zakazu aborcji; w swojej działalności promował model rodziny wielodzietnej.
Pisał dramaty, które sam reżyserował, opublikował w tym czasie także powieść "Miazga" (1933). Działalność społeczna, jaką prowadził, sprowadziła na niego represje i przeniesienie na Polesie (1933). W 1934 roku zawarł związek małżeński z Reginą Nitą (1915-1998). Po roku małżeństwa wyjechał wraz z żoną do Włocławka, gdzie pełnił funkcję sekretarza generalnego Katolickiego Stowarzyszenia Młodzieży Wiejskiej (1935), następnie do Piastowa, a na koniec do Warszawy, gdzie uczył w Gimnazjum im. św. Stanisława Kostki. Miał czworo dzieci: synów Stanisława, Jana i Władysława i córkę Elżbietę. Przed wybuchem wojny wywiózł rodzinę na Polesie. Agresja ZSRR na Polskę 1939 doprowadziła do rozłąki i zesłania rodziny (10 lutego 1940 roku) do obwodu archangielskiego, czego konsekwencją stała się śmierć córki i teściów. Regina Majdańska powróciła do Polski z zesłania w 1955.
W czasie II wojny światowej Walenty Majdański brał udział w oporze cywilnym i tajnym nauczaniu, a po powstaniu warszawskim był więziony w obozie w Pruszkowie.
Po zakończeniu okupacji prowadził wykłady z socjologii rodziny w seminarium Paulinów i Instytucie Katolickim w Częstochowie, a w ramach duszpasterstwa Kościoła katolickiego prowadził odczyty propagujące „bios” i „ethos” rodziny polskiej.
Władze PRL zastraszały go, próbowały ośmieszać i zmarginalizować jego działalność, a zapisem cenzorskim (na publikowanie prac) zminimalizowały dostęp do jego dorobku naukowego. Został też brutalnie pobity przez umundurowanych młodych ludzi co wpłynęło na jego stan zdrowia.
Działalność.
Był działaczem przedwojennej Narodowej Demokracji. W jego warszawskim domu spotykali się członkowie Akcji Katolickiej i Młodzieżowej AK, a także pisarze. Bywali u Majdańskiego m.in.: Stanisław Piasecki, Adolf Nowaczyński, Stanisław i Wanda Miłaszewscy, Zofia Kossak-Szczucka, Władysław Jan Grabski, Konstanty Ildefons Gałczyński, Jan Mosdorf i ks. Edward Szwejnic. Jego wystąpienia określane jako "fanatyczno-klerykalne" przyniosły mu pozycję "Anty-Boya". Po wojnie wykładał socjologię rodziny w Instytucie Katolickim w Częstochowie (1945-46). Zakres jego pracy naukowej obejmował zagadnienia polityki demograficznej i bioetykę. Jego działalność doprowadziła do powstania w 1947 roku pierwszej w Polsce poradni małżeńsko-rodzinnej. Jego współpraca z Kościołem katolickim w ramach duszpasterstwa rodzin skoncentrowana była na problematyce populacyjnej. Współpracował m.in. z bp Stanisławem Adamskim, abp Walentym Dymkiem. Od 1958 roku był przywódcą jednej z pierwszych organizacji antyustrojowych w PRL – Ligi Narodowo-Demokratycznej o charakterze antykomunistycznym, narodowo-katolickim powstałej po rozwiązaniu Związku Młodych Demokratów (1957). Grupa składała się głównie ze studentów Wydziału Prawa Uniwersytetu Warszawskiego, a jej zebrania szkoleniowe, poświęcone historii i ideologii Narodowej Demokracji prowadzili także Wiesław Chrzanowski i Jan Piotr Bogdanowicz. Dzięki tajności przywództwa uniknął procesu, w którym za prowadzenie organizacji na dwa lata więzienia skazani zostali Józef Kossecki i Przemysław Górny (29 maja 1961), a na mniejsze kary zostali skazani: Janusz Krzyżewski (prawnik), Henryk Klata, Marian Barański i Zbigniew Kwiecień. Jan Bohdanowicz i Leon Mirecki zostali uniewinnieni. Po rozprawie w więzieniu pozostał tylko Józef Kossecki, pozostałych oskarżonych zwolniono. Kard. Karol Wojtyła pisał o nim w liście z 28 stycznia 1970 roku„Walenty Majdański stawiał zawsze jasno z wielką odwagą najtrudniejsze problemy moralne naszego polskiego życia. Małżeństwo, rodzina, wychowanie, przyszłość narodu nie przestawały być głównymi tematami jego publikacji, które wprawdzie od dawna już nie mogą oglądać światła dziennego, lecz stale tworzą kapitał myśli i zaangażowania w najtrudniejsze sprawy naszego życia.” Rola W. Majdańskiego została ujawniona w czasie rozprawy rehabilitacyjnej członków LND 19 lutego 1992.
Zmarł w Warszawie i pochowany został na cmentarzu w Wawrze.
Poglądy.
Od 1937 roku prowadził kampanię antyaborcyjną, publikując artykuły w „Prosto z mostu” i „Rycerzu Niepokalanej”. W tym ostatnim współpracował ze św. Maksymilianem Marią Kolbe, podejmując kampanię na jego zamówienie, kontynuowaną po wojnie w publikacjach książkowych i czasopismach.
Występował przeciwko lewicowym nurtom w środowisku nauczycieli, co przed II wojną światową było powodem przenoszenia między placówkami szkolnymi i oceniane jako kontrowersyjne, a w PRL uniemożliwiło publikację napisanych prac (w 2008 roku zachowanych było około 100 nieopublikowanych rękopisów, w tym "Pielęgnowanie śmiertelności" opisujące praktyki zabijania noworodków).
Występował przeciwko postawom hedonistyczno-konsumpcyjnym, aborcji i antykoncepcji opowiadając się jednocześnie za autodyscypliną i ascezą. W swojej pracy koncentrował się na wpływie czynnika ludnościowego na losy państw i cywilizacji, stając w obronie rodziny i zakazu aborcji. Był autorem projektu ustawy o ochronie rodziny, macierzyństwa i dziecka poczętego, a jego działania dotyczyły zagadnień z pogranicza etyki, demografii, medycyny i pedagogiki. Propagował naturalne metody planowania rodziny i – wskazując na potrzebę pomocy przez Kościół Katolicki zagrożonej rodzinie – był jednocześnie prekursorem parafialnego duszpasterstwa rodzin.
Jego poglądy oceniane jako ultraprawicowe znajdowały odzwierciedlenie m.in. w krytyce eugeniki.
Prorodzinne i antyaborcyjne stanowisko, jakie prezentował, poddane zostało w 1950 roku krytyce za "bezkompromisowość", "nierealność", "brutalność" i "agresję", i oceniane jako "absurdalne", przez Jerzego Turowicza na łamach „Tygodnika Powszechnego”.
Książki i publikacje.
W rękopisach pozostają:
Znaczenie.
W opinii bpa Wilhelma Pluty był inicjatorem powołania Komisji Duszpasterstwa Rodzin Episkopatu Polski. W związku z jego działalnością przeciwko wprowadzonej 27 kwietnia 1956 "Ustawie o warunkach dopuszczalności przerywania ciąży") papież Paweł VI odznaczył go w 1969 roku medalem "Bene merenti" (wręczony w 1970). W 1970 roku z okazji 50-lecia jego pracy twórczej, w Niepokalanowie kard. Stefan Wyszyński nazwał go "gigantem ducha". Jest autorem fundamentalnej, dla sformułowania współczesnej katolickiej bioetyki pracy "O równe prawa dla ludzkości prenatalnej" (przekazanej w 1971, we francuskim przekładzie papieżowi Pawłowi VI). Ruch Obrony Życia „Donum Vitae” nazwany został imieniem Walentego Majdańskiego.

</doc>
<doc id="1517565" url="https://pl.wikipedia.org/wiki?curid=1517565" title="25 Pułk Piechoty (PSZ)">
25 Pułk Piechoty (PSZ)

25 Pułk Piechoty (25 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
Z dniem 10 stycznia 1942 dowódca 9 Dywizji Piechoty wydał rozkaz organizacyjny nr 1, na jego podstawie wskazano wstępną obsadę dowódczą i strukturę organizacyjną dywizji. Jako jeden z dwóch pułków piechoty dywizji powołano 25 pułk piechoty, wyznaczono dowódcę ppłk. Piotra Peruckiego, a jako zawiązek wydzielono oficerów, podoficerów i kilkudziesięciu szeregowych z 6 Dywizji Piechoty w Tockoje.
W dniach 13 - 20 stycznia 1942 roku zalążek pułku przybył transportem kolejowym do miejscowości Margełan na terytorium Uzbeckiej Socjalistycznej Republiki Radzieckiej. Jako miejsce formowania pułku wskazano miejscowość Gorczakowa (7 km od Margełan). Pod koniec stycznia rozpoczęto przyjmowanie ochotników i poborowych oraz formowanie pułku. Oddział był organizowany według etatów brytyjskich. Równocześnie z napływem wcielanych żołnierzy wybuchła epidemia tyfusu plamistego. W okresie lutego i marca w pułku prowadzono pracę organizacyjną, wcielano poborowych i starano się poprawić warunki sanitarno-epidemiologiczne i żywnościowe. W pełni umundurowano stan osobowy, natomiast nie otrzymano żadnego uzbrojenia i wyposażenia. Proces formowania nie został zakończony.
W ramach I ewakuacji Armii Polskiej, 25 pułk piechoty poprzez Krasnowodzk 24 marca 1942 został przewieziony drogą morską do Pahlevi w Iranie. Następnie w maju przewieziono pułk do Palestyny, tam zwolniono ze służby żołnierzy starszych wiekiem i niezdolnych do służby. W Palestynie 25 pułk rozwiązano, a z pozostałych żołnierzy sformowano 2 Brygadę Strzelców Karpackich.

</doc>
<doc id="1517566" url="https://pl.wikipedia.org/wiki?curid=1517566" title="26 Pułk Piechoty (PSZ)">
26 Pułk Piechoty (PSZ)

26 Pułk Piechoty (26 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
W dniu 10 stycznia 1942 roku dowódca 9 Dywizji Piechoty wydał Rozkaz Organizacyjny Nr 1, na jego podstawie wskazano wstępną obsadę dowódczą i strukturę organizacyjną dywizji. Jako jeden z dwóch pułków piechoty dywizji, powołano 26 pułk piechoty, wyznaczono dowódcę ppłk Franciszka Gudakowskiego, a jako zawiązek wydzielono oficerów, podoficerów i kilkudziesięciu szeregowych z 6 Dywizji Piechoty w Tockoje. W dniach 13 – 20 stycznia 1942 zalążek pułku przybył transportem kolejowym do miejscowości Margełan na terytorium Uzbeckiej Socjalistycznej Republiki Radzieckiej. Jako miejsce formowania pułku wskazano miejscowość Taszłak (4 km od Margełan). Pod koniec stycznia rozpoczęto przyjmowanie ochotników i poborowych oraz formowanie pułku. Oddział był organizowany według etatów brytyjskich. Równocześnie z napływem wcielanych żołnierzy wybuchła epidemia tyfusu plamistego. W okresie lutego i marca 1942 prowadzono pracę organizacyjną, wcielano poborowych i starano się poprawić warunki sanitarno-epidemiologiczne i żywnościowe. W pełni umundurowano stan osobowy, natomiast nie otrzymano żadnego uzbrojenia i wyposażenia. Proces formowania nie został zakończony. W ramach I ewakuacji Armii Polskiej, 26 pułk piechoty poprzez Krasnowodzk 24 marca 1942 został przewieziony drogą morską do Pahlevi w Iranie. Następnie w maju przewieziono go do Palestyny. W Palestynie 26 pułk piechoty rozwiązano, a żołnierze weszli w skład formowanej 2 Brygady Strzelców Karpackich.

</doc>
<doc id="1517567" url="https://pl.wikipedia.org/wiki?curid=1517567" title="Bernard II (książę Saksonii-Meiningen)">
Bernard II (książę Saksonii-Meiningen)

Bernard II (ur. 17 grudnia 1800 w Meiningen, zm. 3 grudnia 1882 tamże) – książę Saksonii-Meiningen.
Życiorys.
Był jedynym synem księcia Saksonii-Meiningen Jerzego I i Ludwiki Eleonory Hohenlohe-Langenburg. Jego siostra Adelajda (1792–1849) została królową Wielkiej Brytanii, a siostra Ida (1794–1852) księżną Saksonii-Weimaru-Eisenach. Obie przeżył o blisko 30 lat. Na tron wstąpił po śmierci ojca 24 grudnia 1803. Do 1821 realną władzę regencyjną sprawowała jego matka.
11 lutego 1825 roku zmarł Fryderyk IV (1774–1825), ostatni przedstawiciel linii Saksonii-Gothy-Altenburga. Dokonano nowego podziału ziem. Dotychczasowy władca księstwa Saksonii-Hildburghausen książę Fryderyk został władcą księstwa Saksonii-Altenburga. Natomiast władzę nad Hildburghausen przejął Bernard II. W wyniku nowego podziału obszar państwa Bernarda II zwiększył się dwukrotnie. Dwukrotnie zwiększyła się też liczba mieszkańców. 23 sierpnia 1829 dał książę swoim poddanym nową konstytucję.
Wraz z wyjazdem siostry Adelajdy do Anglii i nowym kontaktom nastąpiło ożywienie życia gospodarczego w księstwie. W 1830 roku książę Bernard został odznaczony Orderem Podwiązki. Poprawa sytuacji gospodarczej sprzyjała rozwojowi miast, przyczyniła się do ustanowienia dworskiego teatru ("Das Meininger Theater") oraz pozwoliła na budowę zamku Landsberg.
Współfundator Orderu Ernestyńskiego w 1833.
Małżeństwo i rodzina.
23 marca 1825 w Kassel poślubił Marię Fryderykę z Hesji-Kassel. Para miała dwoje dzieci:
W 1826 po śmierci ostatniego księcia Saksonii-Gothy-Altenburga odzyskał rodowe terytoria i używał odtąd tytułu książę Saksonii-Meiningen-Hildburghausen. 20 września 1866 abdykował na rzecz syna Jerzego.

</doc>
<doc id="1517568" url="https://pl.wikipedia.org/wiki?curid=1517568" title="Bruno N’Gotty">
Bruno N’Gotty

Bruno N’Gotty (ur. 10 czerwca 1971 w Lyonie) – francuski piłkarz występujący na pozycji obrońcy. Obecnie nie gra w żadnym klubie.
Kariera klubowa.
Bruno N’Gotty zawodową karierę rozpoczynał w 1988 roku w Olympique Lyon. W 1989 roku zwyciężył z nim w rozgrywkach drugiej ligi i awansował do Division 1. Tam jednak Lyon nie odnosił żadnych sukcesów, a jego największym osiągnięciem było zdobycie wicemistrzostwa kraju w sezonie 1994/1995. Łącznie dla francuskiej drużyny N’Gotty rozegrał 143 mecze ligowe, po czym podpisał kontrakt z Paris Saint-Germain. W nowym klubie także występował w podstawowym składzie i łącznie rozegrał 80 spotkań. W 1996 roku wywalczył Puchar Zdobywców Pucharów, w 1997 roku w finale tych rozgrywek przegrał z Barceloną, a w 1998 roku zdobył Puchar Francji, Puchar Ligi Francuskiej oraz Superpuchar Francji.
Następnie N’Gotty przeniósł się do Milanu, z którym już w debiutanckim sezonie zdobył mistrzostwo Włoch. Stworzył wówczas linię obronną razem z Paolem Maldinim, Alessandrem Costacurtą i Thomasem Helvegiem. W kolejnych rozgrywkach ze składu wygryzł go jednak Brazylijczyk Serginho i w połowie sezonu N’Gotty został wypożyczony do Venezii. W 2000 roku francuski gracz trafił do Olympique Marsylia, dla którego rozegrał 31 meczów w lidze.
Później N’Gotty na zasadzie wypożyczenia przeszedł do Bolton Wanderers, w barwach którego zadebiutował 19 września 2001 roku w zremisowanym 1:1 pojedynku przeciwko Blackburn Rovers. W styczniu 2002 roku Francuz odszedł do „The Trotters” na stałe, natomiast 1 kwietnia 2002 roku w przegranym 1:3 meczu z Evertonem strzelił swojego pierwszego gola dla Boltonu. N’Gotty zadeklarował chęć pozostania na Reebok Stadium do zakończeniu swojej kariery, jednak Sam Allardyce chcąc odmłodzić kadrę angielskiego klubu nie przedłużył kończącego się kontraktu francuskiego piłkarza i w maju 2006 roku wychowanek Lyonu opuścił Bolton. W lipcu przeszedł do Birmingham City i awansował z nim do Premier League.
4 czerwca 2007 roku przeniósł się za darmo do Leicester City. W sezonie 2007/2008 zaliczył dla niego 38 występów w The Championship, a 25 września 2008 roku został wypożyczony na miesiąc do Hereford United. W nowym zespole N’Gotty po raz pierwszy wystąpił 27 września w przegranym 0:1 wyjazdowym spotkaniu z Leeds United. 25 października wypożyczenie zostało przedłużone o kolejny miesiąc, jednak w pojedynku przeciwko Peterborough United N’Gotty nabawił się kontuzji ścięgna Achillesa w efekcie czego umowa został zerwania i Francuz powrócił do Leicester City.
Kariera reprezentacyjna.
W reprezentacji Francji N’Gotty zadebiutował 17 sierpnia 1994 roku w zremisowanym 2:2 meczu z Czechami. Pod wodzą Aimégo Jacqueta były zawodnik Milanu wystąpił łącznie w sześciu spotkaniach drużyny narodowej, natomiast kolejny trener „Trójkolorowych” – Roger Lemerre – nie powoływał go już do reprezentacji.

</doc>
<doc id="1517571" url="https://pl.wikipedia.org/wiki?curid=1517571" title="Szwedzki Vallhund">
Szwedzki Vallhund



</doc>
<doc id="1517572" url="https://pl.wikipedia.org/wiki?curid=1517572" title="27 Pułk Piechoty (PSZ)">
27 Pułk Piechoty (PSZ)

27 Pułk Piechoty (27 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
W ramach II fazy rozbudowy Armii Polskiej w ZSRR w dniu 17 grudnia 1941 roku podjęto decyzję o formowaniu 10 Dywizji Piechoty. W dniu 13 stycznia 1942 roku wyznaczona wcześniej grupa zawiązków poszczególnych jednostek dywizji, wywodząca się z wyznaczonych oficerów i podoficerów z 5 i 6 Dywizji Piechoty, wyjechała do rejonu formowania w miejscowości Ługowaja, w obwodzie dżambulskim (Kazachska Socjalistyczna Republika Radziecka). Od 19 stycznia rozpoczęto przygotowywać wyznaczony garnizon na przyjęcie poborowych. W dniu 25 stycznia 1942 dowódca dywizji wydał Rozkaz Organizacyjny Nr 1, na jego podstawie, pod dowództwem ppłk Ignacego Bobrowskiego przystąpiono do formowania 27 pułku piechoty w składzie 10 Dywizji Piechoty. Pułk miał być całkowicie wyposażony i uzbrojony przez Armię Brytyjską w związku z czym organizowany był według etatów brytyjskich. Od 28 stycznia 1942 roku rozpoczęto wcielanie poborowych i ochotników, do 7 marca do 27 pułku przydzielono przez komisje poborową i przeglądową 51 oficerów i 838 szeregowych. Wraz z prowadzonym poborem, wybuchła również epidemia tyfusu plamistego. W pułku prowadzono pracę organizacyjną i okresowo podstawowe szkolenie, a także starano się poprawić warunki sanitarne i żywnościowe. Wydano wcielonym żołnierzom kompletne umundurowanie brytyjskie, natomiast broni i wyposażenia pułk nie otrzymał wcale. Zmagano się w pułku z wieloma problemami tj. braku: zakwaterowania, środków transportowych, miejsc w szpitalach, żywności. Ponadto zwalczano pijaństwo i inne zachowania karygodne. W ramach I ewakuacji Armii Polskiej, w dniu 27 marca 1942 r. 27 pułk piechoty poprzez Krasnowodzk został ewakuowany drogą morską do Pahlevi w Iranie. Następnie 27 kwietnia 1942 r. rozpoczęto jego transport do Palestyny. W Palestynie w maju 1942 roku 27 pułk został rozwiązany, a żołnierze pułku, wraz z żołnierzami z pułków 25 i 26 sformowali 2 Brygadę Strzelców Karpackich.
Żołnierze pułku.
Dowódca pułku
Dowódcy batalionów

</doc>
<doc id="1517573" url="https://pl.wikipedia.org/wiki?curid=1517573" title="28 Pułk Piechoty (PSZ)">
28 Pułk Piechoty (PSZ)

28 Pułk Piechoty (28 pp) – oddział piechoty Polskich Sił Zbrojnych w ZSRR.
Formowanie i zmiany organizacyjne.
W ramach II fazy rozbudowy Armii Polskiej w ZSRR w dniu 17 grudnia 1941 roku podjęto decyzję o formowaniu 10 Dywizji Piechoty. W dniu 13 stycznia 1942 roku wyznaczona wcześniej grupa zawiązków poszczególnych jednostek dywizji, składająca się z wyznaczonych oficerów i podoficerów z 5 i 6 Dywizji Piechoty, wyjechała do rejonu formowania w miejscowości Ługowaja, w obwodzie dżambulskim (Kazachska Socjalistyczna Republika Radziecka). Od 19 stycznia rozpoczęto przygotowywać wyznaczony garnizon na przyjęcie poborowych. W dniu 25 stycznia 1942 dowódca dywizji wydał Rozkaz Organizacyjny Nr 1, na jego podstawie, pod dowództwem ppłk Henryka Borowika przystąpiono do formowania 28 pułku piechoty w składzie 10 Dywizji Piechoty. Pułk miał być całkowicie wyposażony i uzbrojony przez Armię Brytyjską w związku z czym organizowany był według etatów brytyjskich. Od 28 stycznia 1942 roku rozpoczęto wcielanie poborowych i ochotników, do 7 marca do 28 pułku przydzielono przez komisje poborową i przeglądową 46 oficerów 846 szeregowych. Wraz z prowadzonym poborem, wybuchła również epidemia tyfusu plamistego. W pułku prowadzono pracę organizacyjną i okresowo podstawowe szkolenie, a także starano się poprawić warunki sanitarne i żywnościowe. Wydano wcielonym żołnierzom kompletne umundurowanie brytyjskie, natomiast broni i wyposażenia pułk nie otrzymał wcale. Zmagano się w pułku z wieloma problemami tj. braku: zakwaterowania, środków transportowych, miejsc w szpitalach, żywności. Ponadto zwalczano pijaństwo i inne zachowania karygodne . 
W ramach I ewakuacji Armii Polskiej, w dniu 27 marca 1942 r. 28 pułk piechoty poprzez Krasnowodzk został ewakuowany drogą morską do Pahlevi w Iranie. Następnie 25 kwietnia 1942 r. rozpoczęto jego transport do Palestyny. W maju 1942 r. 28 pułk piechoty został rozwiązany, ponad połowa żołnierzy wywodząca się pułku została rozdysponowana do oddziałów 3 Dywizji Strzelców Karpackich. Natomiast 3 oficerów i 499 szeregowych pod dowództwem kpt. Franciszka Trojana w dniu 12 czerwca 1942 r. zostało przetransportowanych do Wielkiej Brytanii i zasiliło szeregi I Korpusu Polskiego.

</doc>
<doc id="1517578" url="https://pl.wikipedia.org/wiki?curid=1517578" title="Chamaeleoninae">
Chamaeleoninae



</doc>
<doc id="1517579" url="https://pl.wikipedia.org/wiki?curid=1517579" title="Brzanka cejlońska">
Brzanka cejlońska

Brzanka cejlońska ("Pethia cumingii") – gatunek słodkowodnej ryby karpiokształtnej z rodziny karpiowatych (Cyprinidae). Bywa hodowana w akwariach.
Występowanie.
Zasiedla górskie rzeki Sri Lanki.
Długość ciała.
Dorasta do 5 cm długości.
Zachowanie.
Brzanka cejlońska lubi środowisko, które zapewnia jej zarówno swobodne pływanie, jak również buszowanie w nim po różnych zakamarkach oraz kryjówkach.
Ten gatunek brzanki często zjada swoją wcześniej rozrzuconą ikrę. Jeżeli dana para jest dobrze dobrana, istnieje duże prawdopodobieństwo, iż uda im się rozmnożyć w akwarium.
Pożywienie.
Brzanka cejlońska żywi się każdym rodzajem pokarmu.

</doc>
<doc id="1517584" url="https://pl.wikipedia.org/wiki?curid=1517584" title="Biblioteczka Poradnika Domowego">
Biblioteczka Poradnika Domowego

Biblioteczka Poradnika Domowego - seria książeczek o tematyce kulinarnej, ukazująca się od 1992 (od 1996 regularnie jako miesięcznik) i kolportowana jako czasopismo. Od 2004 wydawana przez wydawnictwo Prószyński Media, a wcześniej przez Prószyński i S-ka.
Linki zewnętrzne.
Biblioteczka Poradnika Domowego

</doc>
<doc id="1517585" url="https://pl.wikipedia.org/wiki?curid=1517585" title="Pierwszy rząd Rolandasa Paksasa">
Pierwszy rząd Rolandasa Paksasa

Pierwszy rząd Rolandasa Paksasa – dziewiąty rząd Republiki Litewskiej od ogłoszenia niepodległości w 1990.
Funkcjonował od 10 czerwca 1999 do 11 listopada 1999. Po dymisji gabinetu, a przed powołaniem nowego rządu, tj. od 27 października 1999, pełniącą obowiązki premiera była Irena Degutienė.

</doc>
<doc id="1517586" url="https://pl.wikipedia.org/wiki?curid=1517586" title="Witold Rychter">
Witold Rychter

Witold Marian Rychter ps. "Roszkowski", "Szulc", (ur. 2 lutego 1902 w Warszawie, zm. 17 marca 1984 tamże) – porucznik broni pancernych Wojska Polskiego, inżynier mechanik, pionier polskiego sportu samochodowego i motocyklowego, lotnictwa, dwukrotny zwycięzca Rajdu Polski (1938 i 1947), sędzia w zawodach akrobacji lotniczej, rekordzista prędkości jazdy na motocyklu.
Życiorys.
Syn Tadeusza i Marii z Hennenbergów. Od 1915 roku należał do warszawskiej Straży Ogniowej, gdzie po raz pierwszy w życiu spotkał się z motoryzacją. W czasie nauki w gimnazjum im. Adama Mickiewicza był harcerzem, w ZHP w latach 1917–1918 ukończył szkołę podoficerską. Od 1918 służył w Przysposobieniu Młodzieży i Straży Obywatelskiej, brał udział w rozbrajaniu żołnierzy niemieckich na trenie Warszawy. Na wiosnę 1919 roku otrzymał prawo jazdy nr 279 i był jednym z pierwszych w Warszawie właścicieli motocykla. Od 10 czerwca tego roku był drużynowym 7 WDH (Warszawskiej Drużyny Harcerzy) im. Tomasza Zana, potem – 4 WDH im. Stefana Batorego. W czerwcu 1920 roku zdał maturę.
W 1920 roku, jako ochotnik, walczył z bolszewikami, a w 1921 r. wziął udział w III powstaniu śląskim. W listopadzie 1920 roku rozpoczął studia na Politechnice Warszawskiej, ale w kilka miesięcy później przeniósł się na Oddział Maszynowy Wydziału Mechanicznego Politechniki Lwowskiej. W 1927 roku uzyskał dyplom inżyniera mechanika ze specjalnością konstrukcja samochodów. W tym czasie był członkiem Komendy Chorągwi Harcerskiej.
W 1924 roku rozpoczął pracę w warszawskim Wydziale Ruchu Kołowego, gdzie pełnił funkcje m.in. rzeczoznawcy, biegłego sądowego i egzaminatorem na prawo jazdy oraz prowadził badania w zakresie bezpieczeństwa na drogach: nad przyczynami wypadków, kierowaniem w stanie nietrzeźwym, itp. Rychter był pionierem używania pasów bezpieczeństwa w samochodach osobowych przed II wojną światową. Był podróżnikiem i pionierem fotografii kolorowej.
W 1925 roku rozpoczął karierę sportową jako motocyklista. W 1926 roku ustanowił rekord Polski w jeździe motocyklem z wynikiem 134 km/h (motocykl "Indian"). Jego umiejętności jazdy na motocyklu zwróciły uwagę filmowców, w 1926 roku zagrał rolę kaskaderską w filmie „Martwy Węzeł”. Latem 1927 roku, prowadząc samochód własnej konstrukcji, wystartował w Międzynarodowym Rajdzie Automobilklubu Polskiego. W latach 1927–1929 zdobył w tym rajdzie kilka nagród. W 1930 roku wystartował w tym rajdzie jako członek zespołu marki Hudson, zespół zdobył pierwszą nagrodę. 
W 1929 wyszkolił się na pilota sportowego w Aeroklubie Warszawskim na samolocie Hanriot H.28. W 1936 ukończył kurs akrobacji lotniczej na samolocie PWS-16bis. Był jednym z pierwszych właścicieli prywatnego samolotu sportowego JD-2bis. Chętnie latał też na akrobacyjnym RWD-10. W latach 1930–1933 był kierownikiem wyszkolenia samolotowego w Aeroklubie Warszawskim.
W 1933 Witold Rychter podjął próbę pobicia rekordu Polski podczas jazdy motocyklem PZInż Sokół 1000 z angielskim silnikiem JAP, 996 cm³ o mocy 60 KM na asfaltowej szosie z Warszawy do Piaseczna, gdzie udało mu się osiągnąć prędkość 180 km/h, ale próba została przerwana ze względów bezpieczeństwa, natomiast rekord nie został uznany decyzją władz wojskowych zarządzających zakładami PZInż (aktualny rekord 159 km/h z 1932 posiadał Michał Nagengast, który poprawił go o 4 km/h w 1935). Wojsko zabroniło dokonania oficjalnej próby – gdzie Rychter planował przekroczyć 200 km/h – ponieważ motocykl nie miał polskiego silnika.
W 1934, w stopniu podporucznika ze starszeństwem z dniem 1 lipca 1925 i 99. lokatą w korpusie oficerów rezerwy samochodowych, posiadał przydział mobilizacyjny do kadry 4 dywizjonu samochodowego w Łodzi. W tym samym roku pełnił funkcję komisarza sportowego podczas Challenge 1934. W 1935 roku, uchwałą Walnego Zgromadzenia Aeroklubu Warszawskiego, otrzymał tytuł honorowego członka.
W 1935 Witold Rychter, kierując samochodem Packard o mocy 120 KM (6,5 l), wziął udział w Rajdzie Monte Carlo i zajął 49. miejsce w klasyfikacji generalnej. Kolejny start zagraniczny miał miejsce w 1939 roku, kiedy to wystartował w rajdzie-wyścigu Liège – Rzym – Liège. Nie ukończył go z powodu wypadku, powrócił do Polski trzy dni przed wybuchem II wojny światowej. 
W wojnie obronnej Polski '39 był zastępcą dowódcy Samodzielnej Kompanii Czołgów R-35. W czasie okupacji niemieckiej był szefem motoryzacji w Komendzie Obszaru Warszawskiego AK. Walczył w powstaniu warszawskim.
Po wojnie wrócił do pracy w motoryzacji, będąc rzeczoznawcą i biegłym sądowym w sprawach wypadków motoryzacyjnych. 15 maja 1946 roku uczestniczył w pierwszym posiedzeniu Komitetu Organizacyjnego Automobilklubu Polskiego i wszedł w skład Komitetu Organizacyjnego. 22 lipca 1946 roku wszedł w skład Zarządu Oddziału Warszawskiego Automobilklub Polskiego. W 1948 roku brał udział w tworzeniu i rozwoju Biura Porad Technicznych i Ekspertyz Samochodowych przy Oddziale Warszawskim AP. Wziął udział w pierwszym powojennym rajdzie Automobilklubu Polskiego, od 5 do 12.09.1950 roku jako kapitan zespołu wystartował na Starze 20 w Międzynarodowym Rajdzie Techniczno-Doświadczalnym Samochodów Ciężarowych, zajmując z Marianem Repetą 2. miejsce. W latach 1950–1962 pracował w redakcji „Horyzontów Techniki”. 
W latach 1949–1956 szykanowany, odsunięty od lotnictwa. Powrócił do lotnictwa po 1956, sędziując w krajowych zawodach sportowych akrobacji samolotowej, w 1957 roku został wybrany do zarządu Aeroklubu PRL. W tym samym roku w Radzie Głównej Zespołów Rzeczoznawców Techniki Samochodowej i Ruchu Drogowego objął stanowisko wiceprezesa. W 1960 roku został wybrany przewodniczącym sędziowskiego jury. Był przewodniczącym Komisji Samolotowej Aeroklubu PRL. Za swe dokonania został w 1959 roku wyróżniony dyplomem im. Paula Tissandiera.
W 1970 roku, już jako członek Koła Seniorów Automobilklubu Warszawskiego, pełnił funkcję komandora podczas pierwszego w Polsce Rajdu Pojazdów Zabytkowych.
Spoczywa na cmentarzu Powązkowskim w Warszawie (kwatera 175-2-1).
Publikacje.
Autor wielu książek o tematyce motoryzacji i lotnictwa m.in.:
Współautor polskiego kodeksu drogowego (1960).
Życie prywatne.
Jego synem był prof. Tadeusz Jan Rychter (10.07.1939–1.10.2005), trzykrotny mistrz Polski w kartingu, wykładowca Politechniki Warszawskiej i honorowy prezes Stowarzyszenia Rzeczoznawców Techniki Samochodowej i Ruchu Drogowego, autor ponad 140 publikacji naukowych i podręczników.

</doc>
<doc id="1517587" url="https://pl.wikipedia.org/wiki?curid=1517587" title="Siemens sx45">
Siemens sx45



</doc>
<doc id="1517589" url="https://pl.wikipedia.org/wiki?curid=1517589" title="Jorg Haider">
Jorg Haider



</doc>
<doc id="1517593" url="https://pl.wikipedia.org/wiki?curid=1517593" title="Ostatnie polowanie (film 1992)">
Ostatnie polowanie (film 1992)

Ostatnie polowanie (tytuł oryginalny: Gjuetia e fundit) – albański film fabularny z roku 1992 w reżyserii Koço Devole i Pali Kuke.
Film telewizyjny.
W groteskowej formie film przedstawia zniewolenie człowieka przez dyktaturę komunistyczną. Jedna z komórek partii organizuje polowanie dla członków Biura Politycznego. Grupa śpiewaków operowych ma za zadanie imitować w czasie polowania głosy zwierząt.

</doc>
<doc id="1517599" url="https://pl.wikipedia.org/wiki?curid=1517599" title="Ulica Adama Idźkowskiego w Warszawie">
Ulica Adama Idźkowskiego w Warszawie

Ulica Adama Idźkowskiego – jedna z ulic osiedla Solec w Warszawie, będąca ślepym zaułkiem odchodzącym od ulicy Zagórnej.
Nadana w 1928 nazwa ulicy upamiętnia architekta Adama Idźkowskiego.
Historia.
Ulicę zaprojektowano w latach 1928–1930 jako przecznicę ul. Zagórnej, mającą docelowo sięgać ul. Okrąg i za jej linią biec do alei 3 Maja. Do roku 1939 zdołano przeprowadzić jedynie krótkie fragmenty ulicy: od Zagórnej, i dalszy fragment, poza linią ul. Wilanowskiej. Pomiędzy tymi odcinkami znajdowały się zabudowania fabryczne "Towarzystwa Akcyjnego „Cyrański, Werner i S-ka“". W okresie powojennym do tego pomysłu już nie powrócono, a w miejscu planowanego przebiegu ulicy powstał Centralny Park Kultury (od roku 1992 pod nazwą park Marszałka Edwarda Rydza-Śmigłego). Do wybuchu II wojny światowej zabudowano jedynie początkowy odcinek ulicy.
W czasie powstania warszawskiego we wrześniu 1944 w rejonie ulicy Idźkowskiego toczyły się ciężkie walki. Budynek nr 4, nazywany przez powstańców „Białym Domem“, stał się redutą powstańczą blokującą Niemcom drogę w kierunku Wisły. Jego obrona umożliwiła również ewakuację 19 września kanałami ok. 200 powstańców na Mokotów.
Wzniesione przy ulicy kamienice przetrwały wojnę, podobnie jak stojący we wschodniej pierzei ulicy pałacyk Symonowicza (przypisany numeracji ul. Solec). Spośród zachowanej zabudowy wyróżnia się wspomniana kamienica nr 4, zaprojektowana przez Adolfa Inatowicza-Łubiańskiego. Budynek utrzymany w stylistyce ekspresyjnego funkcjonalizmu ma dwie, odmiennie skomponowane fasady.

</doc>
<doc id="1517601" url="https://pl.wikipedia.org/wiki?curid=1517601" title="Jakub Hieronim Rozdrażewski">
Jakub Hieronim Rozdrażewski

Jakub Hieronim Rozdrażewski herbu Doliwa (ur. ok. 1621, zm. 4 kwietnia 1662) – wnuk zmarłego w 1600 kasztelana poznańskiego Jana, syn starosty odolanowskiego Jana (zm. 1628) i Gryzeldy z Sobieskich, kasztelan kaliski, potem wojewoda inowrocławski.
Życiorys.
Bracia Jakub Hieronim i nieco starszy od niego Krzysztof Aleksander osieroceni zostali w wieku chłopięcym i przeszli pod opiekę wyznaczonych przez ich ojca krewnych, m.in. Hieronima Jarosza. W 1632 obaj zapisali się do Akademii Krakowskiej. Studiował tam do 1635 lub być może nieco dłużej. Potem, w 1638, wraz z bratem wyjechał przez Gdańsk do Europy Zachodniej. Podczas ich pobytu w Niderlandach zginął w 1638 brat Jakuba – Krzysztof.
W 1641 Jakub przebywał w Leuven, Brukseli i Londynie, a w roku następnym wrócił do kraju. Od połowy czerwca 1643 rozpoczął starania o względy jednej z sióstr wojewody poznańskiego Krzysztofa Opalińskiego; widziano go jako konkurenta do ręki najmłodszej z nich, Zofii, lecz w 1644 stało się jasne, że bardziej mu zależy na małżeństwie z Anną Beatą, wdową po marszałku nadwornym Stanisławie Przyjemskim. Uzyskawszy – po pierwotnej niechęci – akceptację jej rodziny pojął Annę Beatę za żonę 2 października 1644 podczas ceremonii ślubnej w Koźminie. W majątku wniesionym do małżeństwa przez jego żonę znajdowało się m.in. starostwo konińskie.
Podczas grudniowego średzkiego sejmiku szlachty wielkopolskiej w 1644 Rozdrażewskiego po raz pierwszy wybrano posłem na sejm. Uczestniczył też w kolejnych zjazdach do Środy, uchwalających werbunek wojsk powiatowych w celu ochrony Wielkopolski przed przemieszczającymi się po jej terytorium obcych armii. Poseł na sejm 1645 roku, sejm 1646 roku. Angażował się także Rozdrażewski w werbunek żołnierza na potrzeby planowanej w tym czasie przez króla kolejnej wojny z Turcją. Wyznaczony komisarzem do rady wojennej w 1648 roku. W obliczu powstania Chmielnickiego (1648-1655) sejmik średzki z udziałem Rozdrażewskiego uchwalił w czerwcu 1648 wystawić trzy pułki arkebuzerii po 600 koni, z których dwa (jeden pod dowództwem Rozdrażewskiego, a drugi Andrzeja Grudzińskiego) skierowane miały być przeciw Chmielnickiemu. Krótko przed tym sejmikiem, w maju 1648 zmarła jego żona Anna Beata.
Poseł na sejm koronacyjny 1649 roku z województw poznańskiego i kaliskiego. Na sejmie koronacyjnym Jana Kazimierza w roku 1649 pisał się jako "„comes a Rozdrażow”"; wkrótce otrzymał kasztelanię w Kaliszu, 20 września 1649 ożenił się ponownie: ślub z córką marszałka wielkiego koronnego Łukasza Opalińskiego, Katarzyną. Małżeństwo to wniosło do majątku Jana Rozdrażewskiego ponad 700 tysięcy złotych, w tym majątek Wiązowna na Mazowszu.
W 1652 Jakub Rozdrażewski otrzymał urząd wojewody w Inowrocławiu, w tym samym roku w cesji od swego szwagra Piotra Opalińskiego dostał też starostwo odolanowskie. Podczas szwedzkiego potopu, choć podpisał 25 lipca 1655 pod Ujściem kapitulację wojsk wielkopolskich, to jednak szybko pojechał do Poznania, gdzie 27 lipca uznając ją za zdradę wniósł przeciw niej protest do akt grodzkich. Później skierował się na Śląsk, wiosną 1656 organizował przeciw Szwedom partyzantkę i pospolite ruszenie, brał udział w walkach o Leszno (kwiecień), Kościan (maj) i Warszawę (II połowa maja). Ponowne oblężenie Leszna, trwające do 8 listopada 1656 zakończyło się sukcesem Rozdrażewskiego i zdobyciem miasta.
Pomimo znacznego majątku, jaki udało się zgromadzić Jakubowi Rozdrażewskiemu, pod koniec życia tonął w długach szacowanych na 1,1 mln złp, będących rezultatem tak nadmiernego przepychu jakim się otaczał, jak nieumiejętnego gospodarowania fortuną, wreszcie wojenną zawieruchą podczas potopu szwedzkiego.
Chorował długo, co najmniej od listopada 1661, zmarł 4 kwietnia 1662 i pochowany został w Koźminie.
Z pierwszego małżeństwa miał syna Jana Franciszka (przyszłego kasztelana międzyrzeckiego i starostę odolanowskiego, zm. 1685). Z drugiego małżeństwa miał synów: Stanisława (starostę odolanowskiego), Michała (starostę średzkiego i odolanowskiego) i Adama oraz córki: Ludwikę Teresę i Zofię Annę.

</doc>
<doc id="1517603" url="https://pl.wikipedia.org/wiki?curid=1517603" title="Antonella Ragno-Lonzi">
Antonella Ragno-Lonzi

Antonella Ragno-Lonzi (ur. 6 czerwca 1940 w Wenecji) – włoska szermierka, florecistka. Mistrzyni olimpijska z Monachium (1972) i dwukrotna brązowa medalistka z Rzymu (1960) i Tokio (1964), uczestniczka igrzysk olimpijskich (1968), wicemistrzyni (1967) i trzykrotna brązowa medalistka mistrzostw świata (1962, 1963, 1965).
Życiorys.
Ragno zdobyła pierwszy medal olimpijski w 1960 roku w drużynie, w składzie Ragno, Irene Camber-Corno, Velleda Cesari, Bruna Colombetti-Peroncini, Claudia Pasini, w rozgrywkach o brązowy medal pokonały Niemki. Indywidualnie Ragno odpadła w ćwierćfinale. Na kolejnych igrzyskach, w 1964 roku zdobyła brąz indywidualnie, zaś w drużynie miejsce czwarte. W rundzie finałowej miała dwa zwycięstwa i porażkę (z późniejszą zwyciężczynią Węgierką Ildikó Újlaky-Rejtő) podobnie jak Újlaky-Rejtő i Niemka Helga Volz-Mees. Ragno przegrała z obiema florecistkami w barażach ostatecznie zdobywając brązowy medal. W 1968 roku, Ragno odpadła w zawodach indywidualnych w barażach, a z drużyną zajęła szóste miejsce. W ostatnim występie olimpijskim, w 1972 roku w Monachium wraz z drużyną przegrała brąz z Rumunkami, zaś indywidualnie odniosła największy sukces w karierze zdobywając tytuł mistrzyni olimpijskiej. Ragno-Lonzi nie była faworytką do medalu, gdyż awansowała do niego na ostatnim, szóstym wynikiem. W rundzie finałowej wygrała cztery z pięciu pojedynków przegrywając jedynie z Sowietką i brązową medalistką Galiną Gorochową.
Jej ojciec Saverio Ragno był szpadzistą i florecistą, mistrzem olimpijskim 1936. Zaś jej mężem w 1969 roku został Gianni Lonzi, mistrz olimpijski 1960 w piłce wodnej. Para poznała się na ceremonii zakończenia igrzysk w 1960 roku, zaś do ich kolejnego spotkania doszło na kolejnych igrzyskach. Romans Ragno i Lonzi wybuchł podczas „tygodnia przedolimpijskiego” zorganizowanego w 1967 roku, na rok przed igrzyskami w 1968 roku w Meksyku. Był to wyjazd aklimatyzacyjny, bez rozgrywania zawodów sportowych, który zorganizowano po to, aby włoscy zawodnicy przyzwyczaili się do specyficznych warunków tam panujących (wysokie położenie względem poziomu morza). W 1970 roku na świat przyszło ich pierwsze dziecko, zaś rok po największym sukcesie Ragno-Lonzi, złotym medalu olimpijskim w 1972 roku, urodziła ona drugie dziecko. W 2019 roku Antonella i Gianni Lonzi obchodzili 50-tą rocznicę ślubu.
Osiągnięcia.
Konkurencja: floret

</doc>
<doc id="1517604" url="https://pl.wikipedia.org/wiki?curid=1517604" title="Antonella Ragno">
Antonella Ragno



</doc>
<doc id="1517605" url="https://pl.wikipedia.org/wiki?curid=1517605" title="3C 75">
3C 75

3C 75 – układ podwójny dwóch czarnych dziur znajdujący się gromadzie galaktyk Abell 400 w odległości 300 milionów lat świetlnych.
Radioźródło 3C 75 zasilają dwie okrążające się supermasywne czarne dziury wyrzucające dżety cząstek relatywistycznych. Są one oddalone od siebie o 25 tysięcy lat świetlnych. Czarne dziury otacza gaz o temperaturze wielu milionów stopni wypromieniowujący promieniowanie rentgenowskie. Znajdują się one w jądrach dwóch zlewających się galaktyk NGC 1128-1 oraz NGC 1128-2.
Jedną z przyczyn, dla których astronomowie uważają, że te dwie, supermasywne czarne dziury są związane ze sobą grawitacyjne w układzie podwójnym jest konsystentny wygląd ich dżetów spowodowany prawdopodobnie ich wspólnym ruchem przez gorący gaz gromady, z prędkością 1200 km/s. Podobne kosmiczne łączenie się galaktyk jest uważane za powszechne w mocno zagęszczonym środowisku gromad galaktyk. W końcowym etapie łączenia się, galaktyki stają się prawdopodobnie silnymi źródłami fal grawitacyjnych.

</doc>
<doc id="1517609" url="https://pl.wikipedia.org/wiki?curid=1517609" title="Ostatnia niedziela">
Ostatnia niedziela

Ostatnia niedziela (tytuł oryginalny: "E diela e fundit") – albański film fabularny z roku 1993 w reżyserii Gjergji Xhuvaniego.
Opis fabuły.
Historia małżeństwa z długim stażem, którego życie do tej pory wyglądało na ustabilizowane. Jeden dzień, pełen niespodzianek zakłóca ten spokój. Ich dom staje się z dnia na dzień więzieniem, a rzeczywistość rozgrywająca się wokół zaczyna przerażać.

</doc>
<doc id="1517610" url="https://pl.wikipedia.org/wiki?curid=1517610" title="Zwierzaki">
Zwierzaki

Zwierzaki − polski miesięcznik dla dzieci i młodzieży o tematyce zoologicznej. Wydawany był od grudnia 1991 (numer styczeń 1992) do końca 1999. Jego wydawcą było wydawnictwo Prószyński i S-ka. Przyczyną zaprzestania wydawania czasopisma była zmniejszająca się liczba czytelników. Ukazało się 96 numerów, czyli dokładnie 8 pełnych roczników pisma, od numeru styczeń 1992 do numeru grudzień 1999 r. 

</doc>
<doc id="1517611" url="https://pl.wikipedia.org/wiki?curid=1517611" title="Brzanka zielona">
Brzanka zielona

Brzanka zielona, brzanka siedmiopręga ("Puntius semifasciolatus") – gatunek ławicowej ryby z rodziny karpiowatych (Cyprinidae). Hodowana w akwariach.
Występowanie.
Brzanka zielona żyje w południowo-wschodnich Chinach.
Rozród.
Brzanka zielona rozrzuca swoją ikrę, a potem ją przeważnie zjada. Tarło odbywa się zwykle rano, a młode rybki pojawiają się po upływie około półtora dnia.
Hodowla akwariowa.
Woda powinna być miękka oraz nieco kwaśna. Akwarium powinno być w narożnikach obsadzone roślinnością z pozostawionym miejscem do pływania.
Odmiana brokatowa Schuberta.
Popularna w akwarystyce złota odmiana "P. semifasciolatus" var. "schuberti" (brzanka brokatowa lub brzanka Schuberta) została wyhodowana przez hobbystę Thomasa Schuberta z Camden w New Jersey, w latach 60. XX w. poprzez selekcję. Przez wiele lat uważano ją za osobny gatunek "Barbus schuberti", ale w rzeczywistości jest to tylko wyselekcjonowana odmiana właściwego (zielonego) gatunku, który w formie pierwotnej rzadko jest spotykany w akwariach.

</doc>
<doc id="1517612" url="https://pl.wikipedia.org/wiki?curid=1517612" title="Kinyongia">
Kinyongia

Kinyongia – rodzaj jaszczurki z rodziny kameleonowatych (Chamaeleonidae). U samców większości gatunków występują rogowe wyrostki na nosie.
Zasięg występowania.
Rodzaj obejmuje gatunki występujące w środkowej i wschodniej Afryce.
Systematyka.
Etymologia.
"Kinyongia": nazwa "Kinyonga" oznaczająca w suahili „kameleona”.
Podział systematyczny.
Takson wyodrębniony w 2006 roku z rodzaju "Bradypodion". Do rodzaju należą następujące gatunki:

</doc>
<doc id="1517613" url="https://pl.wikipedia.org/wiki?curid=1517613" title="Avemetatarsalia">
Avemetatarsalia

Avemetatarsalia, awemetatarsale ("ptasie śródstopia") – klad archozaurów (Archosauria) obejmujący m.in. dinozaury.
Został nazwany w 1999 roku przez brytyjskiego paleontologa Michaela Bentona jako grupa obejmująca wszystkich przedstawicieli kladu Avesuchia (potomkowie ostatniego wspólnego przodka wszystkich współczesnych archozaurów) bliżej spokrewnione z dinozaurami niż z krokodylami. Pozostawione przez bazalnego przedstawiciela kladu Dinosauromorpha tropy odkryte w Stryczowicach w województwie świętokrzyskim, reprezentujące ichnorodzaj "Prorotodactylus", dowodzą, że przedstawiciele Avemetatarsalia żyli już we wczesnym triasie (wczesny olenek), kilka milionów lat po wymieraniu permskim. Inni przedstawiciele kladu znani są w zapisie kopalnym od środkowego triasu.
Rozwinięty opis małego archozaura "Scleromochlus" oraz kladystyczne analizy jego pozycji filogenetycznej pokazały, że "Scleromochlus" był bliżej spokrewniony z dinozaurami niż z Crurotarsi (do których należą krokodyle) ale poza kladem Ornithodira według Jacques'a Gauthiera, tj. grupą obejmującą ostatniego wspólnego przodka dinozaurów i pterozaurów i wszystkich jego potomków.
Paul Sereno podał w 1991 formalną (i inną) definicję Ornithodira, w której dodano "Scleromochlus" explicite. W tym momencie nie było jednak nazwanego kladu, który mógłby obejmować bazalne gatunki linii prowadzącej do dinozaurów (przeciwstawionej linii prowadzącej do krokodyli), więc Benton wprowadził nazwę Avemetatarsalia, pochodzącą od ptaków (Aves – jedynych współczesnych przedstawicieli tego kladu) i wydłużonych kości śródstopia ("metatarsus"), które u wszystkich znanych Avemetatarsalia osiąga długość co najmniej 50% długości piszczeli. Według definicji przedstawionej przez Bentona do Avemetatarsalia należą wszystkie Avesuchia bliżej spokrewnione z Dinosauria niż z Crocodylia.

</doc>
<doc id="1517614" url="https://pl.wikipedia.org/wiki?curid=1517614" title="Herman Wouk">
Herman Wouk

Herman Wouk (ur. 27 maja 1915 w Nowym Jorku, zm. 17 maja 2019 w Palm Springs) – amerykański powieściopisarz, autor takich bestsellerów jak "Bunt na okręcie" ("The Caine Mutiny"), "Wichry wojny" ("The Winds of War") oraz "Wojna i pamięć" ("War and Remembrance").
Jego powieści zawierają dokładne i poruszające opisy takich wydarzeń jak Holocaust, Bitwa pod Midway, brytyjskie naloty na Niemcy czy okoliczności związane z powstaniem i istnieniem w latach 1948–1977 państwa Izrael "Nadzieja" (The Hope).
Jego rodzice byli żydowskimi imigrantami z Białorusi (wówczas Imperium Rosyjskie). Pisać zaczął jako oficer na pokładzie okrętu, niszczyciela min, na Pacyfiku, w czasie drugiej wojny światowej. Pierwszą umowę wydawniczą podpisał niedaleko wybrzeży Okinawy.
"Bunt na okręcie" z 1951 roku przyniósł mu nagrodę Pulitzera. Książka stała się wielkim bestsellerem i została sfilmowana z Humphreyem Bogartem w głównej roli kapitana Queega.

</doc>
<doc id="1517615" url="https://pl.wikipedia.org/wiki?curid=1517615" title="Jonas Lionginas">
Jonas Lionginas

Jonas Lionginas (ur. 16 maja 1956 w Wilnie) – litewski polityk, dwukrotny minister finansów, poseł na Sejm Republiki Litewskiej w latach 2000–2008.
Życiorys.
W 1980 ukończył studia ekonomiczne na Uniwersytecie Wileńskim. Odbywał następnie staże naukowe na uczelniach w Szwecji, Danii i Austrii.
Od 1983 do 1999 pracował w Ministerstwie Finansów, najpierw Litewskiej SRR, następnie Republiki Litewskiej. W latach 1983–1987 pełnił funkcję starszego inspektora. Od 1987 był zastępcą naczelnika, a następnie naczelnikiem wydziału dochodów państwowych. Od 1991 do 1994 kierował państwową inspekcją podatkową, a w latach 1994–1995 był zastępcą dyrektora tej inspekcji. Od 1995 był dyrektorem departamentu spraw międzynarodowych, a od 1996 sekretarzem resortu finansów. Jednocześnie w drugiej połowie lat 90. pełnił funkcję przewodniczącego rad dwóch banków państwowych.
W 1996 wstąpił do Związku Ojczyzny. W 1999 w pierwszym rządzie Rolandasa Paksasa sprawował przez kilka miesięcy urząd ministra finansów. Po dymisji rządu razem z byłym premierem odszedł do Litewskiego Związku Liberałów. W wyborach parlamentarnych w 2000 uzyskał z ramienia LLS mandat poselski. W tym samym roku został radnym miejskim Wilna, zrezygnował jednak wkrótce (podobnie jak w 2002) z zasiadania w samorządzie.
W drugim gabinecie Rolandasa Paksasa od listopada 2000 do lipca2001 ponownie kierował resortem finansów. Wraz z byłym premierem współtworzył następnie Partię Liberalno-Demokratyczną. W kolejnych wyborach w 2004 kandydował jednak z listy Partii Pracy, odnawiając mandat deputowanego.
W nowej kadencji przewodniczył komisji finansów. W 2006 odszedł z DP do Partii Demokracji Obywatelskiej, a rok później został członkiem klubu poselskiego Litewskiej Partii Socjaldemokratycznej. W 2008 z ramienia socjaldemokratów bezskutecznie ubiegał się o reelekcję.
W grudniu 2008 objął funkcję dyrektora wydawnictwa sejmowego "Valstybės žinios".

</doc>
<doc id="1517616" url="https://pl.wikipedia.org/wiki?curid=1517616" title="Rada Języka Szwedzkiego">
Rada Języka Szwedzkiego

Svenska språkrådet (pol. "Rada Języka Szwedzkiego") jest głównym organem regulującym rozwój języka szwedzkiego. Rada jest częściowo finansowana przez rząd szwedzki i ma półoficjalny status.
Rada utrzymuje kontrolę nad językiem przez publikację poradników z zaleceniami dotyczącymi pisowni i gramatyki, jak również książek na temat lingwistyki przeznaczonych dla różnych odbiorców. Zyski ze sprzedaży są wykorzystywane na finansowania jej działalności.
Rada Języka Szwedzkiego współpracuje również z innymi organizacjami, które są związane z językiem szwedzkim, m.in. z Akademią Szwedzką oraz Szwedzkim Radiem. Kilka organizacji dziennikarskich, nauczycielskich, pisarskich, aktorskich i tłumaczy jest również z nią związanych.
Od 1965 roku Rada wydaje kwartalne czasopismo Språkvård ("Opieka języka"), w którym publikowane są artykuły na temat wykorzystania i rozwoju języka szwedzkiego. Czytelnicy otrzymują odpowiedzi na temat pisowni i gramatyki, jak również przedstawiane są wytyczne dla stosowania języka szwedzkiego w różnych kontekstach. Obecnie liczy ponad 6500 subskrybentów. Pomysł na stworzenie rady powstał w 1941 roku jako część nowo założonej Nordyckiej Rady Językowej. Jednak pod koniec II wojny światowej w 1944 roku rada stała się samodzielną instytucją pod nazwą Nämnden för svensk språkvård (pol. Rada rozwoju języka szwedzkiego). Siedziba rady znajduje się w Sztokholmie.

</doc>
<doc id="1517617" url="https://pl.wikipedia.org/wiki?curid=1517617" title="Serge Djiehoua">
Serge Djiehoua

Serge Pacôme Djiéhoua (ur. 25 września 1983 w Abidżanie) – piłkarz z Wybrzeża Kości Słoniowej, grający na pozycji napastnika.
Djiéhoua zaczynał karierę w utytułowanym klubie Stella Club d’Adjamé. W sezonie 2004–2005 popisał się nie lada wyczynem, zdobywając 50 goli w 40 występach. Sięgnął po niego klub z RPA – Kaizer Chiefs. W trakcie trzech lat spędzonych w klubie z Johannesburga zdobył 15 goli, choć w sezonie 2007–2008 został wypożyczony do Thanda Royal Zulu. W czasie letniego okienka transferowego na ryzykowny krok zdecydował się turecki Antalyaspor, podpisując kontrakt z 25-letnim napastnikiem. W barwach nowego klubu Serge zadebiutował 24 sierpnia w przegranym 3:2 meczu z Beşiktaşem, strzelając drugiego gola. Od lipca 2011 został zawodnikiem azerskiego klubu FK Qəbələ. W 2012 roku przeszedł do Bolusporu.

</doc>
<doc id="1517618" url="https://pl.wikipedia.org/wiki?curid=1517618" title="I Korpus Polski w Wielkiej Brytanii">
I Korpus Polski w Wielkiej Brytanii



</doc>
<doc id="1517619" url="https://pl.wikipedia.org/wiki?curid=1517619" title="Brad Rowe">
Brad Rowe

Bradley Thomas „Brad” Rowe (ur. 15 maja 1970 w Milwaukee) – amerykański aktor, scenarzysta, producent filmowy i telewizyjny.
Życiorys.
Urodził się w Milwaukee w stanie Wisconsin. Studiował na wydziale ekonomii na Uniwersytecie Wisconsin w Madison, w Wisconsin. Uczył przez dwa lata języka angielskiego w Hiszpanii. Pracował w Waszyngtonie jako menedżer finansów oraz w wydziale pocztowym w United Talent Agency. Ukończył kurs pisania scenariuszy w stanie Illinois.
Jako aktor zadebiutował pierwszoplanową rolą Nagle’a w filmie "Niewidzialna pokusa" ("Invisible Temptation", 1996). W komedii romantycznej "Billy’s Hollywood Screen Kiss" (1998) wystąpił u boku Seana Hayesa jako Gabriel.
Życie prywatne.
18 września 1999 poślubił Lisę Fiori, z którą ma syna Hoppera (ur. 9 września 2002). Wspiera prawa osób LGBT, w tym ideę małżeństw homoseksualnych.

</doc>
<doc id="1517620" url="https://pl.wikipedia.org/wiki?curid=1517620" title="Nadzikambia">
Nadzikambia

Nadzikambia – rodzaj jaszczurki z rodziny kameleonowatych (Chamaeleonidae). 
Zasięg występowania.
Rodzaj obejmuje gatunki występujące w Malawi i Mozambiku.
Systematyka.
Etymologia.
"Nadzikambia": nazwa "Nadzikambe", oznaczająca w czewa, języku używanym przez plemię, żyjące na obszarze wokół Mlandżi w południowym Malawi, „kameleona”.
Podział systematyczny.
Takson wyodrębniony w 2006 roku z rodzaju "Bradypodion". Do rodzaju należą następujące gatunki: 

</doc>
<doc id="1517623" url="https://pl.wikipedia.org/wiki?curid=1517623" title="Svenska spraknamnden">
Svenska spraknamnden



</doc>
<doc id="1517625" url="https://pl.wikipedia.org/wiki?curid=1517625" title="3C58">
3C58



</doc>
<doc id="1517627" url="https://pl.wikipedia.org/wiki?curid=1517627" title="Sobór (świątynia)">
Sobór (świątynia)

Sobór − w prawosławiu i katolicyzmie wschodnim świątynia o szczególnym znaczeniu, wyróżniająca się rozmiarami i znaczeniem dla kultu w danym mieście lub regionie.
Pierwotnie słowo to odnosiło się do zgromadzenia, w czasie którego odwoływano się do bożego autorytetu, który miał uświęcić działania zebranych. Z czasem zaczęło oznaczać obiekt sakralny. Tytuł "soboru katedralnego" przysługuje głównej świątyni w eparchii, miejscu służby liturgicznej biskupa. Honorowy tytuł soboru może zostać nadany również dowolnej innej świątyni, wyróżniającej się rozmiarami i historycznym znaczeniem dla kultu w danym ośrodku. W jednym mieście może funkcjonować kilka soborów, natomiast eparchia posiada tylko jeden sobór katedralny. Tytuł soboru z reguły otrzymują również główne cerkwie na terenie monasterów (mogą one być także soborami katedralnymi)

</doc>
<doc id="1517628" url="https://pl.wikipedia.org/wiki?curid=1517628" title="Drugi rząd Rolandasa Paksasa">
Drugi rząd Rolandasa Paksasa

Drugi rząd Rolandasa Paksasa – jedenasty rząd Republiki Litewskiej od ogłoszenia niepodległości w 1990.
Funkcjonował od 9 listopada 2000 do 12 lipca 2001. Był tworzony przez koalicję Litewskiego Związku Liberałów i Nowego Związku (Socjalliberałów). Upadł, gdy swoje poparcie dla niego wycofało drugie z tych ugrupowań. Po dymisji gabinetu z 27 października 2001, a przed powołaniem nowego rządu, pełniącym obowiązki premiera był Eugenijus Gentvilas.

</doc>
<doc id="1517629" url="https://pl.wikipedia.org/wiki?curid=1517629" title="Proterosuchus">
Proterosuchus



</doc>
<doc id="1517631" url="https://pl.wikipedia.org/wiki?curid=1517631" title="Rząd Rolandasa Paksasa">
Rząd Rolandasa Paksasa



</doc>
<doc id="1517632" url="https://pl.wikipedia.org/wiki?curid=1517632" title="Cztery Kąty">
Cztery Kąty

Cztery Kąty – polski miesięcznik o charakterze poradnikowym, ukazywał się od 1991 do 2018.
Jego pierwszym wydawcą było wydawnictwo Prószyński i S-ka, od 2002 właścicielem czasopisma jest koncern mediowy Agora SA. W miesięczniku poruszana jest tematyka dekoratorska i budowlana, najwięcej zaś miejsca poświęcone jest urządzaniu wnętrz. Początkowo miesięcznik nosił tytuł „Cztery Kąty, czyli jak mieszkać”. Redaktorem naczelnym czasopisma w latach 1991-2003 był Tomasz Woyda.
W lipcu 2018 r. spółka Agora SA zapowiedziała zakończenie wydawania czasopisma od października tego samego roku. Ostatnie wydanie miesięcznika to numer 10/2018 z października 2018 roku. Natomiast strona internetowa miesięcznika została wtedy połączona z należącym do wydawcy czasopisma serwisem internetowym ladnydom.pl. W grudniu 2018 roku spółka Agora SA sprzedała licencję na wydawanie magazynu spółce Pressland, kierowanej przez Artura Krochmala i Pawła Mijasa, która zapowiedziała wznowienie sprzedaży magazynu.

</doc>
<doc id="1517635" url="https://pl.wikipedia.org/wiki?curid=1517635" title="Katedra w Paderborn">
Katedra w Paderborn

Katedra w Paderborn (niem. "Paderborner Dom") pw. NMP i Świętych Liboriusza i Kiliana – najstarsza i najważniejsza świątynia miasta, pełniąca funkcję katedry od roku 799, a od 1929 r. na mocy bulli papieża Piusa XI świątynia jest siedzibą arcybiskupstwa Paderborn. Świątynia jest cennym przykładem architektury późnoromańskiej i wczesnogotyckiej.
Patrocinium.
Patronem katedry, diecezji i miasta jest Święty Liboriusz z Le Mans. Jego relikwie zostały sprowadzone z Francji do Paderborn podczas panowania cesarza Ludwika Pobożnego w 836. Relikwie świętego spoczywają w krypcie, która uchodzi za jedną z największych w Niemczech (długość 32 m). Stąd też, Paderborn stał się jednym z ważniejszych ośrodków pielgrzymkowych. Pamiątką tej tradycji są Liboria – wielki odpust który ma miejsce w ostatni tydzień lipca.
Wcześniejszymi patronami są Maria oraz Święty Kilian – irlandzki kaznodzieja, który prowadził chrystianizację kraju Franków (Frankonia) i tam zginął śmiercią męczeńską, na rozkaz pogańskiej arcyksiężnej Gejlany, która chciała wcześniej poślubić świętego. Jego relikwie spoczywają w katedrze w Würzburgu.
Dzieje.
Początki katedry w Paderborn sięgają czasów karolińskich. W roku 799 w Paderborn miało miejsce
spotkanie Karola Wielkiego z papieżem Leonem III w wyniku czego założono biskupstwo także w Paderborn uzgodniono kwestie dotyczące koronacji Karola na cesarza. Pierwszym biskupem został Hathumar który swój urząd sprawował w latach 806–815. Wówczas powstał u źródeł rzeki Pader niewielki kościół pw. NMP i św. Kiliana. Za pontyfikatu następcy Hathumara Badurada (815–862) w 836 miało miejsce sprowadzenie relikwii św. Liboriusza.
Za pontyfikatu biskupów Meinwerka (1009–1036) i Imada (1051–1076) miała miejsce gruntowna rozbudowa katedry, która miała bazylikowy korpus nawowy, dwa transepty oraz wieżę zachodnią. Pod prezbiterium powstała krypta. Kształt obecnej świątyni jest wynikiem XIII-wiecznej rozbudowy. W wyniku rozbudowy powstał obecny wczesnogotycki halowy korpus nawowy, którego nawy boczne są na zewnątrz pokryte dachami poprzecznymi. Z budowli wzniesionej przez Meinwerka zachowano ogólny zarys budowli, zachodni transept oraz masyw zachodni, którego dominantą jest kwadratowa w rzucie wieża wzniesiona w obecnej postaci w XII stuleciu. Od XIV w. do roku 1803 katedra była siedzibą księstwa biskupiego. Podczas reformacji Paderborn był silnym ośrodkiem katolicyzmu.
Podczas wojny trzydziestoletniej (1618-1648) katedra została znacznie zniszczona. Wnętrze zostało splądrowane przez protestancką armię szwedzką, od roku 1650 rozpoczęto odbudowę świątyni w duchu barokowym. Zachowano romańsko-gotycka zewnętrzną bryłę świątyni, natomiast wnętrze otrzymało nowy wystrój, którego część zachowała się do dziś. W 1895 r. architekt Arnold Güldenpfennig dokonał gruntownej konserwacji świątyni. Usunięto wewnątrz barokową dekorację architektoniczną odsłaniając romańsko-gotyckie formy. Od roku 1920 świątynia posiada godność archikatedry. Pierwszym arcybiskupem został Kaspar Klein (1920-1941). W 1945 pod koniec II wojny światowej katedra była trzykrotnie niszczona: 7 stycznia, 22 i 27 marca. W latach 1947-1949 pod opieką proboszcza katedry Paula Simona i jego następcy Josepha Brockmanna katedrę pieczołowicie odbudowano. Gotycki ołtarz główny przeniesiono do chóru zachodniego. Dnia 22 czerwca 1996 Ojciec Święty Jan Paweł II odwiedził katedrę w Paderborn, ponadto odprawił w niej uroczystą mszę świętą, w której uczestniczyli także przedstawiciele Kościołów innych wyznań.
Wieża i dzwony.
Wysoka na 93 m wieża usytuowana jest na osi świątyni. Dolne partie są pozostałościami świątyni Meinwerka. Obecny kształt uzyskała w XII w. Sprawia wrażenie masywnego kubicznego monolitu, powyżej wieżę dwóch bocznych wież schodowych (okrągłych w rzucie) zwieńczone trójkątnymi szczytami ściany wieży są przeprute licznymi okrągłołukowymi oknami. Całość wieńczy masywny ostrosłupowy hełm. Wieża ta symbolizuje potęgę biskupstwa Paderborn i jego dominację w polityce świeckiej w mieście. Zarówno jak od strony ideowej, jak architektonicznej masyw katedry w Paderborn był wielokrotnie naśladowany (m.in. kościoły we Freckenhorst i Soest)
Sześć dzwonów które obecnie wiszą na wieży zostały odlane w ludwisarni Bochumer Verein w roku 1951. Największy z dzwonów otrzymał nazwę Liboriusz. Ponadto w wieżyczce na sygnaturkę wiszą dwa kolejne dzwony o dźwięku: e oraz a
Portale.
Świątynia zachowała cenne dzieła sztuki, przede wszystkim rzeźby architektonicznej. Od strony południowej znajduje się główne wejście, które zdobi tzw. Portal Rajski. Datowany na ok. 1240, bogato zdobiony portal jest dwudzielny, o dwóch wejściach, pośrodku usytuowane jest trumeau z pełnoplastyczną figurą Matki Bożej z Dzieciątkiem. Przy ościeżach stoją na filarach figury apostołów, ponadto przy lewym węgarze rzeźba świętego Liboriusza. Na tympanonie płaskorzeźbione wizerunki aniołów adorujące Krzyż Pański. Motywy roślinne i zoomorficzne zdobią archiwolta oraz kapitele z impostami i bazy kolumn, na których stoją wspomniane wizerunki świętych.
Drugi późnoromański portal znany jako Czerwone Wrota ("Rote Pforte") ma kształt arkady o łuku w formie trójliścia. Podobnie jak liczne portale usytuowane po północnej stronie świątyni (np. w katedrze w Strasburgu) – przed tym portalem odbywały się rozprawy sądowe.
Wystrój wnętrza.
Wnętrze kościoła nakryte jest sklepieniem krzyżowo-żebrowym wspartym na masywnych filarach wiązkowych. Przeważają tu formy gotyckie. Gotyckie prezbiterium znajduje się ponad starszą kryptą.
Wystrój tworzą liczne dzieła sztuki średniowiecznej m.in. gotycka Pieta (ok. 1380), Późnogotycki ołtarz główny dedykowany św. Małgorzacie, której żywot został zilustrowany na rewersach ołtarza. Po otwarciu ołtarza ukazują się wybrane wątki chrystologiczne. W części głównej – "Sąd Ostateczny". Zgodnie z XV-wieczną formułą ikonograficzną – pośrodku Chrystus jako zbawca wykonujący gest odkupienia. Czerwone szaty poświadczają Jego męczeństwo i śmierć. Po bokach adorują go Maria i Jan Ewangelista. Ponadto Chrystusowi towarzyszą apostołowie. Dolną część sceny tworzą liczni ludzie, zbawieni zmierzają w stronę Raju którego brama ma formę stylizowanej bogato zdobionej wieży, potępieni są spychani przez diabły do ognistego piekła. Na lewym skrzydle "Pokłon Trzech Króli" – wątek został wpisany w rozbudowaną scenerię którą tworzy krajobraz z miastem. W prawym skrzydle cztery kwatery ze scenami, których kolejność biegnie z dołu do góry: u dołu "Zstąpienie do otchłani" i "Zmartwychwstanie" powyżej "Wniebowstąpienia" i "Zesłania Ducha Świętego". Wykonany u schyłku XV w. mieści się w chórze zachodnim katedry – w przyziemiu wieży. Autorem dzieła jest niderlandzki malarz Gert van Loon (ok. 1465–1521). Na sklepieniu nawy głównej wisi tzw. podwójna Madonna z Dzieciątkiem otoczona glorią promienistą (ok. 1480). Figura ta została wyrzeźbiona w sposób pełnoplastyczny, przy czym Madonna z Dzieciątkiem z obu stron została ukazana od strony twarzowej. Glorię otacza stylizowany wieniec różańca, powyżej figury ukazane są dwa unoszące się anioły które koronują Marię.
Nowożytność reprezentuje manierystyczna chrzcielnica z 1629 otoczona kamienną przegrodą z pełnoplastycznymi figurami Dwunastu Apostołów, dzieło Gerharda Gröningera i jego syna Dietricha. Obecna misa chrzcielna jest późniejsza – pochodzi z 1652. Przy filarach międzynawowych stoją monumentalne posągi Dwunastu Apostołów wyrzeźbione ok. 1608/1609 przez Heinricha Gröningera na zlecenie proboszcza Arnolda von Horst. Sztukę sepulkralną reprezentuje monumentalny manierystyczny nagrobek biskupa Dietricha IV von Fürstenberg (zm. 1618), dzieło wspomnianych Gröningerów w formie trójkondygnacyjnego retabulum (wys. 17,87 m.). Zdobią go liczne figury, oprócz zmarłego biskupa posągi m.in. Karola Wielkiego, Henryka II Świętego, biskupa Meinwerka. Pośrodku reliefy z przedstawieniami Wizji Ezechiela oraz wskrzeszenia Łazarza. Wczesne rokoko reprezentuje ambona (1736).
Otoczenie katedry.
Zespół katedralny składa się ponadto z romańskiego kościoła Św. Bartłomieja stojącego nieopodal północnego wejścia do katedry, oraz zabudowania monasterium kanonickiego skupione wokół czworobocznego wirydarza. Niemal w całości zachowały się krużganki, których okna zdobią maswerki, niektóre zachowały gotycką formę. Spośród okien wyróżnia się znajdujące się w północnym ramieniu krużganków Okno Trzech Zająców – swoją nazwę zawdzięcza XV-wiecznemu maswerkowi którego górną część zdobi rozeta z trzema biegnącymi zającami, których uszy są wzajemnie połączone tworzące pośrodku rozety trójkąt. Interpretacja tego motywu nie jest wyjaśniona. Teza o trynitarnym znaczeniu splecionych ze sobą zająców jest wątła. Bardziej prawdopodobne jest to że trzy biegnące zające mogą symbolizować przemijalność czasu.

</doc>
<doc id="1517638" url="https://pl.wikipedia.org/wiki?curid=1517638" title="Damir Kojašević">
Damir Kojašević

Damir Kojašević (ur. 3 czerwca 1987 w Titogradzie) – czarnogórski piłkarz grający na pozycji pomocnika.
Kojašević zaczynał karierę piłkarską w rodzinnej Czarnogórze, w klubie FK Dečić, w barwach którego grywał na różnych pozycjach, od obrony do ataku. Po zakończeniu sezonu 2007/08 przyjechał na testy do ŁKS-u, jednak nie przekonał do siebie działaczy łódzkiego klubu.
Ostatecznie podpisał kontrakt z Jagiellonią Białystok, w której przebojem wdarł się do pierwszego składu dzięki swej szybkości i technice. Wiosną stracił miejsce w podstawowej jedenastce. Latem 2009 roku został wystawiony przez zarząd białostockiego klubu na listę transferową. Początkowo bliski był przejścia do ŁKSu, następnie trenował z Cracovią a później z Górnikiem Łęczna, do którego trafił na zasadzie rocznego wypożyczenia.
W Górniku grał słabo i nie potrafił wywalczyć sobie miejsca w podstawowym składzie, dlatego już po zakończeniu rundy jesiennej sezonu 2009/2010 powrócił do Białegostoku. 25 stycznia 2010 roku rozwiązał kontrakt z Jagiellonią. Następnie wrócił do Czarnogóry i grał w Zecie Golubovci. W 2010 roku przeszedł do FK Sarajevo, gdzie rozegrał 45 meczów. Przez kolejne pół roku był zawodnikiem FK Budućnost Podgorica, zaś od lata 2012 roku jest graczem kazachskiego klubu FK Astana. W 2015 został wypożyczony do klubu Lokomotiv Taszkent. Następnie grał w takich klubach jak: Mladost Podgorica, Wardar Skopje i FK Vojvodina. W 2018 został zawodnikiem klubu Szachtior Karaganda.

</doc>
<doc id="1517640" url="https://pl.wikipedia.org/wiki?curid=1517640" title="Atozjanie">
Atozjanie



</doc>
<doc id="1517641" url="https://pl.wikipedia.org/wiki?curid=1517641" title="Christian Malcolm">
Christian Malcolm

Christian Malcolm (ur. 3 czerwca 1979 w Cardiff) – walijski lekkoatleta, sprinter.
Największe sukcesy odnosi startując w brytyjskiej sztafecie 4 × 100 metrów. W 2003 brytyjska sztafeta zajęła 2. miejsce podczas Mistrzostw Świata w Lekkoatletyce rozegranych w Paryżu osiągając czas 38,06 jedynie o 0,02 s gorszy od zwycięzców – sztafety amerykańskiej. Srebrne medale zostały jednak Brytyjczykom (biegnącym w składzie : Christian Malcolm, Darren Campbell, Marlon Devonish oraz Dwain Chambers) odebrane z powodu dopingu wykrytego u Chambersa. 2 lata później na Mistrzostwach Świata w Helsinkach obyło się już bez wpadek dopingowych Jason Gardener, Marlon Devonish, Christian Malcolm oraz Mark Lewis-Francis zdobyli brąz, który to obronili dwa lata później w Osace (zamiast Gardenera biegł Craig Pickering). Malcom był również liderem brytyjskiej sztafety podczas Młodzieżowych Mistrzostw Europy (Göteborg 1999), która na tej imprezie wywalczyła złoty medal. Dwa lata wcześniej Malcolm poprowadził do złota sztafetę na Mistrzostwach Europy juniorów w lekkoatletyce (Lublana 1997).
W zmaganiach indywidualnych Malcolm odnosi największe sukcesy w biegu na 200 metrów, ważniejsze z nich :
W biegu na 100 metrów największy sukces odniósł podczas Mistrzostw Świata Juniorów w Lekkoatletyce, kiedy to sięgnął po złoty medal (Annecy 1998). Rok wcześniej zdobył srebro na Mistrzostwach Europy juniorów w lekkoatletyce (Lublana 1997).

</doc>
<doc id="1517642" url="https://pl.wikipedia.org/wiki?curid=1517642" title="1 Korpus Polski">
1 Korpus Polski



</doc>
<doc id="1517643" url="https://pl.wikipedia.org/wiki?curid=1517643" title="Konstytucja cywilna kleru">
Konstytucja cywilna kleru

Konstytucja cywilna kleru () – dokument przegłosowany 12 lipca 1790 przez Konstytuantę w czasie rewolucji francuskiej. Jego celem było dokonanie gruntownych zmian w strukturze francuskiego Kościoła katolickiego, podporządkowanie jego instytucji państwu i zastąpienie konkordatu bolońskiego podpisanego w 1516.
Treść.
Tekst konstytucji zredagowała złożona z 30 posłów kleru i Stanu Trzeciego komisja, której przewodniczył Louis-Alexandre Expilly de La Poipe. Najważniejszymi postanowieniami była odgórna kasata wszystkich zakonów męskich i żeńskich, poza tymi, które zajmowały się dobroczynnością lub edukacją. Wiązało się to z przegłosowanym wcześniej, w lutym 1790, zniesieniem możliwości składania na terenie Francji ślubów zakonnych. 
Konstytucja dokonywała poważnych zmian na mapie parafii i diecezji, likwidując te parafie, które zdaniem ustawodawców liczyły zbyt mało wiernych, a liczbę diecezji redukując ze 130 do 83, z siedzibami w większych miastach. Powstało również 10 nowych metropolii. Własnością państwa stały się też ziemskie posiadłości klasztorne i kościelne, a biskupi i proboszczowie otrzymali status opłacanych urzędników państwowych, obieranych przez zgromadzenia wiernych. Równocześnie wszyscy członkowie stanu duchownego otrzymali prawo opuszczenia go i przejścia do stanu świeckiego. Odtąd to państwo, a nie papież miało być zwierzchnikiem Kościoła we Francji, chociaż ustanowiona została funkcja pośrednika między państwem a papieżem.
Wprowadzenie konstytucji w życie.
W listopadzie 1790 dodatkowym dekretem konstytucja cywilna kleru weszła w życie, mimo protestów Piusa VI, przedstawionych już 22 lipca 1790. Została zaakceptowana przez Ludwika XVI mimo nacisków części hierarchii kościelnej, który 23 lipca wyraził aprobatę wobec przegłosowanego projektu ustawy, a 26 grudnia - zgodził się formalnie również na dekret wprowadzający ustalenia konstytucji w praktyce. 
Już 4 stycznia 1791 rozpoczęły się ceremonie składania przysięgi na konstytucję przez wszystkich księży. Jako pierwsi przysięgali deputowani duchowieństwa do Konstytuanty (zobacz: Biskup konstytucyjny); 80 biskupów odmówiło tego aktu. Konstytucja cywilna kleru była przyjmowana z podobnymi oporami także w innych diecezjach: uroczyste przysięgi były zależnie od regionu przeprowadzane przez cały styczeń i luty, jednak zdecydowana większość biskupów i około połowa proboszczów nie zaakceptowała ustawy. Istniały nawet regiony, w których większość duchownych odmówiła złożenia przysięgi, jak Bretania, Alzacja i Prowansja. W ten sposób kler francuski podzielił się na księży konstytucyjnych i niekonstytucyjnych. Dylemat, przed którym stanęli księża, powiększało jeszcze nieprzejednanie papieża, który ponowił swój sprzeciw wobec ustawy w brewe Quod aliquantum z 10 marca 1791 i Caritas z 13 kwietnia 1791. W dokumentach tych uznawał on postanowienia konstytucji cywilnej za świętokradztwo i herezję, a wszystkich duchownych wzywał do nieskładania przysięgi lub jej odwołania.
Skutki.
W celu uzupełnienia wakujących stanowisk, powstałych po formalnym odwołaniu księży odmawiających złożenia przysięgi, drogą wyborów wśród parafian wyznaczonych zostało około 20 tys. duchownych oraz 80 biskupów. Na czele Kościoła we Francji, zwanego konstytucyjnym, stanął jeden z deputowanych duchowieństwa do Konstytuanty, ksiądz Henri Grégoire. 
Konstytucja cywilna kleru miała również poważne skutki społeczne, związane z utratą wyjątkowej dotąd pozycji przez księży. Stała się tym samym, razem z późniejszym procesem dechrystianizacyjnym, jedną z przyczyn antyrewolucyjnych ruchów społecznych w Wandei czy na południu kraju. Z kolei księża, niezależnie od złożenia przysięgi, stali się grupą postrzeganą przez zwolenników rewolucji jako jednoznacznie jej przeciwna (co miało pewne uzasadnienie wobec faktu poparcia kontrrewolucji przez Kościół), byli częstymi ofiarami represji. Tym samym konstytucja stała się początkiem kryzysu francuskiego katolicyzmu, pogłębionego przez promowanie w późniejszym etapie rewolucji kultu Istoty Najwyższej lub kultu Rozumu.

</doc>
<doc id="1517644" url="https://pl.wikipedia.org/wiki?curid=1517644" title="Pomnik Józefa Piłsudskiego w Krakowie">
Pomnik Józefa Piłsudskiego w Krakowie

Pomnik Józefa Piłsudskiego – pomnik marszałka Józefa Piłsudskiego, stojący u zbiegu ulic: Piłsudskiego, Wenecja i Garncarskiej w Krakowie, autorstwa Czesława Dźwigaja. Pomnik został odsłonięty 10 listopada 2008 roku.
Historia.
Pomysł powstania pomnika Józefa Piłsudskiego i Czynu Niepodległościowego w Krakowie powstał w 1922 roku, jednak nie został on zrealizowany. Ponownie pojawił się w 1989 roku za sprawą Związku Legionistów Polskich, ale planowane ustawienie monumentu na Błoniach nie zostało zrealizowane ze względów prawnych.
O podjęciu kolejnej próby wzniesienia pomnika Piłsudskiego krakowska prasa poinformowała w marcu 2008. Z inicjatywą tą wystąpił Leszek Gołda, starszy Bractwa Kurkowego. Fundatorem miało zostać właśnie Bractwo, a autorem pomnika Czesław Dźwigaj. Z trzech przedstawionych przez rzeźbiarza projektów Bractwo wybrało jeden. 23 kwietnia 2008 Rada Miasta Krakowa podjęła stosowną uchwałę w sprawie budowy pomnika. Początkowo pomnik miał być ustawiony u zbiegu ul. Piłsudskiego i Retoryka, jednak na tę lokalizację nie zgodził się wojewódzki konserwator zabytków. 10 września zmieniono usytuowanie na obecne, tj. zbieg ulic Piłsudskiego, Wenecja i Garncarskiej.
Bractwo Kurkowe poniosło koszty wykonania figury Piłsudskiego i pięciu projektów architektonicznych (trzy wykonane zostały dla pierwotnej lokalizacji, dwa – dla obecnej). Miasto natomiast zapłaciło 1,7 mln zł za Czwórkę Legionową i maszt oraz za przygotowanie terenu, fundamentów i zieleni.
Odsłonięcie pomnika miało miejsce 10 listopada 2008 roku, w przeddzień 90. rocznicy Niepodległości. Obecni byli: minister obrony Bogdan Klich, kardynał Stanisław Dziwisz, Jacek Majchrowski, Janusz Onyszkiewicz, generałowie: Mieczysław Bieniek, Edward Gruszka i Jerzy Wójcik, bracia kurkowi i licznie zgromadzeni krakowianie. Odsłonięcia dokonali: min. Klich, prezydent Majchrowski, radna Małgorzata Radwan-Ballada i Leszek Gołda.
Opis.
Pomnik ustawiony jest na wyłożonym kostką skwerze. Oprócz statuy Piłsudskiego w jego skład wchodzi grupa rzeźbiarska, przedstawiająca Czwórkę Legionową i maszt flagowy.
Główny element – pomnik marszałka, składa się z wysokiego, marmurowego cokołu z wyrytym napisem "MARSZAŁEK JÓZEF PIŁSUDSKI 1867-1935". Na cokole ustawiona jest figura Piłsudskiego. Ukazany jest on w pozycji stojącej, wsparty na szabli; ubrany w mundur, płaszcz i czapkę. U jego stóp umieszczony jest orzeł, zrywający okowy. Całość ma około 6 m wysokości. Z lewej strony znajduje się rzeźba przedstawiająca Czwórkę Legionową, wyruszających na bojowy szlak z krakowskich Oleandrów. Ustawieni są na pochyłym cokole z inskrypcją-zwrotką pieśni "My, Pierwsza Brygada" ("Legiony to – żołnierska buta, / Legiony to – ofiarny stos, / Legiony to – żołnierska nuta, / Legiony to straceńców los!"). Za figurą Piłsudskiego stoi 8,5-metrowy maszt, opleciony wieńcem laurowym z różami i z kopią główki laski marszałkowskiej z II Rzeczypospolitej na jego szczycie.
Kontrowersje.
Idea budowy pomnika spotkała się z różnymi reakcjami. Obok głosów poparcia (np. Edwarda Jankowskiego, prezesa Małopolskiego Oddziału Związku Piłsudczyków czy Pawła Sularza, radnego miasta), pojawiły się także krytyczne. Stowarzyszenie Architektów Polskich w lipcu 2008 wysłało list do prezydenta Krakowa, Jacka Majchrowskiego, z prośbą o umiar i uwagami na temat dużej ilości pomników w Krakowie.
Dwa dni po odsłonięciu w krakowskiej prasie pojawiła się sugestia, że pomnik Piłsudskiego (a dokładnie – grupa czterech legionistów) może być plagiatem pomnika Czwórki Legionowej, autorstwa Jana Raszki. Pomnik ten postawiono w Krakowie w 1918 roku. Według tego samego projektu wykonano w 1938 roku Pomnik Czynu Legionowego w Kielcach (zniszczony w czasie II wojny światowej, zrekonstruowany w 1991). Co więcej, gipsowy model legionistów Raszki ma w swoich zbiorach Muzeum Narodowe w Krakowie. Danuta Bielecka, córka Raszki i spadkobierczyni praw autorskich, chciałaby, aby czwórka wykonana przez Dźwigaja została podpisana nazwiskiem Jana Raszki. Wyraziła też żal, że nikt nie zapytał jej o zgodę. Jednak ani Leszek Gołda, ani sam rzeźbiarz Czesław Dźwigaj, nie uznali zastrzeżeń Danuty Bieleckiej za słuszne. Gołda stwierdził: "Wojsko Polskie zawsze maszeruje czwórkami w tak zwanej kolumnie marszowej i trudno, żeby ktokolwiek uzurpował sobie do tego prawo", a Dźwigaj: "To są tylko uwagi starszej kobiety, które nie mają pokrycia w faktach. Miałem na uwadze, że mogą pojawić się takie oskarżenia, ale są one bezpodstawne".

</doc>
<doc id="1517645" url="https://pl.wikipedia.org/wiki?curid=1517645" title="Dennis Souza">
Dennis Souza

Dênis de Souza Guedes (ur. 9 stycznia 1980 w São Paulo) - brazylijski piłkarz występujący na pozycji obrońcy. Obecnie jest zawodnikiem angielskiego Doncaster Rovers F.C. Do klubu przyszedł jako wolny zawodnik.

</doc>
<doc id="1517647" url="https://pl.wikipedia.org/wiki?curid=1517647" title="AQ Interactive">
AQ Interactive

AQ Interactive (jap. 株式会社AQインタラクティブ – "kabushikigaisha AQ intarakutibu") – japoński producent i wydawca gier wideo mający główną siedzibę w Tokio. AQ jest skrótem od "Artistic Quality" ("walor artystyczny"). W 2000 roku spółka została założona przez byłego prezesa Sega, Tomoyuki Takechi. Początkowo przedsiębiorstwo funkcjonowało pod firmą Cavia. Jego filiami były: Artoon, oraz Scarab. W 2005 roku firma rozwinęła się i została przemianowana na AQ Interactive. Obecnie "AQ Interactive" zajmuje się głównie sprzedażą gier produkowanych przez jej filie.

</doc>
<doc id="1517649" url="https://pl.wikipedia.org/wiki?curid=1517649" title="Vaidotas Abraitis">
Vaidotas Abraitis

Vaidotas Blažiejus Abraitis (ur. 18 października 1942 w Kownie, zm. 22 października 2015 w Wilnie) – litewski inżynier i polityk, minister łączności i informatyki w 1996.
Życiorys.
W 1964 ukończył studia w Kowieńskim Instytucie Politechnicznym. W 1988 uzyskał stopień doktora habilitowanego nauk technicznych, a w 1991 został profesorem. W latach 1964–1994 pracował w państwowym instytucie naukowo-badawczym mikroelektroniki „Venta” na stanowiskach: inżyniera, naczelnego inżyniera, zastępcy dyrektora generalnego zjednoczenia naukowo-produkcyjnego ds. naukowych, dyrektora prac projektowych i badawczych.
Od 1994 był sekretarzem ministerstwa łączności i Informatyki. i marcu 1996 objął stanowisko ministra łączności i informatyki, które zajmował do grudnia 1996. W 1997 pełnił funkcję wiceministra. W latach 1997–2002 był naczelnym analitykiem i zastępcą dyrektora departamentu systemu informacyjnego w banku „Vilniaus bankas”, a w latach 2002–2003 naczelnikiem ds. inwestycji w Kolejach Litewskich. Od 2003 do 2008 pełnił funkcję wiceministra spraw wewnętrznych.

</doc>
<doc id="1517654" url="https://pl.wikipedia.org/wiki?curid=1517654" title="Bitwa pod Dermbach">
Bitwa pod Dermbach

Bitwa pod Dermbach – starcie zbrojne, które miało miejsce 4 lipca 1866 r. w trakcie kampanii pruskiej nad Menem. Bitwa była pierwszym starciem pomiędzy oddziałami pruskimi a bawarskimi podczas kampanii.
Po stronie pruskiej walczyła 13. dywizja pod dowództwem generała von Goebena, która miała przeciwko sobie 3. i 4. bawarski dywizjon piechoty liczące około 15 000 ludzi pod wodzą księcia Karola Bawarskiego. 
Pozycje wyjściowe.
Składająca się z 3 dywizji pruska armia Menu pod wodzą generała Vogela von Falckensteina znajdowała się od dnia 1 lipca w drodze z miejscowości Eisenach w kierunku Fuldy. Miejscowość ta była również celem armii bawarskiej, która zamierzała połączyć się tam z 8. korpusem związkowym składającym się z kontyngentów z Badenii, Wirtembergii, Hessen-Darmstadt, Hessen-Kassel oraz Austrii). 
W dniach 2 i 3 lipca doszło do pierwszych starć pomiędzy Prusakami a Bawarczykami w okolicy Immelborn i Dermbach. Falckenstein spodziewał się tutaj słabych sił przeciwnika, wydał też 13 dywizji pruskiej rozkaz wyparcia Bawarczyków jednym "krótkim uderzeniem". Podczas natarcia, walki przeniosły się w okolice Neidhartshausen, Zella oraz Wiesenthal.
Walki.
Atak Prusaków w sile 5 000 ludzi na Neidhartshausen i Zella zakończył się powodzeniem. Armii pruskiej udało się wyprzeć całkowicie siły bawarskie z ich dotychczasowych pozycji obronnych. W trakcie walk doszło m.in. do gwałtownych starć w okolicy klasztoru w Zella. Po południu siły pruskie otrzymały rozkaz wycofania się z zajętych stanowisk, co też nastąpiło. 
Uderzenie na Wiesenthal Prusacy poprowadzili siłami 5 000 ludzi, którzy mieli za zadanie osłonić z flanki własne oddziały walczące w Zella. Po zajęciu pozycji na południowy wschód od Wiesenthal, Prusacy uderzyli na silnie bronioną pozycję Bawarczyków w Nebelberg, którą zdobyły przy wysokich stratach. Bawarczycy jednak wzmocnili swoje siły, co zmusiło Prusaków do wycofania się z zajętej pozycji. Odwrót wojsk pruskich uznany został przez Bawarczyków za zwycięstwo w bitwie.
Konsekwencje.
Walki na obu kierunkach (Dermbach i Wiesenthal) nie wyłoniły zdecydowanego zwycięzcy. Prusacy zdobyli co prawda na krótki czas silnie bronione pozycje bawarskie, nie zmusiły jednak przeciwnika do odwrotu. Gwałtowność walk zaniepokoiła dowództwo bawarskie, które obawiało się okrążającego ataku pruskiej armii Menu. Dnia 5 lipca siły bawarskie skoncentrowały się w okolicy Kaltennordheim na południe od Zella. Pod naciskiem Prusaków, armia bawarska wycofała się w końcu z Turyngii do Bawarii, gdzie zajęła się obroną własnych terenów. 

</doc>
<doc id="1517655" url="https://pl.wikipedia.org/wiki?curid=1517655" title="Rainbow Bridge (album)">
Rainbow Bridge (album)

Rainbow Bridge – wydany pośmiertnie album Jimiego Hendrixa, który ukazał się w październiku 1971 roku. Jest drugą studyjną kompilacją wydaną po jego śmierci, wyprodukowaną i zmiksowaną przez Eddiego Kramera, Mitcha Mitchella i Johna Jansena.
Lista utworów.
Autorem wszystkich utworów oprócz "Star Spangled Banner" jest Jimi Hendrix.

</doc>
<doc id="1517656" url="https://pl.wikipedia.org/wiki?curid=1517656" title="Raith Rovers F.C.">
Raith Rovers F.C.

Raith Rovers Football Club - brytyjski klub piłkarski z siedzibą w Kirkcaldy grający w Scottish Championship.

</doc>
<doc id="1517657" url="https://pl.wikipedia.org/wiki?curid=1517657" title="Raith Rovers FC">
Raith Rovers FC



</doc>
<doc id="1517658" url="https://pl.wikipedia.org/wiki?curid=1517658" title="Raith Rovers">
Raith Rovers



</doc>
<doc id="1517659" url="https://pl.wikipedia.org/wiki?curid=1517659" title="Pierwszy rząd Algirdasa Brazauskasa">
Pierwszy rząd Algirdasa Brazauskasa

Pierwszy rząd Algirdasa Brazauskasa – dwunasty rząd Republiki Litewskiej od ogłoszenia niepodległości w 1990.
Funkcjonował od 12 lipca 2001 do 14 grudnia 2004. Był tworzony przez koalicję partii lewicowych i Nowego Związku (Socjalliberałów). Zakończył swoją działalność po wyborach do Sejmu nowej kadencji.

</doc>
<doc id="1517665" url="https://pl.wikipedia.org/wiki?curid=1517665" title="Drugi rząd Algirdasa Brazauskasa">
Drugi rząd Algirdasa Brazauskasa

Drugi rząd Algirdasa Brazauskasa – trzynasty rząd Republiki Litewskiej od ogłoszenia niepodległości w 1990.
Został utworzony po wyborach do Sejmu w 2004 przez koalicję Litewskiej Partii Socjaldemokratycznej (LSDP), Partii Pracy (DP), Nowego Związku (Socjalliberałów) (NS) oraz Związku Partii Chłopskiej i Nowej Demokracji (VNDPS). Algirdas Brazauskas nominację na premiera otrzymał 29 listopada 2004. Skład rządu został zatwierdzony przez prezydenta 7 grudnia 2004. Gabinet rozpoczął funkcjonowanie 14 grudnia 2004 po zaakceptowaniu jego programu przez Sejm.
31 maja 2006, po wyjściu Partii Pracy z koalicji rządowej, Algirdas Brazauskas podał się do dymisji. Dymisja rządu została przyjęta przez prezydenta dzień później. Po dymisji gabinetu, a przed powołaniem nowego rządu, pełniącym obowiązki premiera był Zigmantas Balčytis.

</doc>
<doc id="1517668" url="https://pl.wikipedia.org/wiki?curid=1517668" title="Rząd Algirdasa Brazauskasa">
Rząd Algirdasa Brazauskasa



</doc>
<doc id="1517670" url="https://pl.wikipedia.org/wiki?curid=1517670" title="Tymopoetyna">
Tymopoetyna

Tymopoetyna – hormon produkowany przez grasicę, przyspiesza dojrzewanie limfocytów T. Stanowi bloker receptora nikotynowego acetylocholiny w synapsie nerwowo-mięśniowej płytki motorycznej. Działanie to jest prawdopodobnie odpowiedzialne za patomechanizm miastenii (nużliwości mięśni), osłabienia mięśni szkieletowych po intensywnym wysiłku fizycznym. Ponadto tymopoetyna hamuje przewodzenie impulsu w czasie skurczu mięśnia w płytce ruchowej oraz wzmaga limfopoezę.
Wyróżnia się tymopoetynę I i tymopoetynę II.

</doc>
<doc id="1517672" url="https://pl.wikipedia.org/wiki?curid=1517672" title="Tuol Sleng">
Tuol Sleng

Muzeum Ludobójstwa Tuol Sleng – muzeum w Phnom Penh, stolicy Kambodży. Miejsce to jest dawną szkołą średnią zamienioną w niesławne Więzienie Bezpieczeństwa 21 (S-21) przez reżim Czerwonych Khmerów od momentu objęcia władzy w 1975 aż do jego upadku w roku 1979. Tuol Sleng w języku khmerskim [tuəl slaeŋ] oznacza „Wzgórze Zatrutych Drzew” lub „Wzgórze Strychniny”.
Historia.
Dawna szkoła średnia Tuol Svay Prey, nazwana na cześć przodka króla Norodoma Sihanouka, to kompleks pięciu budynków, który został zamieniony w sierpniu 1975 roku, cztery miesiące po wygranej przez Czerwonych Khmerów wojnie domowej, w więzienie i centrum przesłuchań. Czerwoni Khmerzy nazwali kompleks „Więzienie Bezpieczeństwa 21” (S-21) i rozpoczęli prace nad dostosowaniem go do przyjęcia więźniów: budynki otoczono drutem kolczastym pod napięciem, klasy zamieniono w małe sale przesłuchań i cele, a wszystkie okna wyposażono w kraty i drut kolczasty, aby zapobiec ucieczkom.
Szacuje się, że od roku 1975 do 1979 w Tuol Sleng było więzionych siedemnaście tysięcy ludzi (niektóre szacunki sięgają 20 tys., lecz prawdziwa liczba nie jest znana). Więźniowie byli łapani na terenie całego kraju i zazwyczaj byli oni byłymi członkami Czerwonych Khmerów oraz żołnierzami oskarżonymi o zdradę partii i rewolucji. Pośród aresztowanych byli najwyżsi rangą politycy komunistyczni jak Khoy Thoun, Vorn Vet i Hu Nim. Chociaż oficjalną przyczyną aresztowań było „szpiegostwo”, ludzie ci mogli być uznani przez lidera Czerwonych Khmerów Pol Pota jako potencjalni liderzy wystąpień przeciwko niemu. Rodziny więźniów często były zabierane "en masse" w celu przesłuchania i późniejszego zabójstwa w Choeung Ek.
Chociaż większość ofiar to obywatele Kambodży, więziono również obcokrajowców w tym Wietnamczyków, Laotańczyków, Hindusów, Pakistańczyków, Brytyjczyków, Amerykanów, Nowozelandczyków i Australijczyków.
Po zwycięstwie Czerwonych Khmerów w wojnie domowej większość obcokrajowców została wydalona z kraju, a ci, którzy pozostali, zostali uznani za zagrożenie. Kilkunastu obywateli świata zachodniego przeszło przez S-21 między kwietniem 1976 a grudniem 1978. Większość z nich została pojmana na morzu przez łodzie patrolowe Czerwonych Khmerów. Pomiędzy nimi znalazło się czterech Amerykanów, trzech Francuzów, dwóch Australijczyków, Brytyjczyk i Nowozelandczyk. Jednym z ostatnich więźniów zmarłych w Tuol Sleng był Amerykanin Michael Scott Deeds, schwytany ze swoim przyjacielem Chrisem De Lance podczas żeglugi z Singapuru na Hawaje.
7 stycznia 1979 więzienie zostało zdobyte przez nacierającą armię wietnamską. W 1980 więzienie zostało udostępnione jako muzeum upamiętniające działalność reżimu Czerwonych Khmerów. Jest ono czynne do dziś i dziennie odwiedza je około 500 turystów.
Życie w więzieniu.
Po dotarciu do więzienia, więźniowie byli fotografowani i podawali swoje szczegółowe biografie, począwszy od dzieciństwa a kończąc na aresztowaniu. Następnie byli zmuszani do rozebrania się do bielizny i konfiskowano ich własność. Potem więźniowie byli zabierani do cel. Ci zabrani do mniejszych cel byli przykuwani do ściany lub betonowej posadzki. Przetrzymywani w większych celach grupowych byli przykuwani do długich sztab żelaznych. Kajdany były przytwierdzone do sztab naprzemiennie; więźniowie leżeli z głowami w przeciwnych kierunkach. Spali na podłodze bez mat, moskitier ani prześcieradeł. Rozmowy były zakazane.
Dzień w więzieniu zaczynał się o 4:30 rano kiedy więźniowie rozbierali się do inspekcji. Strażnicy sprawdzali czy kajdany się nie poluzowały i czy więźniowie nie ukrywali przedmiotów, które mogłyby służyć do popełnienia samobójstwa. Przez lata kilku więźniów zdołało je popełnić, więc strażnicy sprawdzali cele i kajdany bardzo dokładnie. Więźniowie otrzymywali niewielkie porcje kleiku ryżowego i wodnistej zupy z liści dwa razy dziennie. Picie wody bez pytania o pozwolenie groziło ciężkim pobiciem. Aresztowani byli myci co cztery dni.
Więzienie miało bardzo sztywne regulacje, a dotkliwe kary cielesne wymierzane były każdemu, kto ich nie przestrzegał. Prawie każda czynność musiała być zatwierdzona przez strażnika. Czasami więźniowie byli zmuszani do jedzenia ludzkich fekaliów i picia moczu. Niehigieniczne warunki życia w więzieniu powodowały choroby skóry, infestacje pcheł i wszy oraz inne dolegliwości. Obsługa medyczna więzienia była niewykwalifikowana i ograniczała się do utrzymywania przy życiu więźniów okaleczonych podczas przesłuchań. Kiedy więźniowie byli przeprowadzani ich twarze były zakryte. Strażnicy ani więźniowie nie mogli ze sobą rozmawiać.
Tortury i eksterminacja.
Większość więźniów była przetrzymywana w S-21 od dwóch do trzech miesięcy. Kilkunastu wysokich rangą oficerów Czerwonych Khmerów przetrzymywano dłużej. W ciągu dwóch, trzech dni po przywiezieniu do S-21 wszyscy byli zabierani na przesłuchanie. System tortur w Tuol Sleng został wymyślony tak, żeby więźniowie przyznawali się do wszystkich przestępstw, o które zostali oskarżeni. Więźniowie byli bici, traktowani elektrowstrząsami, przypalani rozżarzonym metalem i wieszani. Niektórzy byli kaleczeni nożem lub duszeni plastikową torbą. Inne metody wymuszania zeznań to wyrywanie paznokci i polewanie alkoholu na rany, przetrzymywanie głowy pod wodą i waterboarding. Kobiety były czasem gwałcone przez śledczych pomimo to, że wykorzystywanie seksualne było niezgodne z polityką Demokratycznej Kampuczy. Wielu więźniów umierało podczas tortur, choć nie było to zalecane przez reżim, ponieważ Czerwoni Khmerzy potrzebowali ich zeznań.
W swoich zeznaniach więźniowie byli pytani o pochodzenie. Jeśli byli członkami partii, musieli powiedzieć kiedy dołączyli do rewolucji i opisać swoje umiejscowienie w strukturach partii. Następnie mieli relacjonować swoje zdradzieckie działania w porządku chronologicznym. Trzecią częścią zeznań był opis udaremnionych konspiracji i przypuszczalnych zdradzieckich rozmów. Na koniec zeznania była lista zdrajców, którzy byli przyjaciółmi, współpracownikami i znajomymi przesłuchiwanego. Niektóre listy zawierały ponad setkę nazwisk a ludzie, których nazwiska znalazły się na liście byli często wzywani na przesłuchanie.
Typowe zeznanie dochodziło do tysiąca słów, w których przesłuchiwany przeplatał prawdziwe wydarzenia ze swojego życia z wymyślonymi przypadkami szpiegowskich działań dla CIA, KGB lub Wietnamu. Zeznanie Hu Nima kończyło się słowami „Nie jestem istotą ludzką, jestem zwierzęciem”. Młody Anglik John Dawson Dewhirst aresztowany w sierpniu 1978 twierdził, że wstąpił do CIA w wieku 12 lat po tym jak jego ojciec otrzymał znaczną łapówkę od swojego kolegi z pracy, również agenta CIA. Tortury fizyczne były łączone z pozbawianiem snu i upokarzaniem więźniów. Narzędzia tortur znajdują się na wystawie w muzeum. Ogromna większość więźniów była niewinna oskarżeń im stawianych, a zeznania wymuszane były torturami.
Przez pierwszy rok działania S-21 zwłoki były grzebane w okolicach więzienia. Jednakże z końcem 1976 zabrakło miejsca, więc więźniowie i ich rodziny zabierani byli do centrum egzekucji Choeung Ek piętnaście kilometrów od Phnom Penh. Tam byli zabijani sztabami żelaza, motykami, maczetami i innymi prowizorycznymi narzędziami. Po egzekucji żołnierze, którzy przywozili skazańców z S-21 zakopywali zwłoki w masowych grobach mieszczących od kilku do kilkuset ciał.
Osoby, które przeżyły Tuol Sleng.
Z szacowanych 17 tys. ludzi przetrzymywanych w Tuol Sleng znanych jest jedynie dwanaście osób, które je przeżyły. Cztery z nich żyją w dalszym ciągu: Vann Nath, Chum Mey, Bou Meng oraz Chim Math, jedyna kobieta wśród ocalałych. Wszyscy trzej mężczyźni zostali zachowani przy życiu ponieważ posiadali umiejętności uznane przez oprawców za wartościowe. Vann Nath był artystą i został przydzielony do malowania obrazów Pol Pota. Wiele z jego obrazów przedstawiających wydarzenia, których był świadkiem w Tuol Sleng, znajduje się dziś na wystawie Muzeum Ludobójstwa Tuol Sleng. Bou Meng, którego żona została stracona w więzieniu, również był artystą. Chum Mey przeżył za sprawą swoich umiejętności naprawiania maszyn; obecnie jest Przewodniczącym Stowarzyszenia Ofiar Demokratycznej Kampuczy (Ksaem Ksan). Chim Math była przetrzymywana w S-21 dwa tygodnie a następnie została przeniesiona do pobliskiego więzienia Prey Sar. Przypuszczalnie została oszczędzona ponieważ pochodziła z Kampong Thum w dystrykcie Stoeung, w którym urodził się Kaing Guek Eav, szef więzienia. Podczas przesłuchań wyróżniała się również swoim prowincjonalnym akcentem.
Pracownicy S-21.
W więzieniu zatrudnionych było 1720 ludzi. Wśród nich około 300 było pracownikami biurowymi, wewnętrzną siłą roboczą i śledczymi. Pozostałych 1400 osób było ogólnymi pracownikami, m.in. dostarczycielami żywności. Kilkanaście spośród nich to dzieci odebrane pojmanym rodzinom. Naczelnikiem więzienia był Kaing Guek Eav, znany również jako "Towarzysz Duch", były nauczyciel matematyki, bliski współpracownik przywódcy Czerwonych Khmerów, Pol Pota. Inne znaczące figury S-21 to Khim Vat znany jako Hor (zastępca naczelnika), Peng (dowódca strażników), Chan (dowódca jednostki śledczych) i Pon (śledczy). Pon zajmował się przesłuchiwaniem osób ważnych jak Keo Meas, Nay Sarann, Ho Nim, Tiv Ol i Phok Chhay.
Jednostka dokumentacji była odpowiedzialna za przepisywanie zeznań nagranych na taśmy i ręcznych notatek, przygotowywanie podsumowań zeznań i utrzymywanie dokumentacji. W podjednostce fotografii pracownicy robili zdjęcia więźniom nowo przybyłym, zmarłym podczas przesłuchań i zdjęcia ważnych więźniów po egzekucji. Przetrwały tysiące fotografii lecz tysiące zaginęło.
Jednostka ochrony była największą jednostką w S-21. Strażnicy w niej najęci to głównie nastolatkowie. Wielu strażników uznawało rygorystyczne zasady jednostki za trudne do przestrzegania. Strażnikom nie wolno było rozmawiać z więźniami, poznawać ich imion ani ich bić. Zabronione było podglądanie i podsłuchiwanie przesłuchań a także mieli przestrzegać 30 regulacji zakazujących im m.in. drzemek, siedzenia i opierania się o ściany podczas służby. Mieli spacerować strzegąc i dokładnie wszystko sprawdzając. Strażnicy popełniający poważne błędy byli aresztowani, przesłuchiwani, więzieni i zabijani. Większość ludzi zatrudnionych w S-21 obawiała się popełnienia błędu i bała się tortur oraz śmierci.
Jednostka przesłuchań była podzielona na trzy grupy: "Krom Noyobai" - jednostka polityczna, "Krom Kdao" - „gorąca” jednostka i "Krom Angkiem" - jednostka „przeżuwająca”. Gorąca jednostka (nazywana czasami okrutną) miała zezwolenie na tortury. W przeciwieństwie do niej jednostka zimna (czasami nazywana łagodną) miała zakazane używanie tortur do wyciągania zeznań. Jeśli nie mogli skłonić więźnia do zeznań, oddawała go do jednostki gorącej. Jednostka przeżuwająca zajmowała się ciężkimi i ważnymi przypadkami. Śledczy zazwyczaj byli piśmienni i w okolicach 20. roku życia.
Część obsługi Tuol Sleng również kończyła jako więźniowie. Byli oskarżani o lenistwo podczas przygotowywania dokumentów, o uszkodzenia maszyn i innego ekwipunku lub o bicie więźniów na śmierć bez zezwolenia.
Regulacje bezpieczeństwa.
Po przywiezieniu więźnia do Tuol Sleng zostawały mu przedstawiane reguły, których miał przestrzegać podczas osadzenia. Tablica przedstawiająca te reguły jest dziś wystawiona w muzeum. Niedoskonała gramatyka jest wynikiem niewłaściwego tłumaczenia z khmerskiego na angielski:
Odkrycie Tuol Sleng.
Ho Van Tay, wietnamski fotograf wojenny, był pierwszą osobą z mediów, która w 1979 roku przedstawiła światu Tuol Sleng. Van Tay i jego współpracownicy podążali za fetorem gnijących ciał do bram Tuol Sleng. Zdjęcia Van Taya dokumentujące to, co zobaczył po wejściu, są wystawione dziś w Tuol Sleng.
Czerwoni Khmerzy wymagali od obsługi więzienia szczegółowych akt wszystkich więźniów. Do dokumentacji dołączane były fotografie. Ponieważ oryginalne negatywy i zdjęcia były rozdzielone z aktami w okresie 1979-1980, większość zdjęć do dziś pozostaje anonimowymi.
Zdjęcia są obecnie wystawiane w muzeum Tuol Sleng i na Uniwersytecie Cornella.
Tuol Sleng obecnie.
Budynki Tuol Sleng są zachowane w stanie, w jakim zostały porzucone przez Czerwonych Khmerów w 1979 roku. Reżim trzymał obszerną dokumentację, włączając w to tysiące fotografii. Kilkanaście pomieszczeń muzeum jest teraz pokrytych od podłogi do sufitu czarno-białymi zdjęciami wielu z więźniów, którzy przeszli przez S-21.
Inne pomieszczenia zawierają jedynie zardzewiałe ramy łóżek poniżej biało-czarnej fotografii przedstawiającej pomieszczenie w stanie, w jakim zostało znalezione przez Wietnamczyków. Na każdym zdjęciu jest przykute do łóżka, powykręcane ciało więźnia, zabitego przez uciekających oprawców na kilka godzin przed oswobodzeniem. W niektórych pomieszczeniach znajdują się sztaby żelaza i inne narzędzia tortur. Znajdują się tam razem z obrazami byłego więźnia Vanna Natha, pokazującymi torturowanych ludzi.
Najbardziej znanym eksponatem z muzeum Tuol Sleng jest mapa z czaszek, olbrzymia mapa Kambodży ułożona z 300 czaszek i kości znalezionych przez Wietnamczyków podczas okupacji Kambodży, mająca przypominać okrutne wydarzenia z więzienia. Mapa została rozebrana w 2002 roku, ale czaszki części ofiar w dalszym ciągu znajdują się na wystawie muzeum.
Dzisiaj muzeum jest publicznie dostępne i razem z Choeung Ek (Polami Śmierci) jest jednym z najważniejszych punktów dla turystów odwiedzających Kambodżę. Pomimo drastycznych obrazów przedstawionych w muzeum, jest ono również odwiedzane przez duże grupy uczniów z kambodżańskich szkół.

</doc>
<doc id="1517673" url="https://pl.wikipedia.org/wiki?curid=1517673" title="Riwiera">
Riwiera

Riwiera – wybrzeże osłonięte górami, z gwałtownie opadającym ku morzu lądem. Forma charakterystyczna dla regionów o klimacie śródziemnomorskim.

</doc>
<doc id="1517674" url="https://pl.wikipedia.org/wiki?curid=1517674" title="Hať">
Hať

Hať (niem. Haatsch) – wieś w północno-wschodnich Czechach, w kraju morawsko-śląskim oraz byłym powiecie Opawskim na Śląsku Opawskim. Położony tuż przy granicy z Polską.
Populacja miejscowości wynosi około 2,600 mieszkańców.
Historia.
Pierwsza wzmianka o tej miejscowości w liście papieża Innocentego IV pochodzi z roku 1250. Już trzynastowieczna wzmianka "Had" przedstawiała typowo częską zmianę g &gt; h (polskim odpowiednikiem nazwy jest Gać). Kolejna wzmianka pochodzi z roku 1439, kiedy to miejscowość ta wraz z sąsiadującymi Píšťem i Owsiszczami została przekazana przez klasztor Welehradzki panu Čeňkovi z Tworkowa. Następnie Hať widnieje w liście Jerzego z Podiebradów z roku 1468, kiedy to wieś była w posiadaniu Bernarda Bírka z Násile. Później przeszła jeszcze w ręce pana z Benešova oraz Drahotuších. Prawdopodobnie w tym czasie została zbudowana twierdza. Po połączeniu z majątkiem hulczyńskim (1517 r.) oraz szylerzowickim (1567 r.) wioska straciła na znaczeniu. W 1567 roku Hať wraz z miejscowościami Darkovice, Koblov i Szylerzowice pozyskał Karol z Vrbna. Już w 1567 r. była we wsi plebania, obok której postawiono w 1576 roku jedną z najstarszych szkół w Kraju Hulczyńskim. W roku 1609 majątek przejęła Bohunka Stošová z Kounic. W roku 1625 Hať wraz z sąsiadującymi Owsiszczami kupił Bernard Lichnowski z Voštic. W 1632 roku przeszedł w ręce hrabiego Šlika. W roku 1673 wybuchł wielki pożar, w którym spłonął lokalny młyn. Rok później wieś kupili jezuici, którzy w 1731 r. wybudowali kościół św. Mateusza. W 1787 wieś najpierw pozyskał Karol Laryš, a następnie Friedrich Eichendorff. Od 1844 r. była majątkiem Rothschildów. W roku 1894 rozbudowano kościół. Po I wojnie światowej Hať znalazł się w Czechosłowacji. W latach 1938–1945 wieś była przyłączona do III Rzeszy. 21 kwietnia wieś oswobodziła się spod niemieckiej okupacji. Po II wojnie światowej nadal pozostała w Czechosłowacji. W latach 1978–1990 była włączona do Hulczyna jako osobna dzielnica. Po rozpadzie Czechosłowacji znalazła się w Czechach.

</doc>
<doc id="1517675" url="https://pl.wikipedia.org/wiki?curid=1517675" title="Hat'">
Hat'



</doc>
<doc id="1517677" url="https://pl.wikipedia.org/wiki?curid=1517677" title="Dagupan">
Dagupan

Dagupan – miasto na Filipinach, w regionie Ilocos, w prowincji Pangasinan, na wyspie Luzon. W 2010 roku jego populacja liczyła 163 676 mieszkańców.
W mieście rozwinął się przemysł rybny oraz cukrowniczy.

</doc>
<doc id="1517683" url="https://pl.wikipedia.org/wiki?curid=1517683" title="Huddersfield (film)">
Huddersfield (film)

Huddersfield (serb. Хадерсфилд) – serbski film fabularny z roku 2007 w reżyserii Ivana Živkovicia.
Fabuła.
Akcja filmu rozgrywa się w małym serbskim miasteczku. Raša jest trzydziestolatkiem który mieszka z ojcem alkoholikiem i utrzymuje się z lekcji literatury i występów w miejscowym radiu. Ivan, obiecujący młody judoka w wyniku problemów ze zdrowiem psychicznym angażuje się w działania okultystyczne. Mila jest młodą, atrakcyjną i bardzo energiczną kobietą. Dule to typowy yuppie, działający w biznesie. Monotonię ich życia przerywa pojawienie się Igora, który od początku lat 90. mieszkał w brytyjskim Huddersfield i przyjeżdża po raz pierwszy do kraju. Przed Igorem wszyscy próbują opowiedzieć historię ostatniej dekady i odpowiedzieć na pytanie - jak to wszystko można było przetrwać?
Film był prezentowany na XIV Lecie Filmowym w Warszawie (lipiec 2008).

</doc>
<doc id="1517684" url="https://pl.wikipedia.org/wiki?curid=1517684" title="Kasper Felicjan Cyrtowt">
Kasper Felicjan Cyrtowt



</doc>
<doc id="1517685" url="https://pl.wikipedia.org/wiki?curid=1517685" title="Rima Baskiene">
Rima Baskiene



</doc>
<doc id="1517686" url="https://pl.wikipedia.org/wiki?curid=1517686" title="Pomnik Józefa Piłsudskiego">
Pomnik Józefa Piłsudskiego

oraz

</doc>
<doc id="1517688" url="https://pl.wikipedia.org/wiki?curid=1517688" title="Rich Franklin">
Rich Franklin

Rich Jay Franklin (ur. 5 października 1974 w Cincinnati) − amerykański zawodnik mieszanych sztuk walki (MMA) w latach 1999-2012. Były mistrz UFC w wadze średniej (2005-2006) oraz dwukrotny trener w programie The Ultimate Fighter. Od 2014 wiceprezydent singapurskiej organizacji promującej MMA ONE Championship.
Mieszane sztuki walki.
Zawodową karierę MMA rozpoczął w 1999 roku. W UFC zadebiutował w 2003 roku na gali UFC 42 - Sudden Impact. Jego przeciwnikiem był Evan Tanner. Franklin wygrał przez techniczny nokaut w pierwszej rundzie.
W 2005, został głównym trenerem w drugim sezonie reality show The Ultimate Fighter, a jeszcze w tym samym roku, 4 czerwca stanął do pojedynku o mistrzostwo UFC w wadze średniej (do 84 kg), w rewanżu z Evanem Tannerem, którego ostatecznie pokonał w 4. rundzie pojedynku przez TKO (przerwanie przez lekarza wskutek otrzymanych obrażeń) i zdobył mistrzowski pas wagi średniej. Obronił go dwukrotnie, najpierw pokonując Nathana Quarrego przez nokaut na UFC 56, a następnie Davida Loiseau przez decyzję sędziowską na UFC 58 po czym stracił go 14 października 2006 na rzecz Brazylijczyka Andersona Silvy.
12 czerwca 2010 roku na UFC 115 znokautował na 5 sekund przed końcem 1. rundy Chucka Liddella w pojedynku trenerów w finale 11. sezonu The Ultimate Fighter. 23 czerwca 2012 roku stoczył rewanżowy pojedynek z Brazylijczykiem Wanderleiem Silvą (pierwszy ich pojedynek na UFC 99 wygrał Franklin). Po raz kolejny zwyciężył Franklin na punkty po 5. rundach.
10 listopada 2012 (UFC on Fuel TV 6) na pierwszej organizowanej gali w Chinach, a dokładniej w Makau został nieoczekiwanie ciężko znokautowany przez byłego mistrza Strikeforce kickboksera Cunga Le już na początku 1. rundy. Po tej porażce postanowił zawiesić karierę zawodniczą.
W kwietniu 2014 został mianowany wiceprezydentem czołowej na rynku azjatyckim organizacji MMA ONE Championship.
28 września 2015 w wieku 40 lat postanowił oficjalnie zakończyć karierę zawodnika MMA.
Poza sportem.
Franklin poza sportem próbował aktorstwa. Otrzymał jedną z głównych ról w filmie "Cyberżołnierz" ("Cyborg Soldier") z 2008 roku. W 2003, założył firmę odzieżową American Fighter.
Życie prywatne.
Z wykształcenia jest matematykiem. Zanim zaczął karierę w MMA był nauczycielem w Oak Hills High School w Cincinnati. Ma żonę o imieniu Beth, która pracuje jako nauczycielka języka angielskiego w Reading High School.

</doc>
<doc id="1517690" url="https://pl.wikipedia.org/wiki?curid=1517690" title="Discovery Project">
Discovery Project



</doc>
<doc id="1517691" url="https://pl.wikipedia.org/wiki?curid=1517691" title="Zofia Małachowska">
Zofia Małachowska

Zofia Małachowska (ur. 14 maja 1982) – polska lekkoatletka, płotkarka.
W swojej karierze reprezentowała m.in. Warszawiankę oraz Podlasie Białystok. Największy sukces odniosła w 2001 kiedy to zdobyła złoty medal w biegu na 400 metrów przez płotki podczas Mistrzostw Europy juniorów w lekkoatletyce rozegranych we włoskim Grosseto. Rok wcześniej zajęła 6. miejsce w tej samej konkurencji na Mistrzostwach Świata Juniorów w Lekkoatletyce (Santiago 2000).

</doc>
<doc id="1517693" url="https://pl.wikipedia.org/wiki?curid=1517693" title="Synagoga w Nidzicy">
Synagoga w Nidzicy

Synagoga w Nidzicy – nieistniejąca obecnie synagoga w Nidzicy.
Pierwszą synagogę i łaźnię żydowską utworzył Chamsach Baruch w "zameczku" – niegdyś siedzibie krzyżackiego wójta. W 1807 roku budynek ten rozebrano. Od roku 1830 istniał w Nidzicy dom modlitwy. Poświęcenie kolejnej, nowej synagogi, odbyło się 4 września 1884 roku przy ówczesnej Mühlenstraße (obecna ul. Żeromskiego). Budynek zniszczony został w czasie wydarzeń "kryształowej nocy" 9 listopada 1938 roku. Na miejscu synagogi władze zbudowały "Grenzlandmuseum" (muzeum Pogranicza).

</doc>
<doc id="1517694" url="https://pl.wikipedia.org/wiki?curid=1517694" title="Archosauriformes">
Archosauriformes

Archosauriformes – klad archozauromorfów obejmujący archozaury i inne stosunkowo zaawansowane formy. Definiowany jako najwęższy klad obejmujący rodzaj "Proterosuchus" oraz grupę Archosauria. Znane od późnego permu (około 250 milionów lat temu).
Archosauriformes pokrywa się z szerszym znaczeniem kladu Archosauria ("sensu" Benton, 1999).
Archosauriformes bardziej bazalne niż "Euparkeria" były kiedyś zaliczane do podrzędu Proterosuchia rzędu Thecodontia podgromady Archosauria. Według metodologii kladystycznej Proterosuchia zostało odrzucone jako grupa parafiletyczna, a gatunki bardziej bazalne niż Archosauria "sensu" Gauthier są określane po prostu jako bazalne Archosauriformes.
Taksonomia.
Klasyfikacja.
Archosauriformes "incertae sedis": "Archeopelta", "Blomia", "Chalishevia", "Collilongus", "Dongusia", "Dongusuchus", "Dorosuchus", "Doswellia", "Energosuchus", "Exilisuchus", "Fugusuchus", "Gamosaurus", "Halazaisuchus", "Jaikosuchus", "Jushatyria", "Koilamasuchus", "Osmolskina", "Sarmatosuchus", "Tarjadia", "Turfanosuchus", "Uatchitodon", "Uralosaurus", "Vancleavea", "Vjushkovisaurus", "Vonhuenia", "Wangisuchus", "Xilousuchus", "Yonghesuchus".
Filogeneza.
Kladogram Archosauriformes według Dilkesa i Suesa (2009):
Kladogram Archosauriformes według Nesbitta i współpracowników (2009):
Kladogram Archosauriformes według Ezcurry i współpracowników (2010):

</doc>
<doc id="1517696" url="https://pl.wikipedia.org/wiki?curid=1517696" title="3 Korpus Polski">
3 Korpus Polski



</doc>
<doc id="1517698" url="https://pl.wikipedia.org/wiki?curid=1517698" title="Jean Béraud">
Jean Béraud

Jean Béraud (ur. 12 stycznia 1849 w Petersburgu, zm. 4 października 1935 w Paryżu) – francuski malarz i grafik.
Miał zostać prawnikiem, jednak po odbyciu służby wojskowej podjął studia w École nationale supérieure des beaux-arts w Paryżu pod kierunkiem Leona Bonnata. W latach 1873–1889 regularnie wystawiał w paryskim Salonie, pierwszy sukces odniósł w 1876, zwracając uwagę jury płótnem "Le Retour de l'enterrement". W 1889 otrzymał złoty medal na Wystawie Światowej. Dwukrotnie odznaczano go Legią Honorową. Był członkiem założycielem Sociéte Nationale des Beaux Arts, gdzie wystawiał i aktywnie pracował w latach 1910–1929.
Artysta prowadził własne studio w dzielnicy Montmartre. Utrzymywał kontakty z francuską elitą artystyczną, jego przyjacielem był Édouard Manet. W 1897 był sekundantem Marcela Prousta podczas jego nierozstrzygniętego pojedynku z Jeanem Lorrainem. Nigdy nie był żonaty i nie miał dzieci. Spoczywa na cmentarzu Montparnasse obok matki.
Béraud był uznanym portrecistą, jednak największą popularność zdobył dzięki przedstawieniom życia codziennego francuskiej belle époque, którego był wnikliwym obserwatorem. Jego sceny rodzajowe są pełne humoru i często złośliwego pokpiwania z ludzkich przywar. Czasami łączył elementy biblijne z współczesnymi, tak jak w kontrowersyjnym obrazie "La Madeleine chez le Pharisien", gdzie faryzeusze przypominają członków jury paryskiego Salonu. Pomimo że był związany ze środowiskiem impresjonistów, artysta wypracował własny styl. Jego prace są pod względem technicznym zgodne z zasadami akademizmu, jednak czerpał z doświadczeń impresjonistów, stosując zbliżoną kolorystykę i zasady otwartej kompozycji.

</doc>
<doc id="1517699" url="https://pl.wikipedia.org/wiki?curid=1517699" title="Dyslokacja (krystalografia)">
Dyslokacja (krystalografia)

Dyslokacja – liniowy defekt sieci krystalicznej, zakłócający regularną kolejność płaszczyzn sieciowych. Dyslokacje występują prawie we wszystkich kryształach, a ich zdolność do przemieszczania się odpowiada za właściwości plastyczne materiałów krystalicznych, znacznie niższą wytrzymałość materiałów na ścinanie niż na ściskanie. 
Pod względem geometrycznym wyróżnia się proste typy dyslokacji:
Dyslokacje opisuje się za pomocą linii dyslokacji, wektora Burgersa i wektora stycznych do linii dyslokacji.

</doc>
<doc id="1517705" url="https://pl.wikipedia.org/wiki?curid=1517705" title="Zwierzno (gmina)">
Zwierzno (gmina)

Zwierzno – dawna gmina wiejska istniejąca w latach 1945-1954 w woj. gdańskim (dzisiejsze woj. warmińsko-mazurskie). Siedzibą władz gminy było Zwierzno.
Gmina Zwierzno powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu malborskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego.
1 stycznia 1949 roku gminę przeniesiono do powiatu elbląskiego w tymże województwie; równocześnie do gminy Zwierzno przyłączono część obszaru gminy Jasna (gromadę Złotnica).
Według stanu z 1 lipca 1952 roku gmina składała się z 11 gromad: Dzierzgonka, Kępniewo, Markusy, Rachowo, Rozgart, Stalewo, Szaleniec, Wiśniewo, Złotnica, Zwierzeńskie Pole i Zwierzno. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517707" url="https://pl.wikipedia.org/wiki?curid=1517707" title="Kościół katolicki obrządku bizantyjsko-białoruskiego">
Kościół katolicki obrządku bizantyjsko-białoruskiego

Kościół katolicki obrządku bizantyjsko-białoruskiego (biał. "Biełaruskaja Hreka-Katalickaja Carkva") – niewielki Kościół wschodni działający na terenie Białorusi oraz wśród emigrantów białoruskich, uznający władzę i autorytet papieża.
Od 30 marca 2023 Kościół składa się z jednej administratury apostolskiej powołanej przez papieża Franciszka, a jej pierwszym administratorem (ale bez rangi biskupa) został archimandryta Jan Sergiusz Gajek MIC, dotychczasowy wizytator apostolski.
Nazwa.
Oficjalną nazwą Kościoła, używaną przez Stolicę Apostolską jest Kościół katolicki obrządku bizantyjsko-białoruskiego, przez wyznawców nazywany jest również Białoruską Cerkwią greckokatolicką, Bizantyjskim Kościołem katolickim na Białorusi, Greckokatolicką cerkwią na Białorusi lub Białoruskim Kościołem katolickim. Zwyczajowo jest nazywany Kościołem unickim bądź greckokatolickim. Określenie Kościół bizantyjsko-białoruski bywa mylące, bowiem tak określa się czasem białoruską część Rosyjskiego Kościoła Prawosławnego.
Historia.
Chrześcijaństwo na obecnych terenach zajmowanych przez państwo Białoruś zaczęło utrwalać się w X wieku. W jego rozpowszechnieniu pomagało położenie ziem ruskich, przez które wiódł ważny szlak handlowy od Morza Czarnego do Morza Bałtyckiego. Było to chrześcijaństwo wschodnie pochodzące z Bułgarii, skąd przybyli na Ruś Białą pierwsi misjonarze i prawdopodobnie pierwszy biskup. Centrum życia kościelnego, pod którego podlegały te ziemie, był wówczas Kijów. Oficjalną datą chrztu Rusi jest rok 988, kiedy to przyjął chrzest książę Włodzimierz I Wielki i mieszkańcy Kijowa.
W XVI wieku część Kościoła prawosławnego w Rzeczypospolitej dążyła do pojednania z Rzymem, decydując się przystąpić do unii brzeskiej w 1596 roku. W ten sposób powstał Kościół unicki w Rzeczypospolitej. Po rozbiorach Polski w XVIII wieku doszło do różnych konfliktów, politycznych i religijnych podziałów, które osłabiły unię. Unici byli często przez rosyjskiego zaborcę prześladowani i deportowani. Dopiero w 1905 roku car Mikołaj II Romanow wydał dekret tolerancyjny, po którym do katolicyzmu przyznało się około 230 tysięcy Rusinów. Nie posiadając katolickich wspólnot rytu bizantyjskiego Białorusini przystępowali do wspólnot obrządku łacińskiego, chociaż w wielu sprawach pozostawali wierni tradycji swojego pierwotnego obrządku.
Pomiędzy I a II wojną światową część Białorusinów zaczęło na nowo organizować Kościół greckokatolicki. W 1931 roku papież wyznaczył swojego wizytatora apostolskiego dla białorusinów grekokatolików na terenie Polski w osobie biskupa Mikołaja Czarneckiego, zmarłego w 1956 roku.
Sytuacja unitów uległa ponownie skrajnemu pogorszeniu z chwilą zakończenia II wojny światowej i ponownego przyłączenia Białorusi w jej znacznie powiększonych granicach do Związku Socjalistycznych Republik Radzieckich.
W 1939 roku biskup Mikołaj Czarnecki został wyznaczony przez metropolitę Andrzeja Szeptyckiego dla czasowego wykonywania obowiązków egzarchy Kościoła greckokatolickiego na Białorusi. 1940 roku Antoni Niemancewicz SJ został mianowany przez arcybiskupa Szeptyckiego egzarchą Białoruskiego Kościoła Greckokatolickiego.
W 1942 roku Antoni Niemancewicz został aresztowany przez Niemców. Zmarł 6 stycznia 1943 roku śmiercią męczeńską w szpitalu więziennym Sicherheitsdienst w Mińsku.
W latach prześladowań wielu białoruskich unickich katolików uciekło z kraju za granicę, zwłaszcza do takich państw jak Francja, Belgia, Wielka Brytania, czy Stany Zjednoczone. Utworzyli parafie w takich miejscach jak Londyn, Paryż, Louvain, Goslar oraz Chicago. W 1960 roku papież Jan XXIII ustanowił pierwszego biskupa dla białoruskich katolików, który miał zająć się organizacją tej wspólnoty, a który na swoją siedzibę wybrał Londyn.
Organizacja.
W dniu dzisiejszym w Kościele greckokatolickim na Białorusi działa głównie młodzież i inteligencja. Szacuje się, że na Białorusi żyje od 15 tys. do 100 tys. grekokatolików. Najbardziej realistyczną wydaje się liczba ok. 40 tys. Opieką duszpasterską objętych jest obecnie zaledwie kilka tysięcy wiernych.
Urzędowy rocznik Stolicy Apostolskiej – Annuario Pontificio – odnotowuje jego status kanoniczny jako Kościoła sui iuris. Podlega on bezpośrednio watykańskiej dykasterii o nazwie Dykasteria ds. Kościołów Wschodnich, którą reprezentuje administrator apostolski dla grekokatolików Białorusi – archimandryta Jan Sergiusz Gajek. Administratura apostolska działa jako centrum duszpasterskiej koordynacji.
Władze państwowe uznają istnienie administratury, ale rejestrację jurydyczną w Państwowym Komitecie ds. Religii i Narodowości posiadają jedynie poszczególne parafie.
Liturgię w parafiach greckokatolickich odprawia się w języku białoruskim, w rycie bizantyjskim, wg kalendarza gregoriańskiego.
Obecnie na Białorusi funkcjonuje 16 zarejestrowanych parafii greckokatolickich podzielonych na dwa dekanaty: centralno-zachodni z siedzibą w Mińsku oraz wschodni z siedzibą w Połocku. Wiele parafii czeka na rejestrację państwową. W parafiach pracuje duszpastersko 16 prezbiterów oraz 3 diakonów. Są wśród nich mnisi redemptoryści i studyci. Do stanu kapłańskiego przygotowuje się kilku kleryków w Drohiczynie, Rzymie oraz we Lwowie na Ukrainie w zakonie redemptorystów. Również w strukturach ukraińskiej eparchii Świętej Rodziny w Londynie działa jedna parafia sprawująca liturgię w obrządku bizantyjsko-białoruskim.

</doc>
<doc id="1517709" url="https://pl.wikipedia.org/wiki?curid=1517709" title="Białoruski Kościół katolicki">
Białoruski Kościół katolicki



</doc>
<doc id="1517710" url="https://pl.wikipedia.org/wiki?curid=1517710" title="Kurdyjski Okręg Autonomiczny">
Kurdyjski Okręg Autonomiczny



</doc>
<doc id="1517714" url="https://pl.wikipedia.org/wiki?curid=1517714" title="Białoruska Cerkiew Greckokatolicka">
Białoruska Cerkiew Greckokatolicka



</doc>
<doc id="1517719" url="https://pl.wikipedia.org/wiki?curid=1517719" title="Bizantyjski Kościół katolicki na Białorusi">
Bizantyjski Kościół katolicki na Białorusi



</doc>
<doc id="1517721" url="https://pl.wikipedia.org/wiki?curid=1517721" title="Żurawiec (gmina)">
Żurawiec (gmina)

Żurawiec – dawna gmina wiejska istniejąca w latach 1945-1954 w woj. gdańskim (dzisiejsze woj. warmińsko-mazurskie). Siedzibą władz gminy był Żurawiec.
Gmina Żurawiec powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu malborskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego.
1 stycznia 1949 roku gminę przeniesiono do powiatu elbląskiego w tymże województwie. Według stanu z 1 lipca 1952 roku gmina składała się z 6 gromad: Balewo, Jezioro, Jurandowo, Krzewsk, Węgle i Żurawiec. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517728" url="https://pl.wikipedia.org/wiki?curid=1517728" title="Rząd Aleksandrasa Abišali">
Rząd Aleksandrasa Abišali

Rząd Aleksandrasa Abišali – czwarty rząd Republiki Litewskiej od ogłoszenia niepodległości w 1990.
Funkcjonował od 21 lipca 1992 do 17 grudnia 1992.

</doc>
<doc id="1517729" url="https://pl.wikipedia.org/wiki?curid=1517729" title="Rząd Aleksandrasa Abisali">
Rząd Aleksandrasa Abisali



</doc>
<doc id="1517730" url="https://pl.wikipedia.org/wiki?curid=1517730" title="Vytautas Šustauskas">
Vytautas Šustauskas

Vytautas Šustauskas (ur. 19 marca 1945 w Krożach) – litewski inżynier i samorządowiec, burmistrz Kowna (2000) i poseł na Sejm Republiki Litewskiej (2000–2004), przewodniczący Litewskiego Związku Wolności
Życiorys.
W 1964 ukończył technikum stoczniowe w Kłajpedzie. Od 1968 studiował przez dwa lata na kłajpedzkiej filii Instytutu Politechnicznego, później kształcił się również w lokalnej szkole morskiej. W 2005 uzyskał tytuł zawodowy magistra na Wydziale Nauk Społecznych Uniwersytetu Kłajpedzkiego.
W 1967 rozpoczął pracę na litewskich kutrach rybackich. W latach 1968–1972 był zatrudniony jako mechanik w kłajpedzkim zakładzie "Progresas", a później przez kilkanaście lat do 1989 w instytucie radiowym w Kownie jako inżynier.
Pod koniec lat 80. zaangażował się w działalność polityczną, wstępując do Litewskiej Ligi Wolności – od 1989 do 1992 stał na czele jej oddziału w Kownie. W 1994 założył na bazie części tego ruchu ogólnokrajową partię polityczną pod nazwą Litewski Związek Wolności, której został przewodniczącym.
W 1995 uzyskał po raz pierwszy mandat radnego Rady Miejskiej w Kownie, który odnawiał w kolejnych wyborach w 1997, 2000 i 2002. Od 13 kwietnia 2000 do 30 października tego samego roku sprawował urząd burmistrza Kowna.
W 2000 wybrano go do Sejmu Republiki Litewskiej, w związku z czym zrzekł się urzędu burmistrza miasta. Dwa lata później próbował swych sił w wyborach prezydenckich, uzyskując w I turze 0,37% głosów. W 2004 i 2008 bez powodzenia kandydował w kolejnych wyborach parlamentarnych.
Znany z wypowiedzi uważanych powszechnie za skandaliczne i rasistowskie, swego czasu publicznie powiedział m.in.: "Gdyby nie Niemcy, Litwini musieliby czyścić buty Żydom na kowieńskiej Laisvės alėje".

</doc>
<doc id="1517731" url="https://pl.wikipedia.org/wiki?curid=1517731" title="Joseph Lyman Fisher">
Joseph Lyman Fisher

Joseph Lyman Fisher (ur. 11 stycznia 1914 w Pawtucket, zm. 19 lutego 1992 w Arlington) – polityk i ekonomista amerykański związany z Partią Demokratyczną.
W latach 1975–1981 przez trzy dwuletnie kadencje Kongresu Stanów Zjednoczonych był przedstawicielem dziesiątego okręgu wyborczego w stanie Wirginia w Izbie Reprezentantów Stanów Zjednoczonych.
W latach 1982–1986 był profesorem ekonomii politycznej na George Mason University.

</doc>
<doc id="1517735" url="https://pl.wikipedia.org/wiki?curid=1517735" title="Mexborough">
Mexborough

Mexborough – miasto w Wielkiej Brytanii, położone w hrabstwie South Yorkshire w Anglii, leżące na lewym brzegu rzeki Don. Populacja miasta wynosi 14 620 mieszkańców, dane te pochodzą ze spisu powszechnego który odbył się w 2006 roku. Siedziba zakładów radiofonicznych Roberts Radio.
Historia.
Miasto uzyskało prawa miejskie w roku 1177. Wcześniej tereny obecnego Mexborough były zamieszkiwane przez plemiona oraz ludy celtyckie. W okolicach miasta znajdują się ślady osadnictwa Celtów, a także plemion z nimi związanych. W latach późniejszych tereny miasta zostały zajęte przez Rzymian, którzy ufortyfikowali tereny miasta ,a także rozbudowali jego powierzchnię. Po opuszczeniu terenów Anglii przez Rzymian tereny te zajęły ludy germańskie, głównie Saksonowie, którzy rozpoczęli budowę własnej osady pod koniec XI wieku.
W średniowieczu miasto się rozwijało powoli, zbudowano wówczas lokalną katedrę oraz rozwinięto fortyfikacje. Przez wiele następnych lat umocnienia nie były należycie odnawiane przez co uległy zniszczeniu około roku 1800.
Na początku XIX wieku w mieście rozwinął się przemysł górniczy, który stał się najważniejszym miejscem pracy lokalnych mieszkańców. Dzięki swojemu położenie w okolic Sheffield oraz Doncaster, miasto stało się ważnym węzłem transportowym, w szczególności w transporcie kolejowym. W 1904 roku zbudowano pierwszy szpital, który został później włączony w skład jednych z klinik usytuowanych w Doncaster.
Obecnie miasto zmieniło swój dotychczasowy charakter. Olbrzymie zakłady przemysłu ciężkiego zostały zlikwidowane, a w ich miejsce zostały wybudowane fabryki przemysłu lekkiego oraz liczne punkty usługowe i przedsiębiorstwa prywatne.

</doc>
<doc id="1517736" url="https://pl.wikipedia.org/wiki?curid=1517736" title="Rząd Laurynasa Stankeviciusa">
Rząd Laurynasa Stankeviciusa



</doc>
<doc id="1517737" url="https://pl.wikipedia.org/wiki?curid=1517737" title="Rząd Laurynasa Stankevičiusa">
Rząd Laurynasa Stankevičiusa

Rząd Laurynasa Stankevičiusa – siódmy rząd Republiki Litewskiej od ogłoszenia niepodległości w 1990.
Funkcjonował od 19 marca 1996 do 10 grudnia 1996. Zakończył swoją działalność, gdy dominująca w nim postkomunistyczna Litewska Demokratyczna Partia Pracy przegrała kolejne wybory parlamentarne.

</doc>
<doc id="1517739" url="https://pl.wikipedia.org/wiki?curid=1517739" title="Izochrom">
Izochrom

Izochroma - w elastooptyce - prążek interferencyjny przebiegający przez punkty ciała, w którym różnica naprężeń głównych jest stała.

</doc>
<doc id="1517741" url="https://pl.wikipedia.org/wiki?curid=1517741" title="Kałdowo (gmina)">
Kałdowo (gmina)

Kałdowo – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy było Kałdowo.
Gmina Kałdowo powstała po II wojnie światowej (1945) w części byłego Wolnego Miasta Gdańsk, w której utworzono tymczasowy powiat nytyski (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego, po czym obszar powiatu nytyskiego przyłączono do powiatu gdańskiego.
1 stycznia 1949 roku gminę przeniesiono do powiatu malborskiego w tymże województwie. Według stanu z 1 lipca 1952 roku gmina składała się z 9 gromad: Cisy, Grobelno, Kałdowo, Kamienice, Kamionka, Kościeleczki, Kraśniewo, Stara Kościelnica i Stogi. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517744" url="https://pl.wikipedia.org/wiki?curid=1517744" title="Santo Antao">
Santo Antao



</doc>
<doc id="1517754" url="https://pl.wikipedia.org/wiki?curid=1517754" title="Vasilijus Popovas">
Vasilijus Popovas

Vasilijus Popovas, ros. Василий Попов, trb. Wasilij Popow (ur. 7 marca 1956 w m. Mironiškis w rejonie jezioroskim) – litewski działacz komunistyczny w okresie LSRR, polityk i samorządowiec, poseł na Sejm Republiki Litewskiej (2000–2004), brat Petrasa Papovasa.
Życiorys.
W 1979 ukończył Instytut Politechniczny w Kownie ze specjalnością inżyniera radiowego, po czym przeszedł do pracy ideologicznej. Początkowo działał jako instruktor w kowieńskim Komsomole, a w 1980 awansował na stanowisko II sekretarza Związku Młodzieży Komunistycznej w dzielnicy im. Karolisa Požėli w Kownie, później (1984–1986) był instruktorem KPZR w tejże dzielnicy, a od 1986 kierował lokalnym Wydziałem Propagandy i Agitacji KPZR. W 1989 objął funkcję sekretarza KPZR w dzielnicy Požėli i w tym samym roku awansował na stanowisko sekretarza ogólnomiejskiego partii w Kownie.
Na początku transformacji ustrojowej pracował jako ekonomista w przedsiębiorstwie „Ada” (1991–1994), później przez krótki czas był dyrektorem firmy „Elektronikos investicija”, a od 1995 do 2000 inżynierem Lietuvos taupomasis bankas w jednej z dzielnic Kowna.
W 1990 przystąpił do Litewskiej Demokratycznej Partii Pracy. Kierował jej radą miejską w Kownie (1993–2001). Działał w samorządzie miejskim – w 1995 po raz pierwszy uzyskał mandat radnego, który odnawiał w latach 1997 i 2002. Od 2005 do 2007 stał na czele lewicowej frakcji w radzie miejskiej Kowna.
W 2000 uzyskał mandat posła na Sejm Republiki Litewskiej z listy koalicji socjaldemokratycznej z poparciem Litewskiej Demokratycznej Partii Pracy. Od 2001 pozostaje członkiem Litewskiej Partii Socjaldemokratycznej. W 2004 nie uzyskał reelekcji w wyborach parlamentarnych. W 2015 powrócił do kowieńskiej rady miasta.

</doc>
<doc id="1517757" url="https://pl.wikipedia.org/wiki?curid=1517757" title="Lisewo (gmina w województwie gdańskim)">
Lisewo (gmina w województwie gdańskim)

Lisewo – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Nazwa gminy pochodzi od wsi Lisewo (od 1953 "Lisewo Malborskie"), lecz siedzibą władz gminy były Lichnowy.
Gmina Lisewo powstała po II wojnie światowej (1945) w części byłego Wolnego Miasta Gdańsk, w której utworzono tymczasowy powiat nytyski (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego, po czym obszar powiatu nytyskiego przyłączono do powiatu gdańskiego.
1 stycznia 1949 roku gminę przeniesiono do powiatu malborskiego w tymże województwie. Według stanu z 1 lipca 1952 roku gmina składała się z 10 gromad: Boręty, Dąbrowa, Lichnowy, Lichnówki, Lisewo, Parszewo, Pordenowo, Starynia, Stara Wisła i Tropiszewo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517761" url="https://pl.wikipedia.org/wiki?curid=1517761" title="Mątowy Wielkie (gmina)">
Mątowy Wielkie (gmina)

Mątowy Wielkie – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Nazwa gminy pochodzi od wsi Mątowy Wielkie, lecz siedzibą władz gminy był Miłoradz.
Gmina Mątowy Wielkie powstała po II wojnie światowej (1945) w części byłego Wolnego Miasta Gdańsk, w której utworzono tymczasowy powiat nytyski (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego, po czym obszar powiatu nytyskiego przyłączono do powiatu gdańskiego.
1 stycznia 1949 roku gminę przeniesiono do powiatu malborskiego w tymże województwie. Według stanu z 1 lipca 1952 roku gmina składała się z 9 gromad: Bystrze, Gnojewo, Kończewice, Mątowy Małe, Mątowy Wielkie, Miłoradz, Piekło, Pogorzała Wieś i Szymankowo. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517765" url="https://pl.wikipedia.org/wiki?curid=1517765" title="Myszewo (gmina)">
Myszewo (gmina)

Myszewo (do 1947 "Myszkowo") – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Nazwa gminy pochodzi od wsi Myszewo (początkowo "Myszkowo"), lecz siedzibą władz gminy były Lasowice Wielkie ("Leżwice Wielkie").
Gmina "Myszkowo" powstała po II wojnie światowej (1945) w części byłego Wolnego Miasta Gdańsk, w której utworzono tymczasowy powiat nytyski (ziemie te wchodziły w skład tzw. IV okręgu administracyjnego – "Mazurskiego"). 7 kwietnia 1945 gmina – wraz z pozostałym obszarem byłego Wolnego Miasta Gdańsk – weszła w skład nowo utworzonego woj. gdańskiego, po czym obszar powiatu nytyskiego przyłączono do powiatu gdańskiego. Z końcem 1947 roku nazwę zmieniono na "Myszewo".
1 stycznia 1949 roku gminę przeniesiono do powiatu malborskiego w tymże województwie. Według stanu z 1 lipca 1952 roku gmina składała się z 10 gromad: Lasowice Małe, Lasowice Wielkie, Lipinka, Lubstowo, Myszewo, Nidowo, Pielica, Półmieście, Szawałd i Wierciny. 1 stycznia 1954 z gminy Myszewo wyłączono gromady Nidowo, Lubstowo i Wierciny, włączając je do nowo utworzonego powiatu nowodworsko-gdańskiego w tymże województwie: gromadę Nidowo do nowo utworzonej gminy Lubieszewo, a Lubstowo i Wierciny do nowo utworzonej gminy Kmiecin.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517768" url="https://pl.wikipedia.org/wiki?curid=1517768" title="Podolskie Towarzystwo Turystyczno-Krajoznawcze">
Podolskie Towarzystwo Turystyczno-Krajoznawcze

Podolskie Towarzystwo Turystyczno-Krajoznawcze powstało jako Wojewódzkie Towarzystwo Turystyczno - Krajoznawcze z siedzibą w Tarnopolu, później właśnie jako Podolskie Towarzystwo Turystyczno – Krajoznawcze. Organizacja pozarządowa.
Pierwsze Walne Zgromadzenie odbyło się 20 października 1925 r. Skład pierwszych władz: Tomasz Kunzek jako prezes, pułkownik Gigiel, nadkomisarz Kołodziej, prof. Józef Schwartz, pełniący funkcję zastępcy prezesa, sekretarzem został Henryk Śląski, skarbnikiem zaś Jan Kurzeja. Oprócz nich w Wydziale było 12. członków. Ze znaczących sekcji: przewodniczącym Sekcji Wycieczkowej był Stefan Juzwa, a Sekcji Propagandowej – I. Czyrski. Rok 1926 - członków do 182 w samym Tarnopolu i 308 w 16 oddziałach terenowych (w roku 1926 istniało 12 oddziałów terenowych). Pierwsze Walne Zgromadzenie, po półtorarocznym okresie działalności, odbyło się w dniu 25 czerwca 1927 r..
W tym czasie utworzono 16 oddziałów w miastach powiatowych, nawiązano kontakt z pokrewnymi towarzystwami, wydano liczne widokówki, rozpoczęto tworzenie biblioteki oraz zasobów fotograficznych. Rok 1927 to dalsze prace o charakterze organizacyjnym. W tym też czasie Towarzystwo przystąpiło wspólnie z Polskim Towarzystwem Tatrzańskim, Polskim Towarzystwem Krajoznawczym oraz Automobilklubem Polskim do prac, których początków należy szukać jeszcze w ustaleniach I zjazdu delegatów towarzystw turystycznych w Krakowie w 1919 r., a mianowicie do tworzenia Związku Polskich Towarzystw Turystycznych (ZPTT). Prace te zostały zakończone sukcesem, a I Organizacyjny Zjazd Delegatów ZPTT odbył się w dniu 5 lutego 1928 r. w Warszawie. Wśród ośmiu członków założycieli na piątej pozycji z liczbą 500 członków znalazło się Wojewódzkie Towarzystwo Turystyczno-Krajoznawcze w Tarnopolu. W dniu 31 marca 1928 r. odbył się II Walny Zjazd Towarzystwa. Dzięki dotacji Ministerstwa Robót Publicznych w czerwcu 1928 r. wydano Przewodnik po Województwie Tarnopolskim w dużym, jak na owe czasy, nakładzie 5 156 egzemplarzy. 
W latach 1928-1930 Towarzystwo odkopało i udostępniło do zwiedzenia jaskinie gipsowe. Dzięki darowiźnie Lazara Melzera Towarzystwo stało się właścicielem gruntów koło wejścia do jaskini, samej jaskini, a także parceli, na której znajdowały się ruiny średniowiecznego zamku wraz z basztą. Towarzystwo wykonało remont wspomnianej baszty. Dzięki temu remontowi uzyskano trzyizbowe schronisko wyposażone w podstawowy sprzęt turystyczny. Towarzystwo rozpoczęło starania o budowę drugiego obiektu turystycznego, nabywając parcelę budowlaną w Zaleszczykach. Obiekt ten miał stać się w przyszłości głównym oparciem dla rozwoju ruchu turystycznego w południowo-wschodnich regionach województwa. W okresie tym rozpoczęto intensywne przygotowania do Regionalnej Wystawy Rolniczej w Tarnopolu, która odbyła się w dniu 23 czerwca 1931 r. Rozmachu nabrały przygotowania do budowy schroniska w Zaleszczykach. Wykonano plan budowy i rozpoczęto budowę. W trakcie realizacji inwestycji odznaczyli się: prezes oddziału zaleszczyckiego Józef Schwartz oraz starosta powiatu zaleszczyckiego Józef Krzyżanowski. Prowadzono również starania o budowę schroniska w Miodoborach. Ten okres działalności zamknęło Walne Zgromadzenie Towarzystwa, które odbyło się w dniu 30 kwietnia 1931 r. Podjęto wiele uchwał, których zadaniem była intensyfikacja działań zmierzających do dalszego rozwoju Towarzystwa. Zmieniono również nazwę na Podolskie Towarzystwo-Turystyczno Krajoznawcze (PTTK). W dniu 17 września 1933 r. Towarzystwo zorganizowało „Zjazd Krajoznawczy” w Olesku. Uczestniczyli w nim przedstawiciele organizacji turystycznych, referenci turystyki urzędów wojewódzkich oraz delegaci Okręgowej Dyrekcji Kolei Państwowych z południowo-wschodnich województw, a także reprezentanci Ministerstwa Komunikacji. Na zjeździe powzięto 28 uchwał dotyczących najważniejszych problemów jego rozwoju na tych terenach. Uchwalono apel do Ministerstwa Komunikacji o zorganizowanie na Podole pociągów turystycznych, a także wprowadzono ponownie zniżki na bilety do miejscowości turystycznych. 
W latach 1931-1934 Towarzystwo z dużym zaangażowaniem kontynuowało rozbudowę domu wycieczkowego w Zaleszczykach. Rozpoczęto też budowę schroniska dla pasa Miodoborów w Kręciłowie. Obiekt ten miał równocześnie służyć jako szkoła powszechna dla ludności polskiej. W celu pozyskania nowych członków oraz popularyzacji głoszonych przez Podolskie Towarzystwo Turystyczno-Krajoznawcze idei turystyki Wydział Towarzystwa powołał w roku 1932 „Sekcję kół krajoznawczych młodzieży”. W celach propagandowych wydano broszurę pod tytułem „Ziemia Podolska”, autorstwa Tomasza Kunzeka oraz przewodnik Zbaraż w przeszłości i teraźniejszości, będący monografią powiatu, którego autorem był Henryk Śląski. Wydano również broszurę „10-lecie Województwa Tarnopolskiego”, opisującą dorobek województwa, także autorstwa Henryka Śląskiego. Na początku też roku 1936 PTTK utworzyło Sekcję Kół Krajoznawczych Młodzieży. Miała ona za zadanie pobudzić do działalności młodzież szkolną poprzez organizację kół w szkołach. W niedługim czasie rozpoczęła ona wydawanie miesięcznika „Znicz Podola”, redagowanego przez W. Cichockiego i J. Opackiego w Czortkowie. 
W Towarzystwie została utworzona Sekcja narciarska, wchodząca w skład Polskiego Związku Narciarskiego. Organizowano kursy narciarskie i wyjazdy na narty. Liczba członków w roku 1938 wynosiła 56 osób. Cały okres swojej działalności zakończyło Towarzystwo jako właściciel nieruchomości: schronisk i zamków w Czortkowie, w Kudryńcach, w Kręciłowie, w Zaleszczykach i w Krzywczu Górnym; parcel w Bilczu Złotym (podarowana przez księcia Pawła Sapiehę) i w Uścieczku (podarowana przez Zarząd Gminy) oraz nosiło się z zamiarem przyjęcia darowizny od hrabiny Mitrowskiej w postaci parceli w Borkach Wielkich. Majątek Towarzystwa tworzyły również niezliczone już ilości zbiorów muzealnych, bibliotecznych i sprzętu turystycznego.

</doc>
<doc id="1517769" url="https://pl.wikipedia.org/wiki?curid=1517769" title="Rory Delap">
Rory Delap

Rory John Delap (ur. 6 lipca 1976 w Sutton Coldfield) – irlandzki piłkarz grający na pozycji prawego pomocnika. Karierę piłkarską zakończył w Burton Albion. Posiada także obywatelstwo angielskie.
Delap zapisał się w pamięci kibiców i swoich rywali bardzo dalekimi wyrzutami z autów (np. na 37 czy 38 metrów). David Moyes określił kiedyś jego umiejętności, mówiąc, że to „ludzka proca”. Kiedy zawodnik ten podchodził do wyrzutu z autu w okolicach pola karnego równało się to niemal z dośrodkowaniem rzucie rożnym czy wolnym. Bardzo często dzięki temu Stoke City zdobywało w ten sposób punkty. Delap w swojej karierze reprezentował również barwy Derby County, Sunderlandu czy Southamptonu.
Kariera klubowa.
Delap urodził się w Anglii w rodzinie pochodzenia irlandzkiego. Karierę piłkarską rozpoczął w klubie Carlisle United. Już w sezonie 1992/1993 zadebiutował w Division Three, ale jako nastolatek zaliczał sporadyczne występy i dopiero od sezonu 1995/1996 zaczął grywać w pierwszym składzie Carlisle. Zarówno w tym, jak i w sezonie 1997/1998 występował na boiskach Division Two.
6 lutego 1998 roku Delap został zawodnikiem Derby County, prowadzonego przez menedżera Jima Smitha. Kosztował wówczas 250 tysięcy funtów, a w Premiership zadebiutował 14 lutego w wygranym 2:1 wyjazdowym spotkaniu z Evertonem. W Derby stał się podstawowym zawodnikiem, a w klubie tym spędził łącznie 4,5 sezonu. W tym okresie rozegrał 103 spotkania ligowe, w których zdobył 11 bramek.
Kolejnym klubem Delapa w karierze był Southampton F.C., do którego Irlandczyk przeszedł 21 lipca 2001 roku za kwotę 3 milionów funtów. Stał się pierwszym nabytkiem nowego menedżera Stuarta Graya, a także ówczesnym najwyższym transferem w historii „Świętych”. 18 sierpnia wystąpił po raz pierwszy w nowym zespole, który przegrał na Elland Road 0:2 z Leeds United. W Southampton grał 4,5 roku, podobnie jak w Derby, jednak w sezonie 2004/2005 spadł z tym klubem do Football League Championship. Na zapleczu Premiership występował przez pół sezonu.
31 stycznia 2006 roku Delap podpisał kontrakt z Sunderlandem, do którego trafił na zasadzie wolnego transferu. W drużynie prowadzonej przez Micka McCarthy’ego po raz pierwszy wystąpił 25 lutego w przegranym 0:1 wyjazdowym meczu z Birmingham City. Doznał jednak kontuzji i do końca sezonu rozegrał zaledwie sześć spotkań, a Sunderland spadł do Championship.
Po zatrudnieniu na stanowisku menedżera Sunderlandu, Roya Keane'a Delap został wypożyczony do innej drużyny z Championship, Stoke City. 14 października wystąpił w zwycięskim 4:0 meczu z Leeds United. Doznał jednak złamania kości piszczelowej i strzałkowej w meczu z Sunderlandem. Uraz ten wyeliminował go z gry do końca sezonu, jednak 9 stycznia 2007 został wykupiony przez Stoke. W sezonie 2007/2008 przyczynił się do awansu klubu do Premiership. W rundzie jesiennej sezonu 2008/2009 stał się najlepszym asystentem Stoke w lidze i aż 6 goli padło po jego wyrzutach piłki z autu (z Aston Villą, Evertonem, Sunderlandem i Arsenalem).
31 stycznia 2013 roku Delap na zasadzie wypożyczenia trafił na pół roku do Barnsley. Zadebiutował w wygranym 2:1 meczu z Blackpool.
Delap latem podpisał roczną umowę z Burton Albion, jednak grę od września uniemożliwiła mu kontuzja uda, więc w związku z tym postanowił już nie przeciągać decyzji o zakończeniu przygody z piłką. Tak więc 17 grudnia 2013 roku Delap zakończył swoją profesjonalną karierę piłkarską.
Kariera reprezentacyjna.
W reprezentacji Irlandii Delap zadebiutował 25 marca 1998 roku w przegranym 1:2 towarzyskim meczu z Czechami. Wcześniej był kapitanem młodzieżowej reprezentacji U-21. Występował w eliminacjach do Mistrzostw Świata 2002, jednak na sam turniej nie został powołany. Do 2004 roku rozegrał w kadrze narodowej 11 spotkań.

</doc>
<doc id="1517772" url="https://pl.wikipedia.org/wiki?curid=1517772" title="Czarne Dolne (gmina)">
Czarne Dolne (gmina)

Czarne Dolne – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy było Czarne Dolne.
Gmina Czarne Dolne powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 5 gromad: Butowo, Czarne Dolne, Klecewo, Pawłowo i Zbyszkowo.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.
Zobacz też: gmina Czarne

</doc>
<doc id="1517774" url="https://pl.wikipedia.org/wiki?curid=1517774" title="Rząd Adolfasa Šleževičiusa">
Rząd Adolfasa Šleževičiusa

Rząd Adolfasa Šleževičiusa – szósty rząd Republiki Litewskiej od ogłoszenia niepodległości w 1990.
Funkcjonował od 31 marca 1993 do 19 marca 1996, zdominowany przez postkomunistyczną Litewską Demokratyczną Partię Pracy.

</doc>
<doc id="1517776" url="https://pl.wikipedia.org/wiki?curid=1517776" title="Rząd Adolfasa Slezeviciusa">
Rząd Adolfasa Slezeviciusa



</doc>
<doc id="1517777" url="https://pl.wikipedia.org/wiki?curid=1517777" title="Mareza (gmina)">
Mareza (gmina)

Mareza – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy była Mareza.
Gmina Mareza powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 2 gromad: Mareza i Rozpędziny.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517780" url="https://pl.wikipedia.org/wiki?curid=1517780" title="Nebrowo Wielkie (gmina)">
Nebrowo Wielkie (gmina)

Nebrowo Wielkie – dawna gmina wiejska istniejąca w latach 1945–1954 w woj. gdańskim (dzisiejsze woj. pomorskie). Siedzibą władz gminy było Nebrowo Wielkie.
Gmina Nebrowo Wielkie powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 6 gromad: Glina, Kaniczki, Nebrowo Małe, Nebrowo Wielkie, Rusinowo i Wiślinek.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517781" url="https://pl.wikipedia.org/wiki?curid=1517781" title="Rakowiec (gmina)">
Rakowiec (gmina)

Rakowiec – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy był Rakowiec (Pomorski).
Gmina Rakowiec powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 5 gromad: Dankowo, Licze, Paczkowo, Rakowice i Rakowiec.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517782" url="https://pl.wikipedia.org/wiki?curid=1517782" title="Głazowisko Łopuchowskie">
Głazowisko Łopuchowskie



</doc>
<doc id="1517783" url="https://pl.wikipedia.org/wiki?curid=1517783" title="Tychnowy (gmina)">
Tychnowy (gmina)

Tychnowy – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy były Tychnowy.
Gmina Tychnowy powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 5 gromad: Baldram, Brachlewo, Jałowiec, Podzamcze i Tychnowy.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517785" url="https://pl.wikipedia.org/wiki?curid=1517785" title="Międzynarodowe Prezentacje Multimedialne „Ambient Festival”">
Międzynarodowe Prezentacje Multimedialne „Ambient Festival”

Międzynarodowe Prezentacje Multimedialne „Ambient Festival” – doroczny festiwal muzyczny, odbywający od 1999 roku w Gorlickim Centrum Kultury w Gorlicach, w Polsce. Organizatorem festiwalu jest Wydział Oświaty, Kultury i Sportu Urzędu Miejskiego w Gorlicach oraz miejskie centrum kultury. Dyrektorem artystycznym wydarzenia jest Tadeusz Łuczejko.
Ideą imprezy jest przedstawienie szerszej publiczności tego, co dzieje się we współczesnej ambientowej muzyce elektronicznej. Wykonawcy biorący udział w wydarzeniu prezentują różne odmiany muzyki elektronicznej od ambient i dark ambient, chillout, minimal po neoindustrial oraz różną stylistykę wizualną w ramach możliwości, jakie niesie ze sobą sztuka wideo – koncertom często towarzyszą wizualizacje przygotowane przez artystów. Konferansjerami na festiwalach byli:  w latach 1999-2015 Jerzy Kordowicz dziennikarz radiowy, od roku 2015,  Remigiusz Kadelski dziennikarz znany z TVP Kultura.
W 2005 roku wydawnictwo Requiem Records wydało płytę
„Banabila – Monoscope – Live-Mix” - dwupłytowy album: CD zawiera utwory holenderskiego muzyka Banabilli z koncertu na festiwalu MPM Ambient w Gorlicach z 2004 r. Utwory na płytach zostały poddane obróbce i zmixowane, płyta DVD – z wizualizacjami zrealizowane przez polskiego twórcę "Monoscape" z muzyką „Banabili”.
Koncert z festiwalu w 2004 roku opublikował polsko-cypryjski projekt muzyczny Brunette Models
XV edycja festiwalu w 2013 roku miała charakter jubileuszowy. Na zakończeniu festiwalu wystąpił – niemiecki gitarzysta rockowy Manuel Göttsching, który był pionierem rockowej odmiany muzyki elektronicznej. Podczas koncertu muzyk zagrał utwory: „Trunky Groove”, „Shuttle”, „Cock”, „Dream”, „Sunrain”, „Deep Distance” (nowa wersja) oraz dla bisującej publiczności wyjątkowo poza programem festiwalu „Oyster Blues” oraz „Midnight on Mars”. Z okazji XV edycji festiwalu wydany został dwupłytowy album CD "XV Edition MPM Ambient Festiwal Gorlice" zawierający 20 utworów wybranych wykonawców z poprzednich edycji festiwalu; wydawcą była firma Requiem Records.
Wykonawcy.
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Informacje oparte na materiale źródłowym: 
Tadeusz Sudnik – muzyk, kompozytor, improwizator, performer, reżyser dźwięku
Informacje oparte na materiale źródłowym: 

</doc>
<doc id="1517787" url="https://pl.wikipedia.org/wiki?curid=1517787" title="Petras Papovas">
Petras Papovas

Petras Papovas, ros. Пётр Попов, trb. Piotr Popow (ur. 25 stycznia 1947 w m. Mironiškis w rejonie jezioroskim) – litewski polityk rosyjskiego pochodzenia, inżynier, minister, poseł na Sejm Republiki Litewskiej (1990–2004).
Życiorys.
Pochodzi z wielodzietnej rodziny prawosławnej zamieszkałej od pokoleń na Litwie. Brat Vasilijusa Popovasa. W 1970 ukończył Litewską Akademię Rolniczą ze specjalnością inżyniera-mechanika, po czym pracował w zawodzie na terenie gospodarstwa Akademii, w kołchozie w miejscowości Čedasai koło Rakiszek oraz w gospodarstwie Litewskiej Akademii Weterynaryjnej. Był wicedyrektorem kombinatu rolno-przemysłowego w Jeziorosach (1983–1988).
Zaangażowany w działalność partyjną, od 1988 do 1990 pełnił funkcję I sekretarza komitetu rejonowego Komunistycznej Partii Litwy w Jeziorosach. W marcu 1990 powierzono mu mandat deputowanego ludowego rady rejonowej w Jeziorosach, który sprawował przez dwa miesiące. W kwietniu tego samego roku został wybrany deputowanym ludowym do Rady Najwyższej Litewskiej SRR, która przekształciła się w Sejm Republiki Litewskiej. Po raz kolejny mandat uzyskiwał w wyborach z 1992, 1996 i 2000 w okręgu wyborczym Jeziorosy-Wisaginia.
W 1990 przystąpił do Litewskiej Demokratycznej Partii Pracy – był członkiem jej rady oraz prezydium, kierował również oddziałem partii w Jeziorosach. W 1996 pełnił przez kilka miesięcy urząd ministra ds. reform administracji publicznej w rządzie tworzonym przez postkomunistów. Od 2001 do 2004 stał na czele Komisji Administracji i Spraw Samorządowych Sejmu Republiki Litewskiej. Nie uzyskał reelekcji. Objął funkcję dyrektora publicznej instytucji – Europejskiego Centrum Informacyjnego.
W 2001 został działaczem Litewskiej Partii Socjaldemokratycznej, członkiem jej rady oraz kierownikiem oddziału w Jeziorosach. W 2000 wszedł w skład rady rejonowej rejonu jezioroskiego. Po raz kolejny wybierano go w 2002, 2007, 2011, 2015 i 2019. Związał się w międzyczasie z Litewską Socjaldemokratyczną Partią Pracy.

</doc>
<doc id="1517788" url="https://pl.wikipedia.org/wiki?curid=1517788" title="Brokowo (gmina)">
Brokowo (gmina)

Brokowo – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy było Brokowo.
Gmina Brokowo powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 3 gromad: Brokowo, Dubiel i Kamionka.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.
Zobacz też: gmina Brok

</doc>
<doc id="1517790" url="https://pl.wikipedia.org/wiki?curid=1517790" title="Puchar Europy w Lekkoatletyce 2008">
Puchar Europy w Lekkoatletyce 2008

29 Puchar Europy w lekkoatletyce – zawody lekkoatletyczne, które zostały rozegrane w dniach 21 – 22 czerwca 2008. Była to ostatnia edycja, organizowanego przez EAA, Pucharu Europy. Od 2009 rozgrywane są Drużynowe mistrzostwa Europy.
Superliga.
Drużyny Superligi rywalizowały we francuskim mieście Annecy, na stadionie, który w 1998 roku gościł uczestników 7. mistrzostw świata juniorów. Rywalizację mężczyzn wygrała reprezentacja Wielkiej Brytanii, a wśród kobiet zwyciężyły Rosjanki.
I liga.
Zawody pierwszej ligi odbyły się w dwóch grupach. Zawodnicy w grupie A rywalizowali w Leiria w Portugalii, a w grupie B w tureckim Stambule.
II liga.
Zawody II ligi Pucharu Europy 2008 odbyły się w dwóch grupach. Na Stadionie Kadrioru w Tallinnie rywalizowali lekkoatleci w grupie A, a w grupie B na Stadionie SNP w Bańskiej Bystrzycy.

</doc>
<doc id="1517791" url="https://pl.wikipedia.org/wiki?curid=1517791" title="Athletic Association of Small States of Europe">
Athletic Association of Small States of Europe

Athletic Association of Small States of Europe (AASSE) (pl. "Stowarzyszenie lekkoatletyczne małych państw Europy") - międzynarodowa organizacja lekkoatletyczna skupiająca narodowe federacje z małych krajów Europy. 
Propozycja powstania organizacji została przedstawiona przez Cypr, Islandię, Liechtenstein i Luksemburg na kongresie IAAF, który odbywał się w Barcelonie w roku 1989.
Oficjalnie AASSE zostało utworzone w Wenecji podczas spotkania European Athletic Association w 1994. Państwami założycielskimi były: Andora, Cypr, Islandia, Liechtenstein, Luksemburg, Malta oraz San Marino.
Do stowarzyszenia mogą przystąpić tylko kraje europejskie których liczba ludności nie przekracza 1 miliona. Watykan nie jest członkiem AASSE ponieważ nie uczestniczy w międzynarodowej społeczności lekkoatletycznej.
Prezesem AASSE jest Jonas Egilsson. Językami urzędowymi są angielski i francuski. Siedziba organizacji znajduje się w stolicy Islandii - Reykjavíku.

</doc>
<doc id="1517794" url="https://pl.wikipedia.org/wiki?curid=1517794" title="AASSE">
AASSE



</doc>
<doc id="1517798" url="https://pl.wikipedia.org/wiki?curid=1517798" title="Rząd Bronislovasa Lubysa">
Rząd Bronislovasa Lubysa

Rząd Bronislovasa Lubysa – piąty rząd Republiki Litewskiej od ogłoszenia niepodległości w 1990.
Funkcjonował od 17 grudnia 1992 do 31 marca 1993.

</doc>
<doc id="1517799" url="https://pl.wikipedia.org/wiki?curid=1517799" title="Grabowo (gmina w województwie gdańskim)">
Grabowo (gmina w województwie gdańskim)

Grabowo – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy było Grabowo.
Gmina Grabowo powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu kwidzyńskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 4 gromad: Grabowo, Grabówko, Nowy Dwór i Obory.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.
Zobacz też: gmina Grabowo

</doc>
<doc id="1517801" url="https://pl.wikipedia.org/wiki?curid=1517801" title="Janusz Adamiec">
Janusz Adamiec

Janusz Adamiec (ur. 29 kwietnia 1962 w Katowicach) – polski hokeista grający na pozycji napastnika, trzykrotny olimpijczyk.
Wychowanek trenera Alfreda Gansińca. Grał na pozycji środkowego napastnika. Całą karierę zawodniczą 1972-1997 spędził w Naprzodzie Janów. Z klubem tym dwukrotnie zdobywał wicemistrzostwo Polski oraz trzy razy brązowy medal Mistrzostw Polski. W sumie w lidze rozegrał 591 meczów zdobywając 297 goli. W klubie najlepszą parę napastników stworzył wraz z Piotrem Kwasigrochem.
W latach 1982–1992 98 razy zagrał w drużynie narodowej strzelając 27 bramek. Wystąpił w trzech turniejach olimpijskich: Sarajewo 1984, Calgary 1988 i Albertville 1992 oraz pięciu turniejach o mistrzostwo świata.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.

</doc>
<doc id="1517803" url="https://pl.wikipedia.org/wiki?curid=1517803" title="Rozłazino (gmina)">
Rozłazino (gmina)

Rozłazino – dawna gmina wiejska istniejąca w latach 1945-1954 w woj. gdańskim (dzisiejsze woj. pomorskie). Siedzibą władz gminy było Rozłazino.
Gmina Rozłazino powstała po II wojnie światowej (1945) na terenie tzw. Ziem Odzyskanych (tzw. III okręg administracyjny – "Pomorze Zachodnie"). 25 września 1945 roku gmina – jako jednostka administracyjna powiatu lęborskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina była podzielona na 12 gromad: Bożepole Małe, Bożepole Wielkie, Chmieleniec, Dąbrówka Wielka, Dzięcielec, Godętowo, Łówcz Górny, Nawcz, Osiek, Paraszyno, Popowo i Rozłazino.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517805" url="https://pl.wikipedia.org/wiki?curid=1517805" title="Zyzuś tłuścioch">
Zyzuś tłuścioch

Zyzuś tłuścioch ("Steatoda bipunctata") – gatunek niewielkiego pająka z rodziny omatnikowatych (Theridiidae). Holarktyczny.
Największe osobniki osiągają długość 8 mm, przy czym samice są większe od samców. Odwłok ubarwiony czerwono-brązowo, kądziołki przędne jasne. Odnóża stosunkowo krótkie, w czerwono-brązowe pasy. Analizy mikroskopowe wykazały gęste owłosienie. Gatunek synantropijny, często przebywający w najbliższym otoczeniu człowieka – garażach, budynkach gospodarczych i domach. Zyzusie tłuściochy tolerują przeważnie obecność innych przedstawicieli gatunku, lecz najkorzystniejsze siedliska zawsze przypadają w udziale największym samicom. Żywią się owadami i innymi niewielkimi bezkręgowcami, które chwytają w sieć.
Pajęczyna zyzusia tłuściocha jest – podobnie jak u innych przedstawicieli omatnikowatych – trójwymiarowa; jej objętość osiąga 10 cm³. Samce tego gatunku są zdolne do wydawania dźwięków, których częstotliwość dochodzi do 1000 Hz (strydulacja). Wydawanie dźwięków jest elementem rytuału godowego i służy imponowaniu samicom.

</doc>
<doc id="1517806" url="https://pl.wikipedia.org/wiki?curid=1517806" title="Steatoda bipunctata">
Steatoda bipunctata



</doc>
<doc id="1517807" url="https://pl.wikipedia.org/wiki?curid=1517807" title="Vytautas Sustauskas">
Vytautas Sustauskas



</doc>
<doc id="1517808" url="https://pl.wikipedia.org/wiki?curid=1517808" title="Szastazaur">
Szastazaur

Szastazaur ("Shastasaurus") – rodzaj ichtiozaura z rodziny Shastasauridae. Żył w późnym triasie na terenach dzisiejszej Ameryki Północnej i być może Chin. Jego szczątki odkryto w Kalifornii, Kolumbii Brytyjskiej i Kuejczou.
Gatunek typowy rodzaju "Shastasaurus", "S. pacificus", został opisany w 1895 roku przez Merriama w oparciu o pięć kręgów, fragmenty żeber i kości łonowe odkryte w Kalifornii. Siedem lat później Merriam opisał kolejne pięć gatunków, jednak później zsynonimizowano je z "S. pacificus" lub przeniesiono do nowych rodzajów. W 2009 roku Shang i Li przenieśli do rodzaju "Shastasaurus" gatunek "Guizhouichthyosaurus tangae", jednak analiza filogenetyczna przeprowadzona przez Sandera i współpracowników wskazuje, że gatunek ten należy do bardziej zaawansowanego kladu Parvipelvia. Na podstawie tej analizy Sander i in. do "Shastasaurus" włączyli dwa inne gatunki: "S. liangae" z Chin – początkowo umieszczony w osobnym rodzaju "Guanlingsaurus" – oraz "S. sikanniensis" z Kolumbii Brytyjskiej, początkowo opisany jako drugi gatunek z rodzaju "Shonisaurus". Natomiast analiza przeprowadzona przez Ji i współpracowników (2013) wykazała bliższe pokrewieństwo "S. sikanniensis" i "S. liangae" z "Shonisaurus popularis" niż z "Shastasaurus pacificus"; w związku z tym autorzy pozostawili gatunek "S. sikanniensis" w rodzaju "Shonisaurus", zaś "S. liangae" – w rodzaju "Guanlingsaurus". Niektórzy autorzy uznawali gatunek typowy, "S. pacificus", a tym samym cały rodzaj, za "nomen dubium", jednak odkrycie nowych skamieniałości potwierdziło ważność tego gatunku.
"Shastasaurus" – w rozumieniu Sandera i in., tj. obejmujący gatunki "S. pacificus", "S. liangae" i "S. sikanniensis" – cechował się bardzo dużymi rozmiarami: "S. sikanniensis" mógł dorastać do około 21 m długości, a pozostałe gatunki także przekraczały 7 m długości. Cechowały się one stosunkowo krótkim pyskiem i bardzo dużą liczbą kręgów (ok. 200 u "S. liangae"). Pysk był bezzębny, choć zęby występowały u młodych "S. sikanniensis". Prawdopodobnie szastazaury żywiły się bezmuszlowymi głowonogami i rybami, które „zasysały” w podobny sposób jak niektóre współczesne walenie z grupy zębowców.

</doc>
<doc id="1517809" url="https://pl.wikipedia.org/wiki?curid=1517809" title="Shastasaurus">
Shastasaurus



</doc>
<doc id="1517810" url="https://pl.wikipedia.org/wiki?curid=1517810" title="Malerizaur">
Malerizaur

Malerizaur ("Malerisaurus") – rodzaj niewielkiego gada należącego do archozauromorfów. Żył w późnym triasie (karnik) na terenie dzisiejszych Indii (formacja Maleri) oraz Ameryki Północnej (formacja Dockum w Teksasie). Pierwotnie zaliczony do grupy Prolacertiformes i rodziny Protorosauridae; z badań Nesbitta i współpracowników (2017) wynika jego przynależność do grupy Allokotosauria (obejmującej trilofozaury i ich najbliższych krewnych) i do rodziny Azendohsauridae.
"Malerisaurus" był zwierzęciem smukłym i lekko zbudowanym. Osiągał długość około 1,2 m. Czaszka była diapsydalna, a składająca się z ośmiu kręgów szyja – długa. Jego tylne kończyny były dwukrotnie dłuższe od przednich – prawdopodobnie był zdolny do szybkiego biegu. Malerizaur był drapieżnikiem – polował na owady i niewielkie kręgowce – sam jednak padał łupem większych drapieżców; dwa osobniki gatunku "Malerisaurus robinsonae" znaleziono w pozostałościach żołądka fitozaura z rodzaju "Parasuchus".

</doc>
<doc id="1517811" url="https://pl.wikipedia.org/wiki?curid=1517811" title="Malerisaurus">
Malerisaurus



</doc>
<doc id="1517812" url="https://pl.wikipedia.org/wiki?curid=1517812" title="Łęcze (gmina)">
Łęcze (gmina)

Łęcze – dawna gmina wiejska istniejąca w latach 1945-1954 w woj. gdańskim (dzisiejsze woj. warmińsko-mazurskie). Siedzibą władz gminy było Łęcze.
Gmina Łęcze powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu elbląskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 8 gromad: Jagodnik, Kamionek Wielki, Krasny Las, Łęcze, Modrzewina, Próchnik, Rubno Wielkie i Suchacz.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517814" url="https://pl.wikipedia.org/wiki?curid=1517814" title="Nowakowo (gmina)">
Nowakowo (gmina)

Nowakowo – dawna gmina wiejska istniejąca w latach 1945-1954 w woj. gdańskim (dzisiejsze woj. warmińsko-mazurskie). Siedzibą władz gminy było Nowakowo.
Gmina Nowakowo powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu elbląskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 7 gromad: Bielnik, Cieplice I, Cieplice II, Kazimierzowo, Kępa Rybacka, Kępiny Wielkie i Nowakowo.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517815" url="https://pl.wikipedia.org/wiki?curid=1517815" title="Roman Wiktor Janiczek">
Roman Wiktor Janiczek

Roman Wiktor Janiczek (ur. 9 kwietnia 1949 w Bytomiu, zm. 1 listopada 2008) – polski naukowiec, profesor, specjalista w zakresie elektrotechniki, związany głównie z Politechniką Częstochowską.
Młodość i edukacja.
Urodził się w rodzinie inteligenckiej przesiedlonej ze Lwowa na Śląsk jako syn Romana Karola Janiczka (ur. 1910, zm. 1999) i Olgi z domu Kuźmińczuk, w rodzinie katolickiej. Jego ojciec w 1957 roku rozpoczął pracę na Politechnice Częstochowskiej, co spowodowało w 1959 roku przeniesienie się rodziny na stałe do Częstochowy. W 1966 roku Roman Janiczek ukończył w Częstochowie Liceum Ogólnokształcące im. Romualda Traugutta i jako pierwszy rocznik rozpoczął studia na kierunku Elektrotechnika Przemysłowa na Wydziale Elektrycznym Politechniki Częstochowskiej.
Edukacja wyższa.
Przygotowując się do pracy dydaktycznej w roku 1971 ukończył w Katowicach, zakończony egzaminem, kurs pedagogiczny dla nauczycieli. W tym samym roku rozpoczął pracę dyplomową na temat "Opracowanie przetwornika różnicy ciśnień (rura Venturiego) na proporcjonalny a nie krzywoliniowy sygnał stały", której promotorem był doc. dr inż. Konstanty Bielański.
W czasie studiów był członkiem Zrzeszenia Studentów Polskich pracując w Komisji Zagranicznej Rady Uczelnianej ZSP (lata 1968–1970) a w latach 1969–1971 Komisji Nauki tej Rady. Był również przewodniczącym wydziałowym koła Polskiego Czerwonego Krzyża. Studia ukończył w lutym 1972 roku na Wydziale Elektrycznym Politechniki Częstochowskiej, funkcjonującym wtedy pod nazwą "Instytut Elektrotechniki" na prawach wydziału. Otrzymał stopień magistra inżyniera elektryka, i od połowy kwietnia tego samego roku podjął pracę w charakterze asystenta stażysty w Zespole Metrologii Elektrycznej (kierownik zespołu doc. dr inż. Zygmunt Biernacki) Zakładu Elektrotechniki i Metrologii Elektrycznej (kierownik zakładu doc. dr inż. Karol Lubelski). Od początku roku akademickiego 1972/1973 został asystentem, a w rok później starszym asystentem. Już w 1977 roku na Wydziale Elektrycznym Politechniki Łódzkiej obronił pracę doktorską na temat "Badania nad zastosowaniem pola magnetycznego do uzdatniania wody przemysłowej", której promotorem był doc. dr inż. Z. Biernacki. Po obronie Janiczek został powołany na stanowisko adiunkta.
Kariera akademicka.
W 1983 roku wydział powrócił do swej pierwotnej nazwy, a w roku następnym jego jednostki zostały podzielone na dwa instytuty. W Instytucie Elektrotechniki Przemysłowej powstał Zakład Elektrotechniki Teoretycznej i Metrologii, w którym pracował adiunkt dr inż. Roman Janiczek. W roku 1993, po wydzieleniu Katedry Elektrotechniki i Elektrotechnologii z Instytutu Elektrotechniki Przemysłowej powstaje Instytut Elektroniki i Systemów Sterowania z Zakładem Metrologii Elektrycznej. W roku 1994 dr inż. Roman Janiczek na Wydziale Elektrycznym Politechniki Warszawskiej obronił pracę habilitacyjną na temat "Pośredni pomiar wielkości fizycznych z zastosowaniem metod entropijnych" i w tym samym roku został profesorem nadzwyczajnym macierzystej uczelni.
Janiczek jako specjalność naukową podawał elektrotechnika – metrologia elektryczna. Jego dyscyplinami KBN były: automatyka, robotyka i elektrotechnika. Tematyka jego badań naukowych była stosunkowo szeroka, jednak mieszcząca się w obszarze działalności związanym z metrologią teoretyczna i stosowaną, oraz teorią pomiaru przez nieniszczące metody pomiaru warstw wierzchnich, techniki pomiarów wielkości nieelektrycznych, projektowanie przetworników pomiarowych wielkości nieelektrycznych, wykorzystanie pomiarów magnetycznych do określania wielkości nieelektrycznych, diagnostykę techniczną do dydaktyki metrologii. Brał udział w licznych pracach naukowo-badawczych wykonywanych przez pracowników uczelni na zlecenie przemysłu i instytutów badawczych.
Przyjął na siebie obowiązki związane z współudziałem w administracji i zarządzaniu macierzystym wydziałem i uczelnią. W kadencjach 1993–1996 i 1999–2002 został prodziekanem do spraw nauki Wydziału Elektrycznego Politechniki Częstochowskiej, a w kadencji 1996-1999 prorektorem do spraw nauczania Politechniki Częstochowskiej. W latach 1996–2003 był kierownikiem nowo powstałego Zakładu Technik Pomiarowych i Podstaw Elektroniki w Instytucie Elektroniki i Systemów Sterowania, w latach 2003–2004 kierownikiem Zakładu Podstaw Elektroniki tego Instytutu. Wraz z uruchomieniem na Wydziale Elektrycznym Politechniki Częstochowskiej kierunku studiów Elektronika i Telekomunikacja, w ramach nowo powstałego Instytut Metrologii, Kompatybilności Elektromagnetycznej i Podstaw Telekomunikacji w latach 2004–2008 kierował Zakładem Metrologii i Aparatury Pomiarowej. Na kadencję 2008–2012 został mianowany kierownikiem Zakładu Podstaw Metrologii Instytutu Elektroniki i Systemów Sterowania.
W latach 1994–2006 pracował również równolegle na stanowisku profesora nadzwyczajnego w Instytucie Automatyki i Informatyki, Wydziału Elektrotechniki, Automatyki i Informatyki Politechniki Opolskiej.
Prowadził na Politechnice Częstochowskiej i Politechnice Opolskiej zajęcia (wykłady, ćwiczenia tablicowe i laboratoryjne, seminaria) z przedmiotów związanych z miernictwem (elektrycznym, przemysłowym, elektroenergetycznym, telekomunikacyjnym), teorią pomiaru, podstawami metrologii i metrologią (elektryczną i elektroniczną), projektowaniem systemów automatyki i pomiarów, problemów metrologii w ochronie środowiska na kierunkach studiów: Elektrotechnika, Elektronika i Telekomunikacja, Automatyka i Robotyka, Informatyka, Zarządzanie i Inżynieria Produkcji, Mechanika i Budowa Maszyn oraz Metalurgia. Współuczestniczył na Wydziale Elektrycznym Politechniki Częstochowskiej w organizacji laboratoriów miernictwa elektrycznego wielkości nieelektrycznych, miernictwa elektroenergetycznego, elektrycznego miernictwa przemysłowego i przetworników pomiarowych. Był promotorem ponad 60 prac dyplomowych z zakresu miernictwa.
W roku 1995 prowadził zajęcia jako visiting professor na Wydziale Elektrotechniki i Informatyki Uniwersytetu Technicznego w Koszycach na Słowacji.
Publikacje.
Jest autorem i współautorem ponad 80 publikacji, w tym 6 skryptów i 3 monografii z metrologii: 
Jest również autorem lub współautorem 5 patentów.
W dniu 1 października 1996 roku na uroczystej Inauguracji Roku Akademickiego 1996/1997 w Politechnice Częstochowskiej wygłosił wykład inauguracyjny pt. "Z dziejów metrologii".
Był promotorem trzech przewodów doktorskich pracowników Wydziału Elektrycznego Politechniki Częstochowskiej obronionych w macierzystej jednostce: w roku 2005: Pawła Czai ("Badanie skuteczności aktywowania powierzchni tworzyw sztucznych dla procesu poligraficznego") i Artura Wojciechowskiego ("Pomiar drgań z wykorzystaniem speckli laserowych"), w roku 2007 Pawła Ptaka ("Pomiary grubości cienkich warstw na podłożu o innych właściwościach materiału niż warstwa wierzchnia").
Był wieloletnim członkiem Senatu Politechniki Częstochowskiej i uczestniczył w pracach licznych komisji senackich i rektorskich (ds. Kadr, Nauki, Kształcenia, Wydawniczej). W latach 2002–2005 był przewodniczącym Senackiej Komisji ds. Nauki. Od 1970 roku był członkiem Stowarzyszenia Elektrotechników Polskich, Polskiego Towarzystwa Elektrotechniki Teoretycznej i Stosowanej (od 1979 roku) i Polskiego Towarzystwa Techniki Sensorowej (od 1992 roku). Pracował w Komisji Metrologii Oddziału PAN w Katowicach (od 1987 roku, od 2003 roku zastępca przewodniczącego) oraz sekcji Kształcenia Komitetu Metrologii i Aparatury Naukowej Polskiej Akademii Nauk (od 1994 roku).
W październiku 2006 roku był organizatorem w Częstochowie VIII Sympozjum Pomiarów Magnetycznych.
Uczestniczył w pracach Stowarzyszenia Elektryków Polskich. W kadencji 1981–1983 był członkiem Zarządu Oddziału SEP w Częstochowie i przewodniczącym Komisji BHP, a w latach 1984–1986 Członkiem Sądu Koleżeńskiego Oddziału SEP Częstochowa. Od 1990 roku był Rzeczoznawcą SEP (Dział 02 – Cybernetyka techniczna i technika pomiarowa). Był Odznaczony Srebrną (1981 rok) i Złotą (1994 rok) Odznakami Honorowymi SEP oraz Medalem im. profesora Mieczysława Pożaryskiego (1996 rok). Był też członkiem Rady Programowej Śląskich Wiadomości Elektrycznych.
Był stałym uczestnikiem organizowanych przez ośrodek warszawski: Ogólnopolskiej Konferencji Naukowo-Technicznej Postępy w Elektrotechnice Stosowanej i Ogólnopolskiej Konferencji Naukowej Modelowanie i Symulacja odbywających się zawsze w górach. Uczestniczył również w Środkowoeuropejskich Konferencjach Naukowo-Technicznych Metody i Systemy Komputerowe w Elektrotechnice i Automatyce (MSKAE) organizowanej cyklicznie przez ośrodek częstochowski.
Nagrody.
Jego praca na różnych polach była zauważana i wyróżniana. Indywidualne Nagrody Rektora za działalność organizacyjną otrzymał w 1997 i 1998 roku. W roku 1978 otrzymał Nagrodę Ministra Nauki, Szkolnictwa Wyższego i Techniki a w 1987 Nagrodę Ministra Nauki i Szkolnictwa Wyższego. W roku 1995 otrzymał Medal Komisji Edukacji Narodowej, w 1994 roku Brązowy a w 1998 roku Złoty Krzyż Zasługi.
Od 1996 roku był członkiem "Rotary Club Częstochowa". W roku 2004, jako pierwszy pracownik Wydziału Elektrycznego Politechniki Częstochowskiej, poparł ideę powołania pierwszej w kraju Personalnej Parafii Akademickiej pod wezwaniem św. Ireneusza Biskupa Męczennika w Częstochowie.
Życie prywatne.
W roku 1975 zawarł związek małżeński z Magdaleną (z domu Dziwińska), lekarzem specjalistą chorób dziecięcych z którą w 1976 roku miał jedynego syna Romana Adama, obecnie lekarza specjalistę z dziedziny psychiatrii.
Roman Wiktor Janiczek, po niezawinionym wypadku drogowym, zmarł w dniu 1 listopada 2008 roku w klinice w Bytomiu. Został pochowany w dniu 8 listopada 2008 roku na Cmentarzu Kule w Częstochowie.

</doc>
<doc id="1517816" url="https://pl.wikipedia.org/wiki?curid=1517816" title="Jegłownik (gmina)">
Jegłownik (gmina)

Jegłownik – dawna gmina wiejska istniejąca w latach 1945-1954 w woj. gdańskim (dzisiejsze woj. warmińsko-mazurskie). Siedzibą władz gminy był Jegłownik.
Gmina Jegłownik powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu elbląskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 11 gromad: Adamowo, Błotnica, Gajewiec, Jegłownik, Karczowiska Górne, Nogat, Raczki Elbląskie, Szopy, Tropy, Wikrowo Wielkie i Władysławowo.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517820" url="https://pl.wikipedia.org/wiki?curid=1517820" title="Dinocefalozaur">
Dinocefalozaur

Dinocefalozaur ("Dinocephalosaurus") – rodzaj długoszyjego wodnego gada z rzędu Prolacertiformes (zwanych również protorozaurami), żyjącego w triasie, około 244 mln lat temu. Jego nazwa oznacza „jaszczur o straszliwej głowie” – ze względu na fakt, że pierwszą odnalezioną skamieniałością była czaszka odkryta w 2002 w pobliżu Xinmin w chińskiej prowincji Guizhou. Szczątki drugiego osobnika zostały odkryte niedaleko miejsca znalezienia pierwszego i zawierały głowę i większość szkieletu pozaczaszkowego oprócz ogona. "Dinocephalosaurus" jest pierwszym protorozaurem odkrytym w środkowotriasowych osadach w Chinach.
Opis.
"Dinocephalosaurus" jest najbardziej podobny do tanystrofa ("Tanystropheus"), gdyż oba miały szyję dwukrotnie dłuższą od tułowia. Szyja tanystrofa składała się z dwunastu wydłużonych kręgów, podczas gdy szyja dinocefalozaura z co najmniej 25, co dawało jej długość około 1,7 m – przy długości tułowia wynoszącej 1 m. Uważa się, że protorozaury te ewoluowały niezależnie od siebie, a długość ich szyj jest przykładem konwergencji. Rola szyi tanystrofa nie jest w pełni poznana, zaś dinocefalozaurowi pomagała w polowaniu. "Dinocephalosaurus" był jedynym protorozaurem prowadzącym w całości wodny tryb życia. Podczas gdy większość przedstawicieli Prolacertiformes miała kończyny przystosowane do poruszania się na lądzie "Dinocephalosaurus" zachowywał cechy osobnika młodocianego również po osiągnięciu dojrzałości, jak wiele innych wodnych czworonogich.
Liu i współpracownicy (2017) opisali szkielet dorosłego osobnika "Dinocephalosaurus" z zachowanym w okolicy brzusznej szkieletem młodego przedstawiciela tego samego rodzaju. Zdaniem autorów ułożenie młodego osobnika w ciele osobnika dorosłego i stopień jego rozwoju wskazuje, że najprawdopodobniej jest to płód zachowany w ciele ciężarnej samicy, a znalezisko to dowodzi żyworodności "Dinocephalosaurus". Potwierdzenie poprawności takiej interpretacji tego znaleziska czyniłoby z "Dinocephalosaurus" pierwszego niewątpliwego przedstawiciela archozauromorfów, u którego stwierdzono występowanie żyworodności.
Etologia.
"Dinocephalosaurus" żył w płytkich, ciemnych przybrzeżnych wodach morskich i polował głównie na ryby i kałamarnice. Z powodu niskiej widoczności długa szyja dinocefalozaura umożliwiała mu dostrzeżenie zdobyczy, samemu nie będąc widzianym. "Dinocephalosaurus" miał również unikalną zdolność atakowania – mógł zwiększać szerokość przełyku gwałtownymi skurczami mięśni żeber, tworząc w ten sposób próżnię. Możliwość tę uznaje się za prawdopodobną, gdyż każdy kręg szyjny miał wyraźne miejsca przyczepu mięśni a wszystkie żebra szyjne znajdowały się w pobliżu przedniego końca kręgów szyjnych. Działanie to zapobiegałoby również tworzeniu ciśnienia mogącego ostrzegać zaatakowane ryby. "Dinocephalosaurus" mógł wówczas połknąć zdobycz w całości. 
Klasyfikacja.
Dinocefalozaura uważa się za przedstawiciela Prolacertiformes, jednak nie jest to całkowicie pewne. Ze względu na liczne podobieństwa w budowie anatomicznej między tanystrofem a dinocefalozaurem uważa się, że te dwa rodzaje są ze sobą spokrewnione. Cechami łączącymi te protorozaury są zagłębienia w czaszkach, wydłużone szyje oraz sposób, w jaki kręgi szyjne są połączone z żebrami szyjnymi.
Również szereg innych cech, wynikających z budowy czaszki, przemawia za przynależnością dinocefalozaura do protorozaurów; m.in. niska i wąska czaszka z krótkim regionem zaoczodołowym oraz obecność ponad siedmiu kręgów szyjnych.

</doc>
<doc id="1517821" url="https://pl.wikipedia.org/wiki?curid=1517821" title="Dinocephalosaurus">
Dinocephalosaurus



</doc>
<doc id="1517822" url="https://pl.wikipedia.org/wiki?curid=1517822" title="Ölfusá">
Ölfusá

Ölfusá – rzeka w Islandii. Powstaje z połączenia rzek Hvítá i Sog, na północ od miasta Selfoss i płynie przez 25 km do Oceanu Atlantyckiego. Jest największą rzeką Islandii, o przepływie średnim 423 m³/s. Jej dorzecze ma powierzchnię 5760 km². Rzeka jest ośrodkiem przemysłowym połowu łososia.

</doc>
<doc id="1517823" url="https://pl.wikipedia.org/wiki?curid=1517823" title="Pierwszy rząd Andriusa Kubiliusa">
Pierwszy rząd Andriusa Kubiliusa

Pierwszy rząd Andriusa Kubiliusa – dziesiąty rząd Republiki Litewskiej od ogłoszenia niepodległości w 1990.
Funkcjonował od 11 listopada 1999 do 9 listopada 2000. Zakończył swoje urzędowanie po porażce koalicjantów (Związku Ojczyzny i Litewskiej Partii Chrześcijańskich Demokratów) w wyborach parlamentarnych w 2000.

</doc>
<doc id="1517824" url="https://pl.wikipedia.org/wiki?curid=1517824" title="Rząd Andriusa Kubiliusa">
Rząd Andriusa Kubiliusa



</doc>
<doc id="1517825" url="https://pl.wikipedia.org/wiki?curid=1517825" title="Bierutowo (gmina)">
Bierutowo (gmina)

Gmina Bierutowo / Gmina Pomorska Wieś – dawna gmina wiejska istniejąca w latach 1945-1954 w woj. gdańskim (dzisiejsze woj. warmińsko-mazurskie). Siedzibą władz gminy była Pomorska Wieś (pocz. "Bierutowo", niem. "Pomehrendorf").
Gmina Bierutowo powstała po II wojnie światowej (1945) na terenie tzw. Ziem Odzyskanych (tzw. IV okręg administracyjny – "Mazurski"). 25 września 1945 roku gmina – jako jednostka administracyjna powiatu elbląskiego – została powierzona administracji wojewody gdańskiego, po czym z dniem 28 czerwca 1946 roku weszła w skład woj. gdańskiego. Według stanu z 1 lipca 1952 roku gmina składała się z 12 gromad: Czechowo, Dębice, Gronowo, Kamiennik Wielki, Komorowo, Myślęcin, Nowina, Pilona, Pomorska Wieś, Przezmark, Sierpin, Weklice, Wilkowo i Zalesie.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku wraz z kolejną reformą reaktywującą gminy.

</doc>
<doc id="1517827" url="https://pl.wikipedia.org/wiki?curid=1517827" title="Pomorska Wieś (gmina)">
Pomorska Wieś (gmina)



</doc>
<doc id="1517828" url="https://pl.wikipedia.org/wiki?curid=1517828" title="Finał K-1 World MAX 2007">
Finał K-1 World MAX 2007

Finał K-1 World MAX 2007 ("Ameba Presents K-1 World MAX 2007 World Championship Tournament Final") – szósty finałowy turniej cyklu K-1 MAX. Jego zwycięzcą i mistrzem K-1 World MAX został po raz drugi w karierze Andy Souwer (poprzednio w 2005 roku).
Rezultaty.
Legenda: 
Walka otwarcia (75 kg, 3x3 min):
Walka rezerwowa nr 2 (3x3 min Ext.1R):
Super walka (60 kg, 3x3 min):
Walka rezerwowa nr 1 (3x3 min Ext.1R):
Walki ćwierćfinałowe (3x3 min Ext.1R):
Walki półfinałowe (3x3 min Ext.1R):
Super walka (3x3 min Ext.1R):
Walka finałowa (3x3 min Ext.2R):
Linki zewnętrzne.
Oficjalne wyniki

</doc>
<doc id="1517830" url="https://pl.wikipedia.org/wiki?curid=1517830" title="Podolskie Towarzystwo Turystyczno Krajoznawcze">
Podolskie Towarzystwo Turystyczno Krajoznawcze



</doc>
<doc id="1517831" url="https://pl.wikipedia.org/wiki?curid=1517831" title="Piotr Popow (polityk litewski)">
Piotr Popow (polityk litewski)



</doc>
<doc id="1517835" url="https://pl.wikipedia.org/wiki?curid=1517835" title="Dayavan">
Dayavan

Dayavan to bollywoodzki remake sławnego filmu tamilskiego w reżyserii Mani Ratnama "Nayagan". Tu Vinod Khanna gra rolę zagraną w pierwowzorze przez Kamala Hassana. Obok niego Madhuri Dixit i Feroz Khan, który jest też reżyserem i producentem dramatu. W filmie – sławna scena pocałunku między Madhuri i Vinodem.
Muzyka i piosenki.
Muzykę do filmu skomponował duet Laxmikant-Pyarelal, autorzy muzyki do takich filmów jak "Khalnayak", "Hum", "Ram Lakhan", "Mr. India", "Tezaab Is Acid", "Amar Akbar Anthony", "Bobby (1973)".

</doc>
<doc id="1517836" url="https://pl.wikipedia.org/wiki?curid=1517836" title="Upton upon Severn">
Upton upon Severn

Upton upon Severn - miasto i civil parish w Wielkiej Brytanii. w Anglii w hrabstwie Worcestershire, w dystrykcie Malvern Hills położone nad rzeką Severn, na wzgórzach Cotswold między Worcester a Tewkesbury oraz 7 km od Malvern. W 2011 roku civil parish liczyła 2881 mieszkańców. 
Historia.
Miasto założone zostało w roku 897, na początku nosiło nazwę "Uptun". Upton on Severn jest wspomniana w Domesday Book (1086) jako "Uptun". Było jednym z miejsc bitwy pod Worcester w roku 1651; w tym miejscu żołnierze Olivera Cromwella przekroczyli rzekę Severn. 
Wydarzenia.
Upton jest miejscem festiwali: jazzowego, bluesowego i folkowego.

</doc>
<doc id="1517837" url="https://pl.wikipedia.org/wiki?curid=1517837" title="John Hindmarsh">
John Hindmarsh

John Hindmarsh (ochrzczony 22 maja 1785 w Chatham, zm. 29 lipca 1860 w Londynie) – brytyjski wojskowy i administrator kolonialny, pierwszy gubernator Australii Południowej.
Życiorys.
Młodość i kariera wojskowa.
Jako zaledwie ośmioletni chłopiec trafił do Royal Navy. Mimo swego wieku brał udział w wielu walkach, m.in. pod Ushant, w zatoce Algeciras oraz pod Abukirem. W 1803 odebrał szlify oficerskie i został awansowany na stopień porucznika, choć nie spełniał jeszcze wówczas minimum wieku, jakie stawiano wówczas oficerom (20 lat). Nieco później walczył pod Trafalgarem. Pozostał zawodowym żołnierzem przez wiele kolejnych lat. W 1831 otrzymał stopień kontradmirała.
Gubernator Australii Południowej.
W 1836 Ministerstwo Kolonii postawiło go na czele wyprawy, której celem było założenie nowej brytyjskiej posiadłości w Australii Południowej. Kolonia ta została oficjalnie proklamowana 28 grudnia 1836, zaś Hindmarsh został jej gubernatorem. Szybko popadł w konflikt z Johnem Hurtle Fisherem, który jako tzw. komisarz rezydent był drugą pod względem ważności osobą w kolonii. Sprawa trafiła aż do samego ministra, który w 1838 postanowił odwołać Hindmarsha do kraju. W 1840 powrócił do służby kolonialnej jako gubernator porucznik (zastępca gubernatora) Helgolandu.
Późniejsze życie.
W 1851 otrzymał tytuł szlachecki Sir, a pięć lat później przeszedł na emeryturę. Zmarł w 1860, został pochowany na terenie kościoła św. Andrzeja w Hove.

</doc>
<doc id="1517838" url="https://pl.wikipedia.org/wiki?curid=1517838" title="Hieronim Rozdrażewski (zm. 1632)">
Hieronim Rozdrażewski (zm. 1632)

Hieronim (Jarosz) Rozdrażewski herbu Doliwa (zm. 10 kwietnia 1632) – kasztelan międzyrzecki.
Życiorys.
O dzieciństwie i młodości Hieronima brak dokładnych danych, wiadomo jednak, że pochodził z Rozdrażewskich z linii nowomiejskiej, najpewniej był synem starosty bolesławieckiego Jana i Katarzyny z Suchorzewskich, krewnym włocławskiego biskupa pomocniczego Jana Rozdrażewskiego Nowomiejskiego.
Podczas sejmiku w Środzie Wielkopolskiej 9 lutego 1606 wybrano go na posła na sejm. W rezultacie przystąpił do grupy opozycji, która zawiązała rokosz Zebrzydowskiego; na zjeździe pod sandomierzem odpowiadał za dyscyplinę tej części szlachty, która przybyła z Wielkopolski. W lutym 1607 za zjeździe w Kole ponownie dał się poznać jako jeden z wielkopolskich przywódców rokoszu, a potem w Czersku (13 czerwca) podpisał dokument skierowany przez rokoszan do sejmu w Warszawie.
Przez następnych kilka lat pozostawał w politycznym cieniu, pojawił się dopiero w 1613 na jednym ze zjazdów w Środzie, a 13 stycznia 1615 sejmik wybrał go posłem na sejm. Po raz kolejny uzyskał mandat w 1619 ze Środy, potem w 1621 z Kalisza, a w 1623 ponownie ze Środy, a następnie w 1624. Poseł na sejm 1620 roku z województwa poznańskiego i kaliskiego. W tym też okresie (od 1618) sejmik wielkopolski wybierał Rozdrażewskiego szafarzem odpowiedzialnym za pobór podatków.
27 października 1624 otrzymał kasztelanię w Międzyrzeczu. Posłował do sejmu jeszcze w 1629 i 1631; w lutym 1632 po raz ostatni wziął udział w sejmiku średzkim, zmarł w kwietniu tego roku.
Żonaty był z Barbarą z Kretkowskich, z którą miał trzy córki: Dorotę, Katarzynę i Barbarę. Być może Hieronim Rozdrażewski był też ojcem Konstantego Rozdrażewskiego, późniejszego męża Jadwigi Ciświckiej. Był też opiekunem młodocianych synów starosty odolanowskiego Jana Rozdrażewskiego, swojego dalszego krewnego zmarłego w 1600.

</doc>
<doc id="1517839" url="https://pl.wikipedia.org/wiki?curid=1517839" title="Gacki (Grzegorzowice)">
Gacki (Grzegorzowice)

Gacki (niem. "Kolonie Gatzken")– kolonia wsi Grzegorzewice w Polsce położona w województwie śląskim, w powiecie raciborskim, w gminie Rudnik.
Kolonia jest położona w północno-wschodniej części gminy. Administracyjnie kolonia jest częścią sołectwa i wsi Grzegorzowice. W kolonii bierze swój początek potok, który wpływa do Odry.
Geografia.
Położenie.
Gacki leżą w Kotlinie Raciborskiej, w południowo-zachodniej części województwa śląskiego, niedaleko rzeki Odry. Kolonia położona jest na pagórkowatym terenie na lewym brzegu Odry.
Pod względem administracyjnym osada należy do gminy Rudnik, powiatu raciborskiego i województwa śląskiego. Kolonia znajduje się w północno-wschodniej części gminy.
Kolonia graniczy od północy z Sławikowem, od wschodu z Grzegorzowicami, od zachodu z Ponięcicami, od południowego zachodu z Czerwięcicami, a od południa z Ligotą Książęcą.
Warunki naturalne.
Gacki otoczone są ze wszystkich stron polami uprawnymi. Jedynie na zachodzie znajduje się niewielki obszar leśny.
Warunki klimatyczne.
W kolonii Gacki klimat jest łagodny poprzez sąsiedztwo z rzeką Odrą, kompleksy leśne województwa opolskiego położone od zachodu, a także poprzez położenie gminy Rudnik przy wylocie Bramy Morawskiej, z której napływają masy wilgotnego i ciepłego powietrza. Średnia roczna temperatura waha się między 7 °C a 8 °C. W lipcu, który jest najcieplejszym miesiącem temperatura waha się między 17 °C a 18 °C, a w najzimniejszym – styczniu waha się między - 2 °C a - 3 °C. Czas trwania okresu wegetacyjnego wynosi od ok. 210 do 230 dni, a przymrozki trwają od 60 do 100 dni w ciągu roku, pokrywa śnieżna natomiast zalega od 60 do 90 dni. Opad śródroczny oscyluje wokół 600–900 mm. Wiatry są przeważnie słabe, ok. 42% wieje z kierunku zachodniego i południowo-zachodniego przynosząc ciepłe masy powietrza z Europy Zachodniej i basenu Morza Śródziemnego. Średnia prędkość wiatru w ciągu roku wynosi ok. 2,2 m/s.
Historia.
Osada Gacki składała się tylko z kilku gospodarstw i położona była niedaleko wsi Ganiowice. Wiadomo, że znajdował tu się młyn, bowiem źródła podają, że przed 1725 r. w wyniku powodzi został zniszczony, a następnie odbudowany. Podczas odbudowy młyna wzniesiona została gospoda, w której rocznie sprzedawano czternaście achteli piwa oraz pół wiadra wódki. Źródła także podają liczbę osób zamieszkujących osadę w tych czasach, a było to siedmiu gospodarzy, dwóch zagrodników i czterech chałupników. Pod koniec XVIII wieku z folwarku i osady utworzono jeden obwód dominialny, który dzierżawił pan o nazwisku Stokłosa. Dodatkowo kanonicy raciborscy otrzymywali z tych ziem dwadzieścia jeden szefli zboża, a wikarzy i słudzy kościelni sześć i pół. Stokłosa natomiast płacił opłatę z dzierżawy w wysokości 1270 guldenów, z czego 980 guldenów wędrowało do króla pruskiego. Pod koniec XIX wieku była już kolonią i należała do wsi Ganiowice. Po I wojnie światowej osada została przyłączona do wsi Grzegorzowice. W latach 1975–1998 miejscowość administracyjnie należała do województwa katowickiego.
Komunikacja.
Do Gacek prowadzi jedna droga powiatowa z Czerwięcic o długości 6,6 km, która rozpoczyna się z połączenia z drogą krajową nr 45. Wspomniana droga powiatowa z Gacek wiedzie do drogi wojewódzkiej nr 421 i łączy kolonię z Grzegorzowicami i Sławikowem. Oprócz tego sieć dróg gminnych łączy wieś z miejscowościami: Sławików, Ponięcice, Łubowice, Ligota Książęca oraz Błażejowice.
W Gackach nie ma przystanka autobusowego, a miejscowa ludność korzysta z przestanków znajdujących się w Grzegorzowicach. Grzegorzowice łączy z Raciborzem, Rudnikiem, Łanami oraz Sławikowem duża liczba kursów autobusów i busów. Oprócz tego Grzegorzowice posiadają jeszcze połączenie z Lasakami.
Najbliższe stacje kolejowe to: Racibórz (9 km), Racibórz Markowice (8 km) oraz Nędza (7 km).
Infrastruktura i Gospodarka.
W Gackach nie ma remizy Ochotniczej Straży Pożarnej ani żadnej placówki oświatowej. Najbliższy ośrodek zdrowia znajduje się w Rudniku oraz Łubowicach, a w Szonowicach jest oprócz tego punkt lekarski. Punkty apteczne mieszczą się w Rudniku oraz Łubowicach. Najbliższy urząd pocztowy znajduje się w Rudniku (kod 47-411), a ponadto w Łubowicach jest agencja pocztowa.
Kolonia korzysta z ujęcia wody podziemnej zlokalizowanej pod Rudnikiem, a obsługiwanej przez Zakład Wodociągów i Usług Komunalnych w Rudniku. Gacki nie posiadają sieci kanalizacyjnej. Kolonia związana jest z telefoniczną strefą numeracyjną Raciborza (32). Gacki nie są objęte siecią gazu rozdzielczego, a braki z tym związane zaspokajane są gazem z butli propan-butan.
Kultura i oświata.
W Gackach brak jest remizy Ochotniczej Straży Pożarnej oraz Towarzystwa Społeczno-Kulturalnego Niemców, tzw. DFK, co w znaczny sposób ogranicza życie kulturalne w miejscowości.
We wsi nie ma żadnej placówki oświatowej, a uczniowie chodzą do szkół w pobliskich miejscowościach. Najbliższe przedszkola znajdują się w Grzegorzowicach oraz Brzeźnicy, a szkoły podstawowe w Brzeźnicy, i Grzegorzowicach. Natomiast najbliżej położone szkoły gimnazjalne są w Grzegorzowicach, Rudniku oraz Szonowicach, a szkoły ponadgimnazjalne w Kuźni Raciborskiej oraz Raciborzu.
Religia.
Gacki należą do parafii Narodzenia Najświętszej Maryi Panny w Łubowicach, która należy do dekanatu Racibórz w diecezji opolskiej.
Zabytki.
We wsi znajduj się kapliczka z 1938 roku. Posiada zdobioną wieżyczkę z przeźroczami, a w bocznych ścianach półkoliste zamknięte okienka z witrażami.

</doc>
<doc id="1517842" url="https://pl.wikipedia.org/wiki?curid=1517842" title="Aditya Pancholi">
Aditya Pancholi

Aditya Pancholi (ur. 4 stycznia 1965) to indyjski aktor, który gra w Bollywoodzie i w TV. Najbardziej znany z nagrodzonej nominacją do Nagrody Filmfare za Najlepszą Rolę Negatywną roli "Yes Boss" (u boku Shah Rukh Khana). Inną ze znanych ról negatywnych zagrał w "Hamesha" (u boku Kajol i Saif Ali Khana). Na planie Kalan ka Tika spotkał aktorkę Zarina Wahab. Od 1986 roku pozostają małżeństwem, dwoje dzieci córka Sana (w 2006 roku debiut aktorski) i syn Suraj.

</doc>
<doc id="1517845" url="https://pl.wikipedia.org/wiki?curid=1517845" title="Vitakridrinda">
Vitakridrinda

Vitakridrinda – rodzaj teropoda z rodziny abelizaurów (Abelisauridae) żyjącego w późnej kredzie na terenie dzisiejszego Beludżystanu w Pakistanie. Obejmuje jeden gatunek – "Vitakridrinda sulaimani".
Został odkryty wraz ze szczątkami innych dinozaurów w pobliżu Vitariki przez zespół paleontologów z Geological Survey of Pakistan, w datowanej na mastrycht Vitakri Member w formacji Pab. Rodzaj został formalnie opisany w 2006 przez M. S. Malkaniego na podstawie niekompletnego szkieletu obejmującego dwie kości udowe, puszkę mózgową oraz ząb. Fragment czaszki odnaleziony później przez Malkaniego i dołączony do holotypu oraz kręg mogą również należeć do przedstawicieli tego rodzaju.

</doc>
<doc id="1517847" url="https://pl.wikipedia.org/wiki?curid=1517847" title="Halesworth">
Halesworth

Halesworth – miasto i civil parish w Wielkiej Brytanii. w Anglii w hrabstwie Suffolk, w dystrykcie East Suffolk położone w północno-wschodnim rogu hrabstwa nad rzeką Blyth, trzy mile na zachód od Morza Północnego. W 2011 roku civil parish liczyła 4726 mieszkańców.
Historia.
Pierwsze dowody na zamieszkanie tych ziem pochodzą z czasów mezolitu (8000 – 3000 p.n.e.). Regularne osadnictwo pojawiło się tu w czasach rzymskich, a miasto powstało nad brzegiem rzeki. Położenie nad rzeką zapewniło miastu egzystencję w średniowieczu – w Domesday Book (1086) jako "Halesuuorda"/"Halesueurda"/"Healesuuorda" i wymienia się parafię w Halesworth i Ulfa jako odpowiedzialnego za nią duchownego. W czasach nowożytnych miasto było znane z aptekarzy i lekarzy. Było również jednym z większych centrów handlowych w okolicy – status miasta handlowego został nadany przez Henryka II w roku 1489.

</doc>
<doc id="1517848" url="https://pl.wikipedia.org/wiki?curid=1517848" title="Strzybniczek">
Strzybniczek

Strzybniczek – przysiółek wsi Strzybnik, w Polsce położony w województwie śląskim, w powiecie raciborskim, w gminie Rudnik.
W latach 1975–1998 przysiółek administracyjnie należał do województwa katowickiego.

</doc>
<doc id="1517851" url="https://pl.wikipedia.org/wiki?curid=1517851" title="Kolonia Strzybnik">
Kolonia Strzybnik

Kolonia Strzybnik – przysiółek wsi Strzybnik, w Polsce położony w województwie śląskim, w powiecie raciborskim, w gminie Rudnik.
W latach 1975–1998 przysiółek administracyjnie należał do województwa katowickiego.

</doc>
<doc id="1517852" url="https://pl.wikipedia.org/wiki?curid=1517852" title="Dalia Kuodytė">
Dalia Kuodytė

Dalia Kuodytė (ur. 21 stycznia 1962 w Kownie) – litewska polityk, historyk i działaczka społeczna, posłanka na Sejm Republiki Litewskiej (2008–2016).
Życiorys.
Po ukończeniu szkoły średniej w rodzimym Kownie studiowała na Wydziale Historii Uniwersytetu Wileńskiego, którego absolwentką została w 1987. Po powrocie do Kowna pracowała w lokalnym Muzeum IX Fortu jako konsultant historyczny. W 1990 stanęła na czele muzeum zesłania i oporu ("Tremties ir rezistencijos muziejus"), którym kierowała do 1997. W tym samym czasie była redaktorem naczelnym czasopisma historycznego. W 1997 została dyrektorem generalnym Centrum Badania Ludobójstwa i Ruchu Oporu Mieszkańców Litwy.
Od marca 2005 do 2007 była przewodniczącą komisji lustracyjnej. W wyborach z 2008 została wybrana do Sejmu z listy państwowej Ruchu Liberalnego Republiki Litewskiej. Weszła w skład litewskiej delegacji do Zgromadzenia Parlamentarnego Rady Europy. W 2012 uzyskała poselską reelekcję. W wyborach w 2016 nie została ponownie wybrana do parlamentu.

</doc>
<doc id="1517853" url="https://pl.wikipedia.org/wiki?curid=1517853" title="Thecodontosaurus">
Thecodontosaurus



</doc>
<doc id="1517856" url="https://pl.wikipedia.org/wiki?curid=1517856" title="Wilanowski Park Kulturowy">
Wilanowski Park Kulturowy

Wilanowski Park Kulturowy – park kulturowy (obszar ochrony zabytków) w warszawskich dzielnicach Wilanów i Ursynów projektowany od 2006 i utworzony uchwałą Rady m. st. Warszawy 29 marca 2012. Równocześnie z utworzeniem parku przyjęto plan jego ochrony, zawierający wytyczne dla kształtowania krajobrazu i ochrony walorów kulturowych i przyrodniczych.
Wilanowski Park Kulturowy ma chronić parki i pałace oraz historyczne osie kompozycyjne i chronić ich otoczenie przed inwestycjami niepasującymi do krajobrazu kulturowego Wilanowa.
 Zespół parkowy wpisany jest do rejestru zabytków pod nr rej.:639/3 z 1.07.1965 oraz 639/3 z 1.01.1973:
W skład Wilanowskiego Parku Kulturowego wchodzą: 

</doc>
<doc id="1517860" url="https://pl.wikipedia.org/wiki?curid=1517860" title="Haslemere">
Haslemere

Haslemere – miasto w Wielkiej Brytanii, w Anglii w hrabstwie Surrey, niedaleko granicy z hrabstwami Hampshire i West Sussex. Położone jest 19 km na południowy zachód od Guildford, nieopodal źródła rzeki South Wey (ramię źródłowe Wey), u podnóża wzgórza Blackdown. Miasto zamieszkane jest przez 15 632 osoby.
Historia.
Pierwsza udokumentowana wzmianka o mieście pojawiła się w roku 1221. Nazwa oznacza drzewa leszczyny rosnące nad jeziorem. Jezioro nie dochowało się do czasów współczesnych. Swą średniowieczną pisownię miasto zachowało do dziś, co w przypadku miast angielskich jest rzadkością. W XIV wieku Haslemere otrzymało prawa handlowe od króla Ryszarda II. Znaczenie miasta wzrosło po oddaniu do użytku w roku 1858 linii kolejowej z Portsmouth do Londynu. 

</doc>
<doc id="1517861" url="https://pl.wikipedia.org/wiki?curid=1517861" title="Songs from the West Coast">
Songs from the West Coast

Songs from the West Coast – dwudziesty siódmy studyjny album brytyjskiego piosenkarza Eltona Johna. Wydany został 1 października 2001 (poza Stanami Zjednoczonymi, gdzie ukazał się dzień później). Wielu krytyków wyraziło opinię, jakoby tą płytą pianista powrócił do swej dawnej bazy muzycznej opartej przede wszystkim na fortepianie. John także na nowo sformował swój dawny skład (w tym perkusistę Nigela Olssona). Z tego wydawnictwa „I Want Love” wydany na singlu i zarazem nominowany do nagrody Grammy, „Original Sin” oraz „This Train Don’t Stop There Anymore” stały się hitami.
W utworze „American Triangle” na tylnych wokalach występuje Rufus Wainwright. Piosenka opowiada o zamordowanym geju – Matthew Shepardzie, który był znajomym Rufusa.
Restauracja widoczna na okładce albumu to „Rae’s Restaurant”, która często bywa używana jako miejsce kręcenia wielu filmów z akcją w Los Angeles ("Prawdziwy romans" z 1993, czy pochodzący z 2005 "Królowie Dogtown"). Partner życiowy Eltona David Furnish oraz współpracownik muzyka – Bob Halley widoczni są na załączonej do albumu rozkładówki: Furnish jako kowboj przy barze, a Halley jako człowiek, któremu policjanci zakładają kajdanki.
Album jest dedykowany Matthew Shepardowi (opowiada o nim utwór „American Triangle”), Oliverowi Johnstone’owi, oraz Daveyowi Johnstone’owi – gitarzyście współpracującemu z Eltonem.

</doc>
<doc id="1517862" url="https://pl.wikipedia.org/wiki?curid=1517862" title="Edmund Jelinek">
Edmund Jelinek

Edmund Jelinek (ur. 14 maja 1852 w Bisenz, zm. 1928) – austriacki chirurg, praktykował w Wiedniu. Jako pierwszy zastosował kokainę do znieczulenia miejscowego.

</doc>
<doc id="1517863" url="https://pl.wikipedia.org/wiki?curid=1517863" title="Dalia Kuodyte">
Dalia Kuodyte



</doc>
<doc id="1517865" url="https://pl.wikipedia.org/wiki?curid=1517865" title="Gediminas Navaitis">
Gediminas Navaitis

Gediminas Navaitis (ur. 19 października 1948 w Wilnie) – litewski psycholog, nauczyciel akademicki i polityk, od 2008 do 2012 poseł na Sejm Republiki Litewskiej.
Życiorys.
Urodził się w rodzinie represjonowanej w okresie stalinizmu. Po ukończeniu szkoły średniej im. Antanasa Vienuolisa w Wilnie podjął naukę na wydziale psychologii Wileńskiego Uniwersytetu Państwowego. Od 1975 zatrudniony jako młodszy pracownik naukowy w instytucie filozofii, socjologii i prawa Akademii Nauk Litewskiej SRR. W drugiej połowie lat 70. rozpoczął aspiranturę na leningradzkim uniwersytecie, w 1979 uzyskał stopień doktora nauk społecznych w zakresie psychologii. W 1979 podjął praktykę w zawodzie psychologa, a w 1989 rozpoczął pracę w poradni Santuoka.
W latach 1979–1998 pracował w instytucie badań naukowych nad pedagogiką. W 1998 został zatrudniony jako docent na Uniwersytecie im. Michała Römera. Członek zarządu litewskiego towarzystwa psychoterapii oraz przewodniczący litewskiego stowarzyszenia psychoterapii grupowej. Autor publikacji naukowych w języku litewskim i w innych językach, a także licznych artykułów popularnonaukowych z dziedziny psychologii.
Zasiadał we władzach Ruchu Liberalnego Republiki Litewskiej, z ramienia którego został w październiku 2008 wybrany do Sejmu. Został wykluczony z frakcji tej partii w 2012. Związał się następnie ze Związkiem Litewskich Narodowców, z ramienia tego ugrupowania bez powodzenia ubiegał się o poselską reelekcję. Później podjął współpracę ze Związkiem Ojczyzny.
Życie prywatne.
Jego żona Julita została wykładowczynią na Wileńskim Uniwersytecie Pedagogicznym. Mają trójkę dzieci (Aistė, Tadasa i Auksė).

</doc>
<doc id="1517866" url="https://pl.wikipedia.org/wiki?curid=1517866" title="Henley-on-Thames">
Henley-on-Thames

Henley-on-Thames – miasto w Wielkiej Brytanii. w Anglii w hrabstwie Oxfordshire, położone na północnym brzegu Tamizy, ok. 16 km na północny wschód od Reading. Znajduje się w południowo-wschodnim narożniku hrabstwa w pobliżu Berkshire i Buckinghamshire. Populacja miasta wynosi 10 646 mieszkańców. W mieście odbywają się królewskie regaty wioślarskie.
Historia.
Pierwsza wzmianka o mieście pochodzi z roku 1179, a miasto uzyskało status handlowego w roku 1269, kiedy to otrzymało prawo organizowania targu w czwartki. Król Henryk VI przyznał prawo organizacji targu w Boże Ciało. 
Nauka.
Henley-on-Thames dało nazwę Henley Business School, wchodzącej w skład University of Reading.
Regaty.
W Henley odbywają się corocznie królewskie regaty letnie w wioślarstwie, rozegrane po raz pierwszy w roku 1839. Wyścigi odbywają się na prostym fragmencie rzeki. Również w Henley mają miejsce tradycyjne wielkanocne regaty uniwersyteckie Oksford – Cambridge o nazwie The Boat Race.

</doc>
<doc id="1517871" url="https://pl.wikipedia.org/wiki?curid=1517871" title="Metabolon">
Metabolon

Metabolon – tymczasowy, funkcjonalny kompleks enzymatyczny, składający się z niekowalencyjnie związanych enzymów szlaku metabolicznego. Fizyczne połączenie enzymów, katalizujących następujące po sobie reakcje, ułatwia substratowi pokonanie drogi pomiędzy dwoma centrami aktywnymi. Produkt reakcji katalizowanej przez pierwszy enzym, przekazywany jest jako substrat do miejsca aktywnego drugiego enzymu, gdzie katalizowana jest kolejna reakcja. Przykładem może być kompleks dehydrogenazy pirogronianowej oraz kompleks dehydrogenazy α-ketoglutaranowej, których takie rozmieszczenie zwiększa wydajność cyklu kwasu cytrynowego. Po raz pierwszy zaproponował ten termin Paul Srere w 1987 roku.

</doc>
<doc id="1517875" url="https://pl.wikipedia.org/wiki?curid=1517875" title="Bohumin">
Bohumin



</doc>
<doc id="1517877" url="https://pl.wikipedia.org/wiki?curid=1517877" title="Glacjalizaur">
Glacjalizaur

Glacjalizaur ("Glacialisaurus") – rodzaj zauropodomorfa z wczesnojurajskiej formacji Hanson na terenie dzisiejszej Antarktydy. Obejmuje jeden gatunek – "Glacialisaurus hammeri". Został opisany przez Nathana Smitha i Diego Pola w 2007 na podstawie częściowo zachowanej kończyny tylnej i stopy. Analiza filogenetyczna pokrewieństwa glacjalizaura wykazała, że był to nienależący do Eusauropoda bazalny zauropodomorf, bardziej jednak zaawansowany od form takich jak "Saturnalia" i plateozaur. Stopa przypomina budową stopę lufengozaura, wczesnojurajskiego zauropoda z obecnych Chin, a analizy filogenetyczne wskazują, że rodzaje to mogły być blisko spokrewnione. Odkrycie tego prymitywnego zauropodomorfa w formacji Hanson – w której odnaleziono także szczątki zauropodów – dowodzi, że we wczesnej jurze zarówno formy prymitywne jak i bardziej zaawansowane występowały równolegle.
Nazwa "Glacialisaurus" znaczy „lodowy jaszczur” i pochodzi od greckiego słowa "sauros" („jaszczur”) i łacińskiego "glacialis", oznaczającego „lód” i odnosi się do Lodowca Beardmore’a w Górach Transantarktycznych, gdzie odnaleziono skamieniałości glacjalizaura. Nazwa gatunku typowego honoruje dr. Williama R. Hammera z Augustana College w Rock Island, który wniósł duży wkład w paleontologię oraz badanie Antarktydy.

</doc>
<doc id="1517878" url="https://pl.wikipedia.org/wiki?curid=1517878" title="Glacialisaurus">
Glacialisaurus



</doc>
<doc id="1517881" url="https://pl.wikipedia.org/wiki?curid=1517881" title="Tarascosaurus">
Tarascosaurus



</doc>
<doc id="1517882" url="https://pl.wikipedia.org/wiki?curid=1517882" title="Dzwonienie w uszach">
Dzwonienie w uszach



</doc>
<doc id="1517885" url="https://pl.wikipedia.org/wiki?curid=1517885" title="Horsham">
Horsham

Horsham – miasto w Wielkiej Brytanii. w Anglii w hrabstwie West Sussex, w dystrykcie Horsham, położone nad rzeką Arun. Miasto zamieszkuje 45 tys. mieszkańców.
Historia.
Znaleziska na terenie miasta sięgają mezolitu; miejsce to określa się niekiedy jako punkt, gdzie powstała kultura brytyjska. narzędzia z tego okresu (5 500 p.n.e.) znalezione w Horsham i Thatcham określa się za najdoskonalsze w Europie. Nazwa miejscowości pojawia się po raz pierwszy w edykcie króla Edreda w roku 947. Nie jest jednak wymieniona w Domesday Book. W średniowieczu była miejscowością handlową z dwoma targami tygodniowo. W czasach nowożytnych w mieście prosperował browar - zamknięto go w roku 2000.
W bliskiej odległości od Horsham, w miejscowości West Grinstead nad rzeką Adur znajduje się znane w Wielkiej Brytanii i uznane przez Kościół Rzymskokatolicki za miejsce Kultu Maryjnego Sanktuarium.

</doc>
<doc id="1517886" url="https://pl.wikipedia.org/wiki?curid=1517886" title="Putamen">
Putamen



</doc>
<doc id="1517888" url="https://pl.wikipedia.org/wiki?curid=1517888" title="Przejście graniczne Owsiszcze-Píšť">
Przejście graniczne Owsiszcze-Píšť

Przejście graniczne Owsiszcze-Píšť – polsko-czeskie małego ruchu granicznego i drogowe przejście graniczne położone w województwie śląskim, w powiecie raciborskim, w gminie Krzyżanowice, w miejscowości Owsiszcze, zlikwidowane w 2007 roku.
Opis.
Drogowe przejście graniczne Owsiszcze-Píšt z miejscem odprawy granicznej po stronie polskiej w miejscowości Owsiszcze, utworzono 6 kwietnia 2007 roku. Czynne było całą dobę. Dopuszczone było przekraczanie granicy przez pieszych, rowerzystów, motocykle, samochody osobowe i samochody ciężarowe o dopuszczalnej masie całkowitej do 3,5 tony. Kontrolę graniczną osób, towarów i środków transportu wykonywała Placówka Straży Granicznej w Pietraszynie.
Przejście graniczne małego ruchu granicznego Owsiszcze-Píšť, utworzono 19 lutego 1996 roku. Czynne było w godz. 6.00–22.00. Dopuszczony był ruch pieszych, rowerzystów, motorowerami o pojemności skokowej silnika do 50 cm³ i transportem rolniczym. Odprawę graniczną i celną wykonywały organy Straży Granicznej. Kontrolę graniczną i celną osób, towarów oraz środków transportu wykonywała Strażnica SG w Krzanowicach.
Po polskiej stronie do przejścia granicznego prowadziła do niego droga wojewódzka nr 936, a po czeskiej droga krajowa nr 466.
21 grudnia 2007 roku na mocy układu z Schengen przejścia zostały zlikwidowane.
W okresie istnienia Czechosłowackiej Republiki Socjalistycznej funkcjonowało w tym miejscu polsko-czechosłowackie przejście graniczne małego ruchu granicznego Owsiszcze-Píšť – II kategorii. Zostało utworzone 13 kwietnia 1960 roku. Czynne było w okresie 15 marca–30 listopada w godz. 6.00–19.00. Dopuszczony był ruch osób i środków transportu na podstawie przepustek w związku z użytkowaniem gruntów. Odprawę graniczną i celną wykonywały organy Wojsk Ochrony Pogranicza. Kontrolę graniczną i celną osób, towarów oraz środków transportu wykonywała Strażnica WOP Owsiszcze, następnie Strażnica WOP Krzanowice.
Formalnie przejście graniczne zostało zlikwidowane 24 maja 1985 roku.

</doc>
<doc id="1517889" url="https://pl.wikipedia.org/wiki?curid=1517889" title="Przejście graniczne Owsiszcze-Piszcz">
Przejście graniczne Owsiszcze-Piszcz



</doc>
<doc id="1517892" url="https://pl.wikipedia.org/wiki?curid=1517892" title="Bobby Bright">
Bobby Bright

Bobby Neal Bright (ur. 7 lipca 1952 w Midland City) – amerykański polityk, burmistrz Montgomery w stanie Alabama w latach 1999-2009, a później w latach 2009-2011 członek kongresmen z 2. okręgu wyborczego w stanie Alabama.
Bright przez wiele lat niezwiązany z żadną partią (urząd burmistrza jest też formalnie bezpartyjny), związał się z Partią Demokratyczną, aby móc kandydować w 2008 do Kongresu (rozważał wcześniej wstąpienie do bardziej odpowiadającej jego konserwatywnym poglądom Partii Republikańskiej, ale zdecydował się tego nie robić z uwagi, jak sam oświadczył, na chęć „zachowania niezależności”). 2. okręg kongresowy w Alabamie uchodzi za jeden z najbardziej konserwatywnych i republikańskich w całym kraju.
4 listopada 2008 Bright pokonał różnicą zaledwie kilkuset głosów członka stanowej Izby Reprezentantów Jaya Love’a (urzędujący republikanin Terry Everett nie ubiegał się o dziewiątą kadencję). Ocenia się, iż sukces Brighta umożliwiła jego popularność w Montgomery, podczas gdy Love bez trudu poradził sobie na otaczających obszarach rolniczych. W kolejnych wyborach w listopadzie 2010 Bright nie zdołał uzyskać reelekcji, ulegając kandydatce Republikanów Marcie Roby.

</doc>
<doc id="1517894" url="https://pl.wikipedia.org/wiki?curid=1517894" title="Boom Pam">
Boom Pam

Boom Pam – izraelski zespół muzyczny. Powstał w 2003 roku. Ich muzyka to zlepek charakterystycznych brzmień kultur zgromadzonych wokół basenu Morza Śródziemnego i Półwyspu Arabskiego. Bazę instrumentalną stanowi rock wymieszany z muzyką folkową rejonów południowo-wschodnich krańców Europy i Bliskiego Wschodu. Czerpią z kultury greckiej, krajów bałkańskich, muzyki klezmerskiej oraz arabskiej.
Zespół wystąpił w Polsce podczas drugiej edycji festiwalu Off Festival w Miejskim Centrum Kultury w Mysłowicach 19 sierpnia 2007 roku. Członkami zespołu są Yuval „Tuby” Zolotov, Dudu Kohav, Uzi Feinerman i Uri Brauner Kinrot.
Dyskografia:

</doc>
<doc id="1517895" url="https://pl.wikipedia.org/wiki?curid=1517895" title="Miejskie Przedsiębiorstwo Komunikacyjne w Żaganiu">
Miejskie Przedsiębiorstwo Komunikacyjne w Żaganiu



</doc>
<doc id="1517898" url="https://pl.wikipedia.org/wiki?curid=1517898" title="Hungerford">
Hungerford

Hungerford – miasto w Anglii, w hrabstwie ceremonialnym Berkshire, w jednostce administracyjnej West Berkshire, położone 16 km na zachód od Newbury, nad rzeką Dun, przy granicy z hrabstwem Wiltshire. Leży na terenie obszaru chronionego krajobrazu North Wessex Downs, w odległości 7 km od najwyższego punktu południowo-zachodniej Anglii Walbury Hill. Szerzej kojarzy się z mającą tu miejsce 19 sierpnia 1987 roku masakrą w Hungerford. Miasto zamieszkuje około 5600 osób.
Historia.
Nazwa miasta oznacza "bród przy wiszącym drzewie" i mogła zostać nadana przez duńskiego króla Ivara. Miasto nie pojawia się w Domesday Book, dowody na jego istnienie pochodzą z XI wieku. Wilhelm III Orański otrzymał propozycję objęcia tronu, gdy bawił w miejscowej gospodzie Bear Inn.
Zwyczaje.
Hungerford jest jedynym miejscem w Anglii, gdzie regularnie obchodzi się hocktide – wtorek po poniedziałku wielkanocnym. Święto wiązane jest z wygnaniem Duńczyków przez króla Alfreda Wielkiego jak również z obchodami dnia patrona, Jana z Gandawy. Zwyczaj polega na wyborze "Tutti mana" i "Orange mana", którzy mają za zadanie zbieranie pocałunków i datków od gospodyń w mieście.
Masakra w Hungerford.
19 sierpnia 1987 dwudziestosiedmioletni robotnik Michael Robert Ryan, uzbrojony w kilka rodzajów broni, w tym karabin AK i pistolet Beretta zastrzelił siedemnaście osób łącznie ze swoją matką i ranił następnych dwadzieścia, po czym popełnił samobójstwo. Masakra doprowadziła do znacznych ograniczeń w prawie posiadania broni w Wielkiej Brytanii, ustawą z roku 1988.

</doc>
<doc id="1517899" url="https://pl.wikipedia.org/wiki?curid=1517899" title="Opisthoproctus grimaldii">
Opisthoproctus grimaldii

Opisthoproctus grimaldii – gatunek ryby srebrzykokształtnej z rodziny Opisthoproctidae. Osobniki tego gatunku osiągają maksymalnie 8 cm standardowej długości. Spotykane na głębokościach do 4750 m w oceanach strefy tropikalnej i subtropikalnej. Nie mają znaczenia gospodarczego.

</doc>
<doc id="1517900" url="https://pl.wikipedia.org/wiki?curid=1517900" title="Markus Hajek">
Markus Hajek

Markus (Markusz) Hajek (ur. 25 listopada 1861 w Werschetz, zm. 3 kwietnia 1941 w Londynie) – austriacki lekarz otorynolaryngolog. Hajek był w swoim czasie jednym ze światowych autorytetów w dziedzinie rynologii.
Urodził się w Werschetz na Węgrzech (dziś Vršac). Studiował na Uniwersytecie Wiedeńskim, w 1879 roku został doktorem medycyny. Od 1897 był zatrudniony przez uczelnię jako wykładowca. W 1919 roku został profesorem i objął katedrę laryngologii. Był autorem popularnego podręcznika o chorobach zatok obocznych nosa, którego pierwsze wydanie ukazało się w 1899 roku. W 1939 roku emigrował z żoną do Wielkiej Brytanii. Jego przyjacielem był amerykański lekarz Roy Philip Scholtz.
Pamiętany jest jako lekarz Sigmunda Freuda. Freud zgłosił się do Hajka w 1923 roku ze złośliwym guzem prawej szczęki. Hajek odesłał go do chirurga Hansa Pichlera, który z sukcesem udzielił Freudowi odpowiedniej pomocy lekarskiej. Rok później pacjentem Hajka był śmiertelnie chory Franz Kafka, u którego gruźlica zajęła krtań. I w tym przypadku pomoc Hajka była bezskuteczna, Kafka zmarł miesiąc po opuszczeniu kliniki.

</doc>
<doc id="1517901" url="https://pl.wikipedia.org/wiki?curid=1517901" title="Kempston">
Kempston

Kempston – miasto w Wielkiej Brytanii, w Anglii, w hrabstwie Bedfordshire. Razem z Bedford tworzy konurbację liczącą 100 tys. mieszkańców, jako samodzielny ośrodek miejski liczy 19 440 mieszkańców. Miasto jest sypialnią dla położonego w pobliżu Milton Keynes.
Historia.
Pojawia się w Domesday Book z roku 1086 jako "Kamestone". Do XIX wieku Kempston było gminą wiejską w Bedfordshire bez głównego ośrodka miejskiego, a z rozproszonymi przysiółkami, których nazwy zawierały także człon „End”, np. Wood End, Up End. Miasto rozwinęło się w XIX wieku wraz z rewolucją przemysłową i industrializacją środkowej Anglii. Również w tym czasie stało się siedzibą garnizonu. W roku 1826 pożar niemal doszczętnie strawił całą ulicę High Street.

</doc>
<doc id="1517902" url="https://pl.wikipedia.org/wiki?curid=1517902" title="Kościółek">
Kościółek



</doc>
<doc id="1517903" url="https://pl.wikipedia.org/wiki?curid=1517903" title="Bathypterois grallator">
Bathypterois grallator

Bathypterois grallator – gatunek ryby z rodziny Ipnopidae. Niezwykłą cechą tych ryb są przekształcone płetwy piersiowe i ogonowa, służące im jako podpory do stania na dnie morza w oczekiwaniu na zdobycz. Stąd angielska nazwa "Bathypterois grallator" – tripod fish.
Ryby tego gatunku osiągają 36,8 cm standardowej długości. Niewiele wiadomo o ich biologii; występuje u nich synchroniczny hermafrodytyzm. Odżywiają się widłonogami i innymi planktonicznymi skorupiakami.
Występuje w oceanach, od 45°N do 27°S i od 98°W do 52°E, na głębokościach od 878 do 4720 m.

</doc>
<doc id="1517904" url="https://pl.wikipedia.org/wiki?curid=1517904" title="Keynsham">
Keynsham

Keynsham - miasto w Wielkiej Brytanii. w Anglii w hrabstwie Somerset, na terenie Bath and North East Somerset. Miasto położone jest między Bristolem a Bath, u zbiegu rzek Avon i Chew. Populacja miasta wynosi 15333 mieszkańców. W mieście znajduje się wytwórnia czekolady Cadbury.
Historia.
Osadnictwo w tym miejscu sięga już czasów rzymskich - na terenie obecnego miasta znajdowało się kilka rzymskich willi. Wierzy się, że z Keynsham pochodziła święta kornwalijska Keyna z V wieku. Miasto było wymienione w Domesday Book z roku 1086 pod nazwą "Cainesham". W średniowieczu i czasach nowożytnych w mieście wytapiano brąz, miasto było również ośrodkiem handlowym. Niekorzystne położenie w dolinie spowodowało, że miasto było trapione przez powodzie, w tym wielką powódź w roku 1968.

</doc>
<doc id="1517905" url="https://pl.wikipedia.org/wiki?curid=1517905" title="Dean Roemmich">
Dean Roemmich

Dean Roemmich – amerykański oceanograf.
Był jednym z pierwszych proponentów sieci profilatorów Argo, które mierzą pionowe profile właściwości fizycznych oceanu: temperaturę, zasolenie i ciśnienie. 
W 2008 otrzymał Złoty Medal Sverdrupa, najwyższą nagrodę Amerykańskiego Towarzystwa Meteorologicznego za znakomite pomiary i prace przyczyniające się do zrozumienia wpływu oceanu na klimat. 
Pracuje w Instytucie Oceanografii Scrippsów.

</doc>
<doc id="1517906" url="https://pl.wikipedia.org/wiki?curid=1517906" title="Minkowski">
Minkowski

Herb Minkowski z Kaszub i Litwy.

</doc>
<doc id="1517907" url="https://pl.wikipedia.org/wiki?curid=1517907" title="Zespół Minkowskiego-Chauffarda">
Zespół Minkowskiego-Chauffarda



</doc>
<doc id="1517908" url="https://pl.wikipedia.org/wiki?curid=1517908" title="Eugène Minkowski">
Eugène Minkowski

Eugeniusz Minkowski, Eugène Minkowski (ur. 17 kwietnia 1885 w Petersburgu, zm. 17 listopada 1972 w Paryżu) – polsko-francuski lekarz psychiatra.
Życiorys.
Jeden z czterech synów Augusta Minkowskiego, warszawskiego bankiera, i Tekli Lichtenbaum. W 1903 roku ukończył V Gimnazjum w Warszawie. Rozpoczął studia medyczne na Cesarskim Uniwersytecie Warszawskim, ale z powodu antysemickich carskich represji, zmuszony był ukończyć je na Uniwersytecie w Monachium. Tam w 1909 roku otrzymał tytuł doktora medycyny. Praktykował w Kazaniu, potem w zachodniej Europie. Współpracował w swojej karierze m.in. z Henrim Ey, Eugenem Bleulerem i Ludwigiem Binswangerem. Ożenił się z psychiatrą Franciszką (Françoise) Brokman, poznaną w Kazaniu; ich synem był Alexandre Minkowski, pediatra, a wnukiem Marc Minkowski, dyrygent. Jego braćmi byli Mieczysław (1884–1972), Anatol (1892–1939) i Paweł (1888–1947).

</doc>
<doc id="1517909" url="https://pl.wikipedia.org/wiki?curid=1517909" title="Barton-upon-Humber">
Barton-upon-Humber

Barton-upon-Humber - miasto w Wielkiej Brytanii. w Anglii w hrabstwie Lincolnshire, położone na południowym brzegu rzeki Humber. W przeszłości znane z produkcji rowerów. Populacja miasta wynosi obecnie ok. 10 000 mieszkańców.
Historia.
Miasto założone w czasach saksońskich - do dziś zachowała się wieża kościoła św. Piotra. W kościele a w zasadzie pod nim znaleziono 3000 szkieletów ludzkich z czasów od XI do XIX wieku. W roku 1351 król Edward II zagwarantował miastu połączenie promowe z Kingston upon Hull. Działało ono do roku 1851.

</doc>
<doc id="1517910" url="https://pl.wikipedia.org/wiki?curid=1517910" title="Bathypterois longifilis">
Bathypterois longifilis

Bathypterois longifilis – gatunek ryby z rodziny Ipnopidae. Podobnie jak pokrewny gatunek "Bathypterois grallator" ma charakterystycznie wydłużone i przekształcone płetwy piersiowe i ogonową, co umożliwia mu oparcie się płetwami o dno oceanu.
Ryby tego gatunku osiągają 26 cm standardowej długości. Występuje na głębokościach 500–5000 m.

</doc>
<doc id="1517911" url="https://pl.wikipedia.org/wiki?curid=1517911" title="Appleby-in-Westmorland">
Appleby-in-Westmorland

Appleby-in-Westmorland – miasto i civil parish w Wielkiej Brytanii, w zachodniej Anglii, w hrabstwie Kumbria, w dystrykcie Eden. Położone jest nad rzeką Eden, w połowie drogi między Penrith i Brough. Miasto do roku 1974 nazywało się "Appleby" nazwę zmieniono, by zachować ciągłość historyczną. W 2011 roku civil parish liczyła 3048 mieszkańców.
Historia.
Miasto założone przez Normanów. Rozwinęło się dopiero w XVIII wieku za sprawą targu koni, który odbywał się corocznie aż do roku 1974. Pierwszy koński targ miał miejsce w roku 1685, a pozwolenie wydał król Jakub II. Obecnie restytuowany i jest jednym z największych tego typu wydarzeń w Europie, choć nie jest to impreza oficjalna.

</doc>
<doc id="1517912" url="https://pl.wikipedia.org/wiki?curid=1517912" title="Ipnops agassizii">
Ipnops agassizii

Ipnops agassizii – gatunek ryby głębinowej z rodziny Ipnopidae. Tak jak u pozostałych przedstawicieli rodzaju "Ipnops", oczy tego gatunku uległy przekształceniu w płaskie struktury pozbawione soczewek.
Ryby tego gatunku osiągają 14,5 cm standardowej długości. Ryba ta występuje na głębokościach 1392–4163 m w Oceanie Indyjskim i Pacyfiku, od 5° do 22°S.

</doc>
<doc id="1517914" url="https://pl.wikipedia.org/wiki?curid=1517914" title="Arundel">
Arundel

Arundel - miasto w Wielkiej Brytanii. w Anglii w hrabstwie West Sussex. Położone jest nad rzeką Arun. Populacja miasta wynosi 3408 mieszkańców. W mieście znajduje się katedra katolicka.
Nazwa.
Oficjalna wymowa nazwy to /ˈærəndəl/, lokalnie również /ˈɑ(r)ndl/. Wymowa /ə'rʌnd(ə)l/ stosowana jest do amerykańskich miast o tej nazwie. Miasto nadało nazwę rzece, która wcześniej nazywała się Tarrant i jest znana jako druga rzeka w Anglii z najszybszym nurtem.
Historia.
Na terenie miasta odkryto szczątki z okresu prehistorycznego. W czasach rzymskich znajdowała się tu duża willa rzymska. W Domesday Book zapisana jako "burh". W średniowieczu było niewielkim centrum osadnictwa żydowskiego. Miasto strawione zostało przez pożary w latach 1338 i 1344. Przełom nastąpił w XIX wieku, kiedy Arundel został lokalnym centrum handlowym. Wtedy też nastąpił rozwój turystyki.

</doc>
<doc id="1517915" url="https://pl.wikipedia.org/wiki?curid=1517915" title="Bathypterois guentheri">
Bathypterois guentheri

Bathypterois guentheri – gatunek ryby z rodziny Ipnopidae. Nazwa gatunkowa honoruje Albrechta Karla Ludwiga Gotthilfa Günthera (1830–1914), niemiecko-brytyjskiego ichtiologa.
Ryby tego gatunku osiągają 26 cm standardowej długości. Głowa ryby jest granatowoczarna, reszta ciała biaława z dwoma ciemnymi paskami. Występuje na głębokościach 800–1500 m. Spotykana w zachodniej części Pacyfiku, od wybrzeży wschodniej Afryki (22°–33°S) po północno-wschodnią część Oceanu Indyjskiego i południowe wybrzeża Japonii.

</doc>
<doc id="1517916" url="https://pl.wikipedia.org/wiki?curid=1517916" title="Ipnops murrayi">
Ipnops murrayi

Ipnops murrayi – gatunek ryby głębinowej z rodziny Ipnopidae. Wszystkie ryby z rodzaju "Ipnops" mają oczy przekształcone w płaskie struktury pozbawione soczewek. Nazwa gatunkowa honoruje oceanografa Johna Murraya (1841–1914).
Charakterystyka.
Ryby tego gatunku osiągają 13,2 cm standardowej długości.
Występowanie.
Spotykane na głębokościach do 3477 m. Gatunek występuje we wschodniej części Oceanu Indyjskiego, w zachodnim i wschodnim Atlantyku, pojedyncze okazy łowiono także w Pacyfiku.

</doc>
<doc id="1517917" url="https://pl.wikipedia.org/wiki?curid=1517917" title="Chipping Norton">
Chipping Norton

Chipping Norton – miasto w hrabstwie Oxfordshire w Anglii. Położone 29 kilometrów na północny zachód od Oksfordu, zwane jest „bramą wzgórz Cotswolds”. Jest najwyżej położonym miastem hrabstwa. Liczy 5972 mieszkańców.
Nazwa.
Słowo "chipping" w języku staroangielskim oznaczało targ; słowo "norton" oznacza „północny”. 
Historia.
Początki miasta to kościół i zamek u podnóża wzgórza, wzniesione we wczesnym średniowieczu. Kościół zbudowano z zysków z rozwiniętego w mieście handlu wełną, stąd też kościoły tego typu nazywane są "wool church". W epoce wiktoriańskiej w mieście działała fabryka tweedu, browar i fabryka rękawiczek. 
W Chipping Norton urodziła się Elizabeth Jane Weston (czes. Alžběta Johana Vestonie), poetka nowołacińska, działająca na przełomie XVI i XVII w. w Pradze.

</doc>
<doc id="1517919" url="https://pl.wikipedia.org/wiki?curid=1517919" title="Dalton-in-Furness">
Dalton-in-Furness

Dalton-in-Furness – miasto w Wielkiej Brytanii. w Anglii w hrabstwie Kumbria, w dystrykcie Barrow-in-Furness, położone na jego południowym zachodzie, na półwyspie Furness w podłużnej dolinie polodowcowej. Miasto skomunikowane jest z resztą hrabstwa przy pomocy drogi krajowej A590. Populacja miasta wynosi 13079 mieszkańców. Dalton-in-Furness jest wspomniana w Domesday Book (1086) jako "Daltune".

</doc>
<doc id="1517920" url="https://pl.wikipedia.org/wiki?curid=1517920" title="Kwietnik (miesięcznik)">
Kwietnik (miesięcznik)

Kwietnik – miesięcznik o roślinach doniczkowych i tematyce ogrodniczej, wydawany od 1995 przez wydawnictwo Prószyński i S-ka, a w 2002 prawa do jego wydawania zakupił koncernowy Agora SA. Wymieniany obok tytułów „Ogrody” i „Mój piękny ogród” jako czasopismo o ugruntowanej pozycji w tym segmencie rynku prasowego, w przeciwieństwie jednak do tamtych tytułów nie był skierowany jedynie do posiadaczy ogrodów, publikował bowiem porady dla osób hodujących rośliny doniczkowe w mieszkaniu. Pismo miało charakter popularyzatorsko-poradniczy. W kwietniu 2012 „Kwietnik” oraz inny wydawany przez Agorę miesięcznik – „Ogrody” zostały zastąpione jednym nowym czasopismem, zatytułowanym „Magnolia”, również będącym miesięcznikiem.

</doc>
<doc id="1517923" url="https://pl.wikipedia.org/wiki?curid=1517923" title="Tadeusz Paryjczak">
Tadeusz Paryjczak

Tadeusz Mieczysław Paryjczak (ur. 12 marca 1932 w Łopatynie, zm. 17 lipca 2019 w Łodzi) – polski chemik, specjalizujący się w badaniach procesów katalitycznych, a także w "zielonej chemii".
Życiorys.
Syn Władysława i Michaliny. W 1954 roku, jako student Wydziału Chemicznego Politechniki Łódzkiej, został zatrudniony na stanowisku zastępcy asystenta w Katedrze Chemii Nieorganicznej. Studia ukończył w 1956 roku. Stopień doktora nauk technicznych uzyskał w 1963, a doktora habilitowanego w 1970 roku. W 1976 roku otrzymał tytuł profesora nauk chemicznych. Od 1976 do 2002 kierował Instytutem Chemii Ogólnej i Ekologicznej Politechniki Łódzkiej (który do 1991 roku nosił nazwę Instytutu Chemii Ogólnej). Przez niemal 20 lat był dziekanem Wydziału Chemicznego Politechniki Łódzkiej (1975–1981, 1984–1990, 1993–1999).
W badaniach nad procesami adsorpcji i katalizy wykorzystywał techniki chromatografii gazowej. Obiektem jego badań były katalizatory tlenkowe oraz mono- i bimetaliczne, oparte na metalach VIII grupy układu okresowego, umieszczane na nośnikach.
Jego monografia "Chromatografia gazowa w badaniach adsorpcji i katalizy" (PWN, wyd. 1 1975, wyd. 2 zmienione 1986) ukazała się również w kilku wydaniach w języku angielskim.

</doc>
<doc id="1517924" url="https://pl.wikipedia.org/wiki?curid=1517924" title="Louis Pierre Gratiolet">
Louis Pierre Gratiolet

Louis Pierre Gratiolet (ur. 6 lipca 1815 w Sainte-Foy-la-Grande, zm. 16 lutego 1865 w Paryżu) – francuski anatom i zoolog. Zastąpił Isidore Geoffroya Saint-Hilaire na katedrze zoologii Uniwersytetu w Paryżu.
Gratiolet pamiętany jest za prace z dziedziny neuroanatomii i antropologii fizycznej. Uważany jest za autora podziału kresomózgowia na pięć płatów (czołowy, skroniowy, ciemieniowy, potyliczny i wyspę). Nazwisko anatoma upamiętnione jest w eponimicznej nazwie promienistości Gratioleta (promienistości wzrokowej).
Razem z Paulem Broką prowadził badania porównawcze nad afazją i płatami czołowymi. Był jednak głośnym krytykiem tezy Broki o liniowej zależności między inteligencją a wielkością mózgu.

</doc>
<doc id="1517926" url="https://pl.wikipedia.org/wiki?curid=1517926" title="East Grinstead">
East Grinstead

East Grinstead – miasto w Wielkiej Brytanii, w Anglii w hrabstwie West Sussex, w jego północno-wschodnim narożniku w pobliżu granicy z hrabstwem Kent. Leży w połowie drogi między Londynem a południowym wybrzeżem Anglii. Miasto zamieszkuje 29 000 osób.
Historia.
Miasto powstało w czasach saksońskich, wymienione jest w Domesday Book jako duża wieś. od XIII wieku miasto handlowe, na prawach uzyskanych w roku 1247. Miasto miało prawo do dwóch targów tygodniowo. W okresie XIV wieku do roku 1832 miasto miało prawo do posła w parlamencie. W okresie rządów Marii Stuart w mieście spalono trzech protestantów – dwóch mężczyzn i jedną kobietę – za herezję. Na początku XIX wieku miasto liczyło 2700 mieszkańców, by zwiększyć się do roku 1851 do miasta czterotysięcznego. Podczas II wojny światowej w wyniku bombardowania zginęło 108 osób cywilnych.

</doc>
<doc id="1517928" url="https://pl.wikipedia.org/wiki?curid=1517928" title="James Watson Kernohan">
James Watson Kernohan

James Watson Kernohan (ur. 1896 w Moyasset w hrabstwie Antrim, zm. 5 maja 1981) – irlandzko-amerykański neuropatolog. 
Studiował medycynę na Queen’s University w Belfaście, studia ukończył w 1920 roku. W 1922 roku emigrował do USA i pracował jako patolog w Mayo Clinic w Rochester w stanie Minnesota. W 1962 roku przeszedł na emeryturę.
Kernohan pamiętany jest za prace neuropatologiczne, zwłaszcza dotyczące guzów rdzenia kręgowego, ropni mózgu i przerzutów nowotworowych do mózgowia. Eponim „wcięcie Kernohana” określa rowek powstający na konarze mózgu przy wgłobieniu haka zakrętu przyhipokampowego we wcięcie namiotu.
W 1952 roku Kernohan opublikował atlas patologii „Tumors of the Central Nervous System” i razem z neurologiem Alfredem Uihleinem „Sarcomas of the Brain”.

</doc>
<doc id="1517929" url="https://pl.wikipedia.org/wiki?curid=1517929" title="Parafia Ofiarowania Pańskiego w Warszawie">
Parafia Ofiarowania Pańskiego w Warszawie

Parafia Ofiarowania Pańskiego w Warszawie – parafia rzymskokatolicka należąca do dekanatu ursynowskiego archidiecezji warszawskiej, utworzona w 1988.
Opis.
Parafia została erygowana w 1988 z części parafii św. Katarzyny na Służewie i parafii św. Apostołów Piotra i Pawła w Pyrach.
Kościół parafialny Ofiarowania Pańskiego konsekrowano w 2003.

</doc>
<doc id="1517930" url="https://pl.wikipedia.org/wiki?curid=1517930" title="Overholung">
Overholung

Overholung (lub "owerholung") – obrócenie o 180°, przy użyciu cum i szpringów, zacumowanej jednostki pływającej w celu np. uzyskania dostępu do drugiej burty dla wykonania prac konserwacyjnych (mycie, malowanie itp.), częściej w celu dogodnego postoju albo właściwego ustawienia jednostki żaglowej dla odejścia z miejsca cumowania bez użycia napędu mechanicznego (jedynie na żaglach). Na jednostkach mających płetwę sterową, silnik zaburtowy itp. zawieszone bezpośrednio na rufie wygodniejsze i bezpieczniejsze może być obracanie dziobem do nabrzeża. Na jednostkach z bukszprytem (zwłaszcza z delfiniakiem) szczególnie przy wysokim nabrzeżu dogodniejsze może być obracanie rufą do kei.

</doc>
<doc id="1517931" url="https://pl.wikipedia.org/wiki?curid=1517931" title="Doktorzy honoris causa Politechniki Szczecińskiej">
Doktorzy honoris causa Politechniki Szczecińskiej



</doc>
<doc id="1517934" url="https://pl.wikipedia.org/wiki?curid=1517934" title="Fakenham">
Fakenham

Fakenham – miasto w Wielkiej Brytanii. w Anglii w hrabstwie Norfolk, położone nad rzeką Wensum, ok. 30 km na północny zachód od King’s Lynn i 40 km na północny zachód od Norwich. Miasto zamieszkuje ok. 7800 osób.
Nazwa.
Nazwa miasta jest pochodzenia saksońskiego i oznacza „miejsce na rzece” lub „miejsce targu”, bądź też osadę (ang. "ham", "hamlet" nad rzeką Ken.
Historia.
Miasto znane już za czasów saksońskich, według Domesday Book z roku 1086, wymienione pod nazwą "Fagnham" liczyło 150 mieszkańców. Większy był znajdujący się na przeciwnym brzegu rzeki Hempton i posiadał opactwo, będące celem pielgrzymek. Rola Fakenham wzrosła dopiero po zlikwidowaniu opactwa przez Henryka VIII. W okresie rewolucji przemysłowej w XX wieku miasto stało się ośrodkiem drukarskim - najważniejszą drukarnię zamknięto w latach siedemdziesiątych. Miasto posiadało dwie linie kolejowe, jedna została zamknięta w latach sześćdziesiątych, druga w latach osiemdziesiątych. Obecnie planuje się ich częściową odbudowę.

</doc>
<doc id="1517936" url="https://pl.wikipedia.org/wiki?curid=1517936" title="Giovanni Bartolucci">
Giovanni Bartolucci

Giovanni Bartolucci (ur. 27 lutego 1984 w Bibbiena) – włoski piłkarz grający na pozycji obrońcy. Od 2009 roku jest zawodnikiem Calcio Lecco, do którego jest wypożyczony ze Sieny.

</doc>
<doc id="1517937" url="https://pl.wikipedia.org/wiki?curid=1517937" title="H. Houston Merritt">
H. Houston Merritt

Hiram Houston Merritt (ur. 1902 w Wilmington, zm. 9 stycznia 1979) – amerykański neurolog. 
Od 1948 do 1967 roku stał na czele Neurological Institute of New York. Od 1958 do 1969 roku był dziekanem Columbia University College of Physicians and Surgeons. 
35 z jego uczniów objęło później katedry neurologii. Wśród jego osiągnięć naukowych znajduje się odkrycie przeciwdrgawkowych właściwości fenytoiny, wczesne badania nad płynem mózgowo-rdzeniowym oraz monografia z 1946 roku poświęcona kile układu nerwowego.
Podręcznik neurologii jego autorstwa "Merritt's Neurology " w 2005 roku miał 11 wydań. 
Merritt zmarł w Massachusetts General Hospital w 1979 roku z powodu powikłań choroby naczyniowej mózgu i wodogłowia normotensyjnego (co do tej ostatniej jednostki chorobowej, Merritt nigdy nie był przekonany o jej istnieniu). 

</doc>
<doc id="1517941" url="https://pl.wikipedia.org/wiki?curid=1517941" title="Ge Xin’ai">
Ge Xin’ai

Ge Xin’ai (; ur. 1953) - chińska tenisistka stołowa, pięciokrotna mistrzyni świata. 
Dziewięciokrotnie zdobywała medale mistrzostw świata. Życiowy sukces odniosła w 1979 roku w Pjongjangu zostając trzykrotną mistrzynią świata (indywidualnie, drużynowo i w mikście).

</doc>
<doc id="1517943" url="https://pl.wikipedia.org/wiki?curid=1517943" title="Tong Ling">
Tong Ling

Tong Ling (; ur. 1962) - chińska tenisistka stołowa, czterokrotna mistrzyni świata. 
Jedenastokrotnie zdobywała medale mistrzostw świata. Życiowy sukces odniosła w 1981 roku w Nowym Sadzie zostając mistrzynią świata i drużynowo oraz wicemistrzynią w grze podwójnej i mieszanej. Mistrzyni Igrzysk Azjatyckich 1982 drużynowo oraz trzykrotna wicemistrzyni. Zdobywczyni Pucharu Azji 1984 indywidualnie i mistrzyni Azji 1982 w grze mieszanej.

</doc>
<doc id="1517945" url="https://pl.wikipedia.org/wiki?curid=1517945" title="Mgławica Klepsydra">
Mgławica Klepsydra

Mgławica Klepsydra (również MyCn18) – młoda dwubiegunowa mgławica planetarna znajdująca się w konstelacji Muchy. Została odkryta przez Annie Jump Cannon i Margaret Mayall podczas ich pracy nad rozszerzoną wersją Katalogu Henry’ego Drapera. W styczniu 1996 roku Raghvendra Sahai i John Trauger z Jet Propulsion Laboratory odkryli na podstawie zdjęć wykonanych w roku 1995 przez kamerę Wide Field and Planetary Camera 2 Kosmicznego Teleskopu Hubble’a, że obiekt ten ma kształt klepsydry. Mgławica ta jest odległa o około 8000 lat świetlnych od Ziemi.
Kształt Mgławicy Klepsydra wywołał wśród astronomów wiele dyskusji na temat jej powstania. Według jednej z teorii starzejąca się gwiazda o średniej masie zaczęła rozszerzać się do stadium czerwonego olbrzyma. Uciekający gaz i pył początkowo zebrał się w pasie wokół równika gwiazdy. Jednak rosnąca objętość wyrzucanego gazu spowodowała, że pas ścisnął gwiazdę w jej środkowej części, doprowadzając do utworzenia przez coraz szybciej poruszający się gaz kształtu klepsydry. Według innej teorii, gwiazda centralna ma masywne jądro, które zawiera pierwiastki ciężkie oraz wytwarza silne pole magnetyczne. Kształt mgławicy byłby więc wynikiem ograniczenia ruchu przez pole magnetyczne gwiazdy. Według jeszcze innej teorii gwiazda centralna jest układem podwójnym, w którym jeden ze składników jest białym karłem. Wokół środka tego układu powstaje gęsty dysk materii wytworzony przez oddziaływanie elektromagnetyczne obu składników. Dysk ten ściska rozszerzającą się mgławicę, nadając jej obecny kształt.
Mgławica Klepsydra zawiera również jeszcze inne szczegóły, które nie zostały do tej pory wyjaśnione. W jej obrębie znaleziono drugą mgławicę o podobnym kształcie.
W czerwcu 2018 r. w centrum mgławicy odkryto układ podwójny gwiazd odpowiadający za jej kształt.

</doc>
<doc id="1517947" url="https://pl.wikipedia.org/wiki?curid=1517947" title="Gillingham (Dorset)">
Gillingham (Dorset)

Gillingham (IPA /'gɪlɪŋ(ə)m/) – miasto w Wielkiej Brytanii. w Anglii w hrabstwie Dorset, na jego północnym krańcu. Położone jest w dolinie Blackmore Valley, nad rzeką Stour, nieopodal oddalonego o 12 kilometrów miasta Shaftesbury. Szacuje się, że w końcu 2008 roku ludność na 11 tys. mieszkańców.
Nazwa.
W Domesday Book z roku 1086 miejscowość występuje pod nazwą "Gelingham". W historii pisownia nazwy miasta zmieniała się jeszcze co najmniej pięciokrotnie i pochodzi od osoby lub rodziny zwanej Gylla. Nazwę wymawia się przez /g/ w odróżnieniu od homonimicznej miejscowości w hrabstwie Kent, którą wymawia się z nagłosowym /dż/.
Historia.
W mieście znajduje się tumulus z czasów neolitu, istnieją również dowody na osadnictwo z okresu rzymskiego. Jednak zręby miasta powstały dopiero w okresie saksońskim. W roku 1016 miała tu miejsce bitwa Edmunda II z wikingami. W średniowieczu Gillingham był terenem polowań królewskich – znajdowała się tu królewska loża łowiecka. Miasto zmieniło oblicze w XIX wieku wraz z wybudowaniem kolei i stało się ośrodkiem przemysłowym – ceglarskim, spożywczym i drukarskim.
Transport.
W mieście znajduje się stacja kolejowa Gillingham.

</doc>
<doc id="1517948" url="https://pl.wikipedia.org/wiki?curid=1517948" title="Bolesław Mazurkiewicz">
Bolesław Mazurkiewicz

Bolesław Kazimierz Mazurkiewicz (ur. 9 maja 1931 w Kościerzynie, zm. 22 października 2017 w Gdańsku) – polski przedstawiciel nauk technicznych, specjalizował się w budownictwie morskim. W latach 1987–1990 był rektorem Politechniki Gdańskiej.
Życiorys.
Uczęszczał do Liceum Ogólnokształcącego w Lęborku, tam w 1950 roku zdał maturę.
Absolwent Wydziału Inżynierii Lądowej Politechniki Gdańskiej, w specjalności konstrukcje stalowe i żelbetowe. Po ukończeniu studiów I stopnia otrzymał nakaz pracy do Biura Projektów Budownictwa Komunalnego w Gdańsku, gdzie zajmował się projektowaniem mostów. W 1956 ukończył studia II stopnia na Wydziale Budownictwa Lądowego Politechniki Gdańskiej. Kolejny nakaz pracy otrzymał do Biura Projektów Transportu Drogowego i Lotniczego w Gdańsku – od 1957 Biura Projektów Budownictwa Komunikacyjnego, gdzie pełnił funkcje kierownika pracowni architektoniczno-konstrukcyjnej oraz działu budowlanego. Równocześnie zaocznie studiował na Wydziale Architektury Politechniki Gdańskiej, ale studia przerwał po III roku.
Od listopada 1960 zatrudniony w Zakładzie Fundamentowania Politechniki Gdańskiej, gdzie zajmował się badaniami na potrzeby stoczni w Gdyni oraz opracowywaniem ekspertyz i opinii technicznych. W 1964 uzyskał stopień doktora nauk technicznych; tematem jego rozprawy doktorskiej były "Analizy stateczności gródz o podwójnej, zapuszczanej ściance szczelnej w świetle badań w skali naturalnej i na modelach".
W latach 1966–1967 odbył staż w Duńskim Instytucie Geotechniki. Na podstawie wyników realizowanych tam badań przygotował pracę habilitacyjną (stopień doktora habilitowanego uzyskał w 1968). Od 1 września 1969 został pracownikiem dydaktycznym Politechniki Gdańskiej. Do emerytury pełnił funkcję kierownika Zespołu (później: Katedry) Budownictwa Morskiego na Wydziale Budownictwa Wodnego i Inżynierii Środowiska. W 1980 uzyskał tytuł prof. nadzwyczajnego, w 1985 – prof. zwyczajnego. W latach 1981–1984 pełnił funkcję prorektora ds. organizacyjnych i I zastępcą rektora; w latach 1987–1990 był rektorem Politechniki Gdańskiej. W latach 1989–1990 członek Europejskiej Konferencji Rektorów, a w latach 1990–2000 był członkiem Zarządu Międzynarodowego Stowarzyszenia Uniwersytetów.
Jego działalność naukowa związana była z morskimi budowlami hydrotechnicznymi. W latach 1964–1977 pełnił funkcje projektanta, kierownika inwestycji i nadzoru doku w stoczni w Gdyni. W latach 1980–2004 ekspert Organizacji Narodów Zjednoczonych i Międzynarodowej Organizacji Morskiej, projektant, konsultant i nadzorujący morskich budowli stoczniowych w Turcji, Indonezji, Iranie, na Kubie i na Seszelach.
Od 1993 był członkiem Akademii Nauk Inżynieryjnych Federacji Rosyjskiej, od 1999 Akademii Transportu Ukrainy, w 2005 został członkiem Akademii Inżynierskiej w Polsce.
Działalność pozanaukowa.
Bolesław Mazurkiewicz był żeglarzem, uzyskał stopień jachtowego kapitana żeglugi wielkiej. Współtworzył Gdański Okręgowy Związek Żeglarski i był jego prezesem. Pomorski Okręgowy Związek Żeglarski nadał mu tytuł honorowego prezesa.
Zajmował się też zachowaniem zabytkowych statków, współpracując z Centralnym Muzeum Morskim w Gdańsku. Od 1980 był współtwórcą Komitetu Ochrony „Daru Pomorza”, a następnie długoletnim prezesem Towarzystwa Przyjaciół „Daru Pomorza”. Był też związany ze statkiem-muzeum Sołdek, od 2005 do 2017 roku pełnił funkcję prezesa Towarzystwa Przyjaciół Statku-Muzeum „Sołdek”. W latach 2006-2015 był przewodniczącym Rady Muzeum przy Centralnym (później Narodowym) Muzeum Morskim. Pochowany na Cmentarzu Witomińskim w Gdyni (kwatera 56-5-30_2).

</doc>
<doc id="1517949" url="https://pl.wikipedia.org/wiki?curid=1517949" title="Pak Yung-sun">
Pak Yung-sun

Pak Yung-sun (ur. 22 sierpnia 1956, zm. 14 lipca 1987) – północnokoreańska tenisistka stołowa, dwukrotna mistrzyni świata. 
Pięciokrotnie zdobywała medale mistrzostw świata. Największe indywidualne sukcesy święciła w 1975 roku w Kalkucie i dwa lata później w Birmingham zdobywając złote medale w grze pojedynczej. Mistrzyni Azji 1976 w grze podwójnej i drużynowej.

</doc>
<doc id="1517952" url="https://pl.wikipedia.org/wiki?curid=1517952" title="Xinai Ge">
Xinai Ge



</doc>
<doc id="1517953" url="https://pl.wikipedia.org/wiki?curid=1517953" title="Ling Tong">
Ling Tong



</doc>
<doc id="1517958" url="https://pl.wikipedia.org/wiki?curid=1517958" title="Fritz Kaufmann (neurolog)">
Fritz Kaufmann (neurolog)

Fritz Kaufmann, Friedrich Raphael Kaufmann (ur. 22 marca 1875 w Frankenthal (Pfalz), zm. 9 września 1941 w La Tour-de-Peilz) – niemiecki lekarz psychiatra i neurolog żydowskiego pochodzenia, radca sanitarny, ordynator oddziału neurologicznego szpitala miejskiego w Ludwigshafen am Rhein.
Życiorys.
Syn Emila Kaufmanna i Idy z domu Durlacher. Studiował medycynę na Uniwersytecie w Heidelbergu, doktorem medycyny został w 1898 roku. W 1903 roku był asystentem Wilhelma Heinricha Erba w klinice w Heidelbergu. Potem praktykował w Mannheim. W latach I wojny światowej był zatrudniony w szpitalu rezerwistów w Ludwigshafen. Opracował wówczas metodę leczenia frontowych nerwic, którą określił jako "Ueberrumplungsmethode" („metoda ataku z zaskoczenia”). Praca Kaufmanna z 1916 roku odbiła się w Europie szerokim echem. Polegała ona na stosowaniu wobec pacjentów bolesnych elektrowstrząsów ("Faradisation") lub innych silnych bodźców bólowych.
Nowa metoda zastąpiła wcześniej stosowaną metodę „odpoczynku i ćwiczeń” ("Schonung und Übung") i wkrótce zdobyła popularność w Niemczech i Austrii, określana jako metoda Kaufmanna lub Kaufmanna-Kehrera ("Kaufmann[-Kehrer]-Methode", "Kaufmannisch" lub "Kaufmann Kur"). Po krótkim okresie względnej popularności i ożywionej debaty nad skutecznością i etycznymi aspektami takiego leczenia, metoda została zabroniona, najpierw przez Pruskie Ministerstwo Wojny pod koniec 1917 roku, a w 1918 roku w Austrii. Wiedeński psychiatra Julius Wagner-Jauregg został oskarżony w 1918 roku o zbyt intensywne aplikowanie pacjentom wstrząsów; oskarżającym był Sigmund Freud.
Po wojnie, do 1933 roku, kierował oddziałem neurologicznym szpitala miejskiego. Stracił pracę z powodu żydowskiego pochodzenia.
W 2009 roku przy Wredestraße 7 w Ludwigshafen odsłonięto pamiątkowy kamień (Stolperstein), upamiętniający Fritza Kaufmanna.

</doc>
<doc id="1517961" url="https://pl.wikipedia.org/wiki?curid=1517961" title="Wilhelm Erb">
Wilhelm Erb



</doc>
<doc id="1517963" url="https://pl.wikipedia.org/wiki?curid=1517963" title="Hetton-le-Hole">
Hetton-le-Hole

Hetton-le-Hole - miasto w Wielkiej Brytanii, w Anglii w hrabstwie Tyne and Wear, w dystrykcie Sunderland, położone między hrabstwem Durham a Sunderland. Miasto liczy 20 600 mieszkańców
Historia.
Osada założona w czasach saksońskich. W czasach nowożytnych miasto było ośrodkiem górniczym, rozwiniętym w XVIII wieku. W dwudziestym wieku górnictwo w mieście przetrwało dzięki metodzie wydobycia George'a Stephensona. Dzięki zwiększonemu przerobowi miasto musiało wybudować ok. 200 domów.

</doc>
<doc id="1517967" url="https://pl.wikipedia.org/wiki?curid=1517967" title="Czesław Cempel">
Czesław Cempel

Czesław Cempel (ur. 22 lipca 1938 w Biskupicach Zabarycznych, zm. 21 sierpnia 2021) – polski naukowiec, przedstawiciel nauk technicznych, specjalizujący się w wibroakustyce.
Życiorys.
Studia wyższe ukończył w 1962 roku na Wydziale Matematyki, Fizyki i Chemii Uniwersytetu im. Adama Mickiewicza w Poznaniu. Po dwóch latach pracy w Katedrze Akustyki i Teorii Drgań Uniwersytetu, przeniósł się na Politechnikę Poznańską. Stopień doktora uzyskał w 1968 roku (tematem jego pracy były "Drgania układów prętowych z nieliniowymi warunkami brzegowymi"), a doktora habilitowanego w 1971, na podstawie rozprawy "Okresowe drgania z uderzeniami w dyskretnych układach mechanicznych". Tytuł profesora nauk technicznych otrzymał w 1977 roku. W latach 1974–1987 był wicedyrektorem, a w latach 1987–1990 dyrektorem Instytutu Mechaniki Stosowanej. Przez dwie kadencje (1993–1999) był dziekanem Wydziału Budowy Maszyn i Zarządzania. Był członkiem Senatu uczelni od 1980.
W 1996 roku Politechnika Szczecińska, a w 2005 Akademia Górniczo-Hutnicza przyznały mu tytuły doktora honoris causa. Był członkiem Akademii Inżynierskiej w Polsce.
Zmarł 21 sierpnia 2021, pochowany na Cmentarzu Komunalnym w Bydgoszczy przy ulicy Kcyńskiej.

</doc>
<doc id="1517968" url="https://pl.wikipedia.org/wiki?curid=1517968" title="Andrzej Pietsch">
Andrzej Pietsch

Andrzej Pietsch (ur. 13 sierpnia 1932 w Krakowie, zm. 30 listopada 2010) – artysta grafik, taternik i alpinista.
Życiorys.
Studiował na Akademii Sztuk Pięknych w Krakowie (1951–1958) (dyplom u prof. Mieczysława Wejmana). W 1986 roku uzyskał tytuł profesora zwyczajnego. Współpracował z kilkoma innymi uczelniami w kraju (m.in. w Poznaniu, Katowicach, Lublinie, Cieszynie), w okresie 1972–1978 był prorektorem ASP w Krakowie, gdzie również pracował jako nauczyciel akademicki.
Do roku 1999 miał ok. 70 wystaw indywidualnych, w tym około połowy za granicą, uczestniczył w ponad 200 wystawach zbiorowych. Z czasem stał się jednym z najbardziej cenionych polskich grafików, od 1966 otrzymywał wyróżnienia międzynarodowe. Zajmował się m.in. wklęsłodrukiem, tworzył grafiki m.in. w kilku cyklach, np. „Aktorki” (od 1964), „Podróżni” i „Podróże” (od 1966), „Trawy” (od 1984), a także (zwłaszcza wcześniej) motywy górskie. Stał się też cenionym dydaktykiem (do 2000 roku ośmiu z jego uczniów stało się profesorami, a pod jego kierunkiem dyplomy ukończyło przeszło 170 studentów). Uczestnik wielu gremiów konkursowych.
Współorganizator klubu twórców kultury „Kuźnica”.
Działalność taternicka.
W latach 1951–1957 należał do najbardziej czynnych i najlepszych sprawnościowo taterników polskich, ma na koncie liczne pierwsze przejścia w skałkach i w Tatrach. Uczestniczył m.in. w I wejściu tzw. kantem południowej ściany Zamarłej Turni (dziś zwanym „Kantem Pietscha”, w 1951 z Tadeuszem Strumiłłą) i w przełomowym I wejściu środkiem północno-wschodniej ściany Mnicha, tzw. „Wariantem R”, w 1955 z Janem Długoszem).
Zimą dokonał przełomowych pierwszych wejść: zimowe filarem Mięguszowieckiego Szczytu (z Janem Długoszem, 1956) i rok później środkiem północno-wschodniej ściany Kazalnicy Mięguszowieckiej (z Janem Długoszem, Czesławem Momatiukiem i Marianem Własińskim, w marcu 1957).
Latem 1957 wspinał się w Alpach, dokonując m.in. I polskiego (a II w ogóle) przejścia całości rekordowo długiej i wymagającej grani Peutérey (tzw. "Peutérey integrale") na Mont Blanc.
Pisał w prasie fachowej i popularnej na tematy wspinaczkowe. Uczestniczył w ekipie wspinaczy (m.in. jako dubler) przy pracy w filmie taternickim pt. "Zamarła Turnia" (reż. Sergiusz Sprudin, 1962).
W 1969 roku otrzymał nagrodę Ministerstwa Kultury i Sztuki III stopnia, a w 1974 został laureatem Nagrody Miasta Krakowa.
Pochowany na Cmentarzu Rakowickim w Krakowie (pas 79, rząd zachodni). 

</doc>
<doc id="1517969" url="https://pl.wikipedia.org/wiki?curid=1517969" title="Jumpsztag">
Jumpsztag

 
Jumpsztag – lina olinowania stałego usztywniająca górną część masztu od strony dziobu. Stosowany w takielunku ułamkowym układ jumpsztag - jumpsaling przeciwdziała wyginaniu masztu w kierunku rufy na odcinku pomiędzy mocowaniem sztagu, a mocowaniem achtersztagu (lub baksztagów). Jumpsztagi często występują parami rozparte tzw. jumpsalingiem rozwidlonym, ponieważ ułatwia to bezkonfliktowe poprowadzenie między nimi sztagu.

</doc>
<doc id="1517970" url="https://pl.wikipedia.org/wiki?curid=1517970" title="Jezioro Minikowskie">
Jezioro Minikowskie

Jezioro Minikowskie – jezioro w woj. kujawsko-pomorskim, powiecie tucholskim, w gminie Lubiewo, przy wsi Minikowo (powiat tucholski)
Jezioro należy do mikroregionu "Rynna Jezior Bysławskich"
Jezioro położone jest na wysokości 84,7 m n.p.m., ma powierzchnię 32,5 ha oraz objętość 840 400 m³. Głębokość maksymalna wynosi 6,6 metra, a głębokość średnia 2,6 m.

</doc>
<doc id="1517974" url="https://pl.wikipedia.org/wiki?curid=1517974" title="Microsoft Media Server">
Microsoft Media Server

Microsoft Media Server (MMS) - nazwa unikastowego protokołu Microsoftu wykorzystywanego do strumieniowej transmisji multimediów. MMS może korzystać z protokołu UDP jak i z TCP.
Domyślnym portem jest UDP/TCP 1755. Microsoft zaleca stosowanie nagłówka URL "mms://"

</doc>
<doc id="1517975" url="https://pl.wikipedia.org/wiki?curid=1517975" title="Szermierka na Letnich Igrzyskach Olimpijskich 1972">
Szermierka na Letnich Igrzyskach Olimpijskich 1972

Szermierka na Letnich Igrzyskach Olimpijskich 1972 w Monachium rozgrywana była w dniach 29 sierpnia – 9 września.
Uczestnicy.
W zawodach wzięło udział 298 szermierzy z 37 krajów:

</doc>
<doc id="1517976" url="https://pl.wikipedia.org/wiki?curid=1517976" title="Aston Villa FC">
Aston Villa FC



</doc>
<doc id="1517978" url="https://pl.wikipedia.org/wiki?curid=1517978" title="Tadeusz Graff">
Tadeusz Graff

Tadeusz Graff (ur. 17 września 1895 w Rozhadowie, pow. tarnopolski, zm. 12 września 1939 w Ryczywole) – podpułkownik artylerii Wojska Polskiego, żołnierz Legionów Polskich i kampanii wrześniowej.
Życiorys.
Urodził się 17 września 1895 w Rozhadowie (pow. tarnopolski) jako syn Stanisława Ignacego. Uczęszczał do Gimnazjum oo. Jezuitów w Chyrowie, gdzie zdał maturę.
Służył w Legionach Polskich. Z 3 pułkiem piechoty uczestniczył w walkach na Przełęczy Pantyrskiej, podczas których został ranny. Następnie został przydzielony do 2 kompanii 4 pułku piechoty. W 1916 zaczął naukę w legionowej szkole chorążych.
Po odzyskaniu przez Polskę niepodległości rozpoczął służbę w nowo utworzonym Wojsku Polskim. 1 czerwca 1921 pełnił służbę w Dowództwie miasta Lwów, pozostając na ewidencji 19 dywizjonu artylerii ciężkiej. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 351. lokatą w korpusie oficerów artylerii. Następnie pełnił służbę w 27 pułku artylerii polowej we Włodzimierzu. W 1925 został przeniesiony do 11 pułku artylerii polowej w Stanisławowie, a w 1928 do 26 pułku artylerii polowej w Skierniewicach. 2 kwietnia 1929 awansował na majora ze starszeństwem z dniem 1 stycznia 1929 i 4. lokatą w korpusie oficerów artylerii. W 1932 powrócił do 11 Karpackiego pułku artylerii lekkiej w Stanisławowie. W 1938 został wyznaczony na stanowisko I zastępcy dowódcy 29 pułku artylerii lekkiej. Na podpułkownika awansował ze starszeństwem z dniem 19 marca 1938.
25 sierpnia 1939, w czasie mobilizacji alarmowej, objął dowództwo 29 pal. Na czele tego oddziału walczył w kampanii wrześniowej. 11 września został ciężko ranny i nazajutrz zmarł. Został pochowany na cmentarzu wojskowym w Puławach.
Irena Grzymalska-Graff.
Tadeusz Graff prawdopodobnie był dwukrotnie żonaty. Z pierwszego związku miał syna, Andrzeja. Jego drugą żoną była Irena Zofia Grzymalska-Graff (1911–1981), która wraz ze swoimi rodzicami, bratem, pasierbem, Andrzejem i córeczką została deportowana do ZSRR. Straciła tam ojca, brata i córkę. Na podstawie umowy Sikorski-Majski została zwolniona z zesłania i następnie wstąpiła do oddziału sanitarnego przy dowództwie tworzącej się Armii gen. Władysława Andersa. Po ewakuacji na Bliski Wschód została zastępczynią przełożonej Szpitala Nr 2, a w 2 Korpusie Polskim we Włoszech – przełożoną Szpitala Nr 7. Po wojnie, w 1946 wyszła za mąż za rtm. Jana Romanowskiego (1916–1997). Oboje zamieszkali w Kanadzie. Irena Romanowska została pochowana na cmentarzu weteranów Field of Honour w kanadyjskim Pointe-Claire.

</doc>
<doc id="1517979" url="https://pl.wikipedia.org/wiki?curid=1517979" title="Jerzy Kuszel">
Jerzy Kuszel

Jerzy Franciszek Kuszel ps. „Franciszek Skowron” (ur. 21 stycznia 1893 w Koszycach, zm. wiosną 1940 w Charkowie) – rotmistrz Wojska Polskiego, ułan Legionów Polskich, uczestnik szarży pod Rokitną, ofiara zbrodni katyńskiej.
Życiorys.
Był synem Wincentego i Franciszki z Boreckich. W czasie I wojny światowej walczył w Legionach Polskich. Służbę rozpoczął jako ułan 2 plutonu 2 szwadronu ułanów II Brygady Legionów Polskich. 13 czerwca 1915 wziął udział w szarży pod Rokitną. Mianowany podporucznikiem i przydzielony do 2 pułku ułanów, późniejszego 2 pułku szwoleżerów. W latach 1917–1918 służył w Polskim Korpusie Posiłkowym w randze porucznika. Po pokoju brzeskim został internowany w obozie w () na Zakarpaciu.
Brał udział w wojnie polsko-czechosłowackiej. Rozkazem Ministra Spraw Wojskowych z 7 maja 1919 został przeniesiony do 6 pułku ułanów. Od 1 listopada 1919 do 20 maja 1920 dowodził szwadronem w 16 pułku ułanów.
1 czerwca 1921 jego oddziałem macierzystym był 5 dywizjon wojsk taborowych. 3 maja 1922 został zweryfikowany w stopniu porucznika ze starszeństwem z dniem 1 czerwca 1919 roku i 71. lokatą w korpusie oficerów taborowych. Był wówczas 5 dywizjonie taborów w Krakowie. Następnie przeniesiony został z korpusu oficerów taborowych do korpusu oficerów kawalerii i przydzielony do 2 pułku ułanów w Suwałkach. 2 kwietnia 1929 został awansowany na rotmistrza ze starszeństwem z dniem 1 stycznia 1929 roku i 1. lokatą w korpusie oficerów kawalerii. W tym samym roku przeniesiony został do 8 pułku strzelców konnych w Chełmnie. Dowodził szwadronem oraz był adiutantem pułku. Z dniem 31 lipca 1934 został przeniesiony z dyspozycji dowódcy Okręgu Korpusu Nr VIII w stan spoczynku. W 1938 roku pozostawał w ewidencji Powiatowej Komendy Uzupełnień Radom. Posiadał przydział do Okręgowej Kadry Oficerskiej Nr I.
W czasie kampanii wrześniowej walczył na wschodzie Polski. Internowany przez Sowietów znalazł się w obozie w Starobielsku, lecz jego nazwisko nie znalazło się na liście wywozowej do Charkowa, a dalsze losy nie są dokładnie znane.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia majora. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1517982" url="https://pl.wikipedia.org/wiki?curid=1517982" title="Off with Their Heads">
Off with Their Heads

Off With Their Heads – trzeci album zespołu Kaiser Chiefs. Został wydany 20 października 2008 r. poprzez wytwórnię B-Unique Records. Singlem promującym jest piosenka: „Never Miss a Beat”.

</doc>
<doc id="1517983" url="https://pl.wikipedia.org/wiki?curid=1517983" title="Paul Srere">
Paul Srere

Paul Arnold Srere (ur. 1 września 1925 w Davenport, zm. 11 lipca 1999) – amerykański biochemik związany z Veterans Administration Hospital w Dallas.
Zajmował się głównie enzymologią i cyklem kwasu cytrynowego; wprowadził do biochemii termin metabolonu. 

</doc>
<doc id="1517984" url="https://pl.wikipedia.org/wiki?curid=1517984" title="Romain Zaleski">
Romain Zaleski

Romain Zaleski (ur. 7 lutego 1933 w Paryżu) – francuski i polski finansista. Posiadacz jednego z największych majątków we Francji.
Francuski (do roku 2012) i włoski brydżysta z tytułem World International Master w kategorii Open (WBF).
Życiorys.
Roman Zaleski urodził się w 1933 w polskiej rodzinie szlacheckiej herbu Lubicz jako trzecie z czworga dzieci. Jego ojciec, Zygmunt Zaleski, był profesorem literatury na Sorbonie. Jego matka Maria ze Zdziarskich była posiadaczką ziemską, lekarką, a w czasie wojny kapitanem AK. Zygmunt uciekł z dziećmi do Francji, gdzie uczestniczył w oporze przeciwko Niemcom nazistom, został aresztowany, torturowany w Paryżu i deportowany do KL Buchenwald, skąd wyzwoliła go United States Army. Matka została aresztowana w 1944 roku, w Warszawie przez Gestapo i deportowana do KL Ravensbrück, podczas gdy starszy brat Romana, Piotr uciekł do partyzantki AK. Aresztowany przez Sowietów, ale wkrótce został wypuszczony i udało mu się wrócić do Francji.
Roman jako dziecko również uczestniczył w ruchu oporu w Polsce, jako łącznik i goniec (przenosił dokumenty). We Francji ukończył z wyróżnieniem Liceum Janson-de-Sailly. Następnie studiował w École Polytechnique, ale uzyskał dyplom na École nationale supérieure des mines de Paris (1958). W latach 60. XX w. był reprezentantem Francji w brydżu sportowym. W 1972 opuścił kraj by połączyć i rozporządzać grupą finansową (Compagnie internationale de banque). W końcu lat 70. został skarbnikiem partii UDF.
Zaczął inwestować w trzeciego producenta elektryczności we Włoszech, Falck-Sondel. Otrzymał stamtąd 38,7%, gdy wycofał się w 1996 roku do OPA de Compart, poprzestając po trzech latach współpracy na zysku ponad 300 milionów euro, który zainwestował znowu do innej grupy energetycznej. W 2001 roku dołączył się do EDF i Fiata.
Obecnie oblicza się jego majątek jako czwartą fortunę we Francji (około 11 miliardów euro).
Po kryzysie 29 października 2008 zaskoczył francuskich ekonomistów ogłoszeniem, że tworzy nowy bank w Polsce. W powstający Alior Bank zainwestowano już ponad 425 milionów euro. Bank uruchamia 80 placówek w Polsce.
By uhonorować pamięć ojca założył fundację Zygmunta Zaleskiego, pod przewodnictwem córki Heleny. Celem fundacji jest wspieranie działalności Biblioteki Polskiej w Paryżu, jak również fundowanie stypendiów dla studiujących we Francji obcokrajowców.
Jego córką jest Helene Zaleski a jego bratem Kazimierz Piotr Zaleski.
Wyniki brydżowe.
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="1517985" url="https://pl.wikipedia.org/wiki?curid=1517985" title="Svenska språknämnden">
Svenska språknämnden



</doc>
<doc id="1517987" url="https://pl.wikipedia.org/wiki?curid=1517987" title="Sportul Studenţesc">
Sportul Studenţesc



</doc>
<doc id="1517988" url="https://pl.wikipedia.org/wiki?curid=1517988" title="Sportul Studentesc Bukareszt">
Sportul Studentesc Bukareszt



</doc>
<doc id="1517989" url="https://pl.wikipedia.org/wiki?curid=1517989" title="Wyspy Desventuradas">
Wyspy Desventuradas



</doc>
<doc id="1517990" url="https://pl.wikipedia.org/wiki?curid=1517990" title="Sportul Studentesc">
Sportul Studentesc



</doc>
<doc id="1517991" url="https://pl.wikipedia.org/wiki?curid=1517991" title="Desventuradas">
Desventuradas

Wyspy Desventuradas (hiszp. "Wyspy Nieszczęśliwe") – grupa niewielkich, wulkanicznych wysp położonych na zachód od wybrzeża Chile.
Krótki opis.
Administracyjnie wyspy te są częścią prowincji Valparaíso. W ich skład wchodzą dwie główne wyspy: Isla San Félix i Isla San Ambrosio, reszta natomiast to skalne kolumny (Islote González, Roca Catedral). Łącznie Desventuradas zajmują powierzchnię niespełna 5,4 km².
Wyspy mają duże znaczenie dla badaczy flory (krzewy i trawy) i fauny (wyłącznie ptaki). Na żadnej z nich nie ma stałego źródła wody. Na San Félix znajduje się pas startowy dla samolotów (własność chilijskiej marynarki wojennej), poza tym wyspy pozostają niezamieszkane. Wyspy zostały odkryte w 1574 roku przez Juana Fernándeza (prawdopodobnie widział je już wcześniej Ferdynand Magellan w 1520 roku).

</doc>
<doc id="1517992" url="https://pl.wikipedia.org/wiki?curid=1517992" title="Svenska språkrådet">
Svenska språkrådet



</doc>
<doc id="1517995" url="https://pl.wikipedia.org/wiki?curid=1517995" title="Zwierzofraszki">
Zwierzofraszki

Zwierzofraszki (ang. "Animal Crackers", 1997-1999) – kanadyjski serial animowany dawniej emitowany w Polsce na kanale RTL 7.

</doc>
<doc id="1517996" url="https://pl.wikipedia.org/wiki?curid=1517996" title="Irthlingborough">
Irthlingborough

Irthlingborough – miasto w Wielkiej Brytanii, w Anglii, w hrabstwie Northamptonshire, położone w jego wschodniej części nad rzeką Nene. W 2001 roku miasto liczyło 8159 mieszkańców. Jest najmniejszym miastem w Anglii, które posiadało kiedykolwiek zawodową drużynę piłkarską – Rushden &amp; Diamonds F.C..
Historia.
Do końca XVI wieku na obecne miasto składały się dwie gminy, jedna z kościołem św. Piotra, druga z kościołem Wszystkich Świętych. W roku 1428 drugi z kościołów liczył jedynie dziewięciu parafian i podupadł. W obecnym kształcie miasto rozwinęło się w XVIII wieku, wraz z rozwojem kopalnictwa. Między miastem a wsią Finedon wykopano tunel, który istnieje do dziś. Od 1918 w miejscowości wykopywano rudę żelaza, która była eksportowana do huty RTB Redbourne znajdującej się w Scunthorpe. Richard Tomas oraz Baldwin's Ltd byli właścicielami i zarządcami kopalni. W 1965 roku zamknięto kopalnię. 
Na terenach zalewanych przez rzekę Nene między Irthlingborough a Higham Ferres rozpoczęto wydobywanie żwiru. Po pewnym czasie powstałe kamieniołomy zalano wodą, aby stworzyć sztuczne zbiorniki wodne. Od 2012 tereny te przejął The Wildlife Trust i zostały oficjalnie zmienione na rezerwat przyrody Irthlingborough Lakes and Meadows.

</doc>
<doc id="1517999" url="https://pl.wikipedia.org/wiki?curid=1517999" title="Zespół arachnomelii">
Zespół arachnomelii

Zespół arachnomelii (ang. syndrome of arachnomelia) – zespół malformacji obserwowany u niektórych ras bydła domowego. W latach 1964–1974 zespół odnotowywano głównie w populacji simentali. W latach 80. choroba dotyczyła głównie szwajcarskiego bydła brunatnego. U tej ostatniej rasy rozpoznano autosomalny dominujący sposób dziedziczenia wad i ograniczono liczbę urodzeń chorych cieląt przez eliminację nosicieli genu.
Na zespół malformacji składają się długie, „pająkowate” kończyny (dolichostenomelia), wklęsłe kości czołowe, brachygnacja, kifoza, niekiedy wodogłowie. Kości są łamliwe.

</doc>
<doc id="1518001" url="https://pl.wikipedia.org/wiki?curid=1518001" title="Bluszcz kanaryjski">
Bluszcz kanaryjski

Bluszcz kanaryjski ("Hedera canariensis") – gatunek pnącza z rodziny araliowatych ("Araliaceae"). Występuje na Wyspach Kanaryjskich, Maderze, Azorach, w północnej Afryce po Tunezję na wschodzie oraz w Portugalii.
Zmienność.
W uprawie znajduje się kilka kultywarów. Popularną rośliną doniczkową jest odmiana 'Gloire de Marengo' z liśćmi nieregularnie biało obrzeżonymi i pstrokatymi.
Zastosowanie.
W krajach o łagodnym, morskim klimacie stosowany jako roślina okrywowa i pnąca. W Polsce nadaje się tylko do uprawy szklarniowej lub jako roślina doniczkowa.

</doc>
<doc id="1518003" url="https://pl.wikipedia.org/wiki?curid=1518003" title="Stadio Olimpico Comunale">
Stadio Olimpico Comunale

Stadio Olimpico Comunale - wielofunkcyjny stadion sportowy zlokalizowany we włoskim mieście Grosseto. Stadion może pomieścić 9 988 osób. W 2004 odbyły się tutaj 10. mistrzostwa świata juniorów w lekkiej atletyce.

</doc>
<doc id="1518005" url="https://pl.wikipedia.org/wiki?curid=1518005" title="Doktor Melchior Wyderko">
Doktor Melchior Wyderko

Doktor Melchior Wyderko (ang. "Doctor Otter", 2001) – brytyjski serial animowany emitowany w Polsce w Wieczorynce na kanale TVP 1 w 2003 roku.

</doc>
<doc id="1518008" url="https://pl.wikipedia.org/wiki?curid=1518008" title="NGC 2069">
NGC 2069

NGC 2069 – mgławica emisyjna znajdująca się w gwiazdozbiorze Złotej Ryby. Należy do Wielkiego Obłoku Magellana i stanowi część Mgławicy Tarantula (NGC 2070). Została odkryta 3 sierpnia 1826 roku przez australijskiego astronoma Jamesa Dunlopa.

</doc>
<doc id="1518012" url="https://pl.wikipedia.org/wiki?curid=1518012" title="Cléber Santana Loureiro">
Cléber Santana Loureiro



</doc>
<doc id="1518014" url="https://pl.wikipedia.org/wiki?curid=1518014" title="Jan Tur">
Jan Tur

Jan Feliks Tur herbu Korczak (ur. 25 sierpnia 1875 w Radziwiliszkach, zm. 8 maja 1942 w Warszawie) – polski teratolog i embriolog.
Życiorys.
Urodził się w 1875 jako syn Jarosława Tura, właściciela ziemskiego, i Marii z domu Rymkiewicz. Uczęszczał do szkoły średniej najpierw w Wilnie, a następnie w Gimnazjum w Częstochowie. Następnie studiował na Wydziale Fizyczno-Matematycznym Cesarskiego Uniwersytetu Warszawskiego. Studia ukończył z wyróżnieniem, nagrodzony złotym medalem. Od 1899 do 1915 asystent w Pracowni Zootomicznej Pawła Mitrofanowa. Wyjeżdżał na staże do Villefranche, Roscoff, Saratowa, Vimereux i Helgolandu. W latach 1904-1906 prowadził badania nad działaniem radu na organizmy, głównie w okresie ich rozwoju zarodkowego. W 1907 we Lwowie otrzymał tytuł doktora filozofii na podstawie rozprawy "Studia nad teratogenią ptaków". Należał do grona założycieli i wykładowców Wydziału Matematyczno-Przyrodniczego Towarzystwa Kursów Naukowych w Warszawie (1905-1918). Wykładał tam zoologię i anatomię porównawczą. Był członkiem założycielem Towarzystwa Naukowego Warszawskiego, a od 1929 członkiem korespondencyjnym Polskiej Akademii Umiejętności. Od 1912 kierował zorganizowaną przez siebie pracownią zoologiczną Towarzystwa Naukowego Warszawskiego. W 1915 rozpoczął wykłady anatomii porównawczej embriologii na Uniwersytecie Warszawskim, w 1919 uzyskał tytuł profesora nadzwyczajnego, a w 1921 został profesorem zwyczajnym.
Był twórcą podstaw naukowych polskiej teratologii, opisał nowe odmiany blastoderm bezzarodkowych i nowych form potworności – enterotelię i kardiocefalię. Opublikował około 130 prac naukowych.
Został pochowany na Cmentarzu Ewangelicko-Reformowanym przy ul. Żytniej w Warszawie (kwatera W-2-9).

</doc>
<doc id="1518016" url="https://pl.wikipedia.org/wiki?curid=1518016" title="Instytut badawczy języków Finlandii">
Instytut badawczy języków Finlandii

Instytut badawczy języków Finlandii () – rządowy instytut badawczy Finlandii prowadzący badania nad językiem szwedzkim, językiem fińskim, językami lapońskimi, językiem romskim oraz fińskim językiem migowym.
Instytut ma ustawowy obowiązek ujednolicania standardów w językach używanych w Finlandii. W przypadku języka szwedzkiego, instytut stawia sobie za cel zapobieganie, aby używający tego języka w Finlandii nie odbiegali od odpowiednika używanego w Szwecji.
Drugim celem Instytutu jest pełnomocnictwo i planowanie języka fińskiego, który jest jednym z urzędowych w Finlandii. Poza tym Instytut pełni funkcję modelatora języka i sprawdza go. Nie ma jednak mocy decyzyjnych w przypadku nowych zjawisk językowych, może je jedynie opiniować.

</doc>
<doc id="1518018" url="https://pl.wikipedia.org/wiki?curid=1518018" title="Marios Joannou Elia">
Marios Joannou Elia

Marios Joannou Elia (ur. 19 czerwca 1978 w Pafos na Cyprze) – grecko-cypryjski kompozytor.
Studiował pod kierunkiem Adrianay Hoelszky na Uniwersytecie Muzyki i Sztuk Dramatycznych "Mozarteum" w Salzburgu oraz Klausa Hubera na Uniwersytecie Muzycznym w Bazylei. Jego muzyczną edukację wzbogacili również tacy artyści, jak Bogusław Schaeffer, Michael Finnissy, Georges Aperghis, Helmut Lachenmann i Karlheinz Stockhausen.
W roku akademickim 2001/2002 Elia został wybrany najlepszym studentem „Mozarteum” i otrzymał stypendium od Austriackiego Federalnego Ministerstwa Edukacji, Sztuki i Kultury w Wiedniu.
Ponadto otrzymał Stypendium Kanclerza w Academic Excellence Scholarship oraz wiele innych stypendiów kompozytorskich ufundowanych m.in. przez A.G. Leventis Foundation Paris, the European Centre for the Arts Hellerau in Dresden, the Hinrichsen Foundation London, Akademię Sztuk w Berlinie, the Allianz Cultural Foundation Munich, the Art-Foundation Baden-Wuertemberg oraz Republiki Cypru.
Pierwszym międzynarodowym sukcesem, odniesionym jeszcze podczas studiów, była premiera utworu pt. "With a pair of scissors and thousand threads" (Cambridge University New Music Society, 2002). Dwa lata później jego kompozycja pt. "Antidoron" (Holy Bread – Święty Chleb) zdobyła I Nagrodę na Międzynarodowym Konkursie Kompozytorskim im. W. Lutosławskiego w Warszawie (2004) i została wykonana w Filharmonii przez Rubinstein Quartet. W ciągu ostatnich kilku lat M. Elia został laureatem wielu innych prestiżowych nagród m.in. I Nagrody w Konkursie Edisona Denisowa w Moskwie, I Nagrody w Konkursie "Recherche" zorganizowanym wraz z Mozarteum Salzburg/Klangspuren Festival Schwaz, Tyrol/Ensemble Recherche Freiburg, Nagrody pod patronatem BMW Musica Viva competition w Monachium, czy the Theodor-Koerner-Fonds – Nagrody Prezydenta Austrii.
W latach 2003 – 2006 Marios Elia był asystentem wydziału kompozycji u Adriany Hoelszky w Mozarteum.
Twórczość Elii jest bardzo zróżnicowana pod względem gatunku i doboru instrumentów, począwszy od muzyki teatralnej, opery, muzyki multimedialnej, poprzez utwory czysto instrumentalne i wokalne aż do muzyki elektronicznej, oraz wykorzystującej ekstremalne i niezwykłe akustyczne elementy.
Jego utwory sceniczne były wykonywane przez wiele zespołów, choćby Hanover State Opera, Rampe Theater Stuttgart, Centralkino Theater Salzburg, Toihaus Theater Salzburg.

</doc>
<doc id="1518019" url="https://pl.wikipedia.org/wiki?curid=1518019" title="Dokapitalizowanie">
Dokapitalizowanie

Dokapitalizowanie – wzmocnienie finansowe podmiotu gospodarczego poprzez przekazanie mu dodatkowego kapitału. Może to nastąpić w formie:
Dokapitalizowania może dokonać zarówno sam podmiot, jej właściciele (udziałowcy, akcjonariusze), jak i instytucje trzecie, np. skarb państwa.

</doc>
<doc id="1518020" url="https://pl.wikipedia.org/wiki?curid=1518020" title="Brúará">
Brúará

Brúará (isl. "brú" = "most", "á" = "rzeka") – rzeka w południowo-zachodniej Islandii, prawy dopływ rzeki Hvítá. Wypływa z południowej części pola lawowego Rótasandur. W początkowym biegu pokonuje około 3-kilometrowy odcinek przełomowy zwany Brúararskörð. Biegnie on pomiędzy wysokimi masywami górskimi: Högnhöfði (1030 m n.p.m.) na północnym wschodzie i Rauðafell (916 m n.p.m.) na południowym zachodzie. Pokonując go rzeka opada o około 200 m. Po około 8 km rzeka na odcinku około 1 km pokonuje trzy wodospady: Brúarfoss, Miðfoss i Hlauptungufoss. W środkowym biegu przyjmuje prawy dopływ - krótką rzekę wypływającą z jeziora Apavatn. Dalej płynie na południe mijając osady Mosfell i Skálholt. Uchodzi do Hvítá w okolicach miejscowości Sólheimar.
Nazwa rzeki pochodzi od naturalnego mostu skalnego, który istniał kiedyś ponad rzeką powyżej wodospadu Brúarfoss. Według legendy miało go zniszczyć mieszkaniec Skálholt, który nie chciał, by przechodzili nimi przestępcy.
W 1433 roku w rzece został utopiony duński biskup Jón Gerreksson.

</doc>
<doc id="1518022" url="https://pl.wikipedia.org/wiki?curid=1518022" title="Mirjana Joković">
Mirjana Joković

Mirjana Joković pseud. Mira (ur. 24 listopada 1967 w Belgradzie) - jugosłowiańska i serbska aktorka, znana z ról w filmach Emira Kusturicy.
Życiorys.
Pierwsze lata swojego życia spędziła w Zambii, gdzie jej ojciec pracował na kontrakcie. Ukończyła studia na Akademii Sztuk Dramatycznych w Belgradzie i rozpoczęła pracę w Teatrze Narodowym. W 1979 zadebiutowała w filmie. Ma na swoim koncie ponad 30 ról w filmach i serialach telewizyjnych.
W 1991 wyjechała do USA, mieszkała w Nowym Jorku i Los Angeles. Jest żoną Srdjana Milenkovicia.

</doc>
<doc id="1518023" url="https://pl.wikipedia.org/wiki?curid=1518023" title="Kopa Popradzka">
Kopa Popradzka

Kopa Popradzka (słow. "Kôpky", niem. i węg. "Kopki", 2355 m n.p.m.) – rozłożysty masyw w południowo-zachodniej grani Ciężkiego Szczytu w słowackich Tatrach Wysokich. Od górnej części tej grani (Smocza Grań) oddziela go Przełączka pod Kopą Popradzką (2246 m), od dolnej części (Popradzka Grań) Wyżnia Popradzka Przełączka. Masyw Kopy Popradzkiej oddziela Dolinę Żabią Mięguszowiecką od Dolinki Smoczej.
Topografia.
W masywie Kopy Popradzkiej wyróżnia się kolejno:
Kopa Popradzka góruje nad dolinami:
Nazewnictwo.
Nazwę Kopa Popradzka ostatecznie ustabilizował Stanisław Eljasz-Radzikowski w 1903 r. Pochodzi ona od Popradzkiego Stawu. Wcześniejsze nazwy to: Kopki, Kopa, Kopa Mięguszowiecka i Siarkan. Małą Kopę Popradzką nazwał „Taternik” w 1934 r.
Historia.
Pierwsze odnotowane wejścia:

</doc>
<doc id="1518024" url="https://pl.wikipedia.org/wiki?curid=1518024" title="Hamburger Gomeza">
Hamburger Gomeza

Hamburger Gomeza (również IRAS 18059-3211) – mgławica protoplanetarna znajdująca się w gwiazdozbiorze Strzelca. Została odkryta w 1985 roku przez chilijskiego astronoma Arturo Gómeza w Obserwatorium Cerro Tololo. Mgławica ta jest odległa o około 6500 lat świetlnych od Ziemi. 
Nazwa mgławicy nawiązuje do hamburgera, gdyż jej centralna gwiazda, czerwony olbrzym, jest otoczona i zasłonięta przez gruby, ciemny pas pyłu. Gwiazda ta ma temperaturę powierzchni około 10 000 °C. Odrzuca ona swoje warstwy zewnętrzne aż ostatecznie jej gorące jądro zostanie odsłonięte, a promieniowanie nadfioletowe podgrzewając otaczające gwiazdę obłoki pyłu uformuje mgławicę planetarną. Ponieważ formowanie mgławicy planetarnej nie trwa zbyt długo możliwość obserwowania mgławicy na tak wczesnym etapie zdarza się wyjątkowo rzadko. W ciągu 1000 najbliższych lat gwiazda centralna nie będzie już wystarczająco gorąca, by odparowywać otaczający ją pył. Hamburger Gomeza nie ma zbyt dużych rozmiarów, lecz będzie się nadal rozszerzać, gdyż gwiazda centralna w dalszym ciągu odrzuca materię.

</doc>
<doc id="1518028" url="https://pl.wikipedia.org/wiki?curid=1518028" title="Elliðaár">
Elliðaár

Elliðaár – rzeka na Islandii, położona w okolicach miasta Reykjavík, na południowym zachodzie wyspy Islandii.
W 1921 roku zbudowano na tej rzece pierwszą elektrownię wodną na wyspie, jest ona wciąż w użyciu.

</doc>
<doc id="1518030" url="https://pl.wikipedia.org/wiki?curid=1518030" title="Mecys Laurinkus">
Mecys Laurinkus



</doc>
<doc id="1518032" url="https://pl.wikipedia.org/wiki?curid=1518032" title="Ugoszcz (Równina Goleniowska)">
Ugoszcz (Równina Goleniowska)

Ugoszcz – niewielkie jezioro położone na południu Równiny Goleniowskiej na skraju Puszczy Bukowej w szczecińskim osiedlu Płonia przy od ul. Trzcinowej.

</doc>
<doc id="1518033" url="https://pl.wikipedia.org/wiki?curid=1518033" title="Zaraza bluszczowa">
Zaraza bluszczowa

Zaraza bluszczowa ("Orobanche hederae" Duby) – gatunek byliny należący do rodziny zarazowatych. 
Zasięg występowania.
Występuje w Afryce Północnej (Algieria, Maroko, Azory), Europie Południowej i Zachodniej oraz w Iranie, Turcji i na Kaukazie. W Polsce występuje przejściowo jako efemerofit, zawlekana do parków w zachodniej części kraju (Gryfino, Prószków).
Biologia i ekologia.
Geofit. Kwiaty bez zapachu. Kwitnie od maja do lipca. Jest to roślina bezzieleniowa, nie przeprowadzająca fotosyntezy, cudzożywna, pasożytująca na bluszczu pospolitym.
Zagrożenia i ochrona.
W latach 2004–2014 gatunek był objęty w Polsce ochroną ścisłą, od 2014 roku podlega ochronie częściowej.

</doc>
<doc id="1518034" url="https://pl.wikipedia.org/wiki?curid=1518034" title="Jerzy Ruszkowski">
Jerzy Ruszkowski

Jerzy Stanisław Ruszkowski (ur. 14 listopada 1887 w Widzowie k. Radomia, zm. 20 lipca 1934 w Piotrkowie Trybunalskim) – polski parazytolog. 
Studiował na Uniwersytecie Jagiellońskim, najpierw matematykę, potem biologię. Po rocznej przerwie podjął studia w Lozannie. Od 1913 roku w Polsce, gdzie uczył przyrodoznawstwa w Piotrkowie Trybunalskim (1913–14), Ostrowcu Świętokrzyskim (1915–18) i Radomiu (1918–19). W 1930 roku habilitował się i został docentem na Uniwersytecie Warszawskim. Po śmierci Konstantego Janickiego przejął po nim prowadzenie wykładów i ćwiczeń. 
Na jego cześć Stunkard nazwał przywrę "Unicaecum ruszkowskii".
Linki zewnętrzne.
Publikacje Jerzego Ruszkowskiego dostępne w serwisie Polona

</doc>
<doc id="1518035" url="https://pl.wikipedia.org/wiki?curid=1518035" title="Jaywick">
Jaywick

Jaywick – wieś w Wielkiej Brytanii, w Anglii w hrabstwie Essex, położone nad Morzem Północnym. W założeniu miało być centrum wypoczynku nadmorskiego dla londyńczyków, po II wojnie światowej przeważało osadnictwo stałe część miasta opuszczono. W 2001 miejscowość liczyła 4665 mieszkańców. W roku 1981 liczyło 3 400 mieszkańców.
Historia.
W miejscu obecnego miasta istniała jedna z najstarszych osad paleolitu na wyspie Wielka Brytania. W okresie wczesnego średniowiecza miejscowość była dużą farmą bydła. na początku XIX wieku wybudowano wieże dla potrzeb straży granicznych - niektóre stoją do dziś. W roku 1928 ziemie w pobliżu osady wykupił przemysłowiec Frank Stedman i wybudował niewielki i podówczas nowoczesny kurort.

</doc>
<doc id="1518036" url="https://pl.wikipedia.org/wiki?curid=1518036" title="Jessica Kresa">
Jessica Kresa

Jessica Kresa (ur. 6 czerwca, 1978) – wrestlerka pracująca w federacji TNA.
W TNA występowała w latach 2003–2004, następnie (2006–2007) walczyła w OVW. Do TNA przeszła ponownie 10 października 2007.
Osiągnięcia.
Midwest Pro Wrestling
Ohio Valley Wrestling
Steel Domain Wrestling
Texas Wrestling Federation
Total Nonstop Action Wrestling
United States Wrestling Organization

</doc>
<doc id="1518037" url="https://pl.wikipedia.org/wiki?curid=1518037" title="ODB">
ODB

ODB może odnosić się do:

</doc>
<doc id="1518038" url="https://pl.wikipedia.org/wiki?curid=1518038" title="Vladimiras Volciok">
Vladimiras Volciok



</doc>
<doc id="1518039" url="https://pl.wikipedia.org/wiki?curid=1518039" title="Jerzy Markiewicz">
Jerzy Markiewicz

Jerzy Jan Markiewicz (ur. 2 marca 1928 w Biłgoraju - zm. 3 marca 2015 w Lublinie) – prof. dr hab. polski prawnik, historyk publicysta, żołnierz AK (ps. Junior). 
Życiorys.
Syn Jana i Heleny z Modrzejewskich. W 1951 uzyskał tytuł magistra prawa na Katolickim Uniwersytecie Lubelskim. W 1968 otrzymał stopień doktora nauk prawnych na Uniwersytecie Marii Curie Skłodowskiej w Lublinie. Od 1981 doktor habilitowany nauk humanistycznych UMCS. 15 czerwca 2001 został mianowany profesorem nadzwyczajnym Katolickiego Uniwersytetu Lubelskiego i objął kierownictwo nad Katedrą Prawa Sądowego Polski Na Tle Powszechnym Wydziału Zamiejscowego Nauk Prawnych i Ekonomicznych w Tomaszowie Lubelskim.
W latach 1955–2001 wykonywał zawód adwokata, do 1958 w Lublinie a następnie do 30 września 2001 w Biłgoraju. Pełnił funkcję kierownika Zespołu Adwokackiego, dziekana Okręgowej Rady Adwokackiej w Lublinie i członka Naczelnej Rady Adwokackiej w Warszawie. 
Członek kilku towarzystw naukowych i wieloletni członek Głównej Komisji Badania Zbrodni Hitlerowskich w Warszawie i Okręgowej w Lublinie. Należał do Polskiej Zjednoczonej Partii Robotniczej. Pełnił funkcję I sekretarza Komitetu Uczelnianego PZPR na UMCS. 
Autor ponad 150 pozycji naukowych i publicystycznych z dziedziny historii najnowszej. Prace te w szczególności dotyczą dziejów Południowej Lubelszczyzny a zwłaszcza Zamojszczyzny oraz polskiego podziemia partyzanckiego na tych terenach w latach lat 1939–1945. 
Odznaczony m.in. Krzyżem Kawalerskim Orderu Odrodzenia Polski, Krzyżem Armii Krajowej, Krzyżem Partyzancki, odznaką „Akcja Burza” i odznaką „Weteran Walk o Wolność i Niepodległość Ojczyzny”, złotą odznaką adwokatury PRL. 
Żonaty z Teresą (dwóch synów). Pochowany na cmentarzu komunalnym na Majdanku (kwatera S7K2-9-16).

</doc>
<doc id="1518042" url="https://pl.wikipedia.org/wiki?curid=1518042" title="Heimdall (Gwiezdne wrota)">
Heimdall (Gwiezdne wrota)



</doc>
<doc id="1518044" url="https://pl.wikipedia.org/wiki?curid=1518044" title="Scottish Open">
Scottish Open

Scottish Open − profesjonalny turniej snookerowy rozgrywany w Szkocji w latach 1981–1989, 1993–2004, oraz od 2016. Od roku 1982 jako turniej rankingowy. Najwięcej zwycięstw w tej imprezie posiada Steve Davis, który wygrał ten turniej sześciokrotnie.

</doc>
<doc id="1518045" url="https://pl.wikipedia.org/wiki?curid=1518045" title="Glerá">
Glerá

Glerá – rzeka na Islandii, w północnej części tej wyspy. Rzeka bierze swój początek z lodowca w górach na półwyspie Tröllaskagi. Przepływa przez miasto Akureyri i wpada do morza we fiordzie Eyjafjörður. Rzeka jest ważna dla gospodarki miasta Akureyri, na rzece znajdowała się elektrownia wodna, obecnie działa nowa, o mocy 290 kW, otwarta w 2005 roku.

</doc>
<doc id="1518046" url="https://pl.wikipedia.org/wiki?curid=1518046" title="Mistrzostwa Świata Juniorów w Lekkoatletyce 2004">
Mistrzostwa Świata Juniorów w Lekkoatletyce 2004

10. Mistrzostwa Świata Juniorów w Lekkoatletyce – zawody lekkoatletyczne, które odbyły się na Stadio Olimpico Comunale w Grosseto we Włoszech od 12 do 18 lipca 2004. 
Grosseto zostało wybrane gospodarzem imprezy w roku 2002 pokonując kandydaturę Bydgoszczy.

</doc>
<doc id="1518047" url="https://pl.wikipedia.org/wiki?curid=1518047" title="TOWS">
TOWS



</doc>
<doc id="1518048" url="https://pl.wikipedia.org/wiki?curid=1518048" title="Analiza TOWS">
Analiza TOWS



</doc>
<doc id="1518049" url="https://pl.wikipedia.org/wiki?curid=1518049" title="Petra Hammesfahr">
Petra Hammesfahr

Petra Hammesfahr (ur. 10 maja 1951 w Titz pod Düren) – niemiecka pisarka i scenarzystka, pisząca głównie powieści kryminalne i thrillery.
Życiorys.
Zaczęła pisać mając lat 17, jednak jej teksty były regularnie odrzucane przez wydawnictwa. Zadebiutowała w czerwcu 1989 r., publikując opowiadanie na łamach Playboya. W 1991 r. ukazała się jej pierwsza powieść, zatytułowana "Wer zweimal lebt, ist nicht unsterblich". Jej powieści, umiejętnie łączące kryminalną intrygę z analizą psychologiczną bohaterów, szybko zdobyły uznanie czytelników. Od połowy lat 90. należy do najpopularniejszych twórców literatury kryminalnej w Niemczech.
Jest zamężna, ma trójkę dzieci. Mieszka w miejscowości Karpen, w okolicach Kolonii.
W przekładzie na język polski ukazały się cztery powieści Petry Hammesfahr: "Grzesznica", "Matka" (obie 2004), "Grabarz lalek" (2005) oraz "Szefowa" (2006) – wszystkie nakładem wydawnictwa Bellona.

</doc>
<doc id="1518054" url="https://pl.wikipedia.org/wiki?curid=1518054" title="Instytut Arniego Magnussona">
Instytut Arniego Magnussona



</doc>
