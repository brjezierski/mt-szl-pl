<doc id="1520219" url="https://pl.wikipedia.org/wiki?curid=1520219" title="Scorpius X-1">
Scorpius X-1

Scorpius X-1 ("Sco X-1", "Skorpion X-1") – źródło promieniowania rentgenowskiego, odległe od Ziemi o około 9100 lat świetlnych. Nie licząc Słońca, jest to najjaśniejsze źródło rentgenowskie na naszym niebie: jego moc promieniowania wynosi 2,3×1031 W, co stanowi ponad 60 tysięcy razy więcej niż moc promieniowania Słońca. Źródło zostało odkryte w roku 1962 przez zespół pod kierunkiem Riccardo Giacconiego z Cambridge. Obserwacje wykonał detektor rentgenowski wystrzelony na pokładzie rakiety Aerobee, który miał za zadanie zbadać emisję rentgenowską Księżyca. Skorpion X-1 został pierwszym odkrytym źródłem rentgenowskim znajdującym się poza Układem Słonecznym w gwiazdozbiorze Skorpiona. Po raz pierwszy zaobserwowany wizualnie w 1966. Kolejne obserwacje pozwoliły na zidentyfikowanie optycznego odpowiednika tego źródła jako słabej gwiazdy zmiennej (V818 Scorpii).
Sco X-1 wykazuje regularne zmiany jasności o amplitudzie do 1m i okresie około 18,9 godzin. Są one związane z zaćmieniami źródła przez gwiazdę towarzyszącą. Samo źródło rentgenowskie jest gwiazdą neutronową, otoczoną przez dysk akrecyjny zbudowany z materii pochodzącej od towarzysza.
Układ jest klasyfikowany jako małomasywny rentgenowski układ podwójny. Masa gwiazdy neutronowej wynosi około 1,4 masy Słońca, podczas gdy towarzysz ma masę równą jedynie 0,42 masy Słońca. Ze względu na obecność relatywistycznych dżetów układ ten jest też zaliczany do mikrokwazarów.

</doc>
<doc id="1520221" url="https://pl.wikipedia.org/wiki?curid=1520221" title="Zgromadzenie Sióstr Urszulanek Maryi Panny Niepokalanej z Gandino">
Zgromadzenie Sióstr Urszulanek Maryi Panny Niepokalanej z Gandino

Siostry Urszulanki Niepokalanej Maryi Panny z Gandino, wł. "Suore Orsoline di Maria Vergine Immacolata (di Gandino)", "Dziewice Konsekrowane Bogu w Służbie Wychowawczej" - żeński zakon katolicki. 
Zgromadzenie Sióstr Urszulanek Niepokalanej Maryi Panny z Gandino zostało założone w 1818 r. przez ks. Franciszka Della Madonna, ówczesnego proboszcza Gandino (Włochy). 
Tożsamość charyzmatyczna urszulanek cechuje się wychowaniem w prospektywie maryjnej. Wychowanie to przejawia się we „współczuciu” Jezusa, który pochylał się nad każdym człowiekiem i troszczył się o niego, przybierając postać sługi. Dlatego urszulanka naśladując Jezusa troszczy się o każdego brata i każdą siostrę, „by dojść razem do jedności wiary w Chrystusie, człowieku doskonałym” (Ef. 4,13). Tak jak Chrystus, stając się posłusznym woli Ojca przyjmuje postać sługi, tak urszulanka przyjmuje postawę służebnicy słowa, krzyża i misji. 
Duchowość.
Siostry Urszulanki N.M.P. z Gandino pozostały wierne programowi jaki wytyczył im założyciel. Wraz z pierwszymi siostrami wybrał on duchowość i regułę Anieli Merici. Dlatego też szczególną uwagę zwracają na życie kobiety, jej formację, właściwe wychowanie i pomoc w dojrzewaniu do dorosłego życia, do bycia matką, żoną, siostrą. Za przykładem ks. Franciszka starają się być służebnicami: Słowa Bożego, misji zbawienia i krzyża. Centralnym punktem duchowości jest dążenie do utożsamienia się z Jezusem Chrystusem. Ciągle żywe są w świadomości urszulanek słowa ich założyciela: „nic nie czyńcie co nie prowadziłoby do jedności z Chrystusem ukrzyżowanym... Musimy dać podstawę wszystkiemu by móc jedynie wpatrywać się i naśladować naszego Zbawiciela Jezusa”. Naszym powołaniem jest życie w Pokorze i Miłości. Ks. Franciszek często powtarzał swoim siostrom: „miłujcie się wzajemnie, przekonane, że Zgromadzenie będzie trwało dotąd dopóki będzie trwała miłość”. Bardzo bliska jest im również duchowość maryjna. Codziennie wpatrują się w Matkę Bożą, aby wcielać w swoją pracę jej miłość, oddanie, pokorę, zaufanie, delikatność...
W Polsce.
Urszulanki w Polsce istnieją od 1995 roku. "Dom Betania", pierwsza placówka w Polsce został rozbudowany ze starego, zaniedbanego magazynu i zaadaptowany pod dom sióstr i dom duchowości. Dzięki pracy wielu wolontariuszy z Włoch i wsparciu okolicznych mieszkańców, udało się go wyremontować i wyposażyć oraz zagospodarować duży ogród. Obecnie jest w nim około 50 miejsc noclegowych, kaplica, sala spotkań, a na zewnątrz znajduje się wielofunkcyjny plac z boiskiem sportowym. Na terenie „Domu Betania” jest dużo miejsca do zabawy i wypoczynku dzieci i młodzieży. 
Pierwsze siostry przyjechały do Polski w lutym 1995 roku, do miejscowości Nurzec-Stacja na Podlasiu. „Pragnęłyśmy – mówiły siostry - spełnić marzenie papieża Jana Pawła II”. Chciał on bowiem, aby moralnie i materialnie wspomagać kraje, które przez wiele lat były pozbawione wolności, także religijnej. 
W Ewangelii, Betania to mała wioska na peryferiach Jerozolimy, gdzie Jezus przychodził, aby odpocząć. Był tam gościem trojga rodzeństwa: Marty, Marii i Łazarza. Dom na wzór Betanii jest takim miejscem, gdzie można odpocząć: fizycznie, moralnie i duchowo. 
Działalność.
Urszulanki organizują: dni skupienia (Lectio Divina), rekolekcje, dni przyjaźni dla młodzieży, sylwester w świetle Boga, kolonie dla dzieci, spotkania międzynarodowe, koła zainteresowań, zajęcia muzyczne i dydaktyczne, festyny, zawody sportowe, wycieczki - także za granicę. Prowadzą również scholę „Betania”, spotkania liturgiczno-biblijne, formację ministrantów. Goszczą również w swoim domu grupy, które chciałyby spędzić czas na modlitwie czy na wypoczynku
Zgodnie z charyzmatem niosą pomoc wszystkim ludziom.

</doc>
<doc id="1520222" url="https://pl.wikipedia.org/wiki?curid=1520222" title="Skorpion X-1">
Skorpion X-1



</doc>
<doc id="1520224" url="https://pl.wikipedia.org/wiki?curid=1520224" title="Splendid isolation">
Splendid isolation

Splendid isolation (z ang. "wspaniała izolacja") – termin używany jako określenie polityki zagranicznej, realizowanej przez Wielką Brytanię od 1815 roku do początku XX wieku, pod rządami konserwatystów Benjamina Disraelego i markiza Salisbury. Termin ten został ukuty przez kanadyjskiego członka parlamentu, by pochwalić brytyjski brak zaangażowania w skonfliktowanej Europie. 
Polityka "splendid isolation" charakteryzowała się niechęcią do wchodzenia w stałe sojusze z europejskimi i światowymi mocarstwami oraz wzrostem znaczenia i rangi brytyjskich kolonii, protektoratów i terytoriów zależnych. Zbiegła się ona również z rozwojem nieformalnego imperium objętego i zdominowanego sferą wpływów Wielkiej Brytanii, nie zarządzaną jednak bezpośrednio przez Rząd Królewski.
Pochodzenie terminu.
Jako opis brytyjskiej polityki zagranicznej, termin ten został spopularyzowany przez wicehrabiego George’a Goschena, pierwszego Lorda Admiralicji, podczas przemówienia w Lewes w Anglii, dnia 26 lutego 1896 roku, gdy powiedział on: „Byliśmy tu sami w izolacji – naszej wspaniałej izolacji, jak to określił jeden z naszych kolonialnych przyjaciół”. Termin pojawił się kilka tygodni wcześniej 22 stycznia 1896 roku w "The Times", parafrazując wypowiedź Ministra Finansów Kanady George’a Fostera (1847–1931) skierowaną do kanadyjskiego parlamentu: „W tych nieco problematycznych czasach, gdy Imperium pozostaje we wspaniałej izolacji w Europie…”.
Tło historyczne.
Przez stulecia, priorytetowym celem polityki zagranicznej Wielkiej Brytanii było utrzymanie równowagi sił w Europie. Drugorzędnym celem była natomiast ochrona interesów w zamorskich koloniach i dominiach, jako że wolny handel gwarantował żywot Imperium. Szlaki morskie do kolonii, szczególnie te łączące Wielką Brytanię z Indiami (przez Kanał Sueski) pozostawały kluczowe dla Imperium brytyjskiego.
Porzucenie polityki.
Brytyjska wspaniała izolacja zakończyła się w 1902 roku po zawarciu sojuszu brytyjsko-japońskiego. Wielka Brytania zaczęła normalizację stosunków z państwami europejskimi, z którymi toczyła spory. Ententa i porozumienie rosyjsko-brytyjskie zostały podpisane odpowiednio w 1904 i 1907 roku. System sojuszniczy został ostatecznie uformowany w czasie zbiegającym się z powstaniem Trójprzymierza, co było jednym z najważniejszych czynników wybuchu I wojny światowej.

</doc>
<doc id="1520243" url="https://pl.wikipedia.org/wiki?curid=1520243" title="Mitch Mitchell">
Mitch Mitchell

Mitch Mitchell właściwie John Mitchell (ur. 9 lipca 1947, zm. 12 listopada 2008) – angielski perkusista rockowy i jazzowy. Muzyk zyskał popularność jako perkusista grupy The Jimi Hendrix Experience.
W 2007 roku został sklasyfikowany na 18. miejscu listy 50 najlepszych perkusistów rockowych według Stylus Magazine.
Instrumentarium.
Zestaw perkusyjny, na którym Mitchell grał w latach 1966 – 1968:
Zestaw perkusyjny, na którym Mitchell grał w 1969:
Talerze perkusyjne

</doc>
<doc id="1520244" url="https://pl.wikipedia.org/wiki?curid=1520244" title="Gończy gaskoński">
Gończy gaskoński

Gończy gaskoński – rasa psa, należąca do grupy psów gończych i posokowców, zaklasyfikowana do sekcji psów gończych. Podlega próbom pracy.
Rys historyczny.
Rasa powstała w XVIII wieku w wyniku krzyżowania petit bleu de gascogne'a z szorstkowłosymi gryfonami.
Pierwotnym przeznaczeniem było polowanie na zające.
Wygląd.
Uszy długie, płasko przylegające do głowy. Tułów prosty i długi.
Szata przylegająca i szorstka, na udach gęstsza. 
Umaszczenie jest błękitnawe, dereszowate dzięki sierści złożonej z białych i czarnych włosów. Typowe są czarne łaty i podpalanie, głównie na głowie.
Zachowanie i charakter.
Pogodny, przyjazny i pilny.
Popularność.
Jeden z najrzadszych gończych francuskich.

</doc>
<doc id="1520249" url="https://pl.wikipedia.org/wiki?curid=1520249" title="Chunga’s Revenge">
Chunga’s Revenge

Chunga’s Revenge – jedenasty album Franka Zappy, wydany 23 października 1970 roku. Różnorodny pod względem zaprezentowanego stylu, zawiera elementy popu – „Tell Me You Love Me”, „Sharleena”, jak i jazzu – „Twenty Small Cigars”.
Lista utworów.
Wszystkie utwory napisane przez Franka Zappę.

</doc>
<doc id="1520252" url="https://pl.wikipedia.org/wiki?curid=1520252" title="Weißwasser">
Weißwasser

Weißwasser, czasem "Weisswasser"

</doc>
<doc id="1520257" url="https://pl.wikipedia.org/wiki?curid=1520257" title="Pseudodomena">
Pseudodomena

Pseudodomeny najwyższego poziomu zostały zdefiniowane po to by nazwać jakoś komputery. Przykładami mogą być .bitnet, .csnet, .exit, .i2p, .local, .onion, .oz, .freenet oraz .uucp. Pomimo że wyglądają jak domeny najwyższego poziomu oraz pełnią taką samą funkcję w składni tworzenia nazw punktów końcowych w sieci, nie mają jakiegokolwiek znaczenia w Domain Name System oraz są (lub były) używane tylko w specjalistycznych zastosowaniach; przykładowo w adresowaniu maszyn niedostępnych poprzez internet a używanych do usług takich jak e-mail czy usenet w UUCP. 

</doc>
<doc id="1520259" url="https://pl.wikipedia.org/wiki?curid=1520259" title="HFA">
HFA



</doc>
<doc id="1520260" url="https://pl.wikipedia.org/wiki?curid=1520260" title="Optymistyka">
Optymistyka

"Optymistyka" – czwarty album zespołu Akurat, wydany 7 listopada 2008.

</doc>
<doc id="1520261" url="https://pl.wikipedia.org/wiki?curid=1520261" title=".zip">
.zip



</doc>
<doc id="1520263" url="https://pl.wikipedia.org/wiki?curid=1520263" title="San Pedro (departament)">
San Pedro (departament)

San Pedro – departament Paragwaju. Stolicą jest miasto San Pedro del Ycuamandiyú.
Dystrykty.
Departament dzieli się na 18 dystryktów:
Historia.
W wiekach XVII i XVIII niestabilność polityczna była większa niż w departamencie Concepción.
Plemiona Mbayá i Payagua zagrażały całemu terytorium między rzekami Ypané (na północy) i Maduvirá (na południu) oraz dolinie Jejuí River.
W 1660 tubylcy w Arecajá zbuntowali się w sprawie podziału terenów dla nich. W wyniku walk miasto zostało całkowicie zniszczone. Aby odbudować miasto, z pomocą misjonarzy wysłali zakony z innych miast: w 1749 San Estanislao, w 1786 Villa del Rosario i w tym samym roku San Pedro de Ycuamandiyú.
Departament nr 2 w Paragwaju, San Pedro, utworzony został w 1906 roku. W jego skład weszły terytoria Itacurubí del Rosario, Aguaray, Tacuatí, Unión, Ygatimi i Curuguaty oraz dzisiejszy Canindeyú. Obecny kształt powstał w 1973 roku.
Lokalizacja.
Departament leży w centrum Regionu Wschodniego, między równoleżnikami 22º00’ i 23º30’ szerokości południowej oraz południkami 58º00’ i 56º06’ długości zachodniej.
Granice:
Klimat.
Klimat jest deszczowy i wilgotny. Przeciętna temperatura to 23 °C, zimą spada do 10 °C a latem wzrasta do 38 °C. Wilgotność powietrza wynosi od 70% do 80%. Opady deszczu osiągają nawet 1.324 mm na m².
Orografia i gleby.
Departament San Pedro to głównie ziemie osadowe na północy, bagna, doliny na południu.
Góry San Joaquín dzielą się na wzgórza: Curuzú, Corazón, Aguaray, Noviretá, Guaviray i San Miguel. Wzgórza Cerro Dos de Oro, są istotnym punktem orientacyjnym.
W połowie departamentu są dobre warunki dla rolnictwa i hodowli bydła.
Hydrografia.
Zachodnia część San Pedro podlega pod rzekę Paragwaj i jej dorzecze.
Największe rzeki: Paragwaj, Corrientes, Ypané, Jejuí Guazú, Aguaraymi, Aguaray Guazú, Maduvirá i Tacuatí.
Rzeka Corrientes jest drugą rzeką w departamencie i płynie przez wschodnią część San Pedro.
Największe bagna: Piripucú, San Antonio, Yetyty, Tapiracuai, Peguahó, Mbutuy, Tobatiry i Aguaraymi. W San Pedro znajdują się także laguny Vera i Blanca.
Najważniejsze porty: Milagro, Colorado, Santa Rosa, Tacurú Pytá, Uno, Laurel, Jejuí, Mbopicuá, Santa Elena i Uruguaitá.
Fauna i flora.
San Pedro znajduje się między dwoma ekosystemami: Las Centralny i Środkowy Brzeg.
Pierwotny stan tutetjszej przyrody jest coraz bardziej wyniszczany przez działalność człowieka.
Niektórym gatunkom roślin grozi wymarcie. Są wśród nich: yvyra paje, cedr, ñandypa (link do anglojęzycznej wiki), Wiktoria królewska. Zagrożone są także zwierzęta: tukan guazú, guazutí, kajman, żółta anakonda i wydra patagońska.
Na terenie San Pedro nie ma parków narodowych, ale są rezerwaty przyrody: część gór San Joaquín, Laguna Blanca, Milagros i bagna Puerto Rosario.
Ekonomia.
Największe zyski przynosi hodowla bydła. Niewielkie przychody są z rolnictwa. Przemysł praktycznie nie istnieje.
Rośliny uprawiane w największych ilościach to: bawełna (roślina), grejpfrut, soja, cukier trzcinowy, tytoń, bób, kukurydza, banany, pszenica, maniok i pomarańcze (kwaśne i słodkie).
San pedro jest największym w kraju producentem tytoniu, pomarańczy i grejpfruta oraz numerem 2 w produkcji cukru trzcinowego.
Kultywacji podlegają także: sorgo, mandarynki, czosnek i ziemniaki.
San Pedro zajmuje drugie miejsce w produkcji wołowiny i pierwsze w hodowli drobiu: indyków, gęsi oraz perliczek.
Przemysł jest znikomy. Zyski przynoszą jedynie takie gałęzie przemysłu jak: bawełniany oraz przemysł winiarski. W niewielkich ilościach produkowane są krochmal i olej kokosowy.
Komunikacja i usługi.
W San Pedro drogi są w dobrym stanie, dobre połączenia są ze wszystkimi dystryktami. Przez departament przebiegają 3 autostrady: „Gral Elizardo Aquino” (nr 3), „Juana de Lara” (nr 11) i „Las Residentas” (nr 10).
Transport odbywa się także trzema arteriami wodnymi (rzekami): Paragwaj, Aguray Guazú i Jejuí, Są one na tyle żeglowne, że odbywa się nimi także spław drewna do innych departamentów.
Lotniska są w następujących miastach: San Estanislao, San Pedro, Villa del Rosario i w Limie.
W San Pedro jest 6000 linii (numerów) telefonicznych.
W departamencie usłyszeć można kilkanaście rozgłośni radiowych. Na falach krótkich (AM) nadają stacje: Ykuamandyju i Ñasaindy, natomiast na falach długich (FM) usłyszymy stacje: Santaní, Choré, Amistad, San Estanislao, Tapiracuai, La Voz del Campesino i Libertad. W San Pedro działa także telewizja, poczta i komunikacja publiczna.
W San Pedro jest 54.707 mieszkań, 8.251 w miastach i 46.456 na terenach wiejskich.
Edukacja.
W departamencie jest 525 szkół podstawowych, 901 szkół średnich i 150 szkół wyższych.
Zdrowie.
W departamencie jest 101 placówek służby zdrowia.
Turystyka.
W mieście San Pedro warte odwiedzenia są: katedra, zbudowana w roku 1854, muzeum Señor Francisco Resquín'a oraz Dom Kultury.
W porze wiosennej w Itacurubí del Rosario i w Ykua Salas jest bardzo dużo turystów.
Laguna Blanca w dystrykcie Santa Rosa del Aguaray, dużym powodzeniem cieszy się agroturystyka.
W San Estanislao, jest Dom Kultury i Muzeum Historii Miasta. Były tu koszary Francisco Solano Lópeza podczas wojny paragwajskiej. Przed wojną była tutaj pierwsza szkoła zakonu Jezuitów.

</doc>
<doc id="1520264" url="https://pl.wikipedia.org/wiki?curid=1520264" title="Orsino Orsini">
Orsino Orsini

Orsino Orsini (zm. 1500) – pan Bassanello. Krewny papieża Aleksandra VI i mąż jego kochanki Giulii Farnese.
Był synem Ludovica Orsiniego, pana Bassanello koło Viterbo, i Adriany de Mila. Poprzez matkę był spokrewniony z papieżami Kalikstem III i Aleksandrem VI.
21 maja 1489 poślubił piętnastoletnią Giulię Farnese. Ceremonia odbyła się w pałacu krewnego Orsina, kardynała Rodriga Borgii (późniejszego, od 1492, papieża Aleksandra VI) w Rzymie. Nie wiadomo kiedy Rodrigo Borgia nawiązał romans z młodziutką Giulią. Część badaczy sądzi, że nastąpiło to już ślubie Giulii i Orsina, inni, że jeszcze przed zawarciem tego małżeństwa. W listopadzie 1493 Giulia była już oficjalną kochanką papieża Aleksandra VI. Pośredniczką między kochankami była Adriana de Mila, matka Orsina.
W 1492 Giulia urodziła córkę Laurę, uchodzącą za córkę Aleksandra VI. Z wypowiedzi tego ostatniego wynika, że Giulia z Orsinem miała dziecko. Jedynym znanym dzieckiem Giulii była właśnie Laura, stąd sądzi się, że ojcem tej ostatniej był Orsini.
Kiedy jesienią 1494 Giulia przebywała w Capodimonte, Orsino udaremniał powrót żony do Rzymu. W październiku tego roku Orsino jawnie zbuntował się przeciwko papieżowi. Zawiadomił Giulię, że za wszelką cenę chce ją sprowadzić do swojego Bassanello. Poinformował o tym także matkę i szwagra, kardynała Alessandra Farnese (późniejszego papieża Pawła III). Tymczasem papież naciskał, żeby kochanka powróciła do Rzymu; groził nawet jej klątwą, podobnie jak Orsinowi.
Orsino w końcu ugiął się i zgodził się na nieutrudnianie żonie podróży do Rzymu. Krótko potem, 28 listopada 1494 zwrócił się do Aleksandra z prośbą o wielką sumę pieniędzy, potrzebą jego zdaniem na żołd dla wojska. Na przełomie 1499 i 1500 doszło do zerwania między Giulią a Aleksandrem VI i była kochanka papieża powróciła do męża.
Orsino Orsini zginął niedługo potem - został przygnieciony podczas snu przez sufit, który się zawalił.

</doc>
<doc id="1520266" url="https://pl.wikipedia.org/wiki?curid=1520266" title="Unitra-Rzeszów">
Unitra-Rzeszów

Unitra-Rzeszów – zlikwidowana wytwórnia sprzętu radiotechnicznego w Rzeszowie, należąca do zrzeszenia UNITRA.
W 1979 roku utworzono w Rzeszowie filialny zakład bydgoskiej Eltry. Początkowo produkowano tu odbiorniki „przekazane” z Eltry (Dorota, Monika, Dana oraz Aneta). W 1981 roku powstał w rzeszowskim zakładzie dział konstrukcyjny, który początkowo zajmował się modernizacją produkowanych już wyrobów. Niebawem powstały własne konstrukcje.
W 1983 roku zakład funkcjonował już jako samodzielna firma Unitra-Rzeszów. W latach 1984–1990 wdrożono do produkcji kilka odbiorników opracowanych w Rzeszowie. Przykładem mogą być konstrukcje takie jak Roksana R-601 czy słuchawkowy RS-101. Pojawienie się na rynku tanich wyrobów z Dalekiego Wschodu doprowadziło do likwidacji rzeszowskiej Unitry.
Na bazie zlikwidowanej firmy w 1992 powstała spółka Unitrex, która jeszcze przez kilka lat kontynuowała produkcję radioodbiorników.

</doc>
<doc id="1520267" url="https://pl.wikipedia.org/wiki?curid=1520267" title="Giovanni Borgia">
Giovanni Borgia



</doc>
<doc id="1520268" url="https://pl.wikipedia.org/wiki?curid=1520268" title="Gończy bretoński">
Gończy bretoński

Gończy bretoński – rasa psa, należąca do grupy psów gończych i posokowców, zaklasyfikowana do sekcji psów gończych. Podlega próbom pracy.
Rys historyczny.
Rasa powstała już w XIII wieku zyskując jednak szczyt popularności dopiero w wieku XIX.
Wygląd.
Głowa o wydłużonej kufie i wąskiej czaszce. Ogon długi. Nogi i stopy mocne.
Sierść jest bardzo sztywna, prosta i twarda. Niezbyt długa, jedynie na piersi nieco dłuższa.
Występuje w umaszczeniu od płowego do rudobrązowego.
Zachowanie i charakter.
Aktywny i odważny.
Użytkowość.
Pies wykorzystywany do polowań na wilki. Poluje w sforze.
Popularność.
Mało znany poza Francją.

</doc>
<doc id="1520270" url="https://pl.wikipedia.org/wiki?curid=1520270" title="Monaster Świętej Trójcy w Kijowie">
Monaster Świętej Trójcy w Kijowie

Monaster Świętej Trójcy, Pustelnia Kitajewska – prawosławny zespół klasztorny położony w Kijowie przy ul. Kitajiwskiej istniejący od XVI w., zwany kijowskim Athos.
Historia.
Monaster został założony przez mnichów z ławry Peczerskiej w XVI wieku. Pierwsi zakonnicy mieszkali jedynie w wykopanych samodzielnie grotach i podziemnych pomieszczeniach. W tym okresie obiekt znany był jako Pustelnia Kitajewska. Pierwsze drewniane zabudowania klasztorne i cerkiew św. Siergiusza z Radoneża zostały zbudowane dopiero w 1716, z fundacji gubernatora Kijowa Dmitrija Golicyna. Na miejscu tych obiektów, w latach 60. XVIII stulecia wzniesiono zabudowania murowane z cerkwią Świętej Trójcy. W latach 1835 i 1904 dobudowano kolejne świątynie: Dwunastu Apostołów oraz św. Serafina Sarowskiego, zaś pod koniec XIX wieku – 45-metrową dzwonnicę. Na terenie kompleksu zabudowań znajdował się również cmentarz dla mnichów. 
W 1930 na rozkaz władz stalinowskich zakonnicy musieli oddać monaster na potrzeby Instytutu Rolnictwa, a wielu z nich zostało zesłanych do łagrów. Funkcja sakralna obiektu została przywrócona dopiero po odzyskaniu niepodległości przez Ukrainę i generalnym remoncie. Obecnie zespołem opiekuje się Ukraiński Kościół Prawosławny Patriarchatu Moskiewskiego.
Architektura.
Najstarsza cześć kompleksu architektonicznego rozmieszczona jest na planie pięciokąta tworzonego przez zabudowania klasztorne i gospodarskie, z położoną w centralnym punkcie cerkwią Świętej Trójcy. Reprezentuje ona styl barokowy, posiada pięć kopuł, jest wzniesiona z białego marmuru z dachem malowanym na zielono. W bezpośrednim sąsiedztwie cerkwi zachowały się groby świętych mnichów Dosyteusza i Teofila, jak również o wiele mniejsza cerkiew Dwunastu Apostołów, także barokowa. Pierwotnie przylegała do niej zniszczona w 1930 dzwonnica, którą po 1990 zastąpiła podobna konstrukcja z drewna. 
W miarę rozwoju monasteru konieczne było wzniesienie nowych budynków mieszkalnych, tworzących nieregularny wielobok z cerkwią św. Serafina Sarowskiego. Do zabudowań klasztornych przylegają budynki starego i nowego szpitala.

</doc>
<doc id="1520272" url="https://pl.wikipedia.org/wiki?curid=1520272" title="Elektroftalm">
Elektroftalm

Elektroftalm (gr. "ēlektron" – bursztyn, elektryczność + gr. "ophthalmós" – oko) – urządzenie mające pomagać niewidomym w poruszaniu się. Urządzenie opracowane przez polskiego okulistę Kazimierza Noiszewskiego około 1897–1899 roku (zależnie od źródła). Na świecie było prawdopodobnie pierwszym aparatem tego typu. Składało się z fotokomórki selenowej umieszczonej na czole niewidomej osoby. Sygnał elektryczny z fotokomórki (spowodowany zmianą przewodnictwa elektrycznego selenu pod wpływem światła) był przekształcany na sygnał dźwiękowy. W ten sposób, na podstawie natężenia dźwięku, można było określać, gdzie znajdują się źródła światła lub ciemne obszary. Wadą urządzenie były duże rozmiary i duża masa.
Modyfikację elektroftalmu Kazimierza Noiszewskiego opracował Witold Starkiewicz w latach 1960–1970 w Pomorskiej Akademii Medycznej w Szczecinie. Przeprowadził szereg udanych prób prototypu urządzenia, wykorzystującego bodźce dotykowe zamiast dźwiękowych. Celem było uniknięcie sytuacji, w których „elektroftalm dźwiękowy” zakłóca odbiór innych wrażeń słuchowych, odgrywających podstawową rolę w życiu niewidomych. Konstrukcja układu wibratorów elektroftalmu, montowanych w hełmie nakładanym na głowę niewidomego, została opatentowana przez współpracowników z Polskich Zakładów Optycznych. Wibratory „rysowały” obraz otoczenia na czole. Umożliwiało to osobie niewidomej poruszanie się w specjalnie przygotowanych pomieszczeniach, z kontrastowo pomalowanymi futrynami drzwi, krawędziami mebli itp.
Szczeciński elektroftalm dotykowy był ciężki i nagrzewał się w czasie używania. Działające na podobnej zasadzie urządzenia współczesne są zminiaturyzowane. Sygnały o przeszkodach w otoczeniu mogą być odbierane np. przez receptory na powierzchni języka.

</doc>
<doc id="1520276" url="https://pl.wikipedia.org/wiki?curid=1520276" title="SK Lierse">
SK Lierse



</doc>
<doc id="1520283" url="https://pl.wikipedia.org/wiki?curid=1520283" title="Chevrolet Celta">
Chevrolet Celta

Chevrolet Celta – samochód osobowy klasy miejskiej produkowany pod amerykańską marką Chevrolet w latach 2000–2015.
Historia i opis modelu.
Model Celta pojawił się w brazylijskiej ofercie Chevroleta w 2000 roku, powstając w oparciu o model Corsa i stanowiąc dla niego nowocześniejszą alternatywę, a po debiucie nowej odsłony Corsy był jednym z trzech małych modeli Chevroleta na rynku południowoamerykańskim.
Początkowo samochód dostępny był wyłącznie jako 3-drzwiowy hatchback, z kolei 2 lata później, w 2002 roku oferta została skompletowana przez wariant 5-drzwiowy. Produkcja pojazdu odbywała się w fabryce General Motors w Gravataí w Brazylii z przeznaczeniem na lokalny oraz ościenne rynki południowoamerykańskie.
Samochody wyposażone były w silniki benzynowe o pojemności 1 litra i mocy 59 KM (44 kW) lub 70 KM (52 kW), bądź 1,4 litra i mocy 85 KM (63 kW). W 2005 roku dołączył do nich 1-litrowy silnik napędzany bioetanolem z domieszką benzyny (Flexpower) o mocy 70 KM (52 kW), a w 2009 kolejny o mocy 78 KM (57 kW) – jednocześnie z oferty wycofano ostatni silnik benzynowy.
Restylizacje.
W 2006 roku Celta przeszła obszerną restylizację nadwozia, w ramach której samochód otrzymał zupełnie nowy wygląd pasa przedniego, z większymi, bardziej zaokrąglonymi reflektorami i większą atrapą chłodnicy. Zmienił się także wygląd tylnej części nadwozia – tablicę rejestracyjną przeniesiono ze zderzaka na klapę bagażnika. Równolegle z modernizacją, ofertę poszerzył 4-drzwiowy sedan o innej nazwie, Prisma.
Drugą, mniej rozległą restylizację Chevrolet Celta przeszedł w 2011 roku, w ramach której podobnie do innych modeli w gamie zdecydowano się zastąpić logotypy z okręgami nawiązujące do współpracy z Oplem na jednolite, pozbawione nich. Zmieniła się też atrapa chłodnicy, gdzie pojawiła się duża poprzeczka w kolorze nadwozia.
Produkcja Chevroleta Celty po 15 latach rynkowej obecności zakończyła się w 2015 roku, a jego miejsce w gamie zajął nowszy hatchback Onix.

</doc>
<doc id="1520284" url="https://pl.wikipedia.org/wiki?curid=1520284" title="Bomba Millsa">
Bomba Millsa

Bomba Millsa (granat Millsa; ang. "Mills bomb") – wspólna nazwa serii brytyjskich granatów obronnych.
Były to pierwsze granaty odłamkowe o konstrukcji „ananasa”, tj. o odlewanej z żeliwa obudowie, szlifowanej w sposób ułatwiający pewne uchwycenie. Kolejne wersje rozwijane od 1915 roku znane były jako No. 5, No. 23, No. 36, No. 36M, przy czym podczas II wojny światowej w użyciu była już tylko wersja No. 36M.
Granat posiadał zapalnik czasowy, działający ze zwłoką 4 sek. Duże odłamki osiągają odległość 275 m. Używany również jako granat nasadkowy.
Dane:

</doc>
<doc id="1520285" url="https://pl.wikipedia.org/wiki?curid=1520285" title="Spirapryl">
Spirapryl

Spirapryl – organiczny związek chemiczny, lek z grupy inhibitorów konwertazy angiotensyny stosowany w terapii nadciśnienia tętniczego. Jest prolekiem, jego aktywną formą jest spiraprylat.
W przeciwieństwie do innych przedstawicieli tej grupy leków jest eliminowany z organizmu zarówno przez nerki, jak i przy udziale wątroby, z żółcią, dlatego może stanowić alternatywę terapeutyczną u pacjentów z niewydolnością nerek.
Charakteryzuje się dużą lipofilnością i dobrą penetracją tkankową.
Lek nie jest dostępny w Polsce. Na świecie występuje pod nazwą handlową "Renormax".

</doc>
<doc id="1520286" url="https://pl.wikipedia.org/wiki?curid=1520286" title="Porcelaine">
Porcelaine

Porcelaine – rasa psa, należąca do grupy psów gończych, i posokowców, zaklasyfikowana do sekcji psów gończych. Podlega próbom pracy.
Rys historyczny.
Jest to prawdopodobnie najstarsza rasa wśród gończych francuskich. Jej przodkiem był wymarły już montaimboeuf. Porcelaine nie przeżył rewolucji francuskiej, ale został odtworzony przez szwajcarskich miłośników rasy.
Wygląd.
Głowa o szlachetnym kształcie. Nos czarny, szeroko otwarte nozdrza. Uszy długie i pofałdowane. Długa, wąska szyja. Ogon natomiast gruby u nasady i lekko podwinięty.
Sierść bardzo krótka i delikatna, połyskliwa.
Charakterystyczne jest białe umaszczenie, któremu pies zawdzięcza swą nazwę. Często są na nim pomarańczowe plamy, zwłaszcza na uszach.
Zachowanie i charakter.
Tak jak inne posokowce jest aktywny. Bardzo przyjazny dla innych psów, jeśli będzie poznawać je od szczeniaka. Nada się na stróża, lecz psy te nie znoszą samotności i potrzebują bliskości z człowiekiem. Nie nadadzą się więc jako psy jedynie obronne.
Użytkowość.
Pies jest wykorzystywany do polowań na jelenie i zające. Ma świetny węch i miły, melodyjny głos.

</doc>
<doc id="1520288" url="https://pl.wikipedia.org/wiki?curid=1520288" title="Spirapril">
Spirapril



</doc>
<doc id="1520289" url="https://pl.wikipedia.org/wiki?curid=1520289" title="Chevrolet Montana">
Chevrolet Montana

Chevrolet Montana – samochód osobowo-dostawczy typu pickup klasy miejskiej, a następnie klasy kompaktowej produkowany pod amerykańską marką Chevrolet od 2003 roku. Od 2023 roku produkowana jest trzecia generacja modelu.
Pierwsza generacja.
Chevrolet Montana I został zaprezentowany po raz pierwszy w 2003 roku.
Przy okazji nowego wcielenia latynoamerykańskiego Chevroleta Corsa, General Motors zdecydowało się nadać nową, odrębną nazwę opracowanej z myślą o tym regionie odmiany pickup.
W ten sposób na rynek trafił model Montana, który charakteryzował się dwumiejscową kabiną pasażerską z niewielką przestrzenią transportową za fotelami, a także dużym przedziałem transportowym zwieńczonym zaokrąglonymi, dużymi lampami umieszczonymi na krawędziach błotników.
Chevrolet Montana pierwszej generacji do przednich drzwi był identyczny z Chevroletem Corsa oferowanym równolegle m.in. w Brazylii, Argentynie i Chile.
Sprzedaż.
Montana pierwszej generacji była eksportowana z brazylijskich zakładów także do Meksyku, gdzie oferowana była pod nazwą Chevrolet Tornado. Ponadto, samochód był montowany w systemie CKD także w Południowej Afryce, gdzie oferowano go jako element tamtejszej oferty Opla jako Opel Corsa Utility.
Druga generacja.
Chevrolet Montana II został zaprezentowany po raz pierwszy w 2010 roku.
W ramach nowej polityki General Motors wobec rynku Ameryki Południowej, w myśl której wycofano się z zapożyczania na potrzeby lokalnej gamy Chevroleta konstrukcji europejskiego Opla. W ten sposób, druga generacja Montany została opracowana na bazie opracowanego w Brazylii Chevroleta Agile.
W porównaniu do poprzednika, Montana II zyskała ostrzej zarysowaną sylwetkę. Pas przedni zyskał duże, agresywnie stylizowane reflektory, a także większą niż dotychczas atrapę chłodnicy przedzieloną poprzeczką w kolorze nadwozia. Kabina pasażerska stała się przestronniejsza, podobnie jak przedział transportowy.
Sprzedaż.
Druga generacja Chevroleta Montany ponownie trafiła na eksport do Meksyku jako Chevrolet Tornado, a także Południowej Afryki, gdzie tym razem samochód również zasilił lokalną ofertę Chevroleta jako Chevrolet Utility. Samochód pozostał w produkcji łącznie przez 11 lat, znikając z rynku w maju 2021 roku.
Trzecia generacja.
Chevrolet Montana III został zaprezentowany po raz pierwszy w 2022 roku.
Po zakończeniu produkcji dotychczasowej generacji Montany w maju 2021, gama Chevroleta w Ameryce Południowej pozostała bez taniego pickupa na kolejne półtora roku. W tym czasie, brazylijski oddział był skoncentrowany na rozwoju zupełnie nowego, trzeciego wcielenia, by oficjalną specyfikację oraz fotografie ujawnić pierwszego dnia grudnia 2022.
Samochód przeszedł obszerną metamorfozę w stosunku do poprzednika. Z lekkiej miejskiej dwumiejscowej półciężarówki o użytkowym charakterze stał się większym, kompaktowym pickupem z 4 drzwiami i 5 miejscami dla pasażerów, tym razem o bardziej lifestyle'owej specyfice. W czasie gdy poprzednie dwie generacje wywodziły się z klasycznego miejskiego samochodu osobowego, tak bazą dla trzeciej generacji Montany został crossover Tracker. Kompaktowy pickup zapożyczył od niego m.in. projekt deski rozdzielczej, która zdominowana została przez centralny 8-calowy ekran dotykowy systemu multimedialnego, umożliwiającego łączność m.in. z Apple CarPlay i Android Auto.
Chevrolet Montana trzeciej generacji utrzymany został w agresywnej, masywnej stylistyce, z dwurzędowymi reflektorami, dużym sześciokątnym wlotem powietrza, a także obszernym przedziałem transportowym o zróżnicowanych możliwościach aranżacji, tzw. „Multi-Flex”. Klapa przedziału transportowego zyskała wytłoczenie dużego napisu „Chevrolet”, uzyskując dostęp do przestrzeni o pojemności 874 litrów. Do napędu Montany III wykorzystany został jeden, trzycylindrowy silnik benzynowy o pojemności 1,2 litra i mocy 133 KM, współpracujący z sześciostopniową przekładnią manualną lub automatyczną.
Sprzedaż.
Chevrolet Montana trzeciej generacji zbudowany został głównie z myślą o rynku Ameryki Południowej, z początkiem produkcji wyznaczonym na pierwsze dni 2023 roku. Dostawy do klientów zaplanowane zostały na luty 2023 roku, poczynając od takich krajów jak Brazylia, Argentyna czy Chile.

</doc>
<doc id="1520291" url="https://pl.wikipedia.org/wiki?curid=1520291" title="Vauxhall Meriva">
Vauxhall Meriva



</doc>
<doc id="1520294" url="https://pl.wikipedia.org/wiki?curid=1520294" title="Angielski Toy Terier">
Angielski Toy Terier



</doc>
<doc id="1520296" url="https://pl.wikipedia.org/wiki?curid=1520296" title="Piotr Choynowski">
Piotr Choynowski

Piotr Choynowski (ur. 27 sierpnia 1885 w Warszawie, zm. 25 listopada 1935 w Otwocku) – polski prozaik i tłumacz.
Życiorys.
W Warszawie i we Lwowie studiował chemię. Od 1908 studiował historię i filozofię w Zurychu, a potem na Uniwersytecie Jagiellońskim. Jako pisarz zadebiutował w 1910 wydając kilka tomów opowiadań. W 1914 wstąpił do Legionów, ale z powodu złego stanu zdrowia (choroba płuc) zmuszony był opuścić wojsko. Od 1916 zamieszkał w Warszawie. W latach 1920–1922 redagował „Tygodnik Ilustrowany” (współpraca do 1930). Od 1933 Członek Polskiej Akademii Literatury.
Był wybitnym nowelistą. W swych realistycznych utworach opisywał świat szlachecki. Nawiązywał do twórczości Henryka Sienkiewicza. Przetłumaczył m.in. "Cierpienia młodego Wertera" J.W. Goethego.
Po wojnie niemal całkowicie zapomniany. W 1953 wznowiono sztukę "Ruchome piaski" (wstęp napisał Wacław Kubacki), w 1988 powieść "W młodych oczach", a w 1991 "Młodość, miłość, awanturę".
Piotr Choynowski spoczywa na cmentarzu Powązkowskim w Warszawie (aleja zasłużonych -1-18).

</doc>
<doc id="1520298" url="https://pl.wikipedia.org/wiki?curid=1520298" title="Miniaturowy bulterier">
Miniaturowy bulterier



</doc>
<doc id="1520300" url="https://pl.wikipedia.org/wiki?curid=1520300" title="Norfolk terier">
Norfolk terier



</doc>
<doc id="1520301" url="https://pl.wikipedia.org/wiki?curid=1520301" title="Działo przeciwlotnicze 88 mm">
Działo przeciwlotnicze 88 mm



</doc>
<doc id="1520302" url="https://pl.wikipedia.org/wiki?curid=1520302" title="Östermalmstorg">
Östermalmstorg

Östermalmstorg – podziemna stacja sztokholmskiego metra, leży w Sztokholmie, w Innerstaden, w dzielnicy Östermalm, w części Östermalm. Na czerwonej linii metra T13 i T14 (tutaj się rozdzielają), między T-Centralen a Karlaplanem i Stadionem. Dziennie korzysta z niej około 31 100 osób.
Stacja znajduje się na głębokości 38 m między skrzyżowaniem Styckjunkargatan i Riddargatan a Östermalmstorgiem. Posiada dwa hale biletowe, północna zlokalizowana jest przy Östermalmstorgu, wyjścia znajdują się przy Sibyllegatan 29 i Nybrogatan 28. Południowa hala posiada wyjścia przy Stureplanie i na rogu Birger Jarlsgatan i Grev Turegatan. 
Otworzono ją 16 maja 1965 jako 59. stację w systemie wraz z odcinkiem T-Centralen-Örnsberg. Posiada jeden peron. Stacja została zaprojektowana przez Olova Blomkvista.
Otoczenie.
W otoczeniu stacji znajdują się:

</doc>
<doc id="1520304" url="https://pl.wikipedia.org/wiki?curid=1520304" title="Paul Clemens von Baumgarten">
Paul Clemens von Baumgarten

Paul Clemens von Baumgarten (ur. 28 sierpnia 1848 w Dreźnie, zm. 10 lipca 1928 tamże) – niemiecki lekarz patolog.
Urodził się w 1848 roku jako syn lekarza. Studiował medycynę na Uniwersytecie w Lipsku i był uczniem m.in. Christiana Wilhelma Braunego i Ernsta Leberechta Wagnera oraz Ernsta Neumanna. 22 sierpnia 1873 otrzymał tytuł doktora medycyny. W tym samym roku został asystentem w Instytucie Anatomicznym u Wilhelma Hisa starszego i Wilhelma Braunego, od 1874 do 1889 był prosektorem w Instytucie Anatomiczno-Patologicznym Uniwersytetu Albertyna w Królewcu u Ernsta Neumanna. W 1877 roku został Privatdozentem anatomii patologicznej, w 1881 roku został profesorem nadzwyczajnym, od 1888 roku wykładał higienę. W 1889 roku Uniwersytet Eberharda Karola w Tybindze zaoferował mu katedrę anatomii patologicznej i patologii ogólnej; pozostał tam do końca kariery.
Baumgarten opisał prątki gruźlicy w 1882 roku, prawie równocześnie z Robertem Kochem i niezależnie od niego.

</doc>
<doc id="1520306" url="https://pl.wikipedia.org/wiki?curid=1520306" title="Cartoon Network Racing">
Cartoon Network Racing

Cartoon Network Racing – gra wyścigowa wydana na dwie konsole: PlayStation 2 i Nintendo DS. Gra jest dziełem Cartoon Network Interactive, Eutechnyx, Firebrand Games i The Game Factory.
Wersja PS2.
Gracz musi wybrać dwie postacie do jazdy (niekoniecznie z tej samej kreskówki) – jedna prowadzi pojazd, a druga używa wszelkich broni znalezionych w trasie. Główne wyścigi polegają na dojechaniu do mety z największą liczbą punktów. Dodatkowo dostępne tryby to: "Battle Mode", w którym walczą dwie drużyny w różnych trybach, oraz "Cartoon Eliminators", w którym postać która ostatnia dojechała do mety, zostaje wyeliminowana z dalszego wyścigu. Postacie, które używają broni, mogą użyć jednej z super mocy: ochrony, ataku, przyspieszenia lub latania.
Wersja NDS.
Gracz wybiera tylko jedną postać do jazdy, która kieruje wozem i używa znalezionych broni. Główne wyścigi polegają na dojechaniu do mety z największą liczbą punktów. Postacie mają tylko jedną super moc, które różnią się od tych w wersji PS2. Wersja NDS zaopatrzona jest tylko w trzy kreskówki, ale za to do odblokowania są dwie mini-gry, których nie ma na PS2.
Postacie.
W wersji na PlayStation 2 występują 24 postacie, natomiast w wersji na Nintendo DS występuje tylko 20.
Trasy.
Gracz ma do dyspozycji osiemnaście wyścigowych tras. Dwanaście z nich są wymyślone przez twórców, natomiast pozostałe sześć to trasy stworzone na podstawie kreskówek.
Galeria.
Za zdobycie złotych pucharów w poszczególnych wyścigach, zostają odblokowane dwa wybrane przez twórców odcinki jednej z kreskówek. Wszystkie one pojawiają się w wersji na PS2, na NDS do odblokowania są tylko trzy:
Głosy.
w kolejności alfabetycznej:

</doc>
<doc id="1520312" url="https://pl.wikipedia.org/wiki?curid=1520312" title="Rewolwer 26 shiki">
Rewolwer 26 shiki



</doc>
<doc id="1520313" url="https://pl.wikipedia.org/wiki?curid=1520313" title="Małpi pinczer">
Małpi pinczer



</doc>
<doc id="1520314" url="https://pl.wikipedia.org/wiki?curid=1520314" title="Karabin maszynowy 99 shiki">
Karabin maszynowy 99 shiki



</doc>
<doc id="1520315" url="https://pl.wikipedia.org/wiki?curid=1520315" title=".i2p">
.i2p



</doc>
<doc id="1520319" url="https://pl.wikipedia.org/wiki?curid=1520319" title="Soft-coated Wheaten Terier">
Soft-coated Wheaten Terier



</doc>
<doc id="1520322" url="https://pl.wikipedia.org/wiki?curid=1520322" title="Piotr II Asen">
Piotr II Asen



</doc>
<doc id="1520323" url="https://pl.wikipedia.org/wiki?curid=1520323" title="Glen of Imaal Terier">
Glen of Imaal Terier



</doc>
<doc id="1520325" url="https://pl.wikipedia.org/wiki?curid=1520325" title="Kerry Blue Terier">
Kerry Blue Terier



</doc>
<doc id="1520331" url="https://pl.wikipedia.org/wiki?curid=1520331" title="Moriz Benedikt">
Moriz Benedikt

Moriz Benedikt ("Moritz Benedikt", ur. 4 lipca 1835 w Eisenstadt, zm. 14 kwietnia 1920 w Wiedniu) – austriacki lekarz neurolog.
Był wykładowcą neurologii na Uniwersytecie Wiedeńskim i lekarzem wojskowym podczas wojny francusko-austriackiej (1859) i wojny siedmiotygodniowej (1866). Pamiętany jest za wczesne prace w dziedzinie elektroterapii i neuropatologii, oraz kontrowersyjne studia nad antropologią przestępców.

</doc>
<doc id="1520336" url="https://pl.wikipedia.org/wiki?curid=1520336" title="Moritz Benedikt">
Moritz Benedikt



</doc>
<doc id="1520338" url="https://pl.wikipedia.org/wiki?curid=1520338" title="Scotti Brothers Records">
Scotti Brothers Records

Scotti Brothers Records – kalifornijska wytwórnia płytowa założona przez braci Bena i Tony'ego Scotti w latach 70. XX wieku. Przez wiele lat dystrybucję płyt wydawanych przez wydawnictwo przejęła wytwórnia Atlantic Records. Wydawnictwo z czasem zostało połączone z firmą Scotti Bros. Pictures oraz współpracowało z firmą telewizyjną All American Television. 
Kontrakty.
Wytwórnia współpracowała z takimi artystami jak :

</doc>
<doc id="1520346" url="https://pl.wikipedia.org/wiki?curid=1520346" title="Vorkreist">
Vorkreist

Vorkreist – francuska muzyczna grająca death metal, założona w 1999 roku w Paryżu. Stylem grania zespół jest porównywany m.in. do zespołu Antaeus oraz Hell Militia. 
Nazwa zespołu jest barbaryzmem co w dosłownym tłumaczeniu oznacza anarchizm.
Vorkreist został założony w 1999 roku. Kariera zespołu rozwinęła się w 2001 roku po nagraniu demo zespołu. W 2003 roku zespół nagrał swoją pierwszą płytę pt. "Sabbathical Flesh Possession". Na przełomie 2006 i 2007 roku, Vorkreist wydał swoją drugą płytę, "Sublimation XXIXA" która została pozytywnie oceniona przez krytykę oraz fanów zespołu. 
We wrześniu 2007 roku zespół odbył trasę koncertową promującą nową płytę. Na trasie po Europie zespół zagrał wspólnie m.in. z takimi zespołami jak Horna oraz Blacklodge.

</doc>
<doc id="1520351" url="https://pl.wikipedia.org/wiki?curid=1520351" title="Pojemność wyrzutowa serca">
Pojemność wyrzutowa serca



</doc>
<doc id="1520354" url="https://pl.wikipedia.org/wiki?curid=1520354" title="Jay Simpson">
Jay Simpson

Jay-Alistaire Frederick Simpson (ur. 1 grudnia 1988 w Londynie) – angielski piłkarz, wychowanek Arsenalu, występujący na pozycji napastnika. Obecnie zawodnik tajlandzkiego Buriram United.
W 2007 roku został wypożyczony na rok do Millwall F.C., dla którego rozegrał 41 spotkań, w których strzelił 6 bramek. W pierwszej drużynie Arsenalu zadebiutował 11 listopada 2008 w meczu Carling Cup przeciwko Wigan Athletic, w którym strzelił dwie bramki. W styczniu 2009 Simpson został wypożyczony do West Bromwich Albion do końca sezonu 2008/2009. Na następny sezon został natomiast wypożyczony do Queens Park Rangers.
19 sierpnia 2010 roku podpisał kontrakt z występującym wówczas w Football League Championship Hull City.
1 października 2013 podpisał dwuletnią umowę z tajlandzkim klubem Buriram United.

</doc>
<doc id="1520355" url="https://pl.wikipedia.org/wiki?curid=1520355" title="Frontiers Records">
Frontiers Records

Frontiers Records – włoska wytwórnia płytowa wydająca płyty rockowych artystów. Powstała w 1996 roku w Neapolu z inicjatywy Serafino Perugino.
W katalogu wytwórni znajdują się m.in. takie zespoły i wykonawcy jak: Jeff Scott Soto, Joe Lynn Turner, Praying Mantis, Pretty Maids, Ring of Fire, Robin Beck, Saint Deamon, Styx, Dan Reed Network, Revolution Saints, Last in Line, Burning Rain, Trick or Treat, Resurrection Kings, Sunstorm, Survivor, Toto, czy John Wetton.

</doc>
<doc id="1520360" url="https://pl.wikipedia.org/wiki?curid=1520360" title="Centrum Handlowe Pogoria">
Centrum Handlowe Pogoria

Centrum Handlowe Pogoria w Dąbrowie Górniczej jest jednym z największych centrów handlowo-rozrywkowych w rejonie Zagłębia Dąbrowskiego. W skład CH Pogoria, obok tradycyjnej galerii handlowej, wchodzi również wielkopowierzchniowy sklep z materiałami budowlanymi i wyposażeniem wnętrz OBI oraz pięciosalowe kino Helios. Na terenie galerii działa hipermarket Auchan. W CH Pogoria znajduje się łącznie około 75 sklepów marek polskich i międzynarodowych. Całkowita powierzchnia Pogorii wynosi 43 200 m2, z czego 36 700 m2 stanowi powierzchnia handlowa. W 2014 roku miała miejsce rozbudowa parkingu centrum, który oferuje obecnie 1100 miejsc parkingowych.
Otwarcie CH Pogoria nastąpiło w listopadzie 2008 roku, natomiast market OBI został udostępniony klientom pod koniec czerwca 2010 roku.
Historia.
CH Pogoria powstało na terenie po zlikwidowanej stalowni Huty Bankowej, przyczyniając się do rewitalizacji znacznego obszaru na mapie Dąbrowy Górniczej. Prace przy konstrukcji obiektu, obejmowały także rekultywację terenu poprzemysłowego, w tym uporządkowanie i odnowienie sąsiedniego Parku Śródmiejskiego.
Lokalizacja.
CH Pogoria położone jest w centrum Dąbrowy Górniczej, przy ulicy Jana III Sobieskiego. Lokalizacja ta zapewnia dostęp do dróg krajowych E40 Kraków-Wrocław oraz E75 Cieszyn-Gdańsk. W strefie bezpośredniego oddziaływania centrum mieszka około 650 tysięcy osób. Dojazd do CH Pogoria zapewnia kilkanaście linii autobusowych oraz tramwajowych.
Architektura.
Bryła centrum nawiązuje architekturą do zabytkowego Pałacyku Dezona, który włączono w całość kompleksu. Przy głównym wejściu do Pogorii ulokowano okrągły plac, otoczony kolumnadą. Pośrodku placu zaprojektowano fontannę, która jest popularnym miejscem spotkań i odpoczynku. Pogoria jest z jednej strony połączona z głównym deptakiem Dąbrowy Górniczej (ul. 3 Maja) kładką dla pieszych, a z drugiej przylega do parku miejskiego. Projektując wnętrza CH Pogoria, zdecydowano się na użycie naturalnych materiałów oraz wprowadzenie elementów nawiązujących do natury i ekologii. Detale dekoracyjne wykonano z naturalnego drewna, a funkcję siedzisk spełniają pnie drzew.
Rekomercjalizacja.
Od 2013 roku w CH Pogoria trwa proces częściowej rekomercjalizacji, uwzględniający cykl życia współczesnego centrum handlowego oraz zmieniające się zwyczaje konsumenckie. Jego efektem są zawarte nowe lub przedłużone umowy wynajmu dotyczące łącznie blisko 15 500 m2 powierzchni handlowej. Klienci Pogorii mogą korzystać z poszerzonej oferty sklepów, z których część niemal dwukrotnie powiększyła swoją powierzchnię handlową. Pojawiły się także zupełnie nowe sklepy, jak również nowe punkty usługowe.
Ekologia.
W 2015 roku centrum otrzymało międzynarodowy certyfikat ekologiczny BREEAM In-Use (dla budynków istniejących) w kategoriach „Budynek” oraz „Zarządzanie obiektem” – w obu przypadkach na poziomie „Excellent” – uzyskując odpowiednio wynik 74% i 70%.
Pogoria stała się tym samym pierwszym i jedynym budynkiem w Dąbrowie Górniczej, który może pochwalić się tym prestiżowym wyróżnieniem, a także jednym z najbardziej zielonych centrów handlowych w Polsce. Przyznanie certyfikatu zwieńczyło długoterminowy proces wdrażania w Pogorii rozwiązań przyjaznych dla środowiska naturalnego.
W analizie właściwości Pogorii wysoko oceniono m.in. efektywne zarządzanie budynkiem oraz zastosowanie rozwiązań umożliwiających znaczną oszczędność energii elektrycznej i wody, obniżających emisję CO2 oraz usprawniających gospodarkę odpadami. Eksperci BREEAM docenili również działalność właściciela i zarządcy Pogorii w zakresie promocji zachowań proekologicznych oraz dbałości o najwyższy standard utrzymania obiektu i jego otoczenia.
Nazwa.
Nazwa "Centrum Handlowe Pogoria", pochodzi od zlokalizowanego w Dąbrowie Górniczej znanego kompleksu jezior Pogoria.

</doc>
<doc id="1520363" url="https://pl.wikipedia.org/wiki?curid=1520363" title="Majer Warszawiak">
Majer Warszawiak

Majer Warszawiak (ur. 1873, zm. 7 lipca 1941 w Warszawie) – polski rabin, talmudysta, uczony i działacz społeczny.
Był jednym z założycieli Związku Rabinów RP. Przez wiele lat piastował funkcję sekretarza generalnego oraz redaktora organu prasowego tego Związku. Związany był z Agudat Israel, gdzie był czołową postacią rady rabinicznej tej partii. Był autorem wielu dzieł judaistycznych, m.in. komentarza "Imrej Kohen". Przed wybuchem II wojny światowej piastował funkcję rabina Lutomierska.
W 1940 został przesiedlony do getta warszawskiego, gdzie pełnił funkcję rabina okręgowego Gminy. Pochowany 11 lipca na cmentarzu żydowskim przy ulicy Okopowej w Warszawie. W jego pogrzebie brały udział tysiące osób, w tym liczne autorytety rabiniczne.

</doc>
<doc id="1520364" url="https://pl.wikipedia.org/wiki?curid=1520364" title="Festiwal Kultura dla Tolerancji w Krakowie">
Festiwal Kultura dla Tolerancji w Krakowie



</doc>
<doc id="1520366" url="https://pl.wikipedia.org/wiki?curid=1520366" title="Tom Allen (polityk)">
Tom Allen (polityk)

Tom Allen, właśc. Thomas H. Allen (ur. 16 kwietnia 1945 w Portland w stanie Maine) – amerykański prawnik i polityk związany z Partią Demokratyczną. W latach 1997–2009 był przedstawicielem pierwszego okręgu wyborczego w stanie Maine w Izbie Reprezentantów Stanów Zjednoczonych.
Podczas wyborów parlamentarnych w listopadzie 2008 podjął próbę przeniesienia się do Senatu, jednak przegrał z broniącą mandatu republikanką Susan Collins. W efekcie znalazł się poza parlamentem. Od maja 2009 stoi na czele Amerykańskiego Związku Wydawców, głównej organizacji branżowej wydawnictw publikujących książki.

</doc>
<doc id="1520370" url="https://pl.wikipedia.org/wiki?curid=1520370" title="Gavin Hoyte">
Gavin Hoyte

Gavin Andrew Hoyte (ur. 6 czerwca 1990 w Londynie) – piłkarz z Trynidadu i Tobago angielskiego pochodzenia występujący na pozycji obrońcy w angielskim klubie Barnet oraz w reprezentacji Trynidadu i Tobago. Były młodzieżowy reprezentant Anglii.
Kariera.
Jest bratem innego wychowanka Arsenalu - Justina Hoyte'a, który obecnie występuje w Middlesbrough. W pierwszej drużynie Arsenalu zadebiutował 23 września 2008 w meczu Carling Cup przeciwko Sheffield United. 1 stycznia 2009 roku został wypożyczony do Watford. W październiku 2009 roku trafił do Brighton &amp; Hove Albion. W styczniu 2012 przeszedł na zasadzie wypożyczenia do klubu z angielskiej League Two - AFC Wimbledon.
10 lipca 2012 roku podpisał kontrakt z Dagenham &amp; Redbridge.

</doc>
<doc id="1520372" url="https://pl.wikipedia.org/wiki?curid=1520372" title="HMS Edinburgh (1938)">
HMS Edinburgh (1938)

HMS Edinburgh – brytyjski krążownik lekki z okresu II wojny światowej, główny okręt typu "Edinburgh" (trzeciej serii "Town"). Nosił znak taktyczny 16. Służył od 1939, zatopiony w 1942 przez niemieckie torpedy na Morzu Barentsa, z ładunkiem radzieckiego złota na pokładzie.
Budowa.
Krążownik lekki „Edinburgh” był pierwszym z dwóch krążowników trzeciej serii typu "Town", określanej jako typ "Edinburgh", będących największymi i najsilniejszymi lekkimi krążownikami brytyjskiej marynarki wojennej Royal Navy. Okręt zamówiono 15 sierpnia 1936, w ramach programu z 1936 roku. Stępkę pod budowę położono w stoczni Swan Hunter w Wallsend 30 grudnia 1936, kadłub wodowano 31 marca 1938. Okręt wszedł do służby 3 sierpnia 1939.
Służba.
1939-1940 Morze Północne i północny Atlantyk.
„Edinburgh” wszedł do służby tuż przed wybuchem II wojny światowej i początkowo został przydzielony do 18. Eskadry Krążowników Floty Metropolii ("18th Cruiser Squadron Home Fleet") bazując w Scapa Flow. W pierwszym okresie wojny głównie brał udział w patrolach ciężkich okrętów na północno-zachodnich podejściach do Wysp Brytyjskich ("NW Approaches"), przeciw niemieckim rajderom i żegludze. 1 października został przydzielony od 2. Eskadry Krążowników (w 18. Eskadrze zastąpił go HMS „Suffolk”). W kolejnych miesiącach głównie poszukiwał bezskutecznie z innymi krążownikami niemieckich rajderów na Morzu Północnym. 16 października 1939 został lekko uszkodzony odłamkami podczas niemieckiego nalotu na okręty w bazie Firth of Forth, wyremontowany do końca miesiąca. Zginęły dwie osoby na pokładzie krążownika. Od połowy listopada bazował w estuarium Humber, działając głównie na Morzu Północnym. 23 listopada poszukiwał bezskutecznie z krążownikami HMS „Southampton” i HMS „Aurora” i 3 niszczycielami pancerników „Scharnhorst” i „Gneisenau” po zatopieniu przez nie krążownika pomocniczego HMS Rawalpindi. Od marca do września 1940 znajdował się w remoncie w Newcastle w celu usunięcia stwierdzonej konstrukcyjnej słabości kadłuba skutkującej jego pękaniem za hangarem (nie brał przez to udziału w kampanii norweskiej). Zamontowano wówczas radar Type 279.
1940-1941 Atlantyk.
W październiku 1940 ponownie przydzielony do 18. Eskadry Krążowników, działał następnie na Atlantyku, osłaniając między innymi konwoje między Wielką Brytanią a Freetown, zaczynając od konwoju WS4B w drugiej połowie listopada. 3 stycznia 1941 osłaniał okręty stawiające miny Zagrody Północnej ("Northern Barrage", operacja SN6), ponownie 17 lutego (SN7B i SN68A), 11 marca (SN68B) i 6 maja (SN9A). 3 marca z krążownikiem HMS „Nigeria” osłaniał rajd komandosów na Lofoty (operacja "Claymore").
W drugiej połowie marca eskortował na Atlantyku konwój WS7. 7 maja z krążownikami HMS „Birmingham” i "Manchester" oraz czterema niszczycielami wziął udział w operacji EB – przechwycenia niemieckiego statku rozpoznania pogodowego WBS-6 „München” w celu zdobycia tablic kodowych do maszyny szyfrującej Enigma.
Od 24 maja „Edinburgh” został skierowany do operacji przeciw niemieckiemu pancernikowi „Bismarck”, lecz nie miał kontaktu z pancernikiem. 28 maja jednakże przechwycił niemiecki łamacz blokady „Lech”, samozatopiony na skutek tego przez załogę. Na przełomie czerwca i lipca eskortował konwój atlantycki WS9B z Clyde do Freetown, po czym powrócił do Scapa Flow. W połowie 1941 „Edinburgh” stał się okrętem flagowym kadm. Syfreta – dowódcy 18. Eskadry Krążowników.
1941 Morze Śródziemne.
W lipcu 1941 „Edinburgh” uczestniczył w składzie zespołu X w bezpośredniej eskorcie konwoju GM-1 sześciu statków z wojskiem i sprzętem z Wielkiej Brytanii na Maltę (operacja "Substance"). Po minięciu Gibraltaru 21 lipca 1941, konwój stał się obiektem ataków lotnictwa i włoskich kutrów torpedowych. Mimo pewnych strat (zatopiono niszczyciel i transportowiec, kilka okrętów uszkodzono), zespół osiągnął Maltę, po czym powrócił do Gibraltaru 27 lipca. W sierpniu "Edinburgh" eskortował konwój WS11 z Clyde do Freetown i dalej do Kapsztadu.
We wrześniu „Edinburgh” wziął udział w bezpośredniej osłonie kolejnego konwoju z Wielkiej Brytanii na Maltę – operacji "Halberd". Od 24 września w składzie zespołu X (krążowniki HMS „Kenya”, „Sheffield”, „Hermione”, "Euryalus") eskortował statki konwoju na Morzu Śródziemnym, walcząc z lotnictwem państw osi, a następnie eskortował powrotny konwój MG2 z Malty do Gibraltaru, gdzie przybył 30 września. Od października do grudnia działał na północno-zachodnich podejściach Wysp Brytyjskich.
1941-1942 konwoje arktyczne.
Od 12 grudnia „Edinburgh” z niszczycielami HMS „Echo” i „Escapade” osłaniał konwój arktyczny PQ-6 do ZSRR. 19 grudnia został odłączony w celu osłony statku idącego osobno do Murmańska. 20 grudnia był atakowany przez lotnictwo niemieckie, atak odparto z pomocą lotnictwa radzieckiego. Tego dnia przybył do Murmańska. Od 5 do 9 stycznia 1942 eskortował konwój powrotny QP-4 do Wielkiej Brytanii. Następnie, od 15 stycznia do lutego był remontowany w Tyne. Od 21 marca służył w dalekiej osłonie konwoju PQ-13 i powrotnego QP-9 (m.in. z pancernikami HMS „King George V” i „Duke of York”).
11 kwietnia HMS „Edinburgh” wypłynął z Islandii i dołączył do konwoju PQ-14 jako jego daleka osłona. Wiózł ponadto stalowe płyty do remontu stojącego w porcie Rosta koło Murmańska krążownika HMS „Trinidad”. Po drodze był 17 kwietnia atakowany przez okręt podwodny U-376, ale nieskutecznie. 19 kwietnia dotarł z konwojem do Murmańska. 28 kwietnia wyruszył z powrotem do Wielkiej Brytanii w eskorcie niszczycieli HMS „Forester” i „Foresight”, zabierając ładunek radzieckiego złota, po czym 29 kwietnia dołączył do eskorty konwoju powrotnego QP-11. „Edinburgh” został następnie tego dnia wykryty przez niemiecki okręt podwodny U-456 i trafiony przez niego dwoma torpedami w prawą burtę, z których jedna uderzyła w śródokręcie, a druga urwała mu rufę wraz ze sterem i dwoma śrubami (trzecia torpeda była niecelna). Niesprawna była jedna z rufowych wież artyleryjskich. Podjęto następnie próbę holowania krążownika z powrotem do Murmańska przez niszczyciele HMS „Forester”, następnie „Foresight” i radziecki holownik, lecz holowanie było bardzo wolne i utrudnione przez warunki pogodowe. 2 maja krążownik został zaatakowany przez niemieckie niszczyciele, które wcześniej atakowały konwój QP-11. W walce artyleryjskiej „Edinburgh” ciężko uszkodził niszczyciel „Hermann Schoemann”, samozatopiony następnie przez załogę. Niszczyciel Z24 jednak zdołał trafić „Edinburgh” torpedą w lewą burtę w rejonie hangaru, naprzeciwko poprzedniego trafienia w śródokręcie (według niektórych źródeł, był to Z25). Krążownika nie dało się już uratować i został opuszczony przez załogę i dobity torpedą przez HMS „Foresight”, na pozycji ok. . 790 osób z 847 załogi przejęły trałowce HMS „Harrier” i „Gossamer”, podczas obu storpedowań zginęło 57 osób.
Ładunek i jego wydobycie.
„Edinburgh” podczas ostatniej podróży przewoził 5,5 t złota, będącego częścią zapłaty ze strony radzieckiej za dostawy Lend-Lease (465 sztabek w 93 skrzynkach, o ówczesnej wartości ok. 2.000.080 funtów szterlingów). Od lat 50. rząd brytyjski planował wydobycie złota z wraku, mimo jego uznania w 1957 za grób wojenny. W końcu, kontrakt przyznano konsorcjum Jessop Marine Recoveries i 15 maja 1981 po krótkich poszukiwaniach statek badawczy „Dammtor” odkrył wrak „Edinburgha” na głębokości 250-260 m. We wrześniu-październiku 1981 wydobyto 431 sztabek o masie 5,13 t i wartości wówczas ok. 44.000.000 funtów szterlingów. 45% złota otrzymało konsorcjum, z pozostałego – 2/3 ZSRR i 1/3 Wielka Brytania. W dniach 4-10 września 1986 brytyjska firma Wharton-Williams wydobyła ponadto 29 sztabek o masie 345 kg i wartości ok. 3 mln funtów, z czego 19 sztabek przekazano ZSRR. Pięć sztab, których wydobycie było nieopłacalne, pozostało jeszcze we wraku.

</doc>
<doc id="1520373" url="https://pl.wikipedia.org/wiki?curid=1520373" title="I Can’t Hold Back">
I Can’t Hold Back

I Can’t Hold Back – singiel zespołu Survivor wydany w roku 1984, pochodzący z albumu Vital Signs. Utwór osiągnął 13 miejsce na liście Billboard Hot 100,

</doc>
<doc id="1520375" url="https://pl.wikipedia.org/wiki?curid=1520375" title="James Longley">
James Longley

James Longley (ur. 7 lipca 1951 w Lewiston w stanie Maine) – polityk, prawnik i przedsiębiorca amerykański związany z Partią Republikańską.
W latach 1995–1997 przez jedną dwuletnią kadencję Kongresu Stanów Zjednoczonych był przedstawicielem pierwszego okręgu wyborczego w stanie Maine w Izbie Reprezentantów Stanów Zjednoczonych.

</doc>
<doc id="1520376" url="https://pl.wikipedia.org/wiki?curid=1520376" title="High on You">
High on You

High on You - singiel zespołu Survivor wydany w roku 1985. Utwór pochodzi z płyty Vital Signs. Dotarł do 8 miejsca na liście Billboard Hot 100.

</doc>
<doc id="1520382" url="https://pl.wikipedia.org/wiki?curid=1520382" title="The Search Is Over">
The Search Is Over

The Search Is Over – ballada rockowa zespołu Survivor wydana na singlu w roku 1985. Utwór pochodzi z albumu "Vital Signs".

</doc>
<doc id="1520384" url="https://pl.wikipedia.org/wiki?curid=1520384" title="First Night">
First Night

First Night – singiel zespołu Survivor wydany w roku 1985, pochodzący z płyty Vital Signs. Ostatni singiel z tej płyty.

</doc>
<doc id="1520385" url="https://pl.wikipedia.org/wiki?curid=1520385" title="Thomas Hiram Andrews">
Thomas Hiram Andrews

Thomas Hiram Andrews (ur. 22 marca 1953 w Brockton w stanie Massachusetts) – amerykański polityk i prawnik związany z Partią Demokratyczną.
W latach 1991–1995 przez dwie dwuletnie kadencje Kongresu Stanów Zjednoczonych był przedstawicielem pierwszego okręgu wyborczego w stanie Maine w Izbie Reprezentantów Stanów Zjednoczonych.

</doc>
<doc id="1520386" url="https://pl.wikipedia.org/wiki?curid=1520386" title="Burning Heart">
Burning Heart

Burning Heart – ballada rockowa zespołu Survivor, nagrana na potrzeby filmu "Rocky IV". Piosenka wydana na singlu w roku 1985.

</doc>
<doc id="1520394" url="https://pl.wikipedia.org/wiki?curid=1520394" title="Koloman I Asen">
Koloman I Asen

Koloman I Asen (Kaliman, bułg. Калиман albo Коломан I Асен) – car bułgarski w latach 1241-1246. Syn Iwana Asena II.
Życie.
Koloman I Asen pochodził z bułgarskiej dynastii Asenowiczów. Był synem Iwana Asena II i Anny Marii węgierskiej, córki króla Węgier Andrzeja II. Otrzymał imię po swym wuju księciu węgierskim. Matka i najmłodszy brat zmarli w 1237 roku w czasie zarazy.
Koloman I Asen wstąpił na tron po śmierci ojca, w wieku 7 lat. Jesienią następnego 1242 roku lub najpóźniej w 1243 roku Bułgarię spustoszyła powracająca z Węgier armia tatarska Batu-chana. Zwycięscy Tatarzy zmusili władze tyrnowskie do oddawania Złotej Ordzie corocznej daniny.
Wokół młodziutkiego władcy doszło do walki stronnictw bojarskich o władzę. Grupa skupiona wokół carowej wdowy po Iwanie Asenie II, Ireny Komneny, córki cesarza Tesaloniki, zawiązała spisek przeciw Kolomanowi I. Irena otruła 12-letniego chłopca w 1246 i osadziła na tronie własnego syna Michała.
Związki rodzinne.
Drzewo rodziny Kolomana Asena

</doc>
<doc id="1520396" url="https://pl.wikipedia.org/wiki?curid=1520396" title="Joseph Edward Brennan">
Joseph Edward Brennan

Joseph Edward Brennan (ur. 2 listopada 1934 w Portland w stanie Maine) – amerykański polityk i prawnik związany z Partią Demokratyczną.
W latach 1979–1987 pełnił funkcję gubernatora stanu Maine.
W latach 1987–1991 przez dwie dwuletnie kadencje Kongresu Stanów Zjednoczonych był przedstawicielem pierwszego okręgu wyborczego w stanie Maine w Izbie Reprezentantów Stanów Zjednoczonych.

</doc>
<doc id="1520402" url="https://pl.wikipedia.org/wiki?curid=1520402" title="Kyle Woodring">
Kyle Woodring

Kyle Woodring (ur. 27 lutego 1967 w Mason, zm. 8 września 2009 w Lockport) – amerykański perkusista. Zaczął grać na perkusji w wieku czterech lat. Doskonalił swój fach na Michigan State University, by następnie przejść do School of Music na MSU.
Kariera.
Skończywszy szkołę przeniósł się do Chicago wraz ze muzykami : Janem Jamesem i Craigiem Calvertem zakładając amatorski zespół Jewel Fetish. W czasie nagrywania materiału, Kyle został przedstawiony kilku innym muzykom z Chicago oraz potencjalnemu producentowi, który następnie pomógł perkusiście stawiać pierwsze kroki w zawodowej karierze. W 1987 rozpoczął grę dla zespołu Survivor. Nagrał z tym zespołem singiel "Too Hot to Sleep", do którego również nakręcono teledysk (emitowany przez MTV). Definitywnie opuścił Survivor w roku 1996.
Koncertował wraz z Johnem Mellencampem (od 1996). Nagrywał również z artystami muzyki country (Deana Carter). Współpracował z Dennisem DeYoung, założycielem zespołu Styx (od 2000).
Na przełomie 2007 i 2008 roku zagrał w musicalu zatytułowanym Jersey Boys.
Popełnił samobójstwo przez powieszenie 8 września 2009 w swoim domu w Lockport w nocy z 8 na 9 września 2009. 

</doc>
<doc id="1520406" url="https://pl.wikipedia.org/wiki?curid=1520406" title="John Rettie McKernan Jr.">
John Rettie McKernan Jr.

John Rettie McKernan Jr. (ur. 20 maja 1948 w Bangor w stanie Maine) – amerykański polityk i prawnik związany z Partią Republikańską.
W latach 1983–1987 przez dwie dwuletnie kadencje Kongresu Stanów Zjednoczonych był przedstawicielem pierwszego okręgu wyborczego w stanie Maine w Izbie Reprezentantów Stanów Zjednoczonych.
W latach 1987–1995 pełnił funkcję gubernatora stanu Maine.
Jest mężem Olympii Snowe, polityk amerykańskiej wieloletniej senator Stanów Zjednoczonych i członkini Izby Reprezentantów Stanów Zjednoczonych z Maine.

</doc>
<doc id="1520417" url="https://pl.wikipedia.org/wiki?curid=1520417" title="Piotr z Bnina (kasztelan gnieźnieński)">
Piotr z Bnina (kasztelan gnieźnieński)



</doc>
<doc id="1520419" url="https://pl.wikipedia.org/wiki?curid=1520419" title="Giacomo Cipriani">
Giacomo Cipriani

Giacomo Cipriani (ur. 28 października 1980 w Bolonii) – włoski piłkarz występujący na pozycji napastnika.

</doc>
<doc id="1520421" url="https://pl.wikipedia.org/wiki?curid=1520421" title="Dave Bickler">
Dave Bickler

Dave Bickler (ur. w 31 marca 1953 w Dakocie Północnej) – amerykański wokalista, autor tekstów, członek zespołu Survivor w latach 1977-1983 i 1993-2000. Wcześniej lider i wokalista zespołu Jamestown Massacre, którego singiel „Summer Sun” był notowany na liście Billboard Hot 100. Bickler pierwszy raz spotkał się z Jimem Peterikiem w połowie lat 70. XX wieku. Ukończył Benet Academy w Lisle, Illinois.
Wyróżniał spośród wszystkich członków zespołu faktem noszenia charakterystycznego beretu.
Opuścił zespół w 1983 na skutek problemów z głosem wymagających natychmiastowej interwencji chirurgicznej. Rehabilitacja trwała półtora roku. Za utwór „Eye of the Tiger” Bickler wraz z zespołem otrzymał Nagrodę Grammy w kategorii "Best Rock Performance By A Duo Or Group With Vocal" (1983). Po opuszczeniu zespołu i niemożności powrotu (w zespole był już Jimi Jamison) nagrywał z amatorskimi zespołami z Chicago oraz grał w minifilmach i reklamówkach.
Wrócił do zespołu w 1993 roku, by wydać kompilację hitów pt. Greatest Hits. Na płycie tej napisał dwie nowe piosenki. Po powrocie nie nagrał z zespołem ani jednego albumu studyjnego, odszedł w 2000 roku, zaś zastąpił go ponownie Jimi Jamison.

</doc>
<doc id="1520422" url="https://pl.wikipedia.org/wiki?curid=1520422" title="Alessio Ascalesi">
Alessio Ascalesi

Alessio Ascalesi (ur. 22 października 1872 w Casalnuovo di Napoli, zm. 11 maja 1952 w Neapolu) – włoski duchowny katolicki, kardynał.
Święcenia kapłańskie przyjął 8 czerwca 1895 w Spoleto. 29 kwietnia 1909 został wybrany biskupem Muro Lucano. Sakrę biskupią przyjął 8 sierpnia 1909 z rąk arcybiskupa Spoleto Domenico Serafiniego z biskupami Giovannim Grazzianim i Ercolano Marinim jako współkonsekratorami. 19 czerwca 1911 przeszedł na Arcybiskupstwo Sant’Agata dei Goti, a 9 grudnia 1915 został arcybiskupem Benewentu. 4 grudnia 1916 Benedykt XV wyniósł go do godności kardynalskiej z tytułem prezbitera San Callisto. 7 marca 1924 mianowany arcybiskupem Neapolu. Wziął udział w konklawe wybierających Piusa XI i Piusa XII.

</doc>
<doc id="1520431" url="https://pl.wikipedia.org/wiki?curid=1520431" title="Joseph Brennan">
Joseph Brennan



</doc>
<doc id="1520434" url="https://pl.wikipedia.org/wiki?curid=1520434" title="Etroplus maculatus">
Etroplus maculatus



</doc>
<doc id="1520435" url="https://pl.wikipedia.org/wiki?curid=1520435" title="Ctenopoma acutirostre">
Ctenopoma acutirostre



</doc>
<doc id="1520437" url="https://pl.wikipedia.org/wiki?curid=1520437" title="Zamek w Wiśniczu">
Zamek w Wiśniczu

Zamek w Wiśniczu – zamek położony na zalesionym wzgórzu nad rzeką Leksandrówką we wsi Stary Wiśnicz, wzniesiony przez Jana Kmitę w 2. połowie XIV wieku.
Wczesnobarokowy korpus zamku z elementami renesansowymi zbudowano na planie czworoboku z wewnętrznym dziedzińcem. Zwieńczono go czterema basztami w narożach. Od północno-wschodniej strony dobudowano kaplicę z kryptą grobową Lubomirskich, a od południowo-wschodniej wolno stojącą tzw. Kmitówkę. Na drugim piętrze, przy Sali Rycerskiej mieści się galeria widokowa. Budowla otoczona jest fortyfikacjami bastionowymi z bramą wjazdową z początków XVII wieku.
Miejsce związane z polską tradycją sztuki kulinarnej. Od XVII wieku popularne wśród szlachty stało się tzw. zebranie potraw w "Compendium" kuchmistrza księcia Lubomirskiego Stanisława Czernieckiego spisane na zamku w Wiśniczu i wydane w Krakowie, które do XIX wieku doczeka się dwudziestu wydań. Gdy w Polsce pojawiły się po raz pierwszy ziemniaki po zwycięskiej odsieczy Wiednia w 1683 roku, darowane Sobieskiemu przez cesarza Leopolda I z ogrodów cesarskich w Wiedniu, Czerniecki opracował dla dworu pierwsze potrawy z tertofelli, smażone i pieczone, jak nazywano wówczas kartofle lub ziemniaki.
Historia powstania zamku.
Zamek ma nieregularny kształt. Na przełomie XV i XVI wieku był już czteroskrzydłowy i miał trzy wieże oraz otaczające go fortyfikacje ziemne z dwiema bramami. Po 1516 roku Piotr Kmita rozbudował zamek. Po jego śmierci w 1553 roku, zamek przeszedł na własność Barzów w 1566 roku po zrzeczeniu się praw do niego przez Stadnickich. W 1593 roku posiadłość kupił Sebastian Lubomirski. W latach 1615–1621 rozbudowy rezydencji podjął się jego syn Stanisław. Projekt barokowej przebudowy i umocnień bastionowych opracował dla niego Maciej Trapola. W efekcie przebudowy wiśnicki zamek stał się jedną z najokazalszych wczesnobarokowych rezydencji obronnych Rzeczypospolitej.
W czasie potopu szwedzkiego zamek poddał się bez walki Szwedom, ponieważ zabrakło dowódcy zgromadzonego w nim wojska. Wojska szwedzkie ogołociły zamek z całego wyposażenia i zniszczyły zabudowania. Po wycofaniu się najeźdźcy zamek ponownie był własnością Lubomirskich, jednak mimo prowadzonych prac nie został w pełni odrestaurowany.
W połowie XVIII wieku przeszedł na własność Sanguszków, a potem Potockich i Zamoyskich. Po przejęciu przez zaborcę zamek zaczął podupadać, a w 1831 roku uległ pożarowi i został ostatecznie opuszczony. W 1901 roku został wykupiony od prof. Maurycego Straszewskiego przez Zjednoczenie Rodowe Lubomirskich, którzy rozpoczęli remont rezydencji. Od 1928 roku pracami kierował Adolf Szyszko-Bohusz, ale zostały one przerwane po wybuchu II wojny światowej. Po wojnie zamek przejęło państwo, a od roku 1949 prowadzone były prace przez Alfreda Majewskiego mające przywrócić mu całkowicie dawny wygląd.
Architektura.
Wzniesiony z kamienia na planie czworoboku XV-wieczny zamek pierwotny miał mur obronny z jedną (poch. z XIV w.), a później z dwiema wieżami. Dziedziniec od strony południowo-zachodniej zamykał piętrowy, jednotraktowy dom mieszkalny, z którym połączona była wieża zbudowana na planie kwadratu. Druga kwadratowa baszta, wysunięta poza mury obronne, broniła narożnika południowo-wschodniego. Twierdza zajmowała ok. 1500 m² powierzchni. W wyniku przebudowy dokonanej w XVI w. modernizacji i rozbudowie uległy pomieszczenia w części mieszkalnej oraz obwarowania. Postawiono dwie cylindryczne baszty narożne („Bona” – na narożniku zachodnim, „Nad Fontanną” – na narożniku północnym), pomiędzy którymi znajdował się wjazd do zamku. W l. 1615-1621 nastąpiła gruntowna przebudowa zamku. W jej wyniku budowla uzyskała niewielki dziedziniec wewnętrzny z piętrową loggią, otoczony trzykondygnacyjnymi budynkami mieszkalnymi stanowiącymi pałac zamkowy. Okna otrzymały ciosowe obramienia, a ponad 50 pałacowych wnętrz ozdobiły marmurowe i piaskowcowe portale, profilowane belki stropowe, polichromie ścienne, drewniane boazeria oraz marmurowe posadzki i glazurowane podłogi. Od strony północno-zachodniej umieszczono bramę wjazdową ozdobioną portalem. Budynek pałacowy stał na wzniesieniu, kilka metrów powyżej dziedzińca zewnętrznego. Narożne baszty podwyższono, aby górowały nad bryłą zamku. Przy wieży czworobocznej stanęła kaplica zamkowa zwieńczona kopułą. Obok bramy zbudowano nową wieżę na planie prostokąta. Natomiast od strony południowo-wschodniej powstał niski budynek kuchenny. Całość została otoczona fortyfikacjami bastionowymi w kształcie pięcioboku (bok o dł. 98 m). Rezydencję otaczał obszerny park ze zwierzyńcem i ogrody. Przebudowany obiekt reprezentował nowoczesną magnacką twierdzę typu „palazzo in fortezza”.
Stan obecny.
Sąd Okręgowy w Tarnowie wyrokiem z dnia 24 stycznia 2019 r. podtrzymał orzeczenie Sądu Rejonowego w Bochni uznając, że Skarb Państwa nabył prawo własności zamku w Wiśniczu przez zasiedzenie. Skarb Państwa od lat toczył o zamek spór ze Zjednoczeniem Rodowym Książąt Lubomirskich („Zjednoczenie”). Zjednoczenie zapowiadało chęć złożenia skargi kasacyjnej do Sądu Najwyższego, niemniej wyrok sądu drugiej instancji jest prawomocny. 
Mimo że zamek był doszczętnie zniszczony, obecnie jest w bardzo dobrym stanie. W jego wnętrzu wystawione są fotografie obrazujące wygląd zamku sprzed lat, oprócz tego w jego salach znajdują się XIX- i XX-wieczne meble, makiety różnych zamków oraz prace plastyczne uczniów nowowiśnickiego Liceum Sztuk Plastycznych. Do zwiedzania udostępniona jest również ogromna sala balowa, sala plafonowa z pozłacanym sufitem, sala akustyczna wykorzystywana kiedyś jako miejsce spowiedzi, kaplica zamkowa oraz krypta z ekspozycją sześciu sarkofagów (w tym Stanisława Lubomirskiego).
Filatelistyka.
Poczta Polska wyemitowała 5 marca 1971 r. znaczek pocztowy przedstawiający wiśnicki zamek o nominale 40 gr, w serii "Zamki polskie". Druk w technice offsetowej na papierze kredowym. Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r..

</doc>
<doc id="1520447" url="https://pl.wikipedia.org/wiki?curid=1520447" title="Ulica Inflancka w Warszawie">
Ulica Inflancka w Warszawie

Ulica Inflancka – ulica na osiedlu Muranów w Warszawie, biegnąca od ul. Pokornej i kończąca się ślepo.
Historia.
Dawna droga narolna. Jako ulica została wytyczona po roku 1753 jako droga dojazdowa do folwarku biskupa inflanckiego Antoniego Ostrowskiego (stąd jej nazwa, nadana urzędowo w 1770). Swój bieg zaczynała od okolic skrzyżowania dzisiejszych ulic Międzyparkowej i Słomińskiego, następnie biegła ku ulicy Pokornej. Przed rokiem 1762 uregulowano południową stronę drogi – od nieistniejącej dziś ul. "Zielonej" do Bonifraterskiej.
W rejonie ul. "Zielonej" wzniesiono zabudowania gospodarcze folwarku; w dalszej części tej pierzei rozciągał się ogród oddzielony szpalerem drzew, zaś przeciwną stronę ulicy zajmowały w tym okresie pola.
Przed rokiem 1769 drzewa wykarczowano, by wznieść na ich miejscu kolejne budynki; wybudowano także browar, kamienicę i wiatrak, wzniesiony na tyłach domu mieszkalnego położonego u zbiegu z ul. "Zieloną".
Do roku 1775 uregulowano całą ulicę; jednocześnie przeprowadzono jej przedłużenie aż do ul. Dzikiej i nadano dzisiejszą nazwę.
Przekupny biskup opłacany przez rosyjską ambasadę zmarł w roku 1784; krótko przed tą datą jego dawny folwark rozparcelowano: browar zmienił właściciela, zaś ziemię podzielono na mniejsze parcele, rychło zabudowane drewnianymi budynkami.
Inflancka weszła w okres szybkiej zabudowy w momencie utworzenia Królestwa Kongresowego; w rejonie ul. Pokornej wzniesiono wtedy kilka piętrowych kamienic, wśród których wyróżniała się największa, należąca do Stanisława Sorettiego. Budowano także oficyny i już przy dalszym, środkowym odcinku ulicy – domki parterowe.
W międzyczasie folwark Ostrowskiego zmienił właściciela; pojawiły się w nim nowe zabudowania, jednak w dużej mierze drewniane.
W okresie 1821-22 w zachodnim odcinku Inflanckiej wytyczono nieistniejący dziś "Plac Broni", rozciągający się między ulicami Pokorną i Dziką; tym samym ów niezabudowany fragment Inflanckiej zlikwidowano.
Tymczasem na Żoliborzu od roku 1832 trwała budowa Cytadeli Warszawskiej; w związku z wytyczeniem wokół twierdzy esplanady i rozbiórką okolicznych budynków, działający dotąd przy ul. "Zielonej" szpital żydowski w roku 1827 przeniósł się na Inflancką – do kamienicy Sorettiego. Budynek ów szybko okazał się zbyt ciasny w stosunku do dużej liczby chorych: w okresie 1835-38 szpital rozbudowano według projektu Henryka Marconiego, dobudowując dodatkowe skrzydło. Ostatecznie szpital na Inflanckiej rozwinął swe możliwości do liczby 400 łóżek; w roku 1902 wyprowadził się do nowej siedziby przy ul. Kasprzaka, gdzie działał pod nazwą Szpital Starozakonnych w Warszawie.
W latach 1832–1838 przy Inflanckiej powstało kilka parterowych i piętrowych kamienic, jednak poszerzenie esplanady Cytadeli około roku 1850 spowodowało wyburzenie dużej liczby domów na odcinku pomiędzy "Zieloną" i Bonifraterską; ocalały przejęte przez wojsko zabudowania dawnego folwarku.
Kolejne, tym razem ostatnie poszerzenie esplanady Cytadeli nastąpiło w roku 1875; doprowadziło to do zagłady niemal całej ulicy – ocalała brukowana jezdnia i gmach żydowskiego szpitala.
Ten stan rzeczy utrzymał się aż do odzyskania niepodległości w roku 1918; zaplanowano wtedy przywrócenie zachodniego odcinka Inflanckiej. Ulicę przedłużono w okresie 1935-37; częściowo zmieniono jej bieg omijając wzniesione w międzyczasie baraki przy bocznicy. Docelowo Inflancka miała sięgać aż do ul. Młocińskiej, jednak do roku 1939 zamierzeń tych nie zrealizowano.
Jedynym obiektem wybudowanym przy nowym odcinku ulicy był gmach składów miejskich; wzniesiony w okresie 1938−1939 i ocalały po ostatniej wojnie mieści Szpital Specjalistyczny „Inflancka” im. Krysi Niżyńskiej „Zakurzonej”.
Wcześniej, bo w latach 1925-26 przy środkowym odcinku ulicy pod nr. 1 wzniesiono dom mieszkalny pracowników Państwowego Monopolu Spirytusowego projektu Jana Rybickiego.
W 1938 rozpoczęto budowę zajezdni autobusowej obliczonej na 100 pojazdów; nowoczesną halę zaprojektowali Stanisław Hempel i Roman Kalinowski.
W roku 1939 hala została zajęta przez okupantów na magazyn zbożowy, oni też wysadzili ją w powietrze w roku 1944; również w dniach powstania zniszczono budynek dawnego szpitala żydowskiego. Ocalał uszkodzony dom pracowników Państwowego Monopolu Spirytusowego, rozebrano go jednak w roku 1948 w związku z budową nowego wiaduktu nad torami kolejowymi. Przeprowadzenie ulicy "Marcelego Nowotki" (dziś ul. Władysława Andersa) doprowadziło do unicestwienia szeregu dawnych ulic: Radziszewskiego, Przebieg, Sierakowskiej, placu Muranowskiego, Żoliborskiej i Szymanowskiej. Z Inflanckiej ocalał jedynie najpóźniej wytyczony fragment z lat trzydziestych XX wieku, zaś zajezdnię odbudowano w nieco zmienionym, acz nawiązującym do przedwojennego kształcie.
W latach 1974–1978 przy ulicy Inflanckiej wzniesiono osiedle Stawki. Powstał tam także zespół basenów kąpielowych.
W miejscu zlikwidowanej w 2003 zajezdni autobusowej „Inflacka” wzniesiono budynki mieszkalne oraz kompleks biurowy Gdański Business Center.

</doc>
<doc id="1520457" url="https://pl.wikipedia.org/wiki?curid=1520457" title="Kościół Jezusa Żyjącego w Lidzbarku">
Kościół Jezusa Żyjącego w Lidzbarku

Kościół ewangelicko-augsburski Jezusa Żyjącego w Lidzbarku - jeden z kościołów lidzbarskich, usytuowany na wzgórzu zwanym Górką, gdzie we wczesnym średniowieczu znajdowało się grodzisko słowiańskie. Obecnie jest to kościół filialny parafii ewangelicko-augsburskiej w Działdowie.
Został on wzniesiony w latach 1828-1829 równocześnie z domem kancelaryjnym. Jest to budynek z cegły, otynkowany, na rzucie prostokąta, z dachem dwuspadowym, krytym dachówką. Przy jego południowej elewacji wznosi się dwukondygnacyjna, czworoboczna wieża zakończona ostrosłupowym dachem krytym blachą. W elewacji wschodniej i zachodniej znajdują się półkoliście zamknięte otwory okienne. Elewacja południowa zamknięta jest trójkątnym szczytem z trzema półkoliście zakończonymi oknami. Nad wejściem znajduje się napis: "Dom Boży". W 1967 r. kościół został wpisany do rejestru zabytków.

</doc>
<doc id="1520458" url="https://pl.wikipedia.org/wiki?curid=1520458" title="Całkowity opór obwodowy">
Całkowity opór obwodowy

Całkowity opór obwodowy, całkowity obwodowy opór naczyniowy (ang. "Total Peripheral Resistance" – TPR) – termin medyczny używany w celu określenia całkowitego oporu przepływu krwi w naczyniach. Jest sumą poszczególnych oporów obwodowych.
Opór obwodowy formula_1 można wyliczyć ze wzoru formula_2 gdzie formula_3 jest różnicą ciśnień pomiędzy początkiem a końcem badanego odcinka, a formula_4 to przepływ przez naczynia. Dla krążenia systemowego całkowity opór obwodowy będzie to stosunek pomiędzy różnicą średniego ciśnienia aortalnego (średnio 100 mm Hg) i ciśnienia w prawym przedsionku (średnio 0 mm Hg), a pojemnością minutową serca (średnio 5 l/min), czyli
Całkowity opór naczyniowy w krążeniu płucnym jest średnio 10 razy mniejszy od oporu w krążeniu systemowym.
Jednostką oporu przepływu jest PRU ("Peripheral Resisitance Unit"), czyli taki opór, przy którym ciśnienie napędowe 1 mm Hg wystarczy do przesunięcia przez badany odcinek 1 ml krwi w ciągu 1 min. w przeliczeniu na 100 g tkanki przez którą odbywa się przepływ.

</doc>
<doc id="1520459" url="https://pl.wikipedia.org/wiki?curid=1520459" title="Całkowity obwodowy opór naczyniowy">
Całkowity obwodowy opór naczyniowy



</doc>
<doc id="1520460" url="https://pl.wikipedia.org/wiki?curid=1520460" title="Opór obwodowy">
Opór obwodowy



</doc>
<doc id="1520462" url="https://pl.wikipedia.org/wiki?curid=1520462" title="Obwodowy opór naczyniowy">
Obwodowy opór naczyniowy



</doc>
<doc id="1520463" url="https://pl.wikipedia.org/wiki?curid=1520463" title="Opór naczyniowy">
Opór naczyniowy



</doc>
<doc id="1520464" url="https://pl.wikipedia.org/wiki?curid=1520464" title="TPR">
TPR



</doc>
<doc id="1520466" url="https://pl.wikipedia.org/wiki?curid=1520466" title="Jim Peterik">
Jim Peterik

Jim Peterik (ur. 11 listopada 1950 w Berwyn, Illinois, USA) – amerykański gitarzysta, wokalista, autor tekstów, jeden z założycieli zespołu Survivor. Znany również jako członek zespołu Ides of March i twórca hitu "Vehicle". Wraz z Frankym Sullivanem napisał wielki hit zespołu Survivor "Eye of the Tiger", użyty w filmie "Rocky III". Współpracował z takimi artystami jak 38 Special, Lynyrd Skynyrd, Blackhawk, Cheap Trick, Sammy Hagar, Cathy Richardson, Van Zant, Brian Wilson i REO Speedwagon.
Syn Peterika, Colin gra w zespole Lobster Newberg, gdzie śpiewa i gra na keyboardzie. Zespół wydał dwa albumy studyjne.
Początki, Ides of March.
Wraz z kolegami ze szkoły założył w 1964 r. amatorski zespół Ides of March po lekcji historii na temat Id Marcowych. Pomysłodawcą stworzenia zespołu był Larry Milas. Ich główne hity to "Vehicle", "You Wouldn't Listen" i "L.A. Goodbye". W latach 70. XX wieku współpracował z zespołem Chase. W 1976 wydał swój pierwszy album solowy, zatytułowany "Don't Fight the Feeling".
Survivor.
Stworzył zespół Survivor (wraz z Frankym Sullivanem i Dave'em Bicklerem) w 1977. We wczesnych okresach działalności zespołu Peterik kontynuował współpracę z innymi artystami, m.in. 38 Special i Sammy Hagar. W 1982 Peterik i jego zespół zostali poproszeni przez Sylvestra Stallone o napisanie utworu do filmu "Rocky III". Utwór uplasował się na 1. miejscu listy Billboard Hot 100. "Eye of the Tiger" otrzymał w 1983 Nagrodę Grammy w kategorii "Best Rock Performance By A Duo Or Group With Vocal", a także nominację do Oscara. W 1984 r. zespół wydał album "Vital Signs", na którym znalazły się "High on You", "The Search Is Over" oraz "I Can't Hold Back". W 1985 roku Peterik brał udział przy pisaniu utworu do filmu "Rocky IV", "Burning Heart". Następnie był singiel "Is This Love". Po wydaniu albumu "Too Hot to Sleep", działalność zespołu zawieszono. 
Oprócz "Eye of the Tiger", utwór "Vehicle" wystąpił w innym filmie z udziałem Sylvestra Stallone, "Lock Up" (1989).
Lata późniejsze.
W 1990 członkowie Ides of March (Jim Peterik, Larry Millas, Bob Bergland, Mike Borch, Chuck Soumar, John Larson, Scott May i Dave Stahlberg) zdecydowali, że będą w dalszym ciągu razem występować i wydali w 1992 album zatytułowany "Ideology", pierwszy po dziewiętnastoletniej przerwie. Peterik zdecydował się współpracować z takimi artystami jak Doobie Brothers czy Cheap Trick. 
W 2003 założył zespół Pride of Lions, wraz z Toby Hitchcockiem. W 2006 roku wydał drugi album solowy "Above the Storm".

</doc>
<doc id="1520468" url="https://pl.wikipedia.org/wiki?curid=1520468" title="Maksymilian Lorenz">
Maksymilian Lorenz

 
Maksymilian Stefan Lorenz ps. „Katarzyna” (ur. 22 lipca 1913 w Rzeszowie, zm. 16 kwietnia 1988 w Londynie) – oficer żandarmerii Wojska Polskiego II RP, Armii Krajowej i Polskich Sił Zbrojnych na Zachodzie, w 1964 roku mianowany przez Władysława Andersa majorem.
Życiorys.
Od 19 września 1934 do 15 lipca 1935 był słuchaczem IX Kursu Szkoły Podchorążych Rezerwy Kawalerii w Grudziądzu. Po ukończeniu kursu i awansie na kaprala odbył praktykę w 6 pułku strzelców konnych w Żółkwi. Na podporucznika został awansowany ze starszeństwem z dniem 1 stycznia 1938 w korpusie oficerów kawalerii. 15 września 1938 został przyjęty na IX Kurs Aplikacyjny Oficerów Młodszych w Centrum Wyszkolenia Żandarmerii w Grudziądzu. W połowie lutego 1939, po zakończeniu części teoretycznej kursu, przydzielony został do 8 dywizjonu żandarmerii w Toruniu w celu odbycia praktyki. 
31 sierpnia 1939 roku, po ogłoszeniu mobilizacji powszechnej, objął dowództwo nad pododdziałem nadwyżek 8 dywizjonu żandarmerii. 3 września na czele tego pododdziału wyjechał transportem kolejowym ze stacji Toruń Mokre do Staszowa, gdzie znajdował się Ośrodek Zapasowy Żandarmerii. 22 września dotarł do Lwowa, gdzie otrzymał zadanie zorganizowania plutonu krajowego żandarmerii Lwów Podzamcze. Zanim przystąpił do wykonania powierzonego mu zadania została ogłoszona kapitulacja załogi miasta. Udając się na zbiórkę oficerów przed siedzibą Dowództwa Okręgu Korpusu Nr VI został zatrzymany na ulicy przez patrol bolszewicki. Po półgodzinie udało mu się zbiec. Od tego dnia działał w konspiracji. Do 1941 roku na terenie okupacji sowieckiej, następnie w Generalnym Gubernatorstwie pod okupacją niemiecką. W 1944 roku, w czasie akcji „Burza”, dowodził I batalionem 4 pułku piechoty Legionów AK.
W 1945 roku przedostał się z kraju do Włoch, gdzie przyjęty został do 2 Korpusu Polskiego. 15 kwietnia 1946 roku awansował na porucznika ze starszeństwem z dniem 7 marca 1944 roku w korpusie oficerów żandarmerii. Po ukończeniu Kursu Oficerów Żandarmerii w Urbino przydzielony został do dyspozycji dowódcy żandarmerii Bazy 2 KP, ppłk. Edwarda Czuruka. Po rozwiązaniu Polskich Sił Zbrojnych na Zachodzie wstąpił do Polskiego Korpusu Przysposobienia i Rozmieszczenia. Był długoletnim prezesem Zarządu Koła Oddziałowego Stowarzyszenia Polskich Kombatantów Nr 106 „Żandarm” w Londynie. Na majora został awansowany ze starszeństwem z dniem 1 stycznia 1964 roku przez generała broni Władysława Andersa. Od 20 czerwca 1979 roku do 17 grudnia 1983 roku był podsekretarzem stanu w Rządzie RP na uchodźstwie w Londynie.

</doc>
<doc id="1520472" url="https://pl.wikipedia.org/wiki?curid=1520472" title="Wyżni Harnaski Staw">
Wyżni Harnaski Staw

Wyżni Harnaski Staw (słow. "Starolesnianske pleso", niem. "Fuchssee", węg. "Fuchs-tó") – staw położony na wysokości 1986 m n.p.m. (według niektórych źródeł 1983, 2000 m), w Dolinie Staroleśnej, w słowackich Tatrach Wysokich. Pomiary pracowników TANAP-u z lat 60. XX w. wykazują, że ma on powierzchnię 0,711 ha, wymiary 130 × 70 m i głębokość ok. 4,2 m. Jest to bezodpływowe jezioro, leżące w małej kotlince. Wyżni Harnaski Staw jest największym z grupy pięciu Harnaskich Stawów wchodzących w skład 27 Staroleśnych Stawów. Pozostałe to Niżni Harnaski Staw, Pośredni Harnaski Staw, Wyżnie Harnaskie Oko i Niżnie Harnaskie Oko.
7 maja 1969 nad północno-wschodnim brzegiem Wyżniego Harnaskiego Stawu miał miejsce wypadek – spadający śmigłowiec zabił ratownika TANAP-u.
Nazewnictwo.
Nazwy niemiecka i węgierska zostały nadane w 1901 r. i odnoszą się do Friedricha Fuchsa – geodetę i kartografa. Nazwa niemiecka została mylnie przetłumaczona jako pochodząca od nazwy zwierzęcia (niem. "Fuchs" = pol. "lis" = czes. i słow. "líška"), więc staw w 1918 r. nazwano "Líščie pleso". Polska nazwa – Wyżni Harnaski Staw podawana jest przez "Wielką encyklopedię tatrzańską". Dawniej była w użyciu również nazwa Wyżni Staw Staroleśny. Taką nazwę tego stawu podaje Józef Nyka w swoim przewodniku "Tatry słowackie", obecnie jest ona uważana za nieprawidłową.

</doc>
<doc id="1520479" url="https://pl.wikipedia.org/wiki?curid=1520479" title="Michał I Asen">
Michał I Asen

Michał I Asen (ur. 1238/1241, zm. 1256, bułg. Михаил I Асен) car bułgarski w latach 1246-1256. Syn Iwana Asena II.
Życiorys.
Michał I Asen pochodził z bułgarskiej dynastii Asenowiczów. Był synem Iwana Asena II i trzeciej żony Iwana Asena II, poślubionej w ostatnich latach życia, Ireny Komneny, córki cesarza Tesaloniki Teodora Angelosa.
Po śmierci ojca Michała I w 1241 roku na tron wstąpił jego przyrodni brat, siedmioletni Koloman I Asen. W toku walk między stronnictwami bojarskimi grupa skupiona wokół carowej wdowy Ireny zawiązała spisek na życie młodziutkiego Kolomana I Asena. W 1246 roku 12-letni car został otruty, a na tron wprowadzono jego brata, najwyżej ośmioletniego, Michała I Asena. W okresie małoletniości Michała władzę sprawowała matka Irena oraz sewastokrator Piotr, który rządził w istocie jako namiestnik zachodniej połowy państwa.
Wewnętrzne walki w carstwie wkorzystał cesarz nicejski Jan III Watatzes i w 1246 roku wtargnął w granice Bułgarii i zajął bez walki ziemie zdobyte przez Iwana Asena II: Macedonię po Wardar i południową Trację aż do górnego biegu Maricy. W granicach cesarstwa znalazły się Skopje i Filipopol. W grudniu 1246 roku Jan III Watatzes zdobył Tesalonikę rozstrzygając na swą korzyść spór o pierwszeństwo do spadku po Bizancjum. W tym samym roku Węgrzy opanowali sporne: Belgrad i Braniczewo. Bułgaria była bezsilna.
Po osiągnięciu pełnoletniości Michał I Asen podjął próbę odzyskania utraconych ziem. Zawarł sojusz z Rościsławem banem Maczwy (ziemi między Sawą, Driną a górami Cera), Belgradu i Braniczewa, osadzonemu na tych ziemiach przez króla węgierskiego. Michał I Asen przypieczętował sojusz poślubiając córkę Rościsława, Marię. W 1255 roku, po śmierci Jana III Watatzesa (1254), najechał ziemie cesarskie zdobywając kilka twierdz w Rodopach, m.in. Stanimachos i Peristicę (obec. Perusztica). W odpowiedzi na agresję bułgarską, nowy cesarz nicejski Teodor II Laskarys wyprawił się dwukrotnie przeciw Bułgarii i po ciężkich walkach odebrał utracone twierdze. W czerwcu lub lipcu 1256 roku car został zmuszony do zawarcia pokoju w Regina (Erkene w Tracji). Na mocy zawartego układu cesarze nicejscy zachowywali swe zdobycze, jedynie północna Macedonia ze Skopje wracała do Bułgarii.
Jesienią 1256 roku Michał I Asen został zamordowany przez swego stryjecznego brata Kałojana

</doc>
<doc id="1520480" url="https://pl.wikipedia.org/wiki?curid=1520480" title="Symbiogeneza">
Symbiogeneza

Symbiogeneza – teoria powstawania gatunków na drodze integracji, symbiozy różnych gatunków. Sformułowana została po raz pierwszy przez Konstantina Mereszkowskiego (rosyjskiego biologa i botanika, działającego w Kazaniu), w oparciu o badania nad porostami. Według jego koncepcji większe, bardziej złożone komórki powstały wskutek symbiotycznych relacji między mniej złożonymi komórkami. Opisał swoją teorię w 1909 roku w pracy w języku rosyjskim, chociaż jej założenia pojawiły się już w pracy z 1905 roku. 
Cykliczna endosymbioza.
Współczesną, powszechnie przyjętą dziś teorią endosymbiozy sformułowaną w latach 70. XX wieku przez Lynn Margulis, odnoszącej się do powstania komórek eukariotycznych na drodze cyklicznej endosymbiozy. Według tej teorii mitochondria, plastydy, w tym chloroplasty, oraz kinetosomy 9+2 wici pochodzą od bakteryjnych endosymbiontów i zostały przyswojone przed wyewoulowaniem mechanizmu eukariotycznej mitozy. 
Najprawdopodobniej mitochondria pochodzą od proteobakterii, a chloroplasty od cyjanobakterii.
Pierwsze eukarionty (pierwotniaki, rośliny, grzyby i zwierzęta) wykształtowały się w drodze seryjnej endosymbiozy prostszych form.
Można zatem przyjąć pogląd, że chloroplasty to dawne bakterie fotosyntezujące, a mitochondria to dawne bakterie tlenowe (lub bakterie fotosyntezujące, które utraciły zdolność do fotosyntezy). Te endosymbionty były wchłaniane przez komórkę gospodarza, lecz nie były trawione. Przeżyły one i rozmnażały się wraz z komórką gospodarza, dlatego też następne pokolenia gospodarzy także zawierały endosymbionty. Między tymi dwoma organizmami powstała zależność mutualistyczna, a ostatecznie endosymbiont utracił zdolność samodzielnego życia poza organizmem gospodarza.
Postuluje się, że w niektórych grupach glonów (eugleniny, bruzdnice, złotowiciowce, brunatnice, okrzemki i in.) chloroplasty są zredukowanymi innymi endosymbiotycznymi glonami, co jest określane jako wtórna endosymbioza.

</doc>
<doc id="1520483" url="https://pl.wikipedia.org/wiki?curid=1520483" title="Świadkowie Jehowy w Turkmenistanie">
Świadkowie Jehowy w Turkmenistanie



</doc>
<doc id="1520497" url="https://pl.wikipedia.org/wiki?curid=1520497" title="O czym szumią wierzby (serial animowany 1984)">
O czym szumią wierzby (serial animowany 1984)

O czym szumią wierzby (ang. "The Wind in the Willows", 1984-1988) – brytyjski serial animowany dawniej emitowany w Polsce na kanale RTL 7. Wyprodukowany przez Cosgrove Hall Films dla Thames Television.
W latach 80. XX w. serial emitowano w TVP1 jako dobranockę, jednakże szybko został zdjęty z anteny na skutek licznych protestów rodziców, których dzieci bały się pojawiających się tam postaci.
Fabuła.
Serial opowiada o przygodach przyjaciół, rozumnym i dobrym Szczurze Wodnym, naiwnym i ciekawym świata Kreciku, pyszałkowatym i niemądrym Ropuchu, zacnym Borsuku oraz szacownej Wydrze i nieśmiałej Myszy, którzy wspólnie przeżywają wiele zabawnych przygód. Zwierzęta obdarzone cechami ludzkimi, w wielu sytuacjach wdzięcznie parodiują nasze zachowania.
Wersja polska.
Pierwsza wersja.
Wersja Polska: Studio Opracowań Filmów w Warszawie
Reżyseria: Maria Piotrowska
Udział wzięli:
Druga wersja.
Wersja polska: GMC Studio
Udział wzięli:

</doc>
<doc id="1520500" url="https://pl.wikipedia.org/wiki?curid=1520500" title="Buono!">
Buono!

 – japoński zespół J-popowy powstały 21 lipca 2007 roku w ramach Hello! Project. Celem utworzenia grupy było nagranie muzyki wykorzystywanej w czołówce i napisach końcowych w anime "Shugo Chara!".
Dyskografia.
Single.
1. Honto no Jibun – wydany 31 października 2007.
2. Renai ♥ Rider – wydany 6 lutego 2008.
3. Kiss! Kiss! Kiss! – wydany 14 maja 2008.
4. Gachinko de Ikō! – wydany 20 sierpnia 2008.
5. Rottara Rottara – wydany 12 listopada 2008.
6. co·no·mi·chi – wydany 21 stycznia 2009.
7. MY BOY – wydany 29 kwietnia 2009.
8. Take It Easy! – wydany 26 sierpnia 2009.
9. Bravo☆Bravo – wydany 16 grudnia 2009.
10. Our Songs – wydany 3 lutego 2010.
11. Zassō no Uta
12. Natsu Dakara!

</doc>
<doc id="1520502" url="https://pl.wikipedia.org/wiki?curid=1520502" title="Pop-up">
Pop-up



</doc>
<doc id="1520504" url="https://pl.wikipedia.org/wiki?curid=1520504" title="Leroy Miller">
Leroy Miller

Leroy Miller (ur. 19 lutego 1965 w Walla Walla, Waszyngton, USA) – amerykański muzyk i producent muzyczny, wokalista, gitarzysta, autor tekstów. Nazywany Leroy. Nagrał dwie piosenki dla serialu telewizyjnego "Hoży doktorzy" (ang. Scrubs) oraz jedną dla Arrested Development. Napisał piosenkę “New World”, która znalazła się w filmie "Zakochana złośnica". W filmie "Driven" znalazła się jego piosenka pt. "Good Time". Po odejściu Grega Campa w lipcu 2008 został gitarzystą zespołu Smash Mouth, z którym pracuje nad nowym albumem.

</doc>
<doc id="1520508" url="https://pl.wikipedia.org/wiki?curid=1520508" title="Krążowniki typu Edgar">
Krążowniki typu Edgar



</doc>
<doc id="1520509" url="https://pl.wikipedia.org/wiki?curid=1520509" title="David Farnham Emery">
David Farnham Emery

David Farnham Emery (ur. 1 września 1948 w Rockland w stanie Maine) – amerykański polityk związany z Partią Republikańską.
W latach 1975–1983 przez cztery dwuletnie kadencje Kongresu Stanów Zjednoczonych był przedstawicielem pierwszego okręgu wyborczego w stanie Maine w Izbie Reprezentantów Stanów Zjednoczonych.

</doc>
<doc id="1520510" url="https://pl.wikipedia.org/wiki?curid=1520510" title="Szuwar turzycy dwustronnej">
Szuwar turzycy dwustronnej

Zespół turzycy dwustronnej, szuwar turzycy dwustronnej ("Caricetum distichae") – syntakson w randze zespołu roślinności łąkowo-szuwarowej budowany głównie przez turzycę dwustronną. Należy do klasy zbiorowisk szuwarowej "Phragmitetea".
Charakterystyka.
Łąka turzycowa (szuwar niski) zajmująca podmokłe siedliska lądowe – porastająca brzegi cieków i zbiorników wodnych. Często na wyrobiskach potorfowych i świeżo zarośniętych zbiornikach. Tworzy torfowisko niskie. Podłoże organiczne, torfowe o odczynie od lekko kwaśnego do lekko zasadowego (siedliska humotroficzne). Wilgotność zmienna, zależna od pory roku. Wiosną woda na powierzchni do 0,5 m głębokości, późnym latem poniżej poziomu gruntu. Zajmuje miejsca położone wyżej niż fitocenozy "Caricetum gracilis". W sukcesji zastępowany przez podmokłe łąki (klasa "Molinio-Arrhenatheretea"), ewentualnie przechodzi w inne rodzaje torfowisk i turzycowisk.

</doc>
<doc id="1520512" url="https://pl.wikipedia.org/wiki?curid=1520512" title="Zespół turzycy dwustronnej">
Zespół turzycy dwustronnej



</doc>
<doc id="1520513" url="https://pl.wikipedia.org/wiki?curid=1520513" title="Kotowicz">
Kotowicz

Kotowicz (forma żeńska:Kotowicz, Kotowiczowa, Kotowiczówna;liczba mnoga:Kotowiczowie, Kotowicze; forma zniemczona: Kottwitz) – polskie nazwisko, które na początku lat 90. XX w. nosiło ok. 3500 osób.

</doc>
<doc id="1520514" url="https://pl.wikipedia.org/wiki?curid=1520514" title="Caricetum distichae">
Caricetum distichae



</doc>
<doc id="1520520" url="https://pl.wikipedia.org/wiki?curid=1520520" title="Jean-Jacques Misse-Misse">
Jean-Jacques Misse-Misse



</doc>
<doc id="1520526" url="https://pl.wikipedia.org/wiki?curid=1520526" title="Chasmozaury">
Chasmozaury



</doc>
<doc id="1520529" url="https://pl.wikipedia.org/wiki?curid=1520529" title="M+M">
M+M



</doc>
<doc id="1520533" url="https://pl.wikipedia.org/wiki?curid=1520533" title="Theodor van Eupen">
Theodor van Eupen

Theodor van Eupen (ur. 24 kwietnia 1907 w Düsseldorfie, zm. 11 grudnia 1944 w Lipówce) – zbrodniarz hitlerowski, członek SS w stopniu Hauptsturmführera, komendant niemieckiego obozu karnego w Treblince i obozu pracy w Młodzawach Dużych.
Życiorys.
Adwokat. Członek SS o nr identyfikacyjnym 4528. Komendantem obozu karnego w Treblince był przez cały okres jego funkcjonowania (od lata 1941 do 23 lipca 1944 roku). W czasie pełnienia tej funkcji, 21 października 1941 roku został awansowany do stopnia SS-Hauptsturmführera. W styczniu 1943 roku brał udział w deportacjach warszawskich Żydów do obozu zagłady Treblinka II. 
Z powodu ofensywy Armii Czerwonej na froncie wschodnim, opuścił obóz i w połowie sierpnia 1944 roku przybył do Chrobrza wraz z oddziałem liczącym 50 SS-manów. Przez pewien czas stacjonował w Młodzawach Dużych, gdzie był komendantem znajdującego się tam niemieckiego obozu pracy, przez który przeszło około 20 tysięcy Polaków. Strażnikami "byli tam sami Niemcy z SS". Za uchylanie się od pracy karano śmiercią: "między innymi w Młodzawach Dużych Niemcy zastrzelili 3 kobiety". SS-mani oddziału von Eupena maltretowali ludność polską, bili i szczuli psami. Po pewnym czasie Eupen przeniósł się do Chrobrza, gdzie jego pluton SS urządził sobie własny „Stützpunkt" w gospodarstwie Edmunda Wojtasika. Głównym zadaniem tego oddziału SS było zmuszanie mieszkańców wsi nadnidziańskich do kopania rowów. Praca trwała od rana do wieczora. SS-mani egzekwowali te czynności z niezwykłą brutalnością, nie cofając się przed strzelaniem do ludzi.
Eupen został zabity 11 grudnia 1944 r. we wsi Lipówka w wyniku zasadzki zorganizowanej przez oddział partyzancki "Awangarda" dowodzony przez Wasyla Tichonina. Akcję zaplanowano na podstawie informacji uzyskanych przez wywiad Armii Ludowej. Do zamachu doszło przed zabudowaniami wsi, na drodze od strony Pińczowa. Ostrzelany przez partyzantów samochód zapalił się, a jadący nim Niemcy zaczęli uciekać. Zastrzeleni zostali wtedy dwaj niemieccy podoficerowie i jeden lotnik, sam Theo van Eupen przedostał się opłotkami na drugą stronę wsi i, niezauważony przez mieszkańców, schronił się na strychu ostatniego domu, znajdującego się ok. 150 m przed odejściem drogi na Dziewięczyce. Niedługo potem do zabudowań dotarli partyzanci poszukujący uciekiniera. "Rosjanin, grożąc bronią, kazał Wincentemu Bartosikowi wejść na strych, osłaniając się w ten sposób przed ewentualnym ostrzelaniem. Na strychu, pod pamułą leżała wiązka słomy, spod której wystawały buty. Rosjanin serią z karabinu zabił ukrywającego się Niemca, po czym zrzucił jego ciało ze strychu do sieni i pozostawił przerażonym domownikom. Po pewnym czasie partyzanci radzieccy zabrali ciała zabitych Niemców na podwody, wywieziono je poza wieś wrzucono do stawu zwanego Rachwalec" znajdującego się już na terenie sąsiedniej wsi - Węchadłowa.
Tożsamość Eupena ustalono na podstawie znalezionych przy nim dokumentów. Norbert Michta stwierdził: "Najcenniejszą jednak zdobycz partyzantów stanowiła mapa operacyjna z naniesioną dyslokacją wojsk niemieckich nad Wisłą [...] Portfel hauptsturmführera otrzymał na pamiątkę Dowódca okręgu PPR i AL „Wiślica” Franciszek Kucybała – „Stary Franek”".
Następnego dnia zwłoki Eupena zostały wydobyte z jeziorka przez przybyły oddział niemiecki i przewiezione do Lipówki a następnie do Jędrzejowa, gdzie prawdopodobnie zostały pochowane 13 grudnia 1944 roku.

</doc>
<doc id="1520536" url="https://pl.wikipedia.org/wiki?curid=1520536" title="Żabikowo (gmina)">
Żabikowo (gmina)

Żabikowo – dawna gmina wiejska istniejąca w latach 1934–1954 w woj. poznańskim (dzisiejsze woj. wielkopolskie). Siedzibą władz gminy było Żabikowo (obecnie część Lubonia).
Gmina zbiorowa Żabikowo została utworzona 1 sierpnia 1934 roku w powiecie poznańskim w woj. poznańskim z dotychczasowych jednostkowych gmin wiejskich: Fabianowo, Junikowo, Kotowo, Lasek, Luboń, Ławica, Świerczewo i Żabikowo.
27 września 1934 gminę podzielono na 7 gromad: Fabianowo, Junikowo, Kotowo, Lasek, Luboń, Ławica i Żabikowo (ze Świerczewem).
Podczas II wojny światowej włączona do Niemiec jako "Amtsbezirk Poggenburg". W 1940 roku hitlerowcy dużą część obszaru gminy Żabikowo (gromady Fabianowo, Junikowo i Kotowo oraz Świerczewo) przyłączyli do Poznania i tak też pozostało po wojnie (np. wykazy gmin i gromad w 1948 wyliczają już tylko trzy gromady w obrębie gminy Żabikowo). Natomiast formalnie adminitracja polska zmianę tę zatwierdziła dopiero 1 stycznia 1951. Według stanu z dnia 1 lipca 1952 roku gmina składała się z 3 gromad: Lasek, Luboń i Żabikowo.
Gmina została zniesiona jesienią 1954 wraz z reformą wprowadzającą gromady w miejsce gmin, a przekształcono ją w gromadę Luboń. 13 listopada 1954, po pięciu tygodniach, gromadę Luboń zniesiono w związku z przekształceniem jej obszaru w miasto Luboń, dla którego ustalono 50 członków miejskiej rady narodowej.
Jednostki nie przywrócono 1 stycznia 1973 roku po reaktywowaniu gmin, a jej dawny obszar znajduje się obecnie w granicach miast Lubonia i Poznania.
1 stycznia 1951

</doc>
<doc id="1520537" url="https://pl.wikipedia.org/wiki?curid=1520537" title="Hemirhamphodon pogonognathus">
Hemirhamphodon pogonognathus



</doc>
<doc id="1520541" url="https://pl.wikipedia.org/wiki?curid=1520541" title="Port lotniczy 1977">
Port lotniczy 1977



</doc>
<doc id="1520542" url="https://pl.wikipedia.org/wiki?curid=1520542" title="Search and rescue">
Search and rescue



</doc>
<doc id="1520547" url="https://pl.wikipedia.org/wiki?curid=1520547" title="Podział administracyjny Australii Zachodniej">
Podział administracyjny Australii Zachodniej

Stan Australia Zachodnia dzieli się na 142 jednostki samorządu terytorialnego. Występują trzy rodzaje samorządów: 
Niezależnie od nazwy, władze wszystkich tych jednostek sytuują się na jednym szczeblu administracji i posiadają identyczne kompetencje, wynikające z ustawy parlamentu Australii Zachodniej o samorządzie lokalnym ("Local Government Act") z 1995 roku oraz innych ustaw. Zgodnie z australijskim ustawodawstwem federalnym, władze stanowe mogą dowolnie delegować swoje zadania i prerogatywy samorządom, a więc to od ich decyzji zależy, czym dokładnie i w jakim zakresie samorządy się zajmują.
Wiele samorządów Australii Zachodniej charakteryzuje się skrajnie małą gęstością zaludnienia, wynikającą z faktu, że większość ich powierzchni stanowią pustynie i inne nieużytki. Najmniejszym spośród nich jest hrabstwo Murchison, liczące 110 obywateli (ale aż 41 173 km2 powierzchni).
Każda z jednostek samorządu posiada wybieralną radę, zaś na czele jej aparatu wykonawczego stoi burmistrz ("mayor") w przypadku miast i gmin lub tzw. prezydent hrabstwa ("shire president"), wybierany przez radnych z ich grona.
Stolica stanu, Perth, formalnie nie jest miastem, lecz aglomeracją składającą się z wielu niezależnych jednostek samorządu. Istnieje wprawdzie miasto Perth ("City Of Perth"), ale zamieszkuje je mniej niż 1% wszystkich mieszkańców metropolii. Decyzje dotyczące spraw ogólnomiejskich podejmowane są zwykle na szczeblu stanowym.
Australia Zachodnia została też podzielona na 9 regionów, jednak trudno nazwać je szczeblami samorządu lub nawet podziału administracyjnego. Mają one znaczenie bardziej statystyczne - na podstawie tego podziału powstało 9 agencji, które w imieniu rządu stanowego prowadzą działania wspierające rozwój poszczególnych części stanu.
Miasta, gminy i hrabstwa.
"Jednostki samorządu uszeregowano w kolejności alfabetycznej ich nazw własnych."

</doc>
<doc id="1520549" url="https://pl.wikipedia.org/wiki?curid=1520549" title="Gołogrzbietek">
Gołogrzbietek

Gołogrzbietek ("Dobsonia") – rodzaj ssaka z podrodziny Harpyionycterinae w obrębie rodziny rudawkowatych (Pteropodidae).
Zasięg występowania.
Rodzaj obejmuje gatunki występujące w Azji oraz Australii i Oceanii.
Morfologia.
Długość ciała (bez ogona) 102–254 mm, długość ogona 5–42 mm, długość ucha 13–41 mm, długość tylnej stopy 16–47 mm, długość przedramienia 78–162 mm; masa ciała 63–600 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1520554" url="https://pl.wikipedia.org/wiki?curid=1520554" title="Pośredni Harnaski Staw">
Pośredni Harnaski Staw

Pośredni Harnaski Staw (słow. "Vyšné Sesterské pleso" lub "Sesterské pleso") – staw położony na wysokości 1972 m n.p.m., w Dolinie Staroleśnej, w słowackich Tatrach Wysokich. Przez Józefa Nykę w przewodniku "Tatry słowackie" nazywany jest Niżnim Stawem Staroleśnym. Jest to jeden z 27 Staroleśnych Stawów w tej dolinie. Pomiary pracowników TANAP-u z lat 60. XX w. wykazują, że ma on powierzchnię 0,311 ha, wymiary 125 × 55 m i głębokość ok. 1,3 m.
Pośredni Harnaski Staw jest jednym z grupy pięciu Harnaskich Stawów (leży najbliżej Schroniska Zbójnickiego), pozostałe to Wyżni Harnaski Staw, Niżni Harnaski Staw, Wyżnie Harnaskie Oko i Niżnie Harnaskie Oko.
W pobliżu stawu znajduje się rozdroże szlaków turystycznych; od niebieskiego szlaku odgałęzia się tutaj żółty szlak od Schroniska Téryego w Dolinie Pięciu Stawów Spiskich przez Czerwoną Ławkę do tego skrzyżowania przy Pośrednim Harnaskim Stawie. Jest to trasa jednokierunkowa; przejście dopuszczone jest tylko w opisanym kierunku.
Nazewnictwo stawu, zarówno polskie, jak i słowackie, nie jest ugruntowane. Na nowszych mapach najczęściej spotyka się nazwę "Sesterské pleso", na starszych stosowano nazwę "Zbojnícke pleso" (obecnie jako "Zbojnícke plesá" oznaczane są najczęściej Zbójnickie Stawy).

</doc>
<doc id="1520555" url="https://pl.wikipedia.org/wiki?curid=1520555" title="Alej">
Alej



</doc>
<doc id="1520556" url="https://pl.wikipedia.org/wiki?curid=1520556" title="Aley (Liban)">
Aley (Liban)



</doc>
<doc id="1520557" url="https://pl.wikipedia.org/wiki?curid=1520557" title="Armadale (Australia)">
Armadale (Australia)

Armadale ("City of Armadale") – jednostka samorządu terytorialnego w stanie Australia Zachodnia, formalnie posiadająca status miasta ("city"), w praktyce będąca jedną z dzielnic Perth.
Obszar ten został wydzielony w roku 1894 i początkowo posiadał status tzw. zarządu drogowego (road board). W 1961 stał się hrabstwem, w 1979 gminą, zaś w 1985 uzyskał prawa miejskie. Liczy ok. 50 tysięcy mieszkańców i zajmuje powierzchnię 559,5 km2.
Miasto podzielone jest na 7 obwodów ("wards"), z których w każdym wybieranych jest dwóch radnych miejskich. Radni wybierają spośród siebie burmistrza, stojącego na czele lokalnych władz wykonawczych.

</doc>
<doc id="1520562" url="https://pl.wikipedia.org/wiki?curid=1520562" title="Jenynsia lineata">
Jenynsia lineata



</doc>
<doc id="1520563" url="https://pl.wikipedia.org/wiki?curid=1520563" title="Armadale">
Armadale



</doc>
<doc id="1520568" url="https://pl.wikipedia.org/wiki?curid=1520568" title="Dżubajl">
Dżubajl



</doc>
<doc id="1520571" url="https://pl.wikipedia.org/wiki?curid=1520571" title="City Life">
City Life

City Life – gra komputerowa wydana przez Monte Cristo. Wyłączną dystrybucją w Polsce zajmuje się firma Lem Interactive.
Rozgrywka.
Gracz wciela się w wirtualnego burmistrza i zarządza miastem górskim, nadmorskim czy leżącym na skalistym pojezierzu. Po przejściu kilku scenariuszy uzyskuje dostęp do innych regionów, na przykład do "terenu skażonego" czy "regionu kanionów". Gra jest trójwymiarowa, można oglądać swoje miasto oczami przeciętnego przechodnia. Do gry dołączony jest edytor pozwalający tworzyć własne mapy.
Wymagania sprzętowe.
Minimalne:
Zalecane:

</doc>
<doc id="1520579" url="https://pl.wikipedia.org/wiki?curid=1520579" title="Michael Blackwood">
Michael Blackwood

Michael Blackwood (ur. 29 sierpnia 1976) – jamajski lekkoatleta, sprinter, czterystumetrowiec, medalista igrzysk olimpijskich i Mistrzostw Świata.
Wszystkie indywidualne sukcesy osiągnął w biegu na 400 metrów :
Największe sukcesy Blackwooda związane są jednak z występami w sztafecie 4 x 400 metrów razem z kolegami z reprezentacji Jamajki :
Rekord życiowy Blackwooda w biegu na 400 metrów wynosi 44,60 i został ustanowiony 20 września 2002 podczas Pucharu Świata w Lekkoatletyce rozegranego w Madrycie.

</doc>
<doc id="1520581" url="https://pl.wikipedia.org/wiki?curid=1520581" title="39 Dywizja Piechoty (III Rzesza)">
39 Dywizja Piechoty (III Rzesza)

39 Dywizja Piechoty - niemiecka dywizja z czasów II wojny światowej, sformowana na mocy rozkazu 10 lipca 1942 roku przez IV. Okręg Wojskowy, miejsce sformowania poligon Elsenborn, później przeniesiono formowanie do rejonu Vlissingen. Utworzona w 20. fali mobilizacyjnej.
Szlak bojowy.
Dywizja początkowo pełniła służbę garnizonową w Holandii, na początku 1943 r. została skierowana na front wschodni do Grupy Armii Południe. Walczyła pod Charkowem i brała udział w walkach nad Dnieprem. Jesienią 1943 r. pozostała z niej słaba grupa bojowa, która 23 października została rozwiązana. Ocalałe resztki jednostki włączono do 106 Dywizji Piechoty. Sztab dywizji wykorzystano przy formowaniu 41 Dywizji Fortecznej (niem. 41. "Festungs-Division") na Peloponezie.
Struktura organizacyjna.
113. i 114. pułk piechoty, 139. pułk artylerii, 139. batalion pionierów, 139. oddział przeciwpancerno – rozpoznawczy, 139. oddział łączności;
Dowódcy dywizji.
Generalleutnant Hugo Höfl 10 VII 1942 – 18 XII 1942;
Generalleutnant Ludwig Löweneck 30 XII 1942 – 15 V 1943;
Oberst (Generalleutnant) Maximilian Hunten 15 V 1943 – 3 IX 1943;
Generalleutnant Paul Mahlmann 3 IX 1943 – 20 XI 1943;

</doc>
<doc id="1520582" url="https://pl.wikipedia.org/wiki?curid=1520582" title="Hermel">
Hermel



</doc>
<doc id="1520586" url="https://pl.wikipedia.org/wiki?curid=1520586" title="Budzówka">
Budzówka

Budzówka – rzeka, lewy dopływ Nysy Kłodzkiej o długości 25,7 km. Źródła Budzówki znajdują się w okolicach Przełęczy Srebrnej, a ujście powyżej Paczkowa. Nad Budzówką leżą Ząbkowice Śląskie i Kamieniec Ząbkowicki (tuż przed ujściem do Nysy).

</doc>
<doc id="1520587" url="https://pl.wikipedia.org/wiki?curid=1520587" title="41 Dywizja Piechoty (III Rzesza)">
41 Dywizja Piechoty (III Rzesza)

41 Dywizja Piechoty - niemiecka dywizja z czasów II wojny światowej, sformowana w styczniu 1945 roku na bazie 41 Dywizji Fortecznej ("41. Festungdivision") przez VIII. Okręg Wojskowy w Slavonskim Brodzie.
Walczyła z Armią Czerwoną nad rzekami Drawa i Sawa. 8 maja 1945 r. poddała się Jugosłowianom.
Struktura organizacyjna.
1230., 1231. i 1232. pułk grenadierów, 141. pułk artylerii, 141. batalion pionierów, 41. dywizyjny batalion fizylierów, 141. oddział przeciwpancerny, 141. oddział łączności, 141. polowy batalion zapasowy;
Dowódca dywizji.
Generalleutnant Wolfgang Hauser I 1945 – 8 V 1945;

</doc>
<doc id="1520593" url="https://pl.wikipedia.org/wiki?curid=1520593" title="Katedra w Monreale">
Katedra w Monreale

Katedra Santa Maria Nuova (wł.: "Duomo di Monreale") – kościół katedralny pod wezwaniem Matki Boskiej w Monreale na Sycylii. Budowla znajduje się pod kuratelą archidiecezji Monreale. Nosi honorowy tytuł papieski bazyliki mniejszej.
W 2015 katedra została wpisana na listę Światowego Dziedzictwa UNESCO razem z zabytkami architektury normańsko-arabskiej w Palermo oraz z katedrą w Cefalù.
Styl architektoniczny.
Pierwszy projekt budowy świątyni powstał w latach 1172–1176 na zlecenie króla Sycylii Wilhelma II Dobrego, wnuka króla Rogera II. Celem budowy kościoła wraz z klasztorem i biskupstwem było ograniczenia rosnących wpływów biskupstwa Palermo, a w szczególności tamtejszego biskupa Gualtierro Offamilio. W kościele szczególnie imponująco prezentuje się styl arabsko-bizantyjsko-normandzki, który w XII wieku dominował w architekturze sycylijskich budowli. Rozwiązania i detale składające się na ten styl stanowiły symbiozę dziedzictwa trzech zamieszkujących Sycylię odmiennych kultur. Skomplikowany obraz architektoniczny normandzkiej odmiany romanizmu (bryła katedry) dopełniają tu bogate mozaiki: geometryczne ornamenty na ścianach zewnętrznych (styl arabski) oraz złocenia przedstawień figuralnych na ścianach wewnętrznych bazyliki (styl bizantyjski).
Parametry budowli.
Katedra ma 102 metry długości, 40 metrów szerokości i 32 metry wysokości. Boczne elewacje ma dodatkowo wzmocnione basztami, z lewej strony z nieukończoną wieżą. Hełm wieży z prawej strony został zniszczony po uderzeniu pioruna w XVI wieku.
W XVIII wieku do fasady katedry dobudowano klasyczny portyk, przez co pierwotny jej wygląd został całkowicie zatarty. Nad portykiem widoczny jest jeszcze fragment ornamentu wywodzącego się ze sztuki arabskiej.
Zachodnie wejście do katedry zdobi największy w sztuce tego czasu portal o wymiarach 7,8 na 3,7 m oraz drzwi brązowe z 42 przedstawieniami scen z Biblii, wykonane w roku 1186 przez Bonanusa z Pizy. 
W północnej części katedry znajduje się podobny portal z drzwiami brązowymi z ok. 1190 roku wykonanymi przez Barisanusa z Trani.
Oryginalne dekoracje fasady najlepiej widoczne są na apsydzie. Górne elementy łuków ozdobione są mozaiką z czarnego, żółtego i białego kamienia.
Wnętrze.
Wnętrze katedry podzielone jest na trzy nawy rzędami kolumn o głowicach korynckich, przy czym nawa środkowa jest trzy razy szersza od bocznych. Szczególną uwagę poświęcił architekt chórowi mieszczącemu się na przecięciu nawy głównej z nawą poprzeczną.
Podłoga i wewnętrzne mury katedry w dolnych partiach wykończone są platerowanym marmurem na wzór islamskich meczetów. Górne partie ścian pokrywają całkowicie bizantyjskie mozaiki, wykonane przez artystów miejscowych i przybyłych z Konstantynopola w latach 1179 - 1182. Łącznie zajmują one powierzchnię 6340 metrów kwadratowych.
W apsydzie wewnętrznej na całej powierzchni ukazana została dominująca wnętrze katedry postać Chrystusa jako Pantokratora (Pana wszystkiego). Poniżej znajduje się Maryja z Dzieciątkiem, którym towarzyszą archaniołowie Gabriel i Michał oraz m.in. Piotr i Paweł. W kolejnym rzędzie przedstawieni są święci.
Mozaiki w nawie środkowej i na ścianie zachodniej ukazują w dwóch rzędach sceny z Księgi Rodzaju (pierwszej księgi Starego Testamentu): w górnym rzędzie sceny od Stworzenia świata, aż do wygnania z Raju, w dolnym rzędzie sceny z życia patriarchów Noego, Abrahama, Izaaka i Jakuba.
Na mozaikach w okolicy chóru i w ramionach transeptu przedstawione są sceny z życia Jezusa: od Zwiastowania do Wniebowstąpienia i zesłanie Ducha Świętego w dniu Pięćdziesiątnicy. Na ścianach naw bocznych widnieją dokonywane przez Jezusa cuda.
Mozaiki w kaplicy północnej i apsydzie północnej nawy bocznej ukazują sceny z Dziejów Apostolskich dotyczące życia świętego Pawła, w kaplicy i absydzie po stronie południowej - sceny z życia świętego Piotra.
W południowej części transeptu znajdują się sarkofagi królów: Wilhelma I i Wilhelma II, w północnej części spoczywa Małgorzata z Nawarry (żona Wilhelma I) i jej synowie Roger oraz Henryk. Znajduje się tam też sarkofag króla Francji Ludwika IX.
Od południa dołączona jest do katedry również zbudowana w roku 1569 kaplica pod wezwaniem świętego Benedykta, obecnie służy jako kaplica Najświętszego Sakramentu.
Krużganki.
Jedyną pozostałością przylegającego do katedry klasztoru benedyktynów jest oryginalny kompleks krużganków. Ma on kształt kwadratu o boku 47 m.
Każdy z czterech boków krużganków tworzą arkady składające się z 26 ostrych łuków po każdej stronie. Arkady wzniesione są na podwójnych kolumnach wykonanych w bardzo zróżnicowany sposób: niektóre są proste (bez zdobień), inne pokryte spiralnym lub zygzakowatym kanelowaniem bądź bogato inkrustowane i przyozdobione mozaikami. Głowice także są mocno zróżnicowane: przedstawiają płaskorzeźbione sceny z Biblii lub symbole chrześcijańskie i islamskie.
W rogu krużganków osadzony jest kwadratowy studzieniec z trzema arkadami na każdym boku. W środku na bazie z kolumny spoczywa misa fontanny. Z niej wyrasta kolejna cieńsza i zdobiona zygzakowatym kanelowaniem kolumna, zakończona kulą, po której sączy się woda.

</doc>
<doc id="1520594" url="https://pl.wikipedia.org/wiki?curid=1520594" title="Niżni Harnaski Staw">
Niżni Harnaski Staw

Niżni Harnaski Staw (słow. "Nižné Sesterské pleso" lub "Nižné Zbojnícke pleso") – staw położony na wysokości 1956 m n.p.m., w Dolinie Staroleśnej, w słowackich Tatrach Wysokich. Znajduje się po lewej stronie niebieskiego szlaku turystycznego prowadzącego od Schroniska Zbójnickiego na Rohatkę (po prawej stronie tego szlaku, powyżej, znajdują się Zbójnickie Stawy). Jest jednym z 27 Staroleśnych Stawów. Pomiary Józefa Szaflarskiego z lat 30. XX w. wykazują, że ma on powierzchnię 0,216 ha, wymiary 68 × 45 m i głębokość ok. 2,4 m.
Według "Wielkiej encyklopedii tatrzańskiej" Niżni Harnaski Staw jest jednym z grupy pięciu Harnaskich Stawów, jest najdalej z nich wysunięty w południowo-zachodnim kierunku. Pozostałe to Wyżni Harnaski Staw, Pośredni Harnaski Staw, Wyżnie Harnaskie Oko i Niżnie Harnaskie Oko. Józef Nyka w swoim przewodniku "Tatry słowackie" zalicza ten staw do grupy Zbójnickich Stawów i nazywa go Niżnim Stawem Zbójnickim. Za takim określeniem zdaje się przemawiać fakt, że leży on w tej samej kotlinie co pozostałe Zbójnickie Stawy i w ich bezpośrednim sąsiedztwie.

</doc>
<doc id="1520599" url="https://pl.wikipedia.org/wiki?curid=1520599" title="Leuza krokoszowata">
Leuza krokoszowata

Leuza krokoszowata, szczodrak krokoszowaty ("Leuzea carthamoides" ) – gatunek byliny z rodziny astrowatych. W stanie naturalnym rośnie głównie w rejonach górskich na Syberii (w górach Sajany, Ałtaj), w Azji Środkowej na wysokości powyżej 1700 m n.p.m. Gatunek tradycyjnie zaliczany był do rodzaju szczodrak "Rhaponticum", który jednak jako przedlinnuszowski nie powinien być używany.
Uprawa.
Uprawiana może rosnąć na tym samym miejscu przez 5-8 lat.

</doc>
<doc id="1520600" url="https://pl.wikipedia.org/wiki?curid=1520600" title="PlusLiga (2008/2009)">
PlusLiga (2008/2009)

PlusLiga 2008/2009 − 73. sezon siatkarskich mistrzostw Polski (9. sezon jako liga profesjonalna) organizowany przez PLPS SA pod egidą PZPS.
W fazie zasadniczej 10 zespołów rozegrało mecze system każdy z każdym (mecz i rewanż). Do fazy play-off przeszło 8 najlepszych drużyn, gdzie rywalizowały one systemem drabinkowym (ćwierćfinały, półfinały, mecz o 3. miejsce i finał do trzech zwycięstw). Drużyny z dwóch ostatnich miejsc po fazie zasadniczej rywalizowały o utrzymanie grając do 4 zwycięstw, po których przegrany spadał bezpośrednio, a wygrany tej pary walczył z drugą drużyną z I ligi.
Faza play-off.
Runda I.
Mecze o miejsca 1-8
"(do trzech zwycięstw)"
Runda II.
Mecze o miejsca 1-4
"(do trzech zwycięstw)"
Mecze o miejsca 5-8
"(do dwóch zwycięstw)"
Runda III.
Finał
"(do trzech zwycięstw)"
Mecz o 3. miejsce
"(do trzech zwycięstw)"
Mecz o 5. miejsce
"(do dwóch zwycięstw)"
Mecz o 7. miejsce
"(do dwóch zwycięstw)"
Play-out.
Mecze o 9. miejsce
"(do czterech zwycięstw)"
Baraż z 2. drużyną I ligi
"(do trzech zwycięstw)"

</doc>
<doc id="1520601" url="https://pl.wikipedia.org/wiki?curid=1520601" title="Ulica Jadowska w Warszawie">
Ulica Jadowska w Warszawie

Ulica Jadowska – ulica w dzielnicy Praga-Północ w Warszawie.
Historia.
Ulica Jadowska została wytyczona latach 1928-30, w ostatnim etapie parcelacji Szmulowizny, przyłączonej do Warszawy w roku 1889. Po jej obu stronach wytyczono osiem parcel, zabudowanych wkrótce skromnymi trzypiętrowymi kamienicami; równocześnie wystawiono nowoczesne latarnie gazowe o konstrukcji z lat dwudziestych XX wieku. Nazwa ulicy pochodzi od miejscowości Jadów.
W okresie okupacji zniszczeniu uległa zabudowa parzystej strony ulicy; ocalały dwa zespoły bliźniaczych kamienic pod nr. 5/5A i 7, oraz pięć latarni gazowych, przerobionych w latach 90. XX wieku na elektryczne.
Pod numerem 2 znajduje się piekarnia i Warszawskie Muzeum Chleba.

</doc>
<doc id="1520602" url="https://pl.wikipedia.org/wiki?curid=1520602" title="Leuzea carthamoides">
Leuzea carthamoides



</doc>
<doc id="1520603" url="https://pl.wikipedia.org/wiki?curid=1520603" title="Polska Liga Siatkówki 2008/2009">
Polska Liga Siatkówki 2008/2009



</doc>
<doc id="1520604" url="https://pl.wikipedia.org/wiki?curid=1520604" title="Leon Goldsobel">
Leon Goldsobel

Leon Lejzor Goldsobel (ur. 14 lutego 1837 w Warszawie, zm. 12 września 1925 w Warszawie) – polski lekarz psychiatra żydowskiego pochodzenia.
Życiorys.
Urodził się w rodzinie o silnych polskich tradycjach patriotycznych. Jego dziadek służył w Legionach Dąbrowskiego, zaś ojciec Salomon (1813–1894) był nauczycielem w Warszawskiej Szkole Rabinów. Miał trzech braci – Markusa (powstańca styczniowego, zesłańca, lekarza wojskowego, osiadłego w Łodzi, zm. 1908), Zygmunta (powstańca styczniowego, zesłańca, kolejarza osiadłego w Czelabińsku, powieszonego za sabotaż wojskowych transportów kolejowych z polskimi żołnierzami w czasie wojny rosyjsko-japońskiej) i Maksymiliana (powstańca styczniowego, osiadłego w Kaliszu, zm. 1932). Jego ojciec i dziadek byli nauczycielami języka polskiego w szkołach publicznych. Uczył się w gimnazjum realnym w Warszawie, następnie w szkole felczerskiej. W latach wojny krymskiej praktykował w Szpitalu Ujazdowskim i został pomocnikiem naczelnego lekarza. W 1858 ukończył z wyróżnieniem Szkołę Weterynaryjną w Warszawie, potem uczył się w Akademii Medyko-Chirurgicznej. W 1861 został aresztowany za działalność narodowościową i skazany na katorgę w Orenburgu, zamienioną na więzienie w Zamościu. Po kilku miesiącach powrócił i w 1863 ukończył studia. Na podstawie wyników konkursu został ordynatorem oddziału obłąkanych Szpitala Starozakonnych w Warszawie, kierował nim od 1866 do 1907 roku.
Z małżeństwa z Emilią z Kempińskich primo voto Landau (zm. 1931) miał dwóch synów, chemika i lekarza, którzy zmarli przed nim. Pochowany jest na cmentarzu żydowskim przy ulicy Okopowej w Warszawie (kwatera 24, rząd 2).

</doc>
<doc id="1520608" url="https://pl.wikipedia.org/wiki?curid=1520608" title="Antton Luengo">
Antton Luengo

Antton Luengo Celaya (ur. 7 stycznia 1981 w Gautegiz Arteaga) – hiszpański kolarz szosowy. Ściga się w barwach baskijskiej ekipy Euskaltel-Euskadi. Do zawodowego peletonu należy od 2004 roku.
Jego największym sukcesem jak do tej pory było wygranie etapu i klasyfikacji generalnej Bidasoa Itzulia w 2003 roku gdy nie był jeszcze zawodowcem. Dwukrotnie startował w Giro d’Italia, lecz bez większych sukcesów, zajmował odległe miejsca w klasyfikacji generalnej. W 2007 roku był bardzo bliski wygrania etapu Vuelta a Andalucia, lecz ostatecznie przegrał o sekundę z Dario Cionim i był drugi, a w klasyfikacji generalnej zajął 15. miejsce.

</doc>
<doc id="1520609" url="https://pl.wikipedia.org/wiki?curid=1520609" title="Robert Harris">
Robert Harris

Robert Dennis Harris (ur. 7 marca 1957 w Nottingham) – angielski powieściopisarz, scenarzysta, dziennikarz, komentator polityczny, autor bestsellerów.
Życiorys.
Ukończył studia z literatury angielskiej w Selwyn College w Cambridge University (1973). Początkowo reporter telewizji BBC i dziennikarz prasowy, w tym komentator polityczny w The Observer. Specjalizuje się w thrillerach historycznych, o dużych walorach literackich. Jego książki przetłumaczono na trzydzieści języków.
Jako dziennikarz napisał kilka książek z gatunku literatury faktu, między innymi na temat wojny o Falklandy czy fałszywych dzienników Hitlera. Dopiero w 1992 ukazała się powieść "Fatherland" (wydanie polskie 1998) z nurtu historii alternatywnej (naziści wygrywają II wojnę światową). Dwa lata później została sfilmowana.
Także powieść "Enigma" z 1995, o złamaniu niemieckiego szyfru, została zekranizowana w 2001, a kolejnym międzynarodowym bestsellerem była powieść "Archangel" (1999, "Archangielsk"), sfilmowana w 2005 jako miniserial.
W XXI wieku Robert Harris obrał jako tematykę starożytny Rzym wydając powieści "Pompeja" ("Pompeii" 2003, polskie wydanie 2004) oraz trylogię rzymską: "Cycero" ("Imperium" 2006, polskie wydanie 2008), "Spisek" ("Lustrum"/"Conspirata" 2009, polskie wydanie 2011), "Dyktator" ("Dictator" 2015, polskie wydanie 2016).
W 2007 opublikował powieść z kluczem "The Ghost" – o brytyjskiej polityce na najwyższych szczeblach. Na jej podstawie razem z Romanem Polańskim napisał scenariusz do filmu "Autor widmo". Ich praca została nagrodzona Cezarem za najlepszy scenariusz adaptowany oraz Europejską Nagrodą Filmową. Także Roman Polański w 2019 zekranizował powieść "Oficer i szpieg" z 2014 (o sprawie Dreyfusa).
W 2017 Harris wydał powieść "Monachium", której akcja rozgrywa się podczas konferencji monachijskiej z 1938. Powieść została zekranizowana w 2021.

</doc>
<doc id="1520611" url="https://pl.wikipedia.org/wiki?curid=1520611" title="Gubernatorstwo Nabatija">
Gubernatorstwo Nabatija



</doc>
<doc id="1520619" url="https://pl.wikipedia.org/wiki?curid=1520619" title="46 Dywizja Piechoty (III Rzesza)">
46 Dywizja Piechoty (III Rzesza)

46 Dywizja Piechoty - niemiecka dywizja z czasów II wojny światowej, sformowana na mocy rozkazu z dnia 24 listopada 1938 roku, miejsce stacjonowania sztabu Karlsbad (Karlowe Wary). Sformowana w XIII Okręgu Wojskowym. W marcu 1945 r. dywizja została przemianowana na 46 Dywizję Grenadierów Ludowych.
Struktura organizacyjna.
42., 72. i 97. pułk piechoty, 114. pułk artylerii, I./115. pułk artylerii ciężkiej, 88. batalion pionierów, 46. oddział rozpoznawczy, 52. oddział przeciwpancerny, 76. oddział łączności, 46. polowy batalion zapasowy;
42., 72. i 97. pułk grenadierów, 114. pułk artylerii, I./115. pułku artylerii ciężkiej, 88. batalion pionierów, 46. dywizyjny batalion fizylierów, 52. oddział przeciwpancerny, 76. oddział łączności, 46. polowy batalion zapasowy;
Dowódcy dywizji.
Generalleutnant Paul von Hase 24 XI 1938 – 24 VII 1940;
Generalleutnant Karl Kriebel 24 VII 1940 – 17 IX 1941;
Generalleutnant Kurt Himer 17 IX 1941 – 26 III 1942;
Generalmajor (Generalleutnant) Ernst Haccius 5 IV 1942 – 7 II 1943;
General Arthur Hauffe 7 II 1943 – 13 II 1943;
General Karl von Le Suire 13 II1 943 – 1 V 1943;
General Kurt Röpke 1 V 1943 – 10 VII 1944;
Oberst Curt Ewrigmann 10 VII 1944 – 26 VIII 1944;
Generalleutnant Erich Reuter 26 VIII 1944 – 8 V 1945;

</doc>
<doc id="1520621" url="https://pl.wikipedia.org/wiki?curid=1520621" title="Hrabstwo Serpentine-Jarrahdale">
Hrabstwo Serpentine-Jarrahdale

Hrabstwo Serpentine-Jarrahdale (ang. "Shire of Serpentine-Jarrahdale") – jednostka samorządu terytorialnego w stanie Australia Zachodnia, zaliczana do aglomeracji Perth.
Hrabstwo powstało w 1894 jako tzw. zarząd drogowy Serpentine (ang. "Serpentine Road Board"). W 1913 nazwa została zmieniona na obecną, a w 1961 obszar ten uzyskał status hrabstwa. Władzę ustawodawczą sprawuje rada hrabstwa złożona z 10 radnych, którzy powołują (spoza swego grona) dyrektora generalnego hrabstwa, stojącego na czele jego administracji.
Hrabstwo zajmuje powierzchnię 905 km2 i liczy niespełna 13 tysięcy mieszkańców. Ośrodkiem administracyjnym jest Mundijong. 

</doc>
<doc id="1520624" url="https://pl.wikipedia.org/wiki?curid=1520624" title="47 Dywizja Piechoty (III Rzesza)">
47 Dywizja Piechoty (III Rzesza)

47 Dywizja Piechoty (niem. "47. Infanterie-Division") – niemiecka dywizja z czasów II wojny światowej, sformowana na mocy rozkazu 1 lutego 1944 roku przez VI Okręg Wojskowy w okolicach Calais. Jednostkę utworzono na bazie 156 Dywizji Rezerwowej. 17 września 1944 r. została przekształcona w 47 Dywizję Grenadierów Ludowych ("47. Volksgrenadier-Division").
Struktura organizacyjna.
103., 104., 115. pułk grenadierów, 147. pułk artylerii, 147. batalion pionierów, 147. batalion fizylierów, 147. oddział przeciwpancerny, 147. oddział łączności, 147. polowy batalion zapasowy;
103., 104. i 115. pułk grenadierów, 147. pułk artylerii, 147. batalion pionierów, 147. dywizyjna kompania fizylierów, 147. oddział przeciwpancerny, 147. oddział łączności, 147. polowy batalion zapasowy;
Szlak bojowy.
Po utworzeniu dywizja była aktywna w Normandii, później walczyła nad Mozą, gdzie poniosła ciężkie straty. Została odbudowana w Danii, poprzez wchłonięcie 577 Dywizji Grenadierów Ludowych, która była w początkowej fazie formowania. Później walczyła w Nadrenii pod Akwizgranem, szlak bojowy zakończyła pod Münsingen poddając się Amerykanom.

</doc>
<doc id="1520628" url="https://pl.wikipedia.org/wiki?curid=1520628" title="Eszter Mattioni">
Eszter Mattioni

Eszter Mattioni (ur. 12 marca 1902 - zm. 17 marca 1993) – węgierska malarka.
Eszter urodziła się w 1902 roku w Szekszárdzie. W wieku 18 lat wyjechała do Budapesztu, gdzie rozpoczęła studia na Akademii Sztuk Pięknych. W 1926 skończyła studia po czym rozpoczęła karierę malarki. W ciągu następnych kilku lat jej prace uzyskały renomę, a ona samo ugruntowała swoją pozycję wśród ówczesnych malarzy otrzymując wiele nagród. Jej prace były licznie wystawiane w galeriach oraz na wystawach w wielu miastach Europy.
Pomiędzy 1931, a 1942 roku pracowała w grupie artystów tworzących jedną z największych węgierskich bohem artystycznych ówczesnych lat. W skład grupy wraz z Eszter wchodzili Vilmos Aba Novák, Károly Patkó, Emil Kelemen, Jenő Barcsay oraz Ernő Bánk.
W 1935 roku odbyła podróż do Włoch, gdzie poznała swojego przyszłego męża. W 1939 odbyła podróż po krajach skandynawskich, gdzie popularyzowała swoje prace wykorzystując zainteresowanie węgierską sztuką. W 1946 roku otrzymała tytuł członka stowarzyszenia artystycznego im. Pála Szinyei Mersego, w skład którego wchodzą największe osobistości węgierskiej sztuki.
Jej obraz pt. "Wiejska Panna Młoda" widnieje w jednej z galerii w Luwrze. Duża część jej dzieł została wystawiona w jej rodzinnym domu w Szekszárdzie.
Eszter Mattioni zmarła 17 marca 1993 roku w wieku 91 lat.

</doc>
<doc id="1520632" url="https://pl.wikipedia.org/wiki?curid=1520632" title="Zaborsko (jezioro w gminie Stare Czarnowo)">
Zaborsko (jezioro w gminie Stare Czarnowo)

Zaborsko – jezioro położone w zachodniej części Pojezierza Zachodniopomorskiego na Równinie Pyrzycko-Stargardzkiej na południe od wsi Kołbacz w województwie zachodniopomorskim, w powiecie gryfińskim, w gminie Stare Czarnowo.
Jezioro Zaborsko jest jedną z pozostałości dawnego wielkiego akwenu tzw. Zastoiska Pyrzyckiego zwanego Pramiedwiem. W drugiej połowie XVIII wieku cesarz Fryderyk Wielki nakazał przeprowadzenie meliorację okolic Pramiedwia. Efektem prac Davida Gilly’ego było zmniejszenie się akwenu o 575 ha i obniżenie poziom lustra wody o 2,5 m, w wyniku czego powstały nowe jeziora, m.in. Zaborsko.
Wody jeziora są w znacznym stopniu zanieczyszczone przez ścieki odprowadzane z Zootechnicznego Zakładu Doświadczalnego, położonego w południowej części Kołbacza. Stwierdzono zjawisko eutrofizacji.
Na wschód od brzegu jeziora znajdują się pozostałości grodziska średniowiecznego istniejącego pomiędzy X a XIII wiekiem.

</doc>
<doc id="1520636" url="https://pl.wikipedia.org/wiki?curid=1520636" title="Test Lachmana">
Test Lachmana

Test Lachmana jest testem medycznym wykorzystywanym do diagnostyki pacjentów z podejrzeniem uszkodzenia więzadła krzyżowego przedniego (ACL) w stawie kolanowym.
Test Lachmana uważany jest przez wielu specjalistów za najbardziej wiarygodny i wrażliwy test kliniczny dla określenia urazu więzadła krzyżowego przedniego. Uznawany także za lepszy od testu szuflady, który był stosowany powszechnie w przeszłości.
Badanie.
W celu przeprowadzenia badania należy ułożyć pacjenta na plecach. Kolano powinno być ułożone w zgięciu 20-30 stopni (celem rozluźnienia więzadeł pobocznych i pozostałych struktur i torebki stawu kolanowego). Jedna ręka badającego stabilizuje udo, druga ręka za podudziem. Ważne jest ułożenie kciuka na guzowatości kości piszczelowej. Badający wykonuje ruchy w przód i tył. Bardzo ważne by siła była przyłożona w kierunku przednio-tylnym, a nie prowadziła do przemieszczeń rotacyjnych podudzia. Nienaruszone więzadło krzyżowe przednie powinno uniemożliwić nadmierne wysuwanie podudzia względem uda, co można zaobserwować w przypadku urazu ACL. Dla porównania badający może przeprowadzić test na drugim kolanie.

</doc>
<doc id="1520638" url="https://pl.wikipedia.org/wiki?curid=1520638" title="Silny Kazik pod wezwaniem">
Silny Kazik pod wezwaniem

Silny Kazik pod wezwaniem – album Kazika Staszewskiego, wydany 1 grudnia 2008 i wyprodukowany przez Andrzeja Izdebskiego (który jest odpowiedzialny za aranżację, nagranie, zgranie oraz produkcję). Jest to cover album piosenek Silnej Grupy Pod Wezwaniem, promowany jest przez single „Mariola” oraz „Piwko”.

</doc>
<doc id="1520639" url="https://pl.wikipedia.org/wiki?curid=1520639" title="Skirtotymia">
Skirtotymia

Skirtotymia, inaczej typ histeroidalny – typ temperamentu opracowany przez polskiego psychiatrę Eugeniusza Brzezickiego jako uzupełnienie teorii konstytucjonalizmu Kretschmera. Jest to typ zbliżony do histeryka. Koncepcja skirtotymika została zawarta w dziele "O potrzebie rozszerzenia typologii Kretschmera".
Zobacz też.
konstytucjonalne teorie osobowości

</doc>
<doc id="1520641" url="https://pl.wikipedia.org/wiki?curid=1520641" title="Kazimierz Dominik Ogiński">
Kazimierz Dominik Ogiński

Kazimierz Dominik Ogiński herbu własnego (zm. 10 października 1733) – wojewoda wileński od 1730, wojewoda trocki, marszałek Trybunału Głównego Wielkiego Księstwa Litewskiego w 1726 roku, starosta gorzdowski, uszpolski, sejwejski, wiżański, poeta.
Był synem Jana Jacka i jego drugiej żony Joanny z Naruszewiczów. 
Poseł sejmiku połockiego na sejm koronacyjny 1676 roku, poseł sejmiku orszańskiego na sejm zwyczajny 1692/1693 roku, poseł sejmiku pińskiego na sejm 1695 roku. Poseł sejmiku powiatu pińskiego na sejm konwokacyjny 1696 roku, poseł na sejmy 1698, 1701-1702, 1703, 1712. Związany ze swoim starszym przyrodnim bratem Grzegorzem Antonim prowadził pod jego przywództwem kampanię przeciwko Sapiehom. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. W czasie walk Augusta II Mocnego ze Stanisławem Leszczyńskim poparł konfederację sandomierską. Był uczestnikiem Walnej Rady Warszawskiej 1710 roku. 
W 1729 roku otrzymał Order Orła Białego. 
Wszedł do historii literatury jako poeta choć jego twórczość nie doczekała się druku. 

</doc>
<doc id="1520643" url="https://pl.wikipedia.org/wiki?curid=1520643" title="City of Kalamunda">
City of Kalamunda

City of Kalamunda – jednostka samorządu terytorialnego w stanie Australia Zachodnia, zaliczana do aglomeracji Perth.
Jednostka powstała w 1897 roku jako Darling Range Road District. W 1961 roku obszar ten został przemianowany na Shire of Kalamunda i uzyskał status hrabstwa. 1 lipca 2017 roku nadano status "city" i przemianowano jednostkę na City of Kalamunda.
Liczba mieszkańców wynosi ok. 49,5 tysiąca (2006), zaś powierzchnia 324,2 km2. 

</doc>
<doc id="1520644" url="https://pl.wikipedia.org/wiki?curid=1520644" title="Antonietta Meo">
Antonietta Meo

Antonietta Meo (ur. 15 grudnia 1930 w Rzymie, zm. 3 lipca 1937 w Rzymie) – włoska, niespełna siedmioletnia dziewczynka, Czcigodna Służebnica Boża pretendująca do zostania najmłodszą błogosławioną niemęczennicą kościoła katolickiego.
Życiorys.
Antonietta Meo przyszła na świat w rzymskiej rodzinie o głębokich tradycjach religijnych. Jej rodzice codziennie uczestniczyli w Eucharystii i modlili się wspólnie z dziećmi. Pewnego dnia dziewczynka rozbiła kolano w zabawie, lekarze najpierw zbagatelizowali uraz, a później zdiagnozowali nowotwór: kostniakomięsak. Amputacja lewej nogi nie zatrzymała choroby. Dziecko zmarło niespełna dwa lata później.
Antonietta, nazywana w domu "Nennoliną", pisała listy do Boga Ojca, Jezusa, Matki Bożej, Trójcy Świętej, do Anioła Stróża i do Ducha Świętego. W ciągu swojego krótkiego życia napisała ich ponad 160. 105 z nich stało się przedmiotem badań teologów, według których są one dowodem wyjątkowego mistycyzmu dziecka. Listy Antonietty nie są wolne od błędów m.in. gramatycznych, ale specjaliści podkreślają, że są one dowodem dojrzałości duchowej dziewczynki. Dlatego niespełna siedmioletnia Antonietta zaliczana jest do grona największych mistyków. W listopadzie 2008 roku biskup José Luis Redrado Marchite, sekretarz Papieskiej Rady Duszpasterstwa Pracowników Służby Zdrowia, zasugerował, że dziewczynka może zostać Doktorem Kościoła. Korespondencja Antonietty ukazała się drukiem w Wydawnictwie Paulistów w Rzymie pod tytułem "Listy Nennoliny" (org. wł. "„Le lettere di Nennolina”").
Jak wspomina jej siostra Małgorzata, Antonietta była czasem niegrzeczna, ale zawsze pełna miłości do Jezusa. Po wypadku nadal była radosna i chciała ofiarować swoje cierpienia dla zbawienia świata.
Antonietta zmarła w sobotę, w dzień poświęcony Matce Bożej, 3 lipca 1937 r. W 1999 r. trumna z ciałem zmarłej została przeniesiona z cmentarza Verano do bazyliki Świętego Krzyża Jerozolimskiego w Rzymie. Przy jej grobie modlą się wierni z całego świata. Za jej wstawiennictwem dokonało się uzdrowienie, które jest obecnie weryfikowane w procesie beatyfikacyjnym.
Proces beatyfikacyjny.
W 1942 rozpoczął się proces beatyfikacyjny Antonietty, który zakończono w 1972. Wówczas jednak Kościół nie dopuszczał beatyfikacji dzieci, które nie zmarły męczeńską śmiercią. W 1981 roku Kongregacja ds. Beatyfikacji i Kanonizacji uchyliła ten nieformalny zakaz, a 18 grudnia 2007 roku, papież Benedykt XVI podpisał dekret o heroiczności cnót Antonietty Meo.

</doc>
<doc id="1520652" url="https://pl.wikipedia.org/wiki?curid=1520652" title="Keçiborlu">
Keçiborlu

 
Keçiborlu – miasto w południowo-zachodniej Turcji, w prowincji Isparta. Liczy 10,390 mieszkańców (2000). Zostało założone w starożytności pod nazwą "Eudoxipolis". W jego pobliżu 30 listopada 2007 roku miała miejsce katastrofa lotu Atlasjet 4023, w której zginęło 57 osób.

</doc>
<doc id="1520657" url="https://pl.wikipedia.org/wiki?curid=1520657" title="Keciborlu">
Keciborlu



</doc>
<doc id="1520661" url="https://pl.wikipedia.org/wiki?curid=1520661" title="Eudoxipolis">
Eudoxipolis



</doc>
<doc id="1520663" url="https://pl.wikipedia.org/wiki?curid=1520663" title="Eudoksipolis">
Eudoksipolis



</doc>
<doc id="1520665" url="https://pl.wikipedia.org/wiki?curid=1520665" title="Nabatija">
Nabatija



</doc>
<doc id="1520668" url="https://pl.wikipedia.org/wiki?curid=1520668" title="Krakowskie Towarzystwo Fotograficzne">
Krakowskie Towarzystwo Fotograficzne

Krakowskie Towarzystwo Fotograficzne – stowarzyszenie powstałe w Krakowie, utworzone na bazie istniejącego w latach 1902–1914 Towarzystwa Fotografów Amatorów w Krakowie. 
Historia.
Od roku 1927 działało jako Fotoklub YMCA, a po II wojnie światowej jako wojewódzki oddział Polskiego Towarzystwa Fotograficznego. Usamodzielniło się w 1960 roku. Przez wiele lat siedzibą stowarzyszenia był Pałac Pugetów przy ulicy Starowiślnej 13. Kolejną siedzibą była Kamienica Hetmańska przy Rynku Głównym. Od 1993 roku siedzibą stowarzyszenia jest Galeria „Nafta” w gmachu Poszukiwań Nafty i Gazu Kraków (Instytut Górnictwa Naftowego i Gazownictwa) przy ulicy Lubicz 25.
31 grudnia 1986 w oparciu o część zbiorów Towarzystwa utworzono Muzeum Historii Fotografii, wcześniej Muzeum Fotografii im. Władysława Bogackiego.
Towarzystwo zrzesza fotografików-amatorów, organizuje wystawy, konkursy, szkolenia, prowadzi też działalność wydawniczą.

</doc>
<doc id="1520669" url="https://pl.wikipedia.org/wiki?curid=1520669" title="Lejzor Leon Goldsobel">
Lejzor Leon Goldsobel



</doc>
<doc id="1520670" url="https://pl.wikipedia.org/wiki?curid=1520670" title="Kompleks dehydrogenazy pirogronianowej">
Kompleks dehydrogenazy pirogronianowej

Kompleks dehydrogenazy pirogronianowej (ang. pyruvate dehydrogenase complex, PDC) – kompleks trzech enzymów przekształcający pirogronian w acetylo-CoA w procesie dekarboksylacji pirogronianu. Powstały acetylo-CoA może być włączony do cyklu kwasu cytrynowego, tym samym reakcja katalizowana przez PDC łączy szlak glikolizy z cyklem kwasu cytrynowego. Masa cząsteczkowa kompleksu waha się od 4 do 10 milionów daltonów.
Wieloskładnikowy kompleks PDC jest podobny budową i funkcją do kompleksów dehydrogenazy α-ketoglutaranowej i dehydrogenazy ketokwasów rozgałęzionych. 

</doc>
<doc id="1520673" url="https://pl.wikipedia.org/wiki?curid=1520673" title="Ferdynand Aviz">
Ferdynand Aviz

Ferdynand Aviz (ur. 17 listopada 1433 w Alemerim – zm. 1470) – trzeci syn króla Portugalii Edwarda I i Eleonory Aragońskiej, drugi książę Viseu.
Ferdynand urodził się w Alemerim 17 grudnia 1433 roku. W 1453 roku, jego brat, Alfons V Afrykańczyk mianował go na pierwszego księcia Beja.
Został adoptowany przez swojego stryja, Henryka Żeglarza. Kiedy, w 1460 roku, stryj zmarł, odziedziczył po nim tytuł księcia Viseu.
Dwa razy nosił tytuł następcy tronu. Po raz pierwszy w latach 1438 – 1451, ponieważ jego brat Alfons V nie doczekał się jeszcze potomka. W 1451 roku urodził się książę João, lecz zmarł w tym samym roku. Wtedy tytuł następcy tronu znów przypadł Ferdynandowi. Nosił go do 1452, kiedy narodziła się księżniczka Joanna (późniejsza błogosławiona).
W 1447 ożenił się ze swoją kuzynką Beatrycze Portugalską, wnuczką Jana I Dobrego. Mieli dziewiątkę dzieci:

</doc>
<doc id="1520674" url="https://pl.wikipedia.org/wiki?curid=1520674" title="Węglinko">
Węglinko

Węglinko (niem. "Klein Waglin See, Klein Woglin See") – bagno drzewiasto-turzycowe położone w zachodniej części Pojezierza Zachodniopomorskiego na Równinie Pyrzycko-Stargardzkiej w Puszczy Bukowej.
Węglinko powstało na skutek zarastania jeziora, jest położone w północnej części uroczyska Gorzeń w głębokiej kotlince na skraju Polany Binowskiej. Jeszcze w połowie XIX w. dopływała tu Ponikwa. Po tym jak ok. 1880 r. spuszczono wodę do sąsiedniego jeziora Węglino (pozostał przekop od strony zach.) Węglinko było przez długie lata było ostoją ptactwa błotnego.

</doc>
<doc id="1520679" url="https://pl.wikipedia.org/wiki?curid=1520679" title="Distemper">
Distemper

Distemper – ska-punkowy zespół, założony 4 września 1989 w Moskwie.

</doc>
<doc id="1520684" url="https://pl.wikipedia.org/wiki?curid=1520684" title="47 Dywizja Piechoty">
47 Dywizja Piechoty

Dywizje piechoty (strzelców) noszące numer „47”:
Austro-węgierskie:
Wehrmachtu:
Armii Imperium Rosyjskiego:
Armii Czerwonej:

</doc>
<doc id="1520685" url="https://pl.wikipedia.org/wiki?curid=1520685" title="Katedra w Acireale">
Katedra w Acireale

Katedra Maria Santissima Annunziata w Acireale we Włoszech – katedra diecezji Acireale.
Kościół parafialny został zbudowany w latach 1597 - 1618, a w XVII wieku został gruntownie odrestaurowany. W 1900 r. fasada kościoła została odtworzona na podstawie projektu autorstwa Giovanni Battista Basile z portalem w stylu barokowym.

</doc>
<doc id="1520686" url="https://pl.wikipedia.org/wiki?curid=1520686" title="Baabda">
Baabda



</doc>
<doc id="1520692" url="https://pl.wikipedia.org/wiki?curid=1520692" title="Synagoga w Deir el Qamar">
Synagoga w Deir el Qamar



</doc>
<doc id="1520695" url="https://pl.wikipedia.org/wiki?curid=1520695" title="Bielak">
Bielak



</doc>
<doc id="1520697" url="https://pl.wikipedia.org/wiki?curid=1520697" title="Bob Morane">
Bob Morane

Bob Morane (1998) – francusko-kanadyjski serial animowany dawniej emitowany w Polsce na kanale Canal+.

</doc>
<doc id="1520698" url="https://pl.wikipedia.org/wiki?curid=1520698" title="Węglino (jezioro)">
Węglino (jezioro)

Węglino (niem. "Gross Waglin See, Gross Woglin See") – jezioro położone w zachodniej części Pojezierza Zachodniopomorskiego na Równinie Pyrzycko-Stargardzkiej w Puszczy Bukowej, na północny wschód od wsi Chlebowo w województwie zachodniopomorskim, w powiecie gryfińskim, w gminie Gryfino.
Powierzchnia 5,32 ha, z czego ok. 2 ha od wschodu są silnie zarośnięte. Długość części niezarośniętej ok. 210 m, szerokość ok. 150 m, 
Węglino to malowniczo położone jezioro śródleśne w północnej części uroczyska Gorzeń. Linia brzegowa nie jest rozwinięta, wzdłuż brzegów znajdują się liczne punkty widokowe.

</doc>
<doc id="1520700" url="https://pl.wikipedia.org/wiki?curid=1520700" title="Eugeniusz Artwiński">
Eugeniusz Artwiński

Eugeniusz Artwiński (ur. 1 marca 1892 w Warszawie, zm. 10 września 1944 we Lwowie) – polski lekarz psychiatra i neurolog, profesor Uniwersytetu Jagiellońskiego i Uniwersytetu Jana Kazimierza we Lwowie.
Życiorys.
Syn Stefana Artwińskiego (1863–1939), farmaceuty, prezydenta Kielc w latach 1934–1939, i Marii z Sokalskich (zm. 1948). Miał dwie młodsze siostry, Danutę i Janinę. Wcześnie udzielał się w PPS, brał udział w strajku szkolnym w 1903 roku, za co został wydalony ze szkoły. Studiował na Uniwersytecie Jagiellońskim, po uzyskaniu tytułu doktora wszech nauk lekarskich był asystentem w klinice Jana Piltza. Od 1922 roku prymariusz oddziału neurologiczno-psychiatrycznego Szpitala św. Łazarza w Krakowie. W 1924 roku docent, w 1935 roku profesor tytularny. W grudniu 1936 otrzymał tytuł profesora nadzwyczajnego neurologii i psychiatrii na Wydziale Lekarskim Uniwersytetu Jana Kazimierza we Lwowie. W roku akademickim 1938/1939 kierownik kliniki chorób nerwowych i umysłowych we Lwowie. W zimie 1941 roku został kierownikiem Kliniki Neurologicznej w Lwowskim Instytucie Państwowym. Zmarł w 1944 roku z powodu przewlekłej choroby serca. Małżeństwo z Wandą z Drozdowskich było bezpotomne.
Kawaler Orderu Gwiazdy Polarnej.

</doc>
<doc id="1520703" url="https://pl.wikipedia.org/wiki?curid=1520703" title="Bsharri">
Bsharri



</doc>
<doc id="1520704" url="https://pl.wikipedia.org/wiki?curid=1520704" title="Emtinghausen">
Emtinghausen

Emtinghausen – gmina w Niemczech, w kraju związkowym Dolna Saksonia, w powiecie Verden, wchodzi w skład gminy zbiorowej Thedinghausen. 

</doc>
<doc id="1520707" url="https://pl.wikipedia.org/wiki?curid=1520707" title="Riede (Dolna Saksonia)">
Riede (Dolna Saksonia)

Riede - gmina w Niemczech, w kraju związkowym Dolna Saksonia, w powiecie Verden, wchodzi w skład gminy zbiorowej Thedinghausen.

</doc>
<doc id="1520708" url="https://pl.wikipedia.org/wiki?curid=1520708" title="Thedinghausen">
Thedinghausen

Thedinghausen (dolnoniem. "Thänhusen") – miejscowość i gmina w Niemczech, w kraju związkowym Dolna Saksonia, w powiecie Verden, siedziba gminy zbiorowej Thedinghausen.

</doc>
<doc id="1520712" url="https://pl.wikipedia.org/wiki?curid=1520712" title="Al-Bika">
Al-Bika



</doc>
<doc id="1520713" url="https://pl.wikipedia.org/wiki?curid=1520713" title="Wielecki Staw">
Wielecki Staw

Wielecki Staw (niem. "Wendsche See, Windsche See"; po 1870 roku: "Winschel See") – sztucznie zbudowany zbiornik, o powierzchni 2,65 ha, w gminie Stare Czarnowo, na pograniczu południowo-wschodniego Szczecina, w bliskim sąsiedztwie sztucznych zbiorników na Płoni: Staw Klasztorny i Staw Cysterski.
Położony około 0,4 km na zachód od drogi krajowej nr 3, na wschodnim obrzeżu Szczecińskiego Parku Krajobrazowego „Puszcza Bukowa”.
Przez staw przepływa Kłobucki Potok. Długość rozwiniętej linii brzegowej wynosi ponad 2 km. Na północno-wschodnim brzegu, w latach 1956-64 istniał rezerwat przyrody "Nad Wieleckim Stawem" (4,0 ha), chroniący fragment lasu dębowo-sosnowo-bukowego. Pochodzenie nazwy niemieckiej "Wendsche See": "Jezioro Wendyjskie", od Wendów, czyli "Jezioro Słowiańskie".
Wokół obejście znakowanym czarnym turystycznym Szlakiem przez Wielecki Staw.
1,0 km na północny zachód Sosnówko, część osiedla Szczecin Śmierdnica, dawna wieś, wymieniona w dobrach cystersów z Kołbacza.

</doc>
<doc id="1520715" url="https://pl.wikipedia.org/wiki?curid=1520715" title="Zemplín (wieś)">
Zemplín (wieś)

Zemplín (niem. "Semplin", węg. "Zemplén", rus. Цемно/"Zemno", łac. "Zemplinium") – słowacka wieś (obec) w powiecie trebiszowskim znajdująca się w kraju koszyckim. Wieś położona jest u podnóża górskiego wyniesienia Zemplínske vrchy, nad rzekami Latorica i Ondava będącymi dopływami Bodroga. Na wschód od wsi położone jest miasto Kráľovský Chlmec oraz Trebišov na północy.
Historia wsi związana jest z zamkiem Zemplin (obecnie w ruinie), będącym od średniowiecza siedzibą władz komitatu Sárospatak oraz Semplin "comes curialis de Zemlu" do roku 1748. W okresie pradziejowym ważny ośrodek kultury celtyckiej.

</doc>
<doc id="1520716" url="https://pl.wikipedia.org/wiki?curid=1520716" title="Fuzarioza">
Fuzarioza

Fuzariozy () – zbiorcza nazwa chorób roślin wywołanych przez niektóre gatunki grzybów z rodziny gruzełkowatych ("Nectriaceae"). Dawniej opisywano je jako gatunki z rodzaju "Fusarium", stąd nazwa tych chorób. W aktualnych jednak ujęciach taksonomicznych według Index Fungorum gatunki wywołujące te choroby należą również do innych rodzajów ("Gibberella", "Microdochium" i in.).
Szkodliwość.
Fuzariozy należą do najgroźniejszych chorób grzybowych zagrażających uprawom kukurydzy oraz zbóż drobnoziarnistych (pszenica, pszenżyto, żyto, jęczmień). Występują powszechnie na całym świecie. Są przyczyną olbrzymich strat gospodarczych, które wynikają z wysokiej patogeniczności zarodników, możliwości długoletniego przebywania patogenów w glebie i toksyczności wytwarzanych metabolitów zwanych mykotoksynami.
Rozwojowi choroby sprzyjają wysoka wilgotność powietrza, temperatury w zakresie 15–26 °C oraz duże nasłonecznienie. Do głównych przyczyn wzrostu porażenia upraw rolniczych przez "Fusarium" należą stosowane w nowoczesnym rolnictwie uprawy monokultur bez tradycyjnego płodozmianu, oszczędnościowy system upraw ("minimal tillage system") oraz jednostopniowy zbiór upraw.
Objawy.
Objawami są więdnięcie i usychanie liści. Rośliny są porażane w różnych fazach rozwojowych, powodując choroby przed- i powschodowe, m.in.: zgorzel siewek, zamieranie ziarna, choroby podsuszkowe, fuzarioza kłosów oraz fuzaryjna zgorzel podstawy źdźbła i korzeni. Charakterystyczną cechą ułatwiającą rozpoznanie tej choroby na polu są pomarańczowe lub różowe skupienia zarodników grzyba, nadające łanowi specyficzny odcień, występujący przeważnie miejscowo. Zarodniki można znaleźć na plewkach i plewach, osadce kłosowej, źdźble u nasady kłosa, a także na ziarniakach. Efektem porażenia tym grzybem przy wczesnej infekcji (a więc przed lub podczas kwitnienia) zazwyczaj jest pusty kłos, gdyż ziarniaki mogą się nie wykształcić. Przy późniejszym porażeniu (w trakcie nalewania ziarniaków) ziarno będzie pośrednie, a ponadto trzeba liczyć się z obecnością mykotoksyn.
Ochrona.
Są to choroby bardzo trudne, a często niemożliwe do leczenia. Sukces można osiągnąć tylko przez wielokierunkową, integrowaną ochronę roślin. Podstawowymi zabiegami ograniczającymi rozwój fuzarioz są:
Przy uprawie odmian podatnych na fuzariozę, lub przy podejrzeniu zagrożenia fuzariozą, zaleca się stosowanie profilaktycznie ochrony chemicznej. Stosuje się do tego celu fungicydy triazolowe, benzimidazolowe, i oparte na strobilurynie. Należy je stosować kilkakrotnie w sezonie wegetacyjnym.
Fuzariozy roślin uprawnych.
Wśród uprawianych w Polsce drzew i krzewów owocowych, zbóż, warzyw i roślin paszowych występują następujące fuzariozy:
Liczne są także fuzariozy roślin ozdobnych.

</doc>
<doc id="1520717" url="https://pl.wikipedia.org/wiki?curid=1520717" title="Bekaa">
Bekaa



</doc>
<doc id="1520718" url="https://pl.wikipedia.org/wiki?curid=1520718" title="Bakum">
Bakum

Bakum – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Vechta.

</doc>
<doc id="1520720" url="https://pl.wikipedia.org/wiki?curid=1520720" title="Quad Super Extended Graphics Array">
Quad Super Extended Graphics Array

QSXGA () – jeden ze standardów rozdzielczości ekranu. Rozdzielczość ekranu w tym standardzie wynosi 2560x2048 piksele. Jest to najwyższa rozdzielczość z proporcji 5:4.

</doc>
<doc id="1520721" url="https://pl.wikipedia.org/wiki?curid=1520721" title="Saint-Genis-de-Stonge">
Saint-Genis-de-Stonge



</doc>
<doc id="1520722" url="https://pl.wikipedia.org/wiki?curid=1520722" title="Antoni Kulbanowski">
Antoni Kulbanowski

Antoni Kulbanowski (ur. 7 czerwca 1913 w Zamosłoczu, zm. 7 kwietnia 1945 w Lublinie) – uczestnik II wojny światowej w szeregach Armii Czerwonej i Ludowego Wojska Polskiego, oficer aparatu bezpieczeństwa PRL.
Życiorys.
Pochodził z rodziny chłopskiej. Był synem Józefa i Wiktorii Kulbanowskich. Posiadał wykształcenie niepełne średnie. Kandydat WKP(b), członek PPR.
Przed wojną mieszkał w ZSRR, w 1935 ukończył polskie gimnazjum w Leningradzie, następnie był nauczycielem na Syberii – Irkuck. Od października 1940 do listopada 1943 żołnierz Armii Czerwonej na Dalekim Wschodzie, dowódca plutonu. Od listopada 1943 do marca 1944 żołnierz 1 Warszawskiej Dywizji Piechoty im. Tadeusza Kościuszki (dowódca plutonu). Uczestnik bitwy pod Lenino. Od kwietnia do lipca 1944 słuchacz kursu NKWD w Kujbyszewie. Od 21 sierpnia 1944 w Ministerstwie Bezpieczeństwa Publicznego; w dyspozycji szefa Wojewódzkiego Urzędu Bezpieczeństwa Publicznego w Lublinie, a od 22 sierpnia kierownik Sekcji 1. Wydziału Kontrwywiadu, a następnie Wydziału I WUBP w Lublinie.
Poległ 7 kwietnia 1945 w walce z oddziałem partyzanckim dowodzonym przez Stanisława Łukasika w czasie akcji na Izbę Skarbową w Lublinie.
Pośmiertnie awansowany do stopnia kapitana i odznaczony Krzyżem Walecznych. Pochowany na Cmentarzu Biała w Lublinie. W 1969, z okazji 25-lecia PRL, jego imię nadano Zasadniczej Szkole Energetycznej i Technikum Energetycznemu w Lublinie.

</doc>
<doc id="1520725" url="https://pl.wikipedia.org/wiki?curid=1520725" title="Nabatijja">
Nabatijja



</doc>
<doc id="1520727" url="https://pl.wikipedia.org/wiki?curid=1520727" title="Tramwaje w Moście i Litvínovie">
Tramwaje w Moście i Litvínovie

Tramwaje w Moście i Litvínovie – system tramwajowy znajdujący się w Moście i Litvínovie, miastach leżących w północno-zachodnich Czechach.
W miastach funkcjonuje wspólny system tramwajowy, obsługiwany przez "Dopravní podnik měst Mostu a Litvínova a.s." (DPmML, pol. "Przedsiębiorstwo Transportowe miast Mostu i Litvínova S.A."). Trasa poza granicami obu miast ma charakter szybkiego tramwaju. Tramwaje są jednym z dwóch, obok autobusów, rodzajów komunikacji miejskiej w tych miastach.
Sieć tramwajowa składa się z czterech linii oznaczonych numerami 1–4, o łącznej długości 74 km, przy czym w znacznej mierze pokrywają się one ze sobą. Ponadto w weekendy i dni świąteczne w okresie od kwietnia do października uruchamiany jest "Cyklotramwaj", kursujący po trasie „1”. Linie obsługiwane są przez 51 wagonów tramwajowych, w tym 10 niskopodłogowych. Most i Litvínov to najmniejsze czeskie miasta z funkcjonującą komunikacją tramwajową.
Historia.
Początki.
W końcu XIX w. Most, ważny ośrodek górniczy, bardzo szybko się rozwijał. Powstawały nowe zakłady przemysłowe, coraz bardziej oddalone od miasta. Brak dostatecznej komunikacji między nimi a centrum miasta miały rozwiązać tramwaje parowe, które proponowano już w 1893 r.
Zdecydowano się jednak na tramwaj elektryczny i w 1899 r. rozpoczęto budowę torów i sieci trakcyjnej. Pierwszą linię otwarto 7 sierpnia 1901. Miała 12,5 km długości i wiodła z dworca kolejowego przez centrum Mostu, Kopisty, Růžodol, Dolny Litvínov, Górny Litvínov do Janowa. Była to linia jednotorowa o rozstawie 1000 mm. W pierwszych latach w Moście eksploatowano osiem pojazdów silnikowych i siedem doczepnych pochodzących z wytwórni w Grazu, z wyposażeniem elektrycznym z koncernu AEG. Całkowity koszt budowy wyniósł 7 364 000 koron austro-węgierskich. Do 1918 r. operatorem mosteckich tramwajów była spółka "Betreibergesellschaft Brüxer Strassenbahn- und Elektrizitäts – Gesellschaft, AG Brüx".
Tramwaje wąskotorowe do lat 50..
1 kwietnia 1903 uruchomiono przewozy towarowe. Zostało wtedy zbudowane krótkie (kilkaset metrów) odgałęzienie do kopalni Minerva. Bocznicę do kopalni otwarto w 1907 r. również w Hamrze, krótko przed pętlą w Janowie. W tym samym rejonie w 1910 r. nieznacznie zmieniono kształt linii tramwajowej, która przebiegała odtąd bliżej zabudowań. Następnie w 1915 powstały odnogi do kopalni Julius II i Julius III w Kopistach, przy czym obie obsługiwały wyłącznie przewozy towarowe. W latach 1913 i 1915 tabor zasiliły nowe wagony zakładów Ringhoffera.
12 grudnia 1917 otwarto nowy odcinek do Wzgórza Czepiroskiego (czes. "Čepirožská výšina"). W następnym okresie skupiono się na rozwoju przewozów towarowych, nie rozszerzając sieci pasażerskiej ani nie modernizując taboru. Sytuacja zmieniła się po 1938, kiedy Most wszedł w skład III Rzeszy.
10 grudnia 1939 wprowadzono oznaczenie linii:
W związku z budową w Záluží, między Mostem a Litvínovem, wielkich zakładów petrochemicznych zbudowano tam linię tramwajową, która częściowo wykorzystywała istniejące już odgałęzienie do kopalni Minerva. Pod koniec II wojny światowej zakłady petrochemiczne w Záluží zostały zbombardowane, przez co doszło do zniszczenia dwukilometrowego odcinka trakcji tramwajowej w tym rejonie. Z tego powodu tymczasowo funkcjonowały odrębne sieci: litvínovska i mostecka.
Ruch międzymiastowy wznowiono 29 października 1945, przy czym trasa poza granicami miasta została przesunięta znacznie na zachód. Jednocześnie odcinek Most kasa oszczędności – Most zajezdnia stał się wyłącznie odcinkiem technicznym. W następnym roku linię do kopalni Minerva przedłużono do wschodniej bramy zakładów petrochemicznych, a bocznicę do kopalni Julius III otwarto dla przewozów pasażerskich. W 1949 r. oddano do użytku nową pętlę przy dworcu kolejowym oraz uruchomiono linię o długości 1,4 km od gimnazjum do osiedla górniczego Szczęść Boże (czes. "Zdař Bůh") w dzielnicy Zahrażany.
W 1950 sieć tramwajowa w Moście i Litvínovie liczyła 18,8 km i składała się z pięciu linii:
W 1952 r. zbudowano drugi tor na trasie od kasy oszczędności do gimnazjum w Moście. Tabor został zasilony nowymi wagonami 6MT z zakładów Tatra z Czeskiej Lipy.
Przebudowa sieci tramwajowej.
W latach 50. postanowiono przebudować sieć tramwajową do rozstawu 1435 mm. W 1955 r. otwarto nową pętlę Podžatecká, przez co linia do Wzgórza Czepiroskiego została skrócona o 250 m. 28 listopada 1955 linię nr 1 skrócono do Dolnego Litvínova.
1 kwietnia 1957, dokładnie po pięciu latach od rozpoczęcia budowy, otwarto pierwszy odcinek normalnotorowej linii tramwajowej z dworca w Litvínovie do Záluží, mającej na odcinku poza granicami miasta charakter szybkiego tramwaju. Jednocześnie linia 1 została skrócona do Růžodolu. Jeszcze w tym samym roku normalnotorowa linia tramwajowa dotarła do ul. Kopistskiej w Moście. W 1958 r. linia ta otrzymała numer 4, natomiast wąskotorowe linie 4 i 5 zostały zlikwidowane, choć jeździły jeszcze oznaczone jako X do 1 sierpnia 1958. Wtedy zamknięto odcinek między zakładami petrochemicznymi a odgałęzieniem do kopalni Julius III, linia 1 została skierowana do tej kopalni, a X ostatecznie zlikwidowana. W 1958 r. linię nr 4 przedłużono do pętli „Litvínov wschód” (dziś Poliklinika), a w 1959 do Cytadeli.
Kolejnym etapem likwidacji sieci wąskotorowej było zamknięcie odcinka między kopalnią Jan Hus a Julius III 23 marca 1959. 2 kwietnia 1959 została całkowicie zlikwidowana linia 1. Wciąż funkcjonowały linie 2 i 3, kursujące tylko w obrębie samego miasta Mostu. Kursowanie linii 3 zostało zawieszone 1 listopada 1960, po poważnym wypadku, natomiast „2” została zlikwidowana 24 marca 1961. Następnego dnia oddano do użytku nową, normalnotorową, trasę do domu towarowego Rozkvět, przedłużoną w grudniu do Velebudic, gdzie od 1964 do 1969 budowano nową zajezdnię oraz zakłady naprawcze.
Pierwsza normalnotorowa linia tramwajowa wiodła z Litvínova przez Záluží do Mostu, gdzie biegła przez Kopisty, śródmieście, Podžatecką do Velebudic. Przebudowa sieci tramwajowej pozwoliła na likwidację w 1959 r. linii trolejbusowej, która funkcjonowała w obu miastach od 1946. W związku z przebudową sieci dokonano wymiany przestarzałego, przedwojennego taboru na nowoczesne wtedy Tatry T1 (od 1956) i T2 (od 1961). Do dzisiejszych czasów nie zachowały się praktycznie żadne ślady dawnych wąskotorowych tramwajów.
Tramwaje normalnotorowe po 1961.
W 1964 r. podjęto decyzję o „przeniesieniu” miasta Most na nowe miejsce, kilka kilometrów na południe, i całkowitym wyburzeniu całego historycznego centrum w celu eksploatacji złóż węgla brunatnego znajdujących się pod miastem. Proces ten trwał aż do 1978 r. Konieczna była kompletna zmiana tras tramwajowych na dawnym odcinku śródmiejskim. Wskutek przebudowy sieci z lat 50. nie było to zbyt skomplikowane. W 1973 r. przebudowano krótki odcinek w „starym” Moście, jednak główne prace przypadły na rok 1975, kiedy wybudowano nowy odcinek linii tramwajowej o długości 3,1 km z Kopist do nowego centrum miasta, przebiegający w – powstałym na miejscu południowo-zachodniej części zniszczonej starówki – korytarzu erwienickim (czes. Ervěnický koridor), równolegle do dwupasmowej drogi I/13 (Deczyn – Cheb) i linii kolejowej z Uścia nad Łabą do Chomutowa. Ponadto wybudowano odgałęzienie do nowego dworca kolejowego. W 1967 na ulice Mostu i Litvínova wyjechały pierwsze Tatry T3, które stanowią dziś zdecydowaną większość taboru (102 na 104 wozy tramwajowe).
W uzupełnieniu do istniejącej linii nr 4 z Mostu-Velebudic (zajezdnia) do litvínovskiej cytadeli, na przełomie lat 70. i 80. powstały linie: 2 – od dworca do Velebudic, 3 – od dworca do cytadeli i 7 z Velebudic do Litvínova-wschodu (poliklinika). 20 stycznia 1981 oddano do użytku trasę z zajezdni v Velebudicach do nowego osiedla mieszkaniowego w tej dzielnicy, gdzie przedłużono linię nr 2 oraz uruchomiono linię nr 1 stamtąd do cytadeli w Litvínovie.
W latach 80. XX w. oprócz modelu T3 (na który przebudowano również większość T1 i T2) eksploatowano wagony Tatra KT8D5, sprzedane w 1997 do węgierskiego Miszkolca, i Tatra T5B6, wycofane w 1990. W ramach testów po mosteckich i litvínovskich ulicach jeździły również Tatry T5A5 (1974–1976), Tatry T7B5 (1988) i Tatry RT6N1 (1993–1994). W pierwszych latach XXI w. do Mostu i Litvínova trafiły dwa niskopodłogowe tramwaje Škoda 03T. W latach 2013–2014 zakupiono dwa tramwaje Vario LF plus, a część zbędnych tramwajów T3 sprzedano do Odessy. W latach 2016–2018 zakupiono dwa tramwaje typu Vario LF. W 2020 pojawiły się tramwaje typu Evo 2 oraz wagon Evo 1
Niezrealizowane plany.
W latach 80. pojawiły się plany rekonstrukcji linii tramwajowej do Janowa, a później także nowej linii z Velebudic do dworca przez Liščí vrch. Oba projekty nie zostały nigdy zrealizowane i dziś budowa tych odcinków nie jest już brana pod uwagę.
W ramach programu rozwoju transportu szynowego w regionie mosteckim, noszącym nazwę "EURO-CESTY" planowana była budowa tramwaju dwusystemowego z Mostu do Žatca przez strefę przemysłową w Havraniu, przy wykorzystaniu w części linii kolejowej Chomutov – Žatec. Trasa miała być otwarta w 2011.
Linie.
Stan z 20 grudnia 2020 r.
Zajezdnie.
Dopravní podnik měst Mostu a Litvínova ma dwie zajezdnie:
Tabor.
We flocie liniowej znajdują się następujące tramwaje:
Ponadto DPmML posiada jedyny zachowany egzemplarz prototypowego tramwaju Tatra T5B6 o numerze 273 z 1976 roku, eksploatowany w latach 1979-1990.

</doc>
<doc id="1520728" url="https://pl.wikipedia.org/wiki?curid=1520728" title="Tramwaje w Moście i Litvinovie">
Tramwaje w Moście i Litvinovie



</doc>
<doc id="1520729" url="https://pl.wikipedia.org/wiki?curid=1520729" title="Zespół czołowy">
Zespół czołowy

Zespół czołowy (, ) – zespół objawów psychoorganicznych związanych z uszkodzeniem okolicy czołowej mózgu, najczęściej przez guz. W czystej postaci wiąże się z uszkodzeniem kory płatów czołowych. Towarzyszyć mu mogą objawy niezwiązane z uszkodzeniem kory i niewchodzące w skład obrazu klinicznego zespołu, np. związane ze wzrostem ciśnienia śródczaszkowego lub uszkodzeniem innych części mózgowia przez proces rozrostowy.
Objawy i podział.
Objawy psychopatologiczne guzów okolicy czołowej wyprzedzają objawy neurologiczne. Przebieg choroby zależy od charakteru guza: oponiaki rosną powoli, i okres objawów psychiatrycznych jest dłuższy; guzy złośliwe, głównie glejaki, cechuje krótki wywiad, objawy neurologiczne pojawiają się wcześniej. Większość autorów jest zdania, że nieistotne jest który płat, lewy czy prawy, objęty jest procesem rozrostowym. W klinice wypadnięcia funkcji płatów czołowych istotne znaczenie ma natomiast fakt, czy proces lokalizuje się w górnej części płatu (od strony sklepistości) czy w części przypodstawnej (nadoczodołowej). 
Zespół czołowy ze sklepistości (zespół przedczołowy grzbietowo-boczny, zespół wypukłości czołowej, łac. "syndroma convexofrontale", ang. frontal convexity syndrome)
Zespół czołowy z części nadoczodołowej (zespół oczodołowy, zespół oczodołowo-czołowy, łac. "syndroma baseofrontale", ang. orbitofrontal syndrome):
Podstawowe umiejętności językowe, pamięć i procesy poznawcze zwykle są niezaburzone.
Niektórzy autorzy wyróżniają dodatkowo zespół czołowy przyśrodkowy (zespół przyśrodkowo-czołowy, ang. medial frontal syndrome), w którym uszkodzenie dotyczy przedniej części obręczy. 
Głównym objawem tego uszkodzenia jest apatia, z utratą motywacji i zmniejszoną aktywnością celową. Występuje osłabienie kończyn dolnych i brak kontroli nad zwieraczami, wytwory werbalne są rzadkie.
Zespół czołowy jatrogenny.
Szczególną postacią zespołu czołowego jest zespół czołowy jatrogenny po leukotomii przedczołowej, czyli lobotomii (charakteropatia leukotomizowanych). W tej metodzie leukotomii w różny sposób oddzielano struktury korowe płata czołowego od struktur podkorowych, czego psychiczne następstwa zbliżone były obrazem klinicznym do charakteropatii pourazowych. U zdrowych ludzi poddanych leukotomii dokonywała się zmiana charakteru, na którą składały się:
Phineas Gage.
Jednym z pierwszych opisanych i bardziej znanych przypadków zespołu czołowego był przypadek Phineasa Gage'a, 25-letniego, zdrowego rzemieślnika, który w 1848 roku wskutek nieszczęśliwego wypadku został uderzony w głowę metalowym prętem. Pręt przebił na wylot czaszkę, przez lewą szczękę, oczodół, płat skroniowy i sklepienie czaszki. Gage przeżył, ale wystąpiły diametralne zmiany w jego charakterze.

</doc>
<doc id="1520732" url="https://pl.wikipedia.org/wiki?curid=1520732" title="Dżabal Lubnan">
Dżabal Lubnan



</doc>
<doc id="1520737" url="https://pl.wikipedia.org/wiki?curid=1520737" title="Nahr al-Bared">
Nahr al-Bared



</doc>
<doc id="1520742" url="https://pl.wikipedia.org/wiki?curid=1520742" title="Edward England">
Edward England

Edward England, urodzony jako Edward Seegar w Irlandii – pirat działający u wybrzeży Afryki i na Oceanie Indyjskim od 1717 do 1720 r. Jego flagą był klasyczny Jolly Roger z czaszką nad dwiema skrzyżowanymi piszczelami na czarnym tle.

</doc>
<doc id="1520745" url="https://pl.wikipedia.org/wiki?curid=1520745" title="Hursz Arz ar-Rab">
Hursz Arz ar-Rab



</doc>
<doc id="1520746" url="https://pl.wikipedia.org/wiki?curid=1520746" title="Karlaplan">
Karlaplan

Karlaplan – podziemna stacja metra w Sztokholmie położona w Innerstaden, w dzielnicy Östermalm, w części Östermalm. Na czerwonej linii metra T13, między Östermalmstorg a Gärdet. Dziennie korzysta z niej około 15 800 osób.
Stacja znajduje się na głębokości 23 m między Karlaplanem a rondem przy Valhalavägen i Värtavägen. Ma dwa hale biletowe, północna zlokalizowana jest przy Värtavägen, wyjścia znajdują się przy Värtavägen i na rogu Valhallavägen i De Geersgatan. Południowa hala znajduje się przy Karlaplanie, ma wyjścia na rogu Karlaplanu i Östermalmsgatan, centrum handlowym Fältöversten oraz na rogu Erik Dahlbergsallén i Värtavägen. 
Otworzono ją 2 września 1967 wraz z odcinkiem Östermalmstorg-Ropsten. Ma jeden peron. Stacja została zaprojektowana przez Olova Blomkvista.
Otoczenie.
W otoczeniu stacji znajdują się:

</doc>
<doc id="1520747" url="https://pl.wikipedia.org/wiki?curid=1520747" title="Nahr al-Hasbani">
Nahr al-Hasbani



</doc>
<doc id="1520748" url="https://pl.wikipedia.org/wiki?curid=1520748" title="Goldenstedt">
Goldenstedt

Goldenstedt - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Vechta.

</doc>
<doc id="1520749" url="https://pl.wikipedia.org/wiki?curid=1520749" title="Wacław II Czeski">
Wacław II Czeski



</doc>
<doc id="1520751" url="https://pl.wikipedia.org/wiki?curid=1520751" title="Nahr al-Litani">
Nahr al-Litani



</doc>
<doc id="1520753" url="https://pl.wikipedia.org/wiki?curid=1520753" title="Imidapryl">
Imidapryl

Imidapryl (łac. "Imidaprilum") – organiczny związek chemiczny, lek z grupy inhibitorów konwertazy angiotensyny stosowany w terapii nadciśnienia tętniczego. Jest prolekiem, jego aktywną formą jest imidaprylat.
Mechanizm działania.
Imidapryl powoduje zahamowanie działania konwertazy angiotensyny i w efekcie zmniejszenie stężenia angiotensyny II. Końcowym efektem jest spadek ciśnienia tętniczego.
Szczyt działania przypada na 6-8 h po podaniu leku. Pełny efekt hipotensyjny osiąga się po kilku tygodniach leczenia. Odstawienie leku nie powoduje nagłego wzrostu ciśnienia tętniczego.
Wskazania.
Jedynym zarejestrowanym w Polsce wskazaniem do stosowania imidaprylu jest leczenie nadciśnienia tętniczego.
Dawkowanie.
Dawka początkowa wynosi 5 mg (2,5 mg u osób w podeszłym wieku lub z niewydolnością wątroby, czy niewydolnością serca). Lek podaje się raz na dobę 15 min. przed jedzeniem. Maksymalna dobowa dawka wynosi 20 mg (10 mg przy podeszłym wieku). Na rynku dostępne są dawki: 5 mg, 10 mg i 20 mg.

</doc>
<doc id="1520755" url="https://pl.wikipedia.org/wiki?curid=1520755" title="Robin McAuley">
Robin McAuley

Robin McAuley (ur. 20 stycznia 1953 w Meath) - irlandzki wokalista związany z takimi zespołami jak: McAuley Schenker Group, Grand Prix (z zespołem wydał dwa albumy), Far Corporation oraz od lipca 2006 roku - Survivor. Wydał solowy singel - "Eloise" (1985). Nagrał album "Business As Usual", przeznaczony jedynie na rynek japoński. Album wideo "Unplugged - Live" (1993) wydany wraz z McAuley Schenker Group został wyemitowany w japońskiej telewizji. Wystąpił na dwóch albumach grupy The V-Project.

</doc>
<doc id="1520756" url="https://pl.wikipedia.org/wiki?curid=1520756" title="Adolfo Zeoli">
Adolfo Zeoli

Adolfo Javier Zeoli Martínez (2 maja 1962) – piłkarz urugwajski noszący przydomek "Tortuga", bramkarz. Wzrost 180 cm, waga 85 kg.
Zeoli zawodową karierę rozpoczął w 1982 roku w klubie Danubio FC, z którym w 1988 zdobył mistrzostwo Urugwaju. Jako piłkarz klubu Danubio wziął udział w turnieju Copa América 1989, gdzie Urugwaj zdobył tytuł wicemistrza Ameryki Południowej. Zeoli bronił bramki Urugwaju we wszystkich meczach - 4 grupowych z Ekwadorem, Boliwią, Chile i Argentyną oraz 3 finałowych z Paragwajem, Argentyną i Brazylią. W tym samym roku razem z Danubio dotarł do półfinału Copa Libertadores 1989.
Wciąż jako gracz Danubio był w kadrze reprezentacji w finałach mistrzostw świata w 1990 roku, gdzie Urugwaj dotarł do 1/8 finału. Zeoli był jednym z rezerwowych bramkarzy reprezentacji i nie wystąpił w żadnym ze spotkań. Po mistrzostwach wyemigrował na krótko do Hiszpanii, gdzie grał w barwach klubu Tenerife Santa Cruz.
W 1991 przeniósł się do Argentyny, gdzie grał w Deportivo Mandiyú, następnie w Talleres Córdoba skąd w 1993 przeniósł się do River Plate, gdzie grał do 1994. Jako gracz River Plate został mistrzem Argentyny w turnieju Apertura sezonu 1993/94.
W 1994 bronił bramki boliwijskiego klubu Club Bolívar, z którym sięgnął po mistrzostwo Boliwii, po czym na rok wrócił do Urugwaju, by grać w klubie Club Nacional de Football. W następnym roku grał w Chile, w CD Palestino. W 1997 zakończy karierę w klubie Danubio FC.
Zeoli od 27 września 1988 do 18 maja 1990 rozegrał w reprezentacji Urugwaju 14 meczów w których przepuścił 11 bramek.

</doc>
<doc id="1520757" url="https://pl.wikipedia.org/wiki?curid=1520757" title="Imidapril">
Imidapril



</doc>
<doc id="1520758" url="https://pl.wikipedia.org/wiki?curid=1520758" title="Wacław II Legnicki">
Wacław II Legnicki



</doc>
<doc id="1520761" url="https://pl.wikipedia.org/wiki?curid=1520761" title="Peter Karlsson (tenisista stołowy)">
Peter Karlsson (tenisista stołowy)

Peter Karlsson (ur. 29 maja 1969 w Stenstorp) – szwedzki tenisista stołowy, pięciokrotny mistrz świata, sześciokrotny mistrz Europy. 
Startując w mistrzostwach świata siedem razy plasował się na podium. Czterokrotnie zdobył złoto drużynowo, a w 1991 roku w Chibie ponadto mistrzostwo świata w deblu (partnerem był Thomas von Scheele).
Dziesięciokrotnie zdobywał medale mistrzostw Europy. Życiowy sukces odniósł w 2000 roku w Bremie zdobywając złoty medal indywidualnie i drużynowo. Pozostałe złote medale zdobył startując w rywalizacji zespołowej. Trzykrotnie (1996, 2000, 2004) startował w igrzyskach olimpijskich, jednak nie odniósł większych sukcesów.

</doc>
<doc id="1520762" url="https://pl.wikipedia.org/wiki?curid=1520762" title="Adolfo Javier Zeoli">
Adolfo Javier Zeoli



</doc>
<doc id="1520766" url="https://pl.wikipedia.org/wiki?curid=1520766" title="Håkan Hellström">
Håkan Hellström

Håkan Hellström, (ur. 2 kwietnia 1974 w Göteborgu) – szwedzki wokalista, autor tekstów i piosenek. Były członek zespołów Honey is Cool i Broder Daniel. Od 2000 roku prowadzi solową działalność artystyczną.

</doc>
<doc id="1520767" url="https://pl.wikipedia.org/wiki?curid=1520767" title="Holdorf (Dolna Saksonia)">
Holdorf (Dolna Saksonia)

Holdorf - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Vechta.

</doc>
<doc id="1520768" url="https://pl.wikipedia.org/wiki?curid=1520768" title="AFI 100 Lat Musicali">
AFI 100 Lat Musicali

AFI’s 100 Years of Musicals – lista musicali filmowych amerykańskiej kinematografii. Została ogłoszona przez Amerykański Instytut Filmowy w Hollywood Bowl, dnia 3 września 2006 roku. W przeciwieństwie do poprzednich tego typu rankingów zawiera ona tylko 25 tytułów, a jej ogłoszenie nie było transmitowane przez telewizję. Nominowanych było 180 filmów, spośród których 500 filmowców, kompozytorów, krytyków i historyków w głosowaniu wybrało najlepsze. Pod uwagę brane były takie kryteria, jak dziejowe znaczenie tych dzieł i ich wpływ na gatunek.

</doc>
<doc id="1520769" url="https://pl.wikipedia.org/wiki?curid=1520769" title="Melmoth pojednany">
Melmoth pojednany

Melmoth pojednany (oryg. fr. "Melmoth reconcilié") – opowiadanie Honoriusza Balzaka, opublikowane w 1835, z cyklu "Komedia ludzka". Wchodzi w skład "Studiów filozoficznych".
Treść.
Bohaterem utworu jest John Melmoth, postać stworzona przez Charlesa Maturina w powieści pod tym samym tytułem. Melmoth zawarł pakt z diabłem, w którym oddał mu duszę w zamian za ponadnaturalne zdolności. Diabeł zgodził się jednak na to, by Melmoth po 150 latach uwolnił się, znajdując innego chętnego na podpisanie cyrografu. Melmoth odnajduje taką osobę – Castaniera, kasjera w banku Nucingena, przeżywającego poważne trudności finansowe w związku z romansem z kurtyzaną Akwiliną. Jednak i on, widząc, że pakt nie zapewnia nieśmiertelności szybko postanawia znaleźć kogoś, kto chciałby w jego miejsce zawrzeć pakt z diabłem. Udaje się na giełdę, gdzie cyrograf krąży między kolejnymi mężczyznami skuszonymi łatwym zyskiem, tracąc stopniowo swoją początkową moc, w czasie gdy Melmoth umiera pogodziwszy się z Bogiem.
Cechy utworu.
"Melmoth pojednany" w sposób charakterystyczny łączy elementy mistyki i realistycznego opisu giełdy oraz działalności banków, obok metafizycznej wizji paktu z diabłem pojawia się ściśle realistyczny i często powtarzający się u Balzaka wątek człowieka rujnującego się dla kochanki (Castanier). Balzak kontynuuje również w nim rozważania nad energią i ambicją jako motorem działań człowieka i zarazem potencjalną przyczyną jego zguby.

</doc>
<doc id="1520770" url="https://pl.wikipedia.org/wiki?curid=1520770" title="McAuley Schenker Group">
McAuley Schenker Group

McAuley Schenker Group - rockowy zespół powołany do życia w 1986 roku, którego liderami byli Robin McAuley (wokal) i Michael Schenker (gitara, gitara basowa), rozwiązany po wydaniu ostatniego albumu live - Unplugged - Live w 1993 roku. Pierwszy album zespołu - Perfect Timing zawierał pierwszy hit formacji - "Gimme Your Love". Następny longplay - Save Yourself przyniósł największy hit zespołu - "Anytime". 

</doc>
<doc id="1520771" url="https://pl.wikipedia.org/wiki?curid=1520771" title="William McDougall (psycholog)">
William McDougall (psycholog)

William McDougall (ur. 1871 w Chadderton, zm. 1938) – brytyjski psycholog. 
Studiował w St John’s College na Uniwersytecie Cambridge, a w latach 1898-1903 był członkiem tego kolegium. W latach 1904-1920 wykładał filozofię na Uniwersytecie w Oksfordzie. Od 1920 działał w Stanach Zjednoczonych. Do historii psychologii przeszedł jako twórca teorii zwanej hormizmem.

</doc>
<doc id="1520775" url="https://pl.wikipedia.org/wiki?curid=1520775" title="IceCat">
IceCat



</doc>
<doc id="1520779" url="https://pl.wikipedia.org/wiki?curid=1520779" title="Neuenkirchen-Vörden">
Neuenkirchen-Vörden

Neuenkirchen-Vörden (do 30 września 1993 r. "Neuenkirchen (Oldenburg)")- gmina samodzielna w Niemczech, w kraju związkowym Dolna Saksonia, w powiecie Vechta.

</doc>
<doc id="1520780" url="https://pl.wikipedia.org/wiki?curid=1520780" title="Wacław II (książę czeski)">
Wacław II (książę czeski)



</doc>
<doc id="1520781" url="https://pl.wikipedia.org/wiki?curid=1520781" title="De Tomaso Deauville">
De Tomaso Deauville

De Tomaso Deauville – duży czterodrzwiowy sedan produkowany przez włoską firmę De Tomaso w latach 1971-1985. Po raz pierwszy został zaprezentowany na Turin Motor Show w roku 1970. Samochód napędzany był przez silnik V8 Ford "Cleveland" o pojemności 5763 cm³ (351 in³) generujący moc 330 koni parowych znany również z innego modelu De Tomaso, Pantera. Prędkość maksymalna jaką osiągał samochód wynosiła 230 kilometrów na godzinę. Stylistycznie nadwozie podobne było do tego znanego z Jaguara XJ.
Deauville posiadał niezależne tylne zawieszenie podobne do używanego przez Jaguara, na obydwu osiach zamontowano hamulce tarczowe. Samochód dzieli płytę podłogową z Maserati Quattroporte III.
Łącznie powstało 244 egzemplarzy modelu Deauville.
Dostępne były trzy wersje Deauville: wczesna seria pierwsza 1 (1970–1974: numery seryjne 10##, 11## i 12##), późna seria 1 (1975–1977: numery seryjne 14##) oraz seria 2 (1978–1985: numery seryjne 20## i 21##).
Powstał jeden egzemplarz Deauville w wersji kombi, został on stworzony dla żony pana De Tomaso. Powstały również dwie opancerzone sztuki modelu, jedna dla belgijskiej rodziny królewskiej, druga dla włoskiego rządu. Jeden z nich wystawiany jest w Museo delle Auto della Polizia Di Stato w Rzymie.

</doc>
<doc id="1520786" url="https://pl.wikipedia.org/wiki?curid=1520786" title="Gärdet">
Gärdet

Gärdet – podziemna stacja metra w Sztokholmie, w dzielnicy Östermalm, w części Gärdet. Na czerwonej linii metra T13, między Karlaplanem a Ropsten. Dziennie korzysta z niej około 11 200 osób.
Stacja znajduje się na głębokości 20-29 m na zachód, równolegle do Värtavägen. Ma dwa hale biletowe, północna ma wyjścia przy Värtavägen 59 i Furusundsgatan 15. Południowa hala znajduje się przy Brantingsgatan i Askrikegatan. 
Otworzono ją 2 września 1967 wraz z odcinkiem Östermalmstorg-Ropsten. Ma jeden peron. Stacja została zaprojektowana przez Olova Blomkvista.
Otoczenie.
W otoczeniu stacji znajdują się:

</doc>
<doc id="1520789" url="https://pl.wikipedia.org/wiki?curid=1520789" title="Trofeum Lorenzo Bandiniego">
Trofeum Lorenzo Bandiniego

Trofeum Lorenzo Bandiniego (wł. "Trofeo Lorenzo Bandini") – trofeum, przyznawane wybitnym postaciom ze świata wyścigów samochodowych, zazwyczaj kierowcom Formuły 1 lub zespołom. Nagroda została ustanowiona w 1992 roku przez Francesco Asirelliego i Tiziano Samorè z gminy Brisighella. Nazwana ona jest na cześć Lorenzo Bandiniego, który zmarł trzy dni po wypadku, do którego doszło podczas Grand Prix Monako 1967, w którym odniósł ciężkie poparzenia.
Laureat otrzymuje ceramiczną replikę samochodu Ferrari 312 F1-67 z numerem 18, używanym przez Bandiniego w 1967. Została ona stworzona przez ceramika Goffredo Gaetę. Trofeum jest przyznawane za szybkość i osiągnięcia na torze, ale także za charakter i podejście do sportu. Zwycięzcę wybiera dwunastoosobowe jury, choć wcześniej był on wyłaniany w głosowaniu mieszkańców Brisighelli. Zwycięzca zostaje uhonorowany podczas ceremonii w Brisighelli, rodzinnej miejscowości Bandiniego, położonej w regionie Emilia-Romania.
Nagroda uważana jest za bardzo prestiżową w świecie wyścigów samochodowych. Pierwszym laureatem został Ivan Capelli w 1992. W latach 1993–1994 nie przyznawano nagrody i nikt nie zdobył trofeum więcej niż raz, w celu umożliwienia innym wygranie tej nagrody. Chociaż nagroda jest zwykle przyznawana kierowcom wyścigowym za osiągnięcia z poprzedniego sezonu, laureatami nagrody byli członkowie zespołu wyścigowego: Luca Cordero di Montezemolo (ówczesny prezes Ferrari; w 1997) i Piero Ferrari (wiceprezes Ferrari; w 2013). Trofeum otrzymywały także zespoły wyścigowe dwukrotnie: Mercedes, za wygranie mistrzostwa świata konstruktorów z silnikiem V6, w połączeniu z technologią hybrydową (w 2015) i Ferrari, z okazji 70 lat budowania własnych samochodów (w 2017).

</doc>
<doc id="1520790" url="https://pl.wikipedia.org/wiki?curid=1520790" title="Steinfeld (Oldenburg)">
Steinfeld (Oldenburg)

Steinfeld (Oldenburg) – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Vechta.

</doc>
<doc id="1520791" url="https://pl.wikipedia.org/wiki?curid=1520791" title="Khobar">
Khobar



</doc>
<doc id="1520792" url="https://pl.wikipedia.org/wiki?curid=1520792" title="Dhahran">
Dhahran



</doc>
<doc id="1520793" url="https://pl.wikipedia.org/wiki?curid=1520793" title="Visbek">
Visbek

Visbek - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Vechta.

</doc>
<doc id="1520796" url="https://pl.wikipedia.org/wiki?curid=1520796" title="Chubar">
Chubar



</doc>
<doc id="1520797" url="https://pl.wikipedia.org/wiki?curid=1520797" title="Dagon (planeta)">
Dagon (planeta)

Dagon ("Fomalhaut b") – obiekt astronomiczny, hipotetyczna planeta pozasłoneczna krążąca po orbicie wokół gwiazdy Fomalhaut, znajdującej się około 25 lat świetlnych od Słońca, w gwiazdozbiorze Ryby Południowej. W 2008 Kosmiczny Teleskop Hubble’a zaobserwował obiekt, który został uznany za pierwszą planetę pozasłoneczną odkrytą przez bezpośrednią obserwację w świetle widzialnym (oprócz planet przy gwieździe HR 8799, których odkrycie ogłoszono równocześnie), jednak późniejsze analizy wskazały, że w rzeczywistości zaobserwowano jedynie zanikający obłok pyłowy.
Nazwa.
Nazwa własna dla tej hipotetycznej planety została wyłoniona w 2015 roku w publicznym konkursie. Dagon był semickim bóstwem, często przedstawianym jako pół człowiek, pół ryba. Nazwę planety zaproponowali pracownicy St. Cloud State University Planetarium (Stany Zjednoczone). Równolegle w użyciu była nazwa Fomalhaut b, będąca standardowym oznaczeniem planety przez nazwę gwiazdy i małą literę (w kolejności odkrycia, począwszy od b).
Historia badań.
Obecność planety była przewidywana już w 2005 ze względu na jej wpływ na dysk pyłowy wokół gwiazdy; dysk ten ma ostrzejszą krawędź wewnętrzną niż gdyby nie zawierał planety. Potencjalna planeta została zlokalizowana w maju 2008, gdy Paul Kalas zidentyfikował na zdjęciach z Teleskopu Hubble’a zrobionych w latach 2004 i 2006 przemieszczający się obiekt. Kalas powiedział: „To dogłębne i przytłaczające przeżycie zobaczyć na własne oczy nigdy wcześniej nie widzianą planetę. O mało nie dostałem ataku serca pod koniec maja, gdy potwierdziłem, że Fomalhaut b okrąża swoją macierzystą gwiazdę”.
Próby scharakteryzowania.
Parametry orbity obiektu i jego cechy fizyczne w miarę obserwacji stały się przedmiotem kontrowersji. Przewidywano, że Fomalhaut b ma rozmiary porównywalne do rozmiarów Jowisza i masę – maksymalnie – 3 . Obiekt znajdował się 115 au od gwiazdy centralnej (17 miliardów km, czyli 3,8 raza dalej niż średnia odległość Neptuna i około 20% dalej niż peryhelium orbity Eris); obliczano, że jeden obieg Fomalhauta zajmuje mu 872 lata ziemskie. Fomalhaut świeci około 16 razy silniej od Słońca, więc przewidywana teoretycznie temperatura Neptuna i Fomalhauta b były podobne.
Na podstawie obserwacji jasności w świetle widzialnym i podczerwonym postawiono hipotezę, że Dagon ma pierścienie planetarne przewyższające rozmiarami pierścienie Saturna.
Niewykrycie w podczerwieni.
Późniejsze obserwacje dokonane przy pomocy Teleskopu Spitzera podały w wątpliwość odkrycie Paula Kalasa. Obserwacje w podczerwieni nie pozwoliły uzyskać obrazu planety na orbicie wskazanej przez pierwsze zdjęcia. Naukowcy z Princeton University nie wykluczyli, że gwiazdę Fomalhaut okrąża jedna lub więcej planet, ale zanegowali istnienie obiektu, który wskazały pierwsze zdjęcia NASA; miałby on być zaledwie gęstszą chmurą pyłu w obrębie dysku.
Ograniczenie mas i rozmiarów.
W 2012 roku obserwacje przeprowadzone przy użyciu teleskopu ALMA nałożyły nowe ograniczenie na rozmiary i masę planet okrążających gwiazdę Fomalhaut. Na zdjęciach zarówno wewnętrzny, jak i zewnętrzny brzeg cienkiego, pyłowego dysku wokół gwiazdy jest bardzo ostry. W połączeniu z wynikami symulacji komputerowych prowadzi to do wniosku, że cząstki pyłu w dysku są w nim utrzymywane przez grawitacyjne oddziaływanie dwóch planet, z których jedna znajduje się po wewnętrznej stronie dysku, a druga po zewnętrznej. Przypuszczalnie są one większe niż Mars, lecz mniejsze niż kilka średnic Ziemi, czyli dużo mniejsze niż wcześniej uważano i mniejsze, niż wskazywały to obserwacje teleskopu Hubble’a. Niewielkie rozmiary tych planet tłumaczą, dlaczego nie wykryły ich obserwacje w podczerwieni. Z powodu dużej odległości od gwiazdy (ok. 140 au) planety te należą do najchłodniejszych planet, jakie okrążają zwykłą gwiazdę ciągu głównego.
Planeta ukryta wśród pyłu.
Analizy z 2012 roku postulowały, że planeta istnieje, ale natura obiektu zaobserwowanego przez teleskop Hubble’a jest inna, niż początkowo sądzono. Niezaobserwowanie w podczerwieni przez teleskopy Spitzera i Subaru wskazywało, że planeta musi mieć masę mniejszą niż 2 . Ponowne zbadanie zdjęć z teleskopu Hubble’a pozwoliło znaleźć obraz obiektu w nowym zakresie promieniowania, w którym nie zmienił on jasności; jego orbita miała odpowiadać hipotetycznej planecie kształtującej wewnętrzną krawędź dysku pyłowego. To sugerowało, że planeta jest całkowicie skryta przez pył i to właśnie otaczająca ją chmura pyłu została sfotografowana przez Hubble’a, prowadząc m.in. do błędnego oszacowania rozmiarów planety.
Zanik.
Obserwacje zmian położenia obiektu także budziły wątpliwości, sugerowały, że zamiast okrążać gwiazdę po eliptycznej orbicie, znajduje się na trajektorii ucieczkowej. Wreszcie obserwacje z 2014 roku ukazały, że obiekt zniknął. Te fakty sprawiły, że naukowcy zwątpili w jego planetarną naturę. Obecnie uważa się, że tzw. Fomalhaut b był w rzeczywistości rozszerzającą się w przestrzeni chmurą pyłu, pozostałością po kolizji dużych obiektów podobnych do komet, o średnicach rzędu 200 km.

</doc>
<doc id="1520799" url="https://pl.wikipedia.org/wiki?curid=1520799" title="HELLP">
HELLP



</doc>
<doc id="1520800" url="https://pl.wikipedia.org/wiki?curid=1520800" title="At-Taif">
At-Taif



</doc>
<doc id="1520801" url="https://pl.wikipedia.org/wiki?curid=1520801" title="Klawesynista">
Klawesynista



</doc>
<doc id="1520809" url="https://pl.wikipedia.org/wiki?curid=1520809" title="Asz-Szarikijja">
Asz-Szarikijja



</doc>
<doc id="1520814" url="https://pl.wikipedia.org/wiki?curid=1520814" title="Édouard-Henri Avril">
Édouard-Henri Avril

Édouard-Henri Avril (ur. 21 maja 1849 w Algierze, zm. 28 lipca 1928 w Le Raincy) – malarz francuski i artysta komercyjny. Pod pseudonimem Paul Avril był ilustratorem literatury erotycznej.
Życiorys.
Walczył i został ranny w wojnie francusko-pruskiej. Za obrażenia odniesione w czasie wojny został 31 maja 1871 odznaczony Legią Honorową. Z powodu obrażeń njie mógł kontynuować kariery wojskowej, jak ojciec.
W latach 1871–1873 studiował w École des Beaux Arts w Marsylii, a od 1874 w École des Beaux Arts w Paryżu. Od 1978 prace sygnował "E. Avril" i wystawiał w paryskich salonach. Potem pracował głównie jako ilustrator – głównie luksusowych wydań dla bibliofilów publikowanych w małych nakładach.
Odkąd Société des Amis des Livres zleciło mu zilustrowanie powieści Théophile’a Gautiera "Fortunio" erotycznymi ilustracjami, wyspecjalizował się w takiej twórczości. Zaczął używać pseudonimu. Imię, którym podpisywał dzieła, było imieniem jego brata, co doprowadziło do zamieszania i nieporozumień. Zilustrował m.in. "Salammbô" Gustave’a Flauberta i "Le Roi Caundale" Théophile’a Gautiera. Ilustracje Avrila zostały wykorzystane w głośniej książce "De figuris Veneris" niemieckiego naukowca Friedricha Karla Forberga. Książka opisuje znane ówcześnie pozycje seksualne z czasów greckiego i rzymskiego antyku. Po raz pierwszy ukazała się w 1824. Zilustrował też "Adventures of the Chevalier de Faublas" Jeana Baptiste Louveta de Couvraya, "Mon Oncle Barbassou" Mario Ucharda, "The Madam" Julesa Micheleta, "Musk, Hashish and Blood" Hectora France’a oraz anonimową lesbijską powieść "Gamiani".
Jego dzieła wzbudzały skrajne emocje, ponieważ balansowały na pograniczu sztuki i pornografii.

</doc>
<doc id="1520815" url="https://pl.wikipedia.org/wiki?curid=1520815" title="Drochtersen">
Drochtersen

Drochtersen - gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Stade, nad rzeką Łabą.

</doc>
<doc id="1520818" url="https://pl.wikipedia.org/wiki?curid=1520818" title="Jork (Niemcy)">
Jork (Niemcy)

Jork – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Stade, położona przy południowo-zachodniej granicy Hamburga i jest centrum tak zwanego Altes Land.
Gmina Jork jest jednym z największych rejonów sadowniczych w Europie, największym rejonem sadowniczym w Europie Północnej.
Dzielnice gminy.
W skład gminy Jork wchodzą następujące dzielnice: Jork, Borstel, Ladekop, Estebrügge, Königreich, Hove, Moorende. Gmina dzieli się na trzy parafie: Jork (St. Matthias), Borstel (St. Nikolai), Estebrügge (St. Martini).
Historia.
Po raz pierwszy Jork został pisemnie wspomniany w roku 1221, należał w tym czasie do Arcybiskupstwa Książęcego w Bremie. W 1648 roku arcybiskupstwo zostało przemienione w Księstwo Bremy, wchodzące w skład unii ze Schwedami, a od roku 1715 w unii z Królestwem Brytyjskim i Hanowerańskim. W roku 1807 na krótki okres zostało zaanektowane przez Królestwo Westfalii, nim zostało ono zaanektowane w 1810 roku przez Francję. W 1813 roku Księstwo zostało reaktywowane i nazwane Elektoratem Hanowerskim. W następnym czasie stał się Jork centrum administracyjnym regionu – Altes Land. W 1885 roku stał się siedzibą władz pruskiego powiatu Jork, w skład którego weszły: region Altes Land, gmina Neuland jak również miasto Buxtehude. W 1932 roku Jork utracił funkcję siedziby władz administracyjnych, w następstwie czego powiat został rozwiązany a gmina Jork została włączona do powiatu Stade. W 1972 roku przeniesiono z Jorku Sąd Rejonowy. Gmina Jork w obecnym stanie została utworzona 1 lipca 1972 roku przez połączenie wyżej wymienionych – do tego czasu samodzielnych – gmin.
Polityka.
Rada Gminy.
W skład Rady gminy Jork wchodzi 29 radnych (28 Radnych + wójt ("Bürgermeister")). Rada gminy została wybrana w czasie wyborów do władz komunalnych w 2006 roku. W radzie gminy są reprezentowane następujące partie:
Herb.
Blazonowanie: herb gminy ukazuje tarczę dwudzielną w pas. W polu błękitnym dwie ukośnie skrzyżowane belki szczytowe dachu zakończone głowami łabędzi. W polu srebrnym czerwony szpadel wbity w zielone wzgórze w podstawie tarczy pomiędzy dwoma dłoniami uformowanymi do złożenia przysięgi. Herb Jorku został zaprojektowany przez żyjącego w Jorku malarza i rzeźbiarza Carstena Eggersa.
Zabytki.
Muzea.
Muzeum Altes Land w Jorku
Architektura.
Na terenie całego regionu znajduje się wiele dobrze zachowanych starych zabudowań gospodarczych z murem pruskim. Przed wjazdem do takich zagród można napotkać bardzo ozdobnie wykonane bramy wjazdowe tzw. "Altländer Tor". Inną atrakcję turystyczną stanowi, zbudowany na resztkach starego wału przeciwpowodziowego, młyn w dzielnicy Borstel. Na szczególną uwagę zasługuje ratusz, którego historia sięga XII wieku. Szczególnie dobrze zachował się pokój na pierwszym piętrze, w którym udzielane są śluby.
W dzielnicy Moorende znajduje się dwór Esteburg wybudowany na początku XVII wieku.
Komunikacja.
Połączenia komunikacyjne Jorku zapewniają cztery linie autobusowe Spółki Transportowej Stade (Kraftverkehr GmbH Stade KVG), która współpracuje z hamburskim węzłem komunikacyjnym.
Dodatkowo kursują autobusy szkolne oraz lokalne taksówki.

</doc>
<doc id="1520822" url="https://pl.wikipedia.org/wiki?curid=1520822" title="Powstanie cziprowieckie">
Powstanie cziprowieckie

Powstanie cziprowieckie miało miejsce w 1688 r. w trakcie walk bułgarsko-tureckich.
Po zdobyciu w roku 1688 Belgradu z rąk Turków przez wojska austriackie, w Bułgarii doszło do wybuchu powstania antytureckiego. Obszar walk objął północno-zachodnią część kraju z głównym ośrodkiem w Cziprowcach (30 km od Pirotu). Na czele powstańców stanęli doświadczeni w walkach D. Pejaczewicz, B. Marinow i Ł. Andreewicz. Przeciwko powstańcom wysłano 1500 żołnierzy tureckich pod wodzą Yeğen Paszy oraz 1000 Węgrów księcia Imre Thököly'ego. Siły te uderzyły na miasta objęte powstaniem. W listopadzie wojska węgiersko-tureckie zaatakowały obóz powstańców w Żerawicy (25 km na wschód od Cziprowiec), gromiąc znajdujących się w nim żołnierzy a następnie zdobywając Cziprowci. Większość powstańców została wycięta a miasto wraz z okolicznymi wsiami zniszczono.

</doc>
<doc id="1520825" url="https://pl.wikipedia.org/wiki?curid=1520825" title="Fredenbeck">
Fredenbeck

Fredenbeck (dolnoniem. "Freenbeek") - gmina w Niemczech, w kraju związkowym Dolna Saksonia, w powiecie Stade, siedziba gminy zbiorowej Fredenbeck.

</doc>
<doc id="1520833" url="https://pl.wikipedia.org/wiki?curid=1520833" title="Harsefeld">
Harsefeld

Harsefeld (dolnoniem. "Harsfeld" lub "Hasfeld") - miasto (niem. "Flecken") w Niemczech, w kraju związkowym Dolna Saksonia, w powiecie Stade, siedziba gminy zbiorowej Harsefeld.
W mieście od XI do XVII w. istniał klasztor benedyktynów, którego pozostałością jest kościół św. Marii i św. Bartłomieja.

</doc>
<doc id="1520836" url="https://pl.wikipedia.org/wiki?curid=1520836" title="Dżazirat Masira">
Dżazirat Masira



</doc>
<doc id="1520837" url="https://pl.wikipedia.org/wiki?curid=1520837" title="Rozpornica">
Rozpornica

Rozpornica, rozpornica sieciowa, deska trałowa – płyta rozpierająca skrzydła włoka podczas ciągnięcia (trałowania).
Rozpornicą nazywa się też belkę mocowaną w luku poprzecznie do osi symetrii statku, służącą do przenoszenia sił i mocowania desek lukowych. Ze względu na rozpowszechnienie nowszych metod zamykania ładowni obecnie rzadko spotykana.

</doc>
<doc id="1520838" url="https://pl.wikipedia.org/wiki?curid=1520838" title="Himmelpforten">
Himmelpforten

Himmelpforten (dolnoniem. "Himmelporten") – miejscowość i gmina w Niemczech, w kraju związkowym Dolna Saksonia, w powiecie Stade, siedziba gminy zbiorowej Oldendorf-Himmelpforten. Do 31 grudnia 2013 siedziba gminy zbiorowej Himmelpforten.

</doc>
<doc id="1520839" url="https://pl.wikipedia.org/wiki?curid=1520839" title="Against All Odds">
Against All Odds



</doc>
<doc id="1520844" url="https://pl.wikipedia.org/wiki?curid=1520844" title="Danny McFarlane">
Danny McFarlane

Danny McFarlane (ur. 14 czerwca 1972 w Saint Mary) – jamajski lekkoatleta, sprinter, płotkarz, wielokrotny medalista igrzysk olimpijskich i Mistrzostw Świata.
W 2012 ogłosił zakończenie kariery sportowej.
Osiągnięcia.
Przez pierwszą połowę kariery biegał głównie na 400 metrów, osiągając kilka znaczących wyników:
Po mało udanym sezonie 2002 McFarlane postanowił zmienić konkurencję i zaczął biegać 400 metrów przez płotki. Dystans ten przyniósł mu liczne sukcesy :
Duża liczba medali zdobytych przez McFarlane’a związana jest z występami w sztafecie 4 x 400 metrów razem z kolegami z reprezentacji Jamajki :

</doc>
<doc id="1520847" url="https://pl.wikipedia.org/wiki?curid=1520847" title="Fryburg nad Łabą">
Fryburg nad Łabą

Fryburg nad Łabą (niem. "Freiburg/Elbe", dolnoniem. "Freeborg") - miasto (niem. "Flecken") w Niemczech, w kraju związkowym Dolna Saksonia, w powiecie Stade nad dolną Łabą, siedziba gminy zbiorowej Nordkehdingen.

</doc>
<doc id="1520848" url="https://pl.wikipedia.org/wiki?curid=1520848" title="Tarczówka marmurkowata">
Tarczówka marmurkowata

Tarczówka marmurkowata ("Halyomorpha halys") – gatunek pluskwiaka z podrzędu różnoskrzydłych i rodziny tarczówkowatych. Fitofag żerujący na ponad 175 gatunkach roślin. Rodzimy dla Azji Wschodniej, jednak zawleczony m.in. do Ameryki Północnej i Europy, gdzie stał się gatunkiem inwazyjnym i groźnym szkodnikiem drzew i krzewów owocowych i ozdobnych oraz warzyw i kukurydzy.
Taksonomia.
Gatunek ten opisany został po raz pierwszy w 1855 roku przez Carla Ståla pod nazwą "Pentatoma halys". Niezależnie opisywany był pod nazwami "Poecilometis mistus", "Dalpada brevis" i "Dalpada remota", a przez niektórych autorów traktowany jako synonim "Halyomorpha picus". Uporządkowania statusu gatunku dokonali Josifov i Kerzher w 1978 roku wskazując priorytet dla epitetu gatunkowego "halys" i synonimizując z nim "P. mistus", "D. brevis" i "D. remota".
Opis.
Owad dorosły.
Pluskwiak osiągający od 12 do 17 mm długości i od 7 do 10 mm szerokości ciała, przy czym wymiary samic są przeciętnie większe niż samców. Ubarwienie jest zmienne. Wierzch ciała jest brązowo-zielony z głową i przedpleczem o nakrapianiu metalicznie miedzianym lub niebieskawym oraz brązowym marmurkowaniem półpokryw. Pięcioczłonowe czułki oraz odnóża mają naprzemienne obrączkowanie barwy brązowej i jasnej. Podobnie beżowe i jasne pasy cechują barwę listewki brzeżnej odwłoka (). Tarczka sięga do połowy długości odwłoka i ma zarys trójkątny. Spód tułowia i odwłoka ma ubarwienie jasnobrązowe z połyskiem rudym bądź różowym, zależnie od źródła pokarmu.
Stadia rozwojowe.
Pierwsze stadium larwalne (nimfalne) ma ciało długości około 2,4 mm z kontrastowym, czarno-czerwonym lub czarno-pomarańczowym ubarwieniem. Drugie stadium ma ciało długości około 3,7 mm, a w jego ubarwieniu dominuje czerń, aczkolwiek na czułkach i odnóżach pojawia się już jasne i ciemne obrączkowanie. Trzecie stadium ma większe rozmiary i silniej zaznaczone obrączkowanie czułków i odnóży; pojawiają się tu też zawiązki skrzydeł. W ostatnim, piątym stadium rozpoznać można już płeć – u samic pojawia się pośrodkowa bruzda na spodzie dziewiątego segmentu odwłoka.
Biologia i ekologia.
Jaja składane są w klastrach liczących 20–30 sztuk na spodzie liści. Stadiów larwalnych (nimfalnych) jest pięć, przy czym pierwsze zwykle nie oddala się od miejsca złożenia jaj. Liczba pokoleń wydawanych w ciągu roku jest różna w zależności od regionu – w środkowoatlantyckiej części Stanów Zjednoczonych jest ich dwa, a w południowych Chinach nawet pięć.
Zaniepokojone osobniki wydzielają z gruczołów zapachowych zatułowia nieprzyjemną woń.
Owad ten jest wybitnie polifagicznym fitofagiem ssącym. W samych Stanach Zjednoczonych stwierdzono jego żerowanie na ponad 175 gatunkach roślin z różnych rodzin. Atakowanymi organami są liście, łodygi, kwiaty, owoce, a w przypadku kukurydzy kolby. Najintensywniejsze żerowanie w warunkach europejskich ma miejsce od połowy lipca do połowy września.
Do parazytoidów jaj tej tarczówki należą błonkoskrzydłe: "Telenomus" i "Trissolocus" z rodziny Scelionidae, "Ooencyrtus" z rodziny suskowatych, "Anastatus" z rodziny Eupelmidae. Z kolei parazytoidem form dorosłych jest muchówka "Trichopoda pennipes" z rodziny rączycowatych.
Rozprzestrzenienie.
Rodzimy zasięg tego gatunku ogranicza się do Azji Wschodniej, obejmując: Japonię oprócz Hokkaido, Tajwan, Koreę Południową, Koreę Północną, północny Wietnam oraz następujące części Chin: Anhui, Fujian, Guangdong, Hebei, Heilongjiang, Henan, Hubei, Hunan, Jiangsu, Jiangxi, Jilin, Junnan, Kuangsi, Kuejczou, Liaoning, Mongolia Wewnętrzna, Shaanxi, Shanxi, Syczuan, Tybet i Zhejiang.
Owad ten został jednak zawleczony do nearktycznej Ameryki Północnej (Kanada, Stany Zjednoczone), Ameryki Południowej (Chile), na Zakaukazie (Gruzja) oraz do Europy, stając się na wielu nowych terenach gatunkiem inwazyjnym. W Ameryce pierwszy raz odnotowano go w Pensylwanii w 2001, ale przypuszczalnie pojawił się tam jesienią 1996.
W Europie gatunek ten stwierdzony został dotychczas w Hiszpanii, Francji, Niemczech, Szwajcarii, Liechtensteinie, Austrii, Włoszech, na Węgrzech, Słowacji, w Rosji, Rumunii, Słowenii, Serbii i Grecji. Dwa jego pierwsze odnotowania w Europie to Liechtenstein w 2004 i Szwajcaria w 2007. W Polsce pierwszy okaz znaleziono w 2018r. w miejscowości Dobczyce w Beskidzie Zachodnim. Kolejne dwa stwierdzenia zostały odnotowane w 2019r. w miejscowościach Cieszyn-Boguszowice oraz Warszawa-Wierzbno. 
Znaczenie gospodarcze.
Inwazyjny szkodnik (agrofag) o dużym znaczeniu gospodarczym. Do atakowanych przez niego roślin należą liczne drzewa i krzewy owocowe i ozdobne oraz warzywa, w tym: abelia, bakłażan, borówka, brzoskwinia, budleja Davida, burak liściowy, cyprys, czereśnia, fasola zwykła, grusza pospolita, jabłoń domowa, jesion, ketmia, klon, kryptomeria, kukurydza zwyczajna, leszczyna, malina właściwa, morela, morwa, ogórek, papryka roczna, pomidor zwyczajny, paulownia omszona, róża pomarszczona, śliwa, wiciokrzew, winorośl, wierzba. Mniejsze szkody wyrządzać może też na dyniowatych i kapustowatych.

</doc>
<doc id="1520852" url="https://pl.wikipedia.org/wiki?curid=1520852" title="Oldendorf (Dolna Saksonia)">
Oldendorf (Dolna Saksonia)

Oldendorf (dolnoniem. "Olendörp") – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 siedziba gminy zbiorowej Oldendorf.

</doc>
<doc id="1520853" url="https://pl.wikipedia.org/wiki?curid=1520853" title="Uman al-Wusta">
Uman al-Wusta



</doc>
<doc id="1520855" url="https://pl.wikipedia.org/wiki?curid=1520855" title="Parafia Najświętszej Maryi Panny Królowej Polski w Rzepienniku Suchym">
Parafia Najświętszej Maryi Panny Królowej Polski w Rzepienniku Suchym

Parafia Najświętszej Maryi Panny Królowej Polski w Rzepienniku Suchym – parafia znajdująca się w diecezji tarnowskiej w dekanacie ołpińskim. Obejmuje swym zasięgiem Rzepiennik Suchy, część Olszyn oraz część Sitnicy.
Parafię erygował dnia 31 marca 1982 abp Jerzy Ablewicz pod wezwaniem Matki Bożej Królowej Polski, jednak od początku istnienia funkcjonuje jako parafia NMP Królowej Polski. W latach 1982-1987 wybudowano kościół wraz z kaplicą boczną pod wezwaniem św. Maksymiliana Kolbego i tzw. kościołem dolnym oraz budynek plebanii. W kościele znajduje się polichromia, stacje drogi krzyżowej oraz dwa obrazy w ołtarzach bocznych wykonane przez Stanisława Nowaka, obraz w ołtarzu głównym wykonał Marek Niedojadło, witraże zaprojektował i wykonał Wiesław Czechowicz. W kościele znajdują się również prace artystów ludowych: Emilii Bajorek, Mariana Markowicza, Wandy Kusiak.
Pierwszym proboszczem parafii w Rzepienniku Suchym był ks. Józef Bubula, kanonik honorowym Kapituły Katedralnej w Tarnowie. W latach 2013-2022 proboszczem był ks. Henryk Chlipała. Od sierpnia 2022 roku proboszczem jest ks. Jacek Słota.
Z parafii w Rzepienniku Suchym pochodzą księża: O. Hieronim Ryba, ks. Eugeniusz Bartusik, ks. Waldemar Cieśla, ks. Robert Pyzik, ks. Mateusz Gurbisz, O. Mariusz Firszt (OFM), ks. Paweł Martyka oraz siostry zakonne s. Maria Fudala, s. Nazaria Bryndal.
Księgi metrykalne Rzepiennika Suchego prowadzone są od 1780 roku.

</doc>
<doc id="1520857" url="https://pl.wikipedia.org/wiki?curid=1520857" title="Ras al-Dżibal">
Ras al-Dżibal



</doc>
<doc id="1520858" url="https://pl.wikipedia.org/wiki?curid=1520858" title="Horneburg">
Horneburg

Horneburg (dolnoniem. "Hornborg") - miasto (niem. "Flecken") w Niemczech, w kraju związkowym Dolna Saksonia, w powiecie Stade, siedziba gminy zbiorowej Horneburg.

</doc>
<doc id="1520862" url="https://pl.wikipedia.org/wiki?curid=1520862" title="Jaime Moreno">
Jaime Moreno

Jaime Moreno Morales (ur. 19 stycznia 1974 w Santa Cruz) – piłkarz boliwijski grający na pozycji napastnika.
Kariera klubowa.
Moreno urodził się w mieście Santa Cruz i jest wychowankiem tamtejszego klubu Club Blooming. W 1991 roku zadebiutował w jego barwach w pierwszej lidze boliwijskiej. W 1993 roku zmienił barwy klubowe i na pół roku trafił do kolumbijskiego Independiente Santa Fe, ale w 1994 roku wrócił do Blooming i grał tam do jesieni.
W październiku 1994 roku Moreno wyjechał z Boliwii i został zawodnikiem angielskiego Middlesbrough F.C. W "Boro" po raz pierwszy wystąpił w sparingu z Sampdorią, rozegranym z okazji otwarcia nowego stadionu Riverside Stadium. Z kolei w angielskiej Division One zadebiutował 1 października w wygranym 1:0 domowym meczu z Millwall F.C. W Middlesbrough, prowadzonym przez menedżera Bryana Robsona był rezerwowym i zdobył jedną bramkę w sezonie 1994/1995, a zespół ten wywalczył awans do Premiership. W niej Boliwijczyk rozegrał tylko 6 meczów i w 1996 roku podpisał kontrakt z nowo powstałą ligą Stanów Zjednoczonych Major League Soccer. Został zawodnikiem DC United, w barwach którego do końca roku zdobył 3 gole w 9 spotkaniach i wygrał z tym klubem zarówno MLS Cup, jak i US Open Cup.
W 1997 roku Moreno stał się czołowym zawodnikiem zespołu z Waszyngtonu. Z 16 golami został królem strzelców MLS, a za swoją postawę został wyróżniony miejscem w drużynie All-Star. Natomiast drużyna DC United ponownie wygrała MLS Cup. Pod koniec roku Jaime wrócił na krótko do Middlesbrough i po rozegraniu 5 meczów w Division One powrócił na stałe do United. W 1998 roku zaliczył swój najlepszy sezon w barwach DC United, gdy strzelił 16 bramek i zaliczył 11 asyst. Wywalczył Puchar Mistrzów CONCACAF, a także Copa Interamericana. Został też uznany drugim MVP rozgrywek po rodaku Marco Etcheverrym. W 1999 roku znów wygrał MLS Cup, jednak w 2002 roku opuścił prawie połowę sezonu z powodu kontuzji. Popadł w konflikt z trenerem Rayem Hudsonem i w 2003 roku odszedł do nowojorskiego MetroStars. Tam także grał mało z powodu kontuzji, a w 2004 roku wrócił do DC United i ponownie wygrał MLS Cup. Zarówno w 2005, jak i 2006 roku wybierano go do Jedenastki Sezonu, a w 2005 dodatkowo do Jedenastki Wszech Czasów MLS. W 2007 roku w meczu z Toronto FC strzelił 108 gola w Major League Soccer i wyrównał rekord ligi należący do Jasona Kreisa.
Kariera reprezentacyjna.
W reprezentacji Boliwii Moreno zadebiutował w 1991 roku w wieku 17 lat. W 1994 roku został powołany przez selekcjonera Xabiera Azkargortę do kadry na Mistrzostwa Świata w USA. Tam jako rezerwowy wystąpił w dwóch grupowych spotkaniach: przegranych 0:1 z Niemcami oraz 1:3 z Hiszpanią. W 1997 roku wystąpił na turnieju Copa América 1997, którego gospodarzem była Boliwia. Wywalczył wraz z kadrą wicemistrzostwo Ameryki Południowej, a w turnieju zdobył jedną bramkę, w półfinale z Meksykiem (3:1). W 2007 roku zaliczył Copa América 2007 i strzelił na nim dwa gole: z Wenezuelą (2:2) oraz z Peru (2:2). W 2008 roku zakończył reprezentacyjną karierę, a w kadrze narodowej rozegrał 74 mecze, w których zdobył 8 bramek.

</doc>
<doc id="1520863" url="https://pl.wikipedia.org/wiki?curid=1520863" title="Dweezil Zappa">
Dweezil Zappa

Dweezil Zappa właściwie Ian Donald Calvin Euclid Zappa (ur. 5 września 1969 w Los Angeles) – amerykański muzyk, kompozytor, wokalista i multiinstrumentalista. Syn gitarzysty Franka Zappy. Ma dwie siostry Moon, która jest piosenkarką i Divę, która jest aktorką oraz brata Ahmeta, który także jest muzykiem.
Od 2006 roku Dweezil Zappa występuje w zespole Zappa Plays Zappa. Prowadzi również solową działalność artystyczną. W 2009 roku wraz z zespołem Zappa Plays Zappa otrzymał nagrodę amerykańskiego przemysłu fonograficznego Grammy w kategorii "Best Rock Instrumental Performance". Wziął też udział w Experience Hendrix Tribute Tour, tournée poświęconemu Jimiemu Hendrixowi.

</doc>
<doc id="1520866" url="https://pl.wikipedia.org/wiki?curid=1520866" title="Al-Mudhajbi">
Al-Mudhajbi



</doc>
<doc id="1520867" url="https://pl.wikipedia.org/wiki?curid=1520867" title="Brest (Niemcy)">
Brest (Niemcy)

Brest - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Harsefeld.

</doc>
<doc id="1520870" url="https://pl.wikipedia.org/wiki?curid=1520870" title="As Sib">
As Sib



</doc>
<doc id="1520872" url="https://pl.wikipedia.org/wiki?curid=1520872" title="Ahlerstedt">
Ahlerstedt

Ahlerstedt (dolnoniem. "Ohlers") – gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Harsefeld.

</doc>
<doc id="1520873" url="https://pl.wikipedia.org/wiki?curid=1520873" title="Al-Musanaah">
Al-Musanaah



</doc>
<doc id="1520876" url="https://pl.wikipedia.org/wiki?curid=1520876" title="St David’s">
St David’s

St David's (wal: "Tyddewi") – najmniejsze miasto o statusie "city" w Wielkiej Brytanii, z populacją liczącą niecałe 2000 mieszkańców. Położone jest nad rzeką Alun, w zatoce Saint David's, w walijskim hrabstwie Pembrokeshire. St David's uważane jest za religijną stolicę Walii. Jest to miejsce urodzenia św. Dawida, jej patrona.
Miejsce to pierwotnie było nazywane w języku walijskim "Mynyw" oraz łacińskim "Menevia", później przemianowane na St David's dla uhonorowania świętego. Miasto rozpościera się wokół Katedry św. Dawida, będącej w średniowieczu popularnym miejscem pielgrzymek. Tutejsze biskupstwo było ostatnim z punktów, gdzie utrzymywał się kościół starobrytyjski - dopiero w XIII wieku podporządkowało się ono arcybiskupstwu w Canterbury.
W XIV wieku zbudowany został pałac biskupi, który obecnie jest zabytkową ruiną dostępną dla zwiedzających. Od 1603 roku miasto zostało stolicą jednej z pięciu ówczesnych gmin hrabstwa Pembrokeshire.

</doc>
<doc id="1520878" url="https://pl.wikipedia.org/wiki?curid=1520878" title="Ochrona przyrody w Czechach">
Ochrona przyrody w Czechach

Obszary chronione w Czechach określa "Ustawa o ochronie przyrody i krajobrazu" (ustawa nr 114/1992). W ustawie używa się terminu zvláště chráněná území (pl. szczególnie chronione obszary). Przez szczególną ochronę obszaru rozumie się bardziej ścisły tryb ochrony dotyczący konkretnego, precyzyjnie wyznaczonego obszaru.
Kategorie chronionych obszarów.
Szczególnie chronione obszary dzielą się na następujące kategorie:
Dla CHKO i NP używa się określenia "velkoplošný", co oznacza duży obszar, w odróżnieniu od reszty, dla których używa się określenia "maloplošný", co oznacza mały obszar.
Národní park.
To kategoria używana na całym świecie, w której są ważne i unikalne obszary z zachowanymi, lub tylko mało zmodyfikowanymi, przyrodniczymi ekosystemami. Tworzone są ustawą.
Na terenie Czech znajdują się 4 parki narodowe:
Chráněná krajinná oblast.
To narodowa kategoria przeznaczona do ochrony rozleglejszych obszarów lub całych obszarów geograficznych z harmonijnie tworzonym krajobrazem, charakterystycznym reliefem oraz przewagą naturalnych lub półnaturalnych ekosystemów.
CHKO tworzone są poprzez rozporządzenia rządu. Obecnie w tej kategorii znajduje się 25 obszary.
Národní přírodní rezervace.
Chroni unikalne ekosystemy lub ich zespoły związane z naturalnym reliefem i typową budową geologiczną, w międzynarodowej lub narodowej skali odosobniony dzięki swojej strukturze i obecności znaczących zjawisk przyrodniczych.
Eksploatacja gospodarcza jest wykluczona z wyjątkiem działań, które utrzymują lub wspierają stabilność poszczególnych ekosystemów. Wykluczone jest również wydobywanie wszelkich surowców, jakakolwiek budowa, hodowla zwierząt, organizacja masowych imprez sportowych lub towarzyskich i wszystkie inne aktywności, które w konsekwencji zmieniają elementy przyrody – pokrywę wegetacyjną, faunę, reżim wodny, glebę lub chemizm. 
NPR jest tworzony obwieszczeniem Ministerstwa Środowiska. Obecnie istnieje 110 obszarów, najbardziej cenne są np. jeziora Černé i Čertovo na Śumavie, Boubínský prales, Praděd.
Národní přírodní památka.
To z reguły obszar o mniejszej powierzchni z celem zachowania pewnych specyficznych obiektów przyrody o wysokiej (narodowej a nawet ponadnarodowej) wartości. 
NPP tworzy czeskie Ministerstwo Środowiska poprzez obwieszczenie. Ochrona polega na zakazie takich działań, które mogłyby dany obiekt uszkodzić lub zniszczyć. 
Jako NPP ogłoszone są w sumie 102 obszary, np. Kozákov, Zlatý kůň czy Babiččino údolí.
Přírodní rezervace.
Przeznaczony jest do ochrony ekosystemów znaczących dla określonego regionu lub obszaru geograficznego. Podstawowe warunki ochrony są takie same jak w przypadku NPR. "Přírodní rezervace" tworzy się poprzez rozporządzenia urzędu kraju (krajský úřad). Takich rezerwatów jest obecnie 750.
Přírodní památka.
PP są analogiczne do NPP, tylko o znaczeniu regionalnym. Podobnie jak w przypadku PR są tworzone przez urząd kraju (krajský úřad). W kategorii tej znajduje się obecnie 1180 obszarów i obiektów.

</doc>
<doc id="1520881" url="https://pl.wikipedia.org/wiki?curid=1520881" title="Mikołaj Przedbór Koniecpolski">
Mikołaj Przedbór Koniecpolski

 Mikołaj Przedbór Koniecpolski herbu Pobóg, (ur. ? – zm. przed 1587 rokiem) – kasztelan rozpierski (1578), poseł na sejm. Był synem Stanisława Koniecpolskiego – starosty przemyskiego i Katarzyny z Heltów, zm. po 1531 r. mieszczki poznańskiej, kalwinista.
Mikołaj Przedbór założył starszą linię rodu Koniecpolskich zwaną kasztelańską, a młodszą hetmańską jego brat.
Studiował w Lipsku w 1527 roku. Poseł województwa sandomierskiego na sejm 1553 roku i 1569, podpisał akt unii lubelskiej, poseł województwa krakowskiego na sejm warszawski 1563/1564 roku. Poseł na sejm koronacyjny 1574 roku z województwa sandomierskiego.
Był dziedzicem wraz z bratem Stanisławem na Koniecpolu i pozyskał dokument z 11 lutego 1557 roku, który nadawał ludności miasta pewne prawa i swobody obywatelskie, narzucając zarazem obowiązki względem dziedziców, a w 1559 roku uzyskał od króla przywileje dla swojego miasta – pobór mostowego za przejazd przez Pilicę oraz prawo do czterech jarmarków rocznie i cotygodniowych targów.
Ożenił się z Anną Zaklika z Czyżowa (zm. 1583), córką Hieronima Zakliki z Czyżowa. Mieli pięcioro dzieci:
oraz czterech synów:
Jego wnukiem był Zygmunt Stefan Koniecpolski – starosta będziński, pisarz.
Grób żony Anny i córki Katarzyny oraz synowej Anny z Ligęzów, znajduje się w kościele w mieście Przecław w powiecie mieleckim.

</doc>
<doc id="1520882" url="https://pl.wikipedia.org/wiki?curid=1520882" title="Bargstedt (Dolna Saksonia)">
Bargstedt (Dolna Saksonia)

Bargstedt (dolnoniem. "Bargst") – gmina w Niemczech, w kraju związkowym Dolna Saksonia, w powiecie Stade, w chodzi w skład gminy zbiorowej Harsefeld.

</doc>
<doc id="1520883" url="https://pl.wikipedia.org/wiki?curid=1520883" title="Glacier de Saleina">
Glacier de Saleina

Glacier de Saleina – lodowiec o długości 6,45 km i powierzchni 8,57 km². Lodowiec jest położony w Masywie Mont Blanc w kantonie Valais w Szwajcarii.

</doc>
<doc id="1520884" url="https://pl.wikipedia.org/wiki?curid=1520884" title="Tyddewi">
Tyddewi



</doc>
<doc id="1520886" url="https://pl.wikipedia.org/wiki?curid=1520886" title="St. David's">
St. David's



</doc>
<doc id="1520887" url="https://pl.wikipedia.org/wiki?curid=1520887" title="Balje">
Balje

Balje – gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Nordkehdingen.

</doc>
<doc id="1520888" url="https://pl.wikipedia.org/wiki?curid=1520888" title="Denys Auguste Affre">
Denys Auguste Affre

Denys Auguste Affre (ur. 27 września 1793 w Saint-Rome-de-Tarn, zm. 27 czerwca 1848 w Paryżu) – 126. arcybiskup Paryża. 
Wczesna działalność.
Affre już w wieku czternastu lat wstąpił do seminarium przy paryskim kościele Saint Sulpice, którym kierował jego wuj Denis Boyer. Studia ukończył z wyróżniającymi wynikami i podjął pracę nauczyciela filozofii w seminarium duchownym w Nantes. Wyświęcony na kapłana został 16 maja 1818 roku, pracował kolejno w kościele Saint Sulpice, następnie był wikariuszem generalnym diecezji Luçon i Amiens. W tym okresie napisał kilka książek o problemie własności dóbr kościelnych oraz zasadach administrowania parafią. W 1839 został powołany na stanowisko koadiutora diecezji strasburskiej, jednak nigdy nie wykonywał w praktyce tej funkcji. 6 kwietnia 1840, po śmierci Hyacinthe'a de Quelena, został arcybiskupem Paryża. 
Arcybiskup Paryża.
Jako arcybiskup stolicy Francji Affre prowadził niezwykle aktywną działalność duszpasterską, ukierunkowaną szczególnie na coraz liczniejszych w Paryżu robotników. Otworzył szereg nowych parafii w zamieszkanych przez nich dzielnicach, wśród nich parafie Ménilmontant, Plaisance, Petit-Montrouge, Maison-Blanche, Petit-Gentilly, Notre-Dame de la Gare, Billancourt, Gros-Caillou czy Sainte-Clotilde. Interesował się również szkolnictwem, poziomem i praktyką nauczania w prowadzonych przez Kościół szkołach i seminariach. Przyczynił się do otwarcia katedry teologii na Sorbonie (istniała do 1885). Sam napisał pracę pt. "Introduction philosophique à l'étude du Christianisme" ("Filozoficzny wstęp do studiów nad chrześcijaństwem"). 
Śmierć.
Affre z niepokojem przyjął upadek monarchii lipcowej, obawiając się potencjalnych krwawych konsekwencji nowej rewolucji. Będąc uważnym obserwatorem zmian na scenie politycznej, nie był również do końca zgodny z postępowaniem rządu tymczasowego wobec robotników. Nie poparł jednak również ich zbrojnego wystąpienia, po wybuchu dni czerwcowych pragnął swoim autorytetem wśród ludu uzyskać zawieszenie broni. Udał się na barykadę przy ul. Saint Antoine razem z działaczem politycznym pochodzenia robotniczego, Albertem, oraz swoim przyjacielem Pierre'em Sellierem. Został jednak nieprzychylnie przyjęty, a poruszenie po stronie oblegającej barykadę Gwardii Narodowej wywołało dodatkowy niepokój wśród powstańców. Arcybiskup zdążył powiedzieć zaledwie kilka słów, gdy rozpoczęła się strzelanina. Duchowny został przypadkowo ugodzony kulą wystrzeloną przez gwardzistę. Przeniesiony do pałacu biskupiego, zmarł 27 czerwca we wczesnych godzinach rannych. 
Na wieść o śmierci arcybiskupa Zgromadzenie Narodowe oddało mu hołd specjalną uchwałą, zaś pogrzeb, który miał miejsce w dniu 7 lipca, zgromadził 200 tys. ludzi. 

</doc>
<doc id="1520889" url="https://pl.wikipedia.org/wiki?curid=1520889" title="Geniusz">
Geniusz



</doc>
<doc id="1520892" url="https://pl.wikipedia.org/wiki?curid=1520892" title="An-Nahwa">
An-Nahwa



</doc>
<doc id="1520893" url="https://pl.wikipedia.org/wiki?curid=1520893" title="Madha">
Madha



</doc>
<doc id="1520894" url="https://pl.wikipedia.org/wiki?curid=1520894" title="Dhadna">
Dhadna



</doc>
<doc id="1520897" url="https://pl.wikipedia.org/wiki?curid=1520897" title="Louis Jacob van Zyl">
Louis Jacob van Zyl

Louis Jacob van Zyl (ur. 20 lipca 1985) – południowoafrykański lekkoatleta, płotkarz.
Największe indywidualne sukcesy odnosił w biegu na 400 metrów przez płotki:
Van Zyl był również mocnym punktem południowoafrykańskiej sztafety 4 × 400 metrów, z którą zdobył m.in.:
W 2001 podczas mistrzostw świata juniorów młodszych w Debreczynie van Zyl biegł na ostatniej zmianie południowoafrykańskiej sztafety szwedzkiej, która zdobyła brązowy medal ustanawiając do dziś aktualny rekord Afryki kadetów (1:51,35).

</doc>
<doc id="1520900" url="https://pl.wikipedia.org/wiki?curid=1520900" title="Vadrec da l’Albigna">
Vadrec da l’Albigna

Vadrec da l’Albigna (nazwa w języku romansz; niem. "Albignagletscher") – lodowiec o długości 3,7 km i powierzchni 3,53 km². Lodowiec jest położony w masywie Bregaglia w kantonie Graubünden w Szwajcarii.

</doc>
<doc id="1520902" url="https://pl.wikipedia.org/wiki?curid=1520902" title="Jan Hampel">
Jan Hampel

Jan Hampel (ur. 25 kwietnia 1933 w Katowicach, zm. 3 grudnia 1962 w Katowicach) – polski hokeista, olimpijczyk z Oslo.
Zawodnik występujący w klubach: Stal i Gwardia, Start (w latach 1952-1957) i Górnik Katowice (w latach 1958-1965). Dwukrotny mistrz Polski w barwach Górnika.
W reprezentacji Polski w latach 1952-1965 zagrał 20 razy. Wystąpił podczas Igrzysk Olimpijskich w Oslo w 1952.
Grał na pozycji bramkarza.

</doc>
<doc id="1520904" url="https://pl.wikipedia.org/wiki?curid=1520904" title="Dhajd">
Dhajd



</doc>
<doc id="1520906" url="https://pl.wikipedia.org/wiki?curid=1520906" title="Zajd">
Zajd



</doc>
<doc id="1520907" url="https://pl.wikipedia.org/wiki?curid=1520907" title="Glacier d’Arolla">
Glacier d’Arolla

Glacier d’Arolla – lodowiec o długości 4,8 km i powierzchni 13,17 km². Jest położony w Alpach Pennińskich w kantonie Valais w Szwajcarii.

</doc>
<doc id="1520908" url="https://pl.wikipedia.org/wiki?curid=1520908" title="City of Rockingham">
City of Rockingham

Rockingham ("City of Rockingham") - jednostka samorządu terytorialnego w stanie Australia Zachodnia, zaliczana do aglomeracji Perth i posiadająca status miasta ("city").
Pierwszą wyodrębnioną na tym terenie jednostką samorządu Zarząd Dróg Rockingam, powołany do życia w 1897. W 1961 w wyniku reformy administracyjnej został on przekształcony w hrabstwo, które w 1988 uzyskało prawa miejskie. Władzę ustawodawczą sprawuje rada miasta złożona z 9 radnych, którzy wybierają spośród siebie burmistrza, stojącego na czele lokalnej administracji. 

</doc>
<doc id="1520909" url="https://pl.wikipedia.org/wiki?curid=1520909" title="Delegatura Rządu RP na Kraj">
Delegatura Rządu RP na Kraj



</doc>
<doc id="1520913" url="https://pl.wikipedia.org/wiki?curid=1520913" title="Hormizm">
Hormizm

Hormizm (z grec. 'horme' – napęd) – teoria psychologiczna stworzona przez angielskiego psychiatrę i psychologa Williama McDougalla.
Założenia.
Hormizm opiera się na teorii instynktów:
Instynkt według Mc Dougalla to "wrodzona i odziedziczona dyspozycja psychofizyczna". Wyróżnił on siedem instynktów podstawowych:
Dodatkowo Mc Dougall wyróżnił cztery instynkty złożone:
Ponadto według teorii hormizmu ludzi cechuje pięć tendencji wrodzonych do: "sympatii, czyli sympatycznej idukcji uczuć", sugestii i sugestywności, naśladownictwa, zabawy oraz temperament.
W hormizmie instynktom przypisuje się rolę podobną do tej, jaką pełni popęd seksualny w psychoanalizie Freuda: są one motorem napędzającym ludzką działalność, leżą u podstaw kultury.
Krytyka.
Głównym zarzutem wobec hormizmu była liczba wyróżnionych przez Mc Douglla instynktów. Kolejni badacze poszerzali ich listę.

</doc>
<doc id="1520914" url="https://pl.wikipedia.org/wiki?curid=1520914" title="Tadeusz Kilanowicz">
Tadeusz Kilanowicz

Tadeusz Władysław Kilanowicz, ps. Elek (ur. 8 czerwca 1940 w Nowym Targu, zm. 4 lipca 1979 tamże) – polski hokeista, olimpijczyk.
Występował na pozycji napastnika. Przez całą karierę związany był z Podhalem Nowy Targ. W barwach tego klubu dwukrotnie zdobył tytuł mistrza Polski (1966, 1969) oraz dwukrotnie wicemistrza (1963, 1964). W polskiej lidze rozegrał 306 meczów, strzelając w nich 183 gole.
W latach 1961–1969 wystąpił 76 razy w reprezentacji Polski. Wraz z Józefem Stefaniakiem i Andrzejem Żurawskim tworzył w reprezentacji formację ataku. Zdobył dla drużyny narodowej 37 bramek.
W 1964 wystąpił w turnieju olimpijskim w Innsbrucku. Uczestniczył w sześciu turniejach o mistrzostwo świata:
W trakcie kariery określany pseudonimem "Elek".
Został uhonorowany tytułem Zasłużony Mistrz Sportu.

</doc>
<doc id="1520916" url="https://pl.wikipedia.org/wiki?curid=1520916" title="Wacłau Stankiewicz">
Wacłau Stankiewicz

Wacłau Stankiewicz, biał. Вацлаў Станкевіч, lit. Vaclav Stankevič (ur. 6 sierpnia 1954 w Orleniętach w rejonie smorgońskim na Białorusi) – litewski polityk i samorządowiec białoruskiego pochodzenia, poseł na Sejm Republiki Litewskiej (2000–2008), następnie do 2014 konsul generalny Litwy w Kaliningradzie.
Życiorys.
Urodził się na Grodzieńszczyźnie, jednak w wieku czterech lat wraz z rodziną przeprowadził się na Litwę. W 1971 ukończył szkołę średnią w podwileńskich Bujwidzach, po czym rozpoczął naukę w szkole marynarskiej w Kłajpedzie, której absolwentem został w 1978. Od 1978 do 1984 kontynuował studia w instytucie technicznym w Kaliningradzie, a w latach 1985–1991 studiował ekonomię na tejże uczelni. W 1974 rozpoczął pracę w zjednoczeniu "Litrybprom", którą kontynuował aż do początków transformacji ustrojowej.
W 1992 został wiceprezesem zarządu spółki akcyjnej Klaipėdos transporto laivynas. Od 1997 do 2000 zasiadał w radzie miejskiej Kłajpedy, był wówczas przewodniczącym komisji gospodarki. Został wybrany z listy koalicyjnej Litewskiego Sojuszu Obywatelskiego i Związku Rosjan Litwy. W 2000 po raz kolejny uzyskał mandat – tym razem z ramienia Nowego Związku.
W 2000 wstąpił do Nowego Związku, z którego listy był wybierany w 2000 i 2004 do Sejmu. Pełnił funkcję przewodniczącego parlamentarnej komisji ds. kontaktów z NATO. W 2008 nie ubiegał się o reelekcję, następnie pełnił funkcję konsula generalnego Litwy w Kaliningradzie. Misję zakończył w 2014.

</doc>
<doc id="1520919" url="https://pl.wikipedia.org/wiki?curid=1520919" title="Craig Mabbitt">
Craig Mabbitt

Craig Edward Mabbitt (ur. 9 kwietnia 1987 w Scottsdale) – amerykański muzyk, były wokalista grupy Blessthefall i The Word Alive, a także obecny wokalista Escape the Fate. Stworzył on także projekt o nazwie The Dead Rabbitts.
Kariera muzyczna.
Blessthefall (2003-2008).
W zespole Blessthefall, Mabbitt wydał dwie epki i jeden pełny album. Wyprodukowane cztery single: "Higinia", "Guys Like You Make Us Look Bad", "A Message to the Unknown" i "Rise Up". "Rise Up" został wydany po tym jak Mabbitt opuścił zespół i nie pojawił się na filmie.
Craig odszedł z zespołu i przeszedł do Escape the Fate.
The Word Alive (2008).
Mabbitt założył The Word Alive oparty na muzyce metalcore w 2008 roku. Craig i zespół nagrali piosenki na "The Word Alive Demo", który nigdy oficjalnie nie został wydany. W 26 listopada 2008 r., postanowiono, że zespół pójdzie na poszukiwania nowego wokalisty, informując fanów, że oni podjęli decyzję, aby zastąpić Mabbitt z powodu powikłań ze swoim drugim zespołem Escape the Fate.
Escape the Fate (2008-obecnie).
Wokalista Ronnie Radke został skazany na 4 lata więzienia, i zespół postanowił znaleźć nowego wokalistę. Okazał się nim Craig Mabbitt. W drugim albumie z Mabbittem," Escape the Fate", została wydana w dniu 2 listopada 2010 roku i stał się najlepiej sprzedającą się płytą zespołu. Do tej pory sprzedał się w ponad 18 000 egzemplarzy.
W grudniu 2011 roku zespół ogłosił, że ponownie weszli do studia, aby pracować nad swoim czwartym studyjnym albumem, który został wydany we wrześniu 2012 roku. Podczas tournée w Ameryce Południowej ogłosili, że zaczną nagrywać swój nowy album w lutym po tym, jak Mabbitt zakończy nagrywanie swojego solowego EP. To był pierwszy album bez basisty Maxa Greena, który opuścił zespół pod koniec 2011 r. po sprawie z narkotykami. Była to także pierwsza płyta z nowym basistą Tj Bellem, oraz obecnym, już oficjalnie - gitarzystą Michaelem Moneyem.
The Dead Rabbitts (2012-obecnie).
Pod koniec grudnia Mabbitt ogłosił nadchodzącą poboczny projekt, wraz z nowym albumem Escape the Fate. Ujawnił, że będzie wydany w lutym 2012 roku. Album został wyprodukowany przez Caleb Shomo z Attack Attack!. Mabbitt chciał wydać swój debiutancki album 9. kwietnia, stwierdzając: "Czy może być coś lepszego, niż wydać swój album na urodziny?".
Kariera.
W 2007 roku Craig opuścił zespół Blessthefall, z którym wydał dwie epki i jeden album His Last Walk (został wydany 10 kwietnia 2007 roku). Z którego pochodzą cztery single: "Higinia", "Like You Guys Make Us Look Bad", "A Message To The Unknown" i "Rise Up". Mabbitt nie wystąpił w teledysku do piosenki "Rise Up".
Został zastąpiony przez byłego wokalistę Take the Crown, Beau Bokana.
Mabbitt był również wokalistą zespołu The Word Alive, jednak został zastąpiony przez Tylera "Telle" Smitha byłego wokalistę i basistę Greeley Estates.
Escape the Fate.
Craig Mabbitt w 2008 roku zastąpił wokalistę Escape the Fate, Ronniego Radke.
Wraz z zespołem nagrali drugi studyjny album This War Is Ours, który został wydany 21 października 2008. Pochodzą z niego cztery single: "The Flood", "Something", "10 Miles Wide" oraz "This War Is Ours(The Guillotine Part II)". Album dostał się na 35 miejsce listy Billboard 200. W pierwszym tygodniu osiągnął sprzedaż 13 000 kopii. Album "This War Is Ours" 27 kwietnia 2010 został wydany po raz kolejny jako "This War Is Ours - Deluxe Special Edition", do którego dołączono cztery nowe utwory oraz DVD.
2 listopada 2010 Escape the Fate nagrali trzeci album zatytułowany "Escape the Fate".

</doc>
<doc id="1520920" url="https://pl.wikipedia.org/wiki?curid=1520920" title="Lista mgławic planetarnych">
Lista mgławic planetarnych

Lista mgławic planetarnych o jasności do 13 spośród około 3000 znanych w Drodze Mlecznej.
Dane obserwacyjne.
Tabela zestawiona według rosnącej rektascensji.

</doc>
<doc id="1520924" url="https://pl.wikipedia.org/wiki?curid=1520924" title="Mąderek">
Mąderek



</doc>
<doc id="1520926" url="https://pl.wikipedia.org/wiki?curid=1520926" title="City of Kwinana">
City of Kwinana

City of Kwinana – jednostka samorządu terytorialnego w stanie Australia Zachodnia, formalnie posiadająca status miasta ("city"), w praktyce będąca jedną z dzielnic Perth.
Nazwa dzielnicy pochodzi od statku SS Kwinana, który w 1922 został zepchnięty na tutejsze wybrzeże. Jest to jedna z bardziej uprzemysłowionych części Perth. Znajduje się tu m.in. jedyna w Australii Zachodniej rafineria, należąca do koncernu BP, a także zakłady chemiczne. Ludność gminy wynosi nieco ponad 23 tysiące osób, a jej powierzchnia ok. 118 km2.

</doc>
<doc id="1520927" url="https://pl.wikipedia.org/wiki?curid=1520927" title="Hrabstwo Jefferson (Iowa)">
Hrabstwo Jefferson (Iowa)

Hrabstwo Jefferson – hrabstwo położone w USA w stanie Iowa z siedzibą w mieście Fairfield. Założone w 1839 roku.

</doc>
<doc id="1520930" url="https://pl.wikipedia.org/wiki?curid=1520930" title="Zespół międzymózgowiowy">
Zespół międzymózgowiowy

Zespół międzymózgowiowy (zespół diencefaliczny; ang. "diencephalic (psycho)syndrome") – zespół objawów psychoorganicznych charakterystyczny dla uszkodzenia międzymózgowia.
Na objawy zespołu składają się:
Termin zespołu międzymózgowiowego upowszechnili m.in. Georg Stertz (1929), Gustav Wilhelm Störring (1938), Ratner, Bychowski, i Kretschmer (1949). Kiyoshi Kato i wsp. zdefiniowali pojęcie "diencephalosis" jako zespół międzymózgowiowy rozwijający się na podstawie endogennej dysfunkcji tej części mózgu bez zewnętrznej przyczyny.

</doc>
<doc id="1520932" url="https://pl.wikipedia.org/wiki?curid=1520932" title="Zespół diencefaliczny">
Zespół diencefaliczny



</doc>
<doc id="1520933" url="https://pl.wikipedia.org/wiki?curid=1520933" title="Hrabstwo Wiluna">
Hrabstwo Wiluna

Hrabstwo Wiluna ("Shire of Wiluna") - jednostka samorządu terytorialnego w stanie Australia Zachodnia. 
Obszar ten został po raz pierwszy wydzielony w 1909 jako Zarząd Drogowy Wiluna. Po reformie administracyjnej w 1961 otrzymał status hrabstwa. Władzę ustawodawczą stanowi rada hrabstwo złożona z siedmiu radnych, którzy wybierają dyrektora generalnego hrabstwa, kierującego administracją lokalną. 
Ogromną większość powierzchni hrabstwa zajmują niezamieszkane tereny pustynne. Dlatego - choć jego powierzchnia wynosi aż 182 155 km2, liczba ludności to zaledwie 681 osób (2006). Ośrodkiem administracyjnym i zarazem jedynym skupiskiem ludzkim jest miasto Wiluna.

</doc>
<doc id="1520935" url="https://pl.wikipedia.org/wiki?curid=1520935" title="Zespół Lhermitte'a">
Zespół Lhermitte'a



</doc>
<doc id="1520937" url="https://pl.wikipedia.org/wiki?curid=1520937" title="Halucynacje szypułkowe">
Halucynacje szypułkowe



</doc>
<doc id="1520939" url="https://pl.wikipedia.org/wiki?curid=1520939" title="Culture jamming">
Culture jamming

Culture jamming (polskie odpowiedniki to „zagłuszanie fal kultury” czy „zagłuszanie kultury”) – indywidualistyczna postawa odwrotu od wszelkich form mentalności stadnej – włączając w to wszelkie ruchy kulturowe, polityczne czy społeczne. Z definicji culture jamming nie jest więc traktowane jako ruch. Zjawisko culture jamming trudno zdefiniowiać zarówno w odniesieniu do jakiegoś specyficznego politycznego stanowiska czy przekazu, jak i w odniesieniu do stanowiska czy przekazu kulturowego. Za wspólny wątek łączący różnorodne zjawiska culture jamming uznać można pragnienie wyśmiania czy zażartowania z homogenicznej natury kultury popularnej, często z użyciem niekonwencjonalnych form komunikacji czy interwencji w publiczne wydarzenia oraz w usankcjonowany dyskurs ("guerilla communication").
Culture jamming może być zdefiniowane jako ruch artystyczny, aczkolwiek również taka definicja nie obejmuje całego spektrum działań określanych tym terminem. Culture jamming charakteryzowane jest często jako forma działalności publicznej, będącej w opozycji do komercjalizmu oraz wszelkiej idei kreowania kultury korporacyjnej. Powyższa definicja jest jednak również zbyt wąska, aby objąć wszystkie działania określane jako culture jamming (definicja ta bardziej pasuje do zjawiska określanego jako subvertising). 
Culture jamming czasem wymaga transformacji mass mediów, aby ich własnymi środkami komunikacji w ironiczny bądź satyryczny sposób skomentować sposób ich działania.
Do celów culture jammingu zaliczyć można:
„Przechwytywanie” funkcjonuje tu jako termin określający artystyczne, bądź społeczne działanie w którym wykorzystuje się te same środki, fragmenty bądź elementy ikonografii przedmiotu, dzieła sztuki, aby wytworzyć nowe dzieło, przedmiot, którego znaczenie często stoi w opozycji do znaczenia oryginału. Terminu „przechwytywanie” w podobnym znaczeniu używali członkowie Międzynarodówki Sytuacjonistycznej. Guy Debord, który nazywał "przechwytywanie" „płynnym językiem antyideologii” tak pisał o tej praktyce:
„Przechwytywanie to przeciwieństwo cytowania, powoływania się na teoretyczny autorytet, który ulega nieuchronnie zafałszowaniu z chwilą, gdy przekształca się w cytat: fragment wyrwany z kontekstu, unieruchomiony, oddzielony od swej epoki – globalnego układu odniesienia – i od konkretnego stanowiska, trafnego lub błędnego, jakie zajmował względem tego odniesienia. (...) Przejawia się w komunikacji świadomej tego, że sama w sobie nie zawiera żadnej gwarancji, zwłaszcza ostatecznej.”
Intecje culture jammerów można odróżnić (choć czasami intencje się pokrywają) od artystycznego przywłaszczenia (które odbywa się dla celów stricte artystycznych) oraz od wandalizmu (w przypadku, którego głównym zamiarem jest niszczenie), choć efekty działań wszystkich trzech aktywności są często trudne do odróżnienia. Niektóre prace street artowe bądź inne działania można zaliczyć do dwóch, a nawet trzech z powyższych kategorii.

</doc>
<doc id="1520940" url="https://pl.wikipedia.org/wiki?curid=1520940" title="Franz Kauffmann">
Franz Kauffmann

Franz Kauffmann (ur. 17 maja 1889 w Sopocie, zm. 15 czerwca 1945 w Gdańsku) – niemiecki lekarz psychiatra, profesor Państwowej Akademii Medycyny Praktycznej w Gdańsku.
Życiorys.
Tytuł doktora medycyny otrzymał w 1913 roku na Uniwersytecie w Greifswaldzie. Następnie był ordynatorem oddziału chorób psychicznych Szpitala Miejskiego w Gdańsku. Od 1935 roku był dyrektorem kliniki psychiatrycznej Państwowej Akademii Medycyny Praktycznej ("Staatliche Akademie für praktische Medizin") w Gdańsku i kierownikiem Oddziału Chorób Psychicznych „Silberhammer” (Srebrzysko) w Gdańsku-Brętowie. Zmarł śmiercią samobójczą. 
Historie chorób pacjentów kliniki Kauffmanna przetrwały wojnę, zostały jednak zniszczone.

</doc>
<doc id="1520941" url="https://pl.wikipedia.org/wiki?curid=1520941" title="Hrabstwo East Pilbara">
Hrabstwo East Pilbara

Hrabstwo East Pilbara ("Shire of East Pilbara") - jednostka samorządu terytorialnego w stanie Australia Zachodnia. Liczy 379 571 km2 powierzchni, co daje mu status największej pod względem terytorium tego typu jednostki w całej Australii. 
Hrabstwo zajmuje niemal 3/4 regionu Pilbara, lecz zamieszkuje go niespełna 20% ludności całego regionu 
Hrabstwo powstało w 1972 w wyniku połączenia istniejących wcześniej Bamboo i Nullagine. Władzę ustawodawczą stanowi rada hrabstwa złożona z dziesięciu radnych. 
Większość powierzchni hrabstwa zajmują tereny pustynne, co sprawia, że mimo swych ogromnych rozmiarów jest zamieszkiwane przez zaledwie 6,5 tysiąca osób (2006). Ośrodkiem administracyjnym jest miasteczko Newman.

</doc>
<doc id="1520946" url="https://pl.wikipedia.org/wiki?curid=1520946" title="Bloody Murder">
Bloody Murder

Bloody Murder (w UK wydany jako "Scream Bloody Murder") – horror (slasher, właśc. backwoods slasher) produkcji amerykańskiej z 2000 roku. Film nie odniósł zadowalającego sukcesu kasowego (został wydany na rynku video), był za to krytykowany za bezczelne czerpanie z serii "Piątek, trzynastego".
Zarys fabularny.
Julie McConnell wraz z przyjaciółmi próbuje ponownie otworzyć letni obóz Placid Pines. Niestety, dość szybko zaczynają się zniknięcia i seria brutalnych morderstw popełnianych przez mordercę w hokejowej masce, którym może być legendarny Trevor Moorehouse. Gdy Julie postanawia sama zająć się zbadaniem sprawy mordów, odkrywa, że im bliżej jest rozwiązania tajemnicy tożsamości mordercy, tym większe grozi jej niebezpieczeństwo.

</doc>
<doc id="1520948" url="https://pl.wikipedia.org/wiki?curid=1520948" title="Jezioro polimiktyczne">
Jezioro polimiktyczne

Jezioro polimiktyczne – typ miktyczny jeziora, który charakteryzuje się miksją wody przez cały rok. Jeziora tego typu występują w górach i strefie międzyzwrotnikowej. Są to zbiorniki płytkie. Miksja wody następuje na skutek działania wiatru, który doprowadza do cyrkulacji wody w całej objętości zbiornika (holomiksja).

</doc>
<doc id="1520950" url="https://pl.wikipedia.org/wiki?curid=1520950" title="Miksja">
Miksja

Miksja – krążenie wód w jeziorze lub innym zbiorniku wodnym na skutek oddziaływania czynników atmosferycznych, głównie wiatru i temperatury.

</doc>
<doc id="1520951" url="https://pl.wikipedia.org/wiki?curid=1520951" title="Franz Tuczek">
Franz Tuczek

Franz Tuczek (ur. 11 czerwca 1852 w Kolonii, zm. 19 grudnia 1925 w Marburgu) – niemiecki lekarz psychiatra, tajny radca medyczny, profesor Uniwersytetu w Marburgu.
Życiorys.
Studiował w Berlinie i w Monachium, był uczniem von Guddena, Westphala i Cramera. Ukończył studia w 1876, następnie pracował w Wiedniu u Brückego, od 1877 do 1878 w "Bürgerspital" w Kolonii u Riegla. W 1879 u Westphala w Berlinie.
Od 1879 roku w Marburgu, gdzie prowadził zakład dla psychicznie chorych ("Irrenheilanstalt in Marburg"). 2 kwietnia 1894 powołany na katedrę psychiatrii Uniwersytetu w Marburgu. 1 października 1914 roku przeszedł na emeryturę. Zmarł w 1925 roku.
Jego synem był neurolog Karl Gustav Tuczek (1890–1931).
W Marburgu znajduje się ulica jego imienia ("Franz-Tuczek-Weg").
Dorobek naukowy.
Dysertacja doktorska dotyczyła zmian w rdzeniu kręgowym w zatruciu sporyszem. Kolejne prace dotyczyły zagadnień zmian neuropatologicznych w przebiegu porażenia postępującego, pelagry, alkoholizmu.

</doc>
<doc id="1520952" url="https://pl.wikipedia.org/wiki?curid=1520952" title="E. Elias Merhige">
E. Elias Merhige

Edmund Elias Merhige (ur. 1964 w Nowym Jorku), amerykański reżyser filmowy. 
Pochodzi z Brooklynu. Podpisuje się inicjałem pierwszego imienia. Najbardziej znanym jego filmem jest "Cień wampira" z 2000 roku. Opowiada on o realizacji klasycznego horroru "Nosferatu - symfonia grozy". Grającego Nosferatu aktora Maksa Schrecka zagrał Willem Dafoe, reżysera Friedricha Wilhelma Murnaua John Malkovich. Realizował teledyski (m.in. Marilyn Manson).

</doc>
<doc id="1520953" url="https://pl.wikipedia.org/wiki?curid=1520953" title="Elias Merhige">
Elias Merhige



</doc>
<doc id="1520957" url="https://pl.wikipedia.org/wiki?curid=1520957" title="Moc optyczna">
Moc optyczna



</doc>
<doc id="1520958" url="https://pl.wikipedia.org/wiki?curid=1520958" title="Andrew Dominik">
Andrew Dominik

Andrew Dominik (ur. 19 września 1967 w Wellington) – australijski reżyser i scenarzysta filmowy.
Życiorys.
Urodził się na Nowej Zelandii, jednak od drugiego roku życia mieszka w Australii. W 1988 ukończył szkołę filmową w Melbourne. Jego nazwiskiem są sygnowane cztery pełnometrażowe filmy. W 2000 nakręcił w Australii "Choppera", film oparty na życiorysie seryjnego mordercy Marka Brandona Reeda, w którego wcielił się Eric Bana.
Drugi swój film – "Zabójstwo Jesse’ego Jamesa przez tchórzliwego Roberta Forda" (2007) – zrealizował w Ameryce. Bohaterem ponownie jest znany przestępca, tym razem dziewiętnastowieczny, a film jest utrzymany w konwencji westernu. Jesse’ego Jamesa zagrał Brad Pitt, jego zabójcę Casey Affleck (nominacja do Oscara dla aktora drugoplanowego). Dominik był autorem scenariusza do obu filmów.
Wyreżyserowany przez Andrew Dominika na podstawie powieści Joyce Carol Oates film z 2022 r. o Marylin Monroe pt. "Blondynka", nie jest typowym filmem biograficznym. Został wyprodukowany dla platformy Netflix, a w tytułowej roli wystąpiła Ana de Armas.

</doc>
<doc id="1520959" url="https://pl.wikipedia.org/wiki?curid=1520959" title="Algorytm DSW">
Algorytm DSW

Algorytm DSW – algorytm równoważący binarne drzewa poszukiwań (BST) tak, że wysokość drzewa jest rzędu formula_1 (ściśle: formula_2), gdzie formula_3 to liczba węzłów drzewa. Algorytm działa w czasie proporcjonalnym do liczby węzłów formula_4
Został stworzony przez Colina Daya (1976), a następnie poprawiony przez Quentina F. Stouta oraz Bette L. Warren (1986). Nazwa to skrótowiec, utworzony od pierwszych liter nazwisk twórców.
Działanie.
DSW jest wykorzystywany przy operacji na drzewiastych strukturach danych. Głównym celem działania DSW jest zrównoważenie drzewa binarnego. Zaletą jest względnie mała, oraz stała pamięć potrzebna na dodatkowe zmienne, a także brak konieczności używania sortowania, oraz całkowitej dekompozycji, z późniejszą rekonstrukcją drzewa (co dla dużych drzew jest nieoptymalne). Zostało to zastąpione rotacją węzła, względem rodzica.
Rotacja.
Rotacja poddrzewa o podanym korzeniu polega na przekształceniu jego struktury w takich sposób, że wysokość jednego poddrzewa maleje o jeden, drugiego zaś rośnie o jeden; istnieje rotacja lewo i prawostronna.
Jednocześnie operacja ta nie zmienia kolejności odwiedzenia węzłów przy przechodzeniu drzewa metodą "in-order" – podstawowa własność drzewa BST pozostaje nienaruszona.
Równoważenie drzewa.
Faza I.
DSW w celu zrównoważenia drzewa najpierw – poprzez wielokrotne rotacje prawe – zamienia je w listę. Takie drzewo sprowadzone do postaci listy nazywa się "kręgosłupem".
Tworzenie "kręgosłupa" demonstruje poniższy pseudokod:
 "/* Pseudokod ilustrujący powstawanie kręgosłupa, wskutek działania pierwszej fazy DSW */"
 TworzKregoslup ("węzeł" korzen)
 tmp = korzen; "//tmp to zmienna tymczasowa"
 while tmp "nie jest równe" NULL
 if tmp "posiada lewego potomka"
 "wykonaj rotację tego potomka względem" tmp; "//Czyli lewy potomek zostaje ojcem węzła tmp"
 tmp "zostaje przesunięty do nowo powstałego rodzica";
 else
 tmp "zostaje przesunięty w miejsce swojego prawego potomka";
Graficznie, działanie powyższego pseudokodu można przedstawić na przykładzie:
W tej fazie złożoność obliczeniowa działania algorytmu wynosi formula_5 Maksymalna liczba wykonań pętli while to: formula_6 W takim przypadku wykona się formula_7 rotacji (formula_3 – całkowita liczba węzłów w drzewie).
Faza II.
W tej fazie DSW przywraca kształt drzewa nowo powstałej liście, poprzez wielokrotne rotacje (tym razem lewe). Wykonuje się je na co drugim węźle, względem jego rodzica – podczas każdego przebiegu wzdłuż skrajnej prawej ścieżki drzewa. Każdy z takich przebiegów skraca długość linii o połowę. Tym razem ostatecznie otrzymamy drzewo "doskonale zrównoważone".
Tę fazę algorytmu opisuje poniższy pseudokod:
 "/* Pseudokod ilustrujący powstawanie idealnie wyważonego drzewa, wskutek działania drugiej fazy DSW */"
 TworzWywazoneDrzewo ("liczba całkowita" n)
 m = formula_9 "// [x] oznacza funkcję entier – największą liczbę całkowitą, nie większą od x"
 "wykonaj n-m rotacji, idąc od początku linii po prawych potomkach";
 while m &gt; 1
 m = [m/2]; // znaczenie nawiasów [] jak wyżej
 "wykonaj m rotacji, idąc od początku linii po prawych potomkach";
Działanie pseudokodu w II fazie DSW graficznie przedstawia przykład (kontynuując poprzedni):
W powyższym przykładzie przed uruchomieniem się pętli while nie zostanie wykonana żadna rotacja (ze względu na to, że m-n wyniesie 0). Przy przejściu z kroku a) do b) (pierwsze obejście pętli) wykonają się 3 rotacje, a z kroku b) do c) tylko jedna. Po niej algorytm zakończy się, a drzewo będzie "doskonale zrównoważone". Złożoność obliczeniowa tej fazy działania to także formula_10 a więc algorytm jest optymalny (ze względu na czas, ale także zużytą pamięć, gdyż czas rośnie liniowo wraz z "n", a dodatkowe zasoby pamięciowe są stałe i niewielkie).

</doc>
<doc id="1520966" url="https://pl.wikipedia.org/wiki?curid=1520966" title="Soczewka progresywna">
Soczewka progresywna

Soczewka progresywna (wieloogniskowa) – soczewka, która służy do korekcji starczowzroczności (presbyopii) i innych zaburzeń akomodacji. Używana jest w okularach korekcyjnych, oraz jako korekcyjna soczewka kontaktowa. Podzielona jest na obszary o różnej zdolności skupiającej - mniejszej w górnej części przeznaczonej "do dali", a większej w dolnej części przeznaczonej "do bliży". Obszary stopniowo przechodzą jeden w drugi uwzględniając naturalną rotację (konwergencję) gałek ocznych przy patrzeniu na różne odległości.
Różnicę mocy optycznej dobiera się indywidualnie do stopnia zaawansowania presbyopii, co oznacza, że w skrajnym przypadku może ona osiągnąć 3 dioptrie.
Deformacja obrazu.
Na zdjęciu widoczna jest znaczna deformacja obrazu widzianego przez soczewkę. Jednak przy normalnym użytkowaniu pole widzenia a szczególnie główne pole percepcji jest znacznie węższe. Oznacza to, że promienie świetlne padające na plamkę żółtą oka przechodzą przez niewielki obszar soczewki, przez co użytkownik nie obserwuje deformacji obrazu.

</doc>
<doc id="1520972" url="https://pl.wikipedia.org/wiki?curid=1520972" title="Zespół skroniowy">
Zespół skroniowy

Zespół skroniowy (zespół płata skroniowego; łac. "syndroma temporale") – zespół objawów psychoorganicznych, opisanych przez Landolta, związanych z uszkodzeniem okolicy skroniowej mózgu, najczęściej przez guz. Objawy charakteropatyczne zespołu wynikają głównie z uszkodzenia układu skroniowo-limbicznego.
Na obraz zespołu składają się:

</doc>
<doc id="1520974" url="https://pl.wikipedia.org/wiki?curid=1520974" title="Anankazm">
Anankazm

Anankazm – rodzaj obsesji polegający na przymusie zastanawiania się nad niemającymi sensu zagadnieniami lub problemami niemożliwymi do rozwiązania. Termin wprowadził do psychiatrii Karl Jaspers.

</doc>
<doc id="1520975" url="https://pl.wikipedia.org/wiki?curid=1520975" title="Ulica Jaktorowska w Warszawie">
Ulica Jaktorowska w Warszawie

Ulica Jaktorowska w Warszawie – jedna z głównych ulic osiedla Czyste, biegnąca od ul. Towarowej do ul. Karolkowej. Do 1970 zachodni odcinek ul. Krochmalnej.
Historia.
Ulica Jaktorowska powstała po roku 1768 na miejscu dawnej drogi narolnej. Pierwotnie nosiła nazwę ul. Krochmalnej, co związane było z działalnością fabryczki krochmalu pod nr. 3, tuż obok nieistniejącej dziś ul. "Gnojnej". Mimo przecięcia okopami Lubomirskiego oba odcinki zachowały dawną nazwę. Nieistniejący dziś fragment na zachód od linii ul. Karolkowej sięgał niemal do ul. Młynarskiej; jemu właśnie w roku 1916 nadano obecną nazwę. Pozostały odcinek, od ul. Towarowej do ul. Karolkowej nosił nazwę Krochmalnej do 1970.
Jeszcze w końcu XVIII wieku tuż za dzisiejszym kościołem św. Klemensa Dworzaka wystawiono wielki murowany browar, istniejący do roku 1858. Rozebrano go w związku z budową pałacyku Biernackich przy ul. Wolskiej; ogród Biernackich ciągnął się aż do ul. Krochmalnej. Drugą stronę ulicy zajmowały zabudowania cegielni "Czyste", oraz glinianki dostarczające surowca do wyrobu cegieł. Taki stan rzeczy trwał aż do roku 1908, kiedy to przy ślepym końcu Krochmalnej wybudowano remizę tramwajową przy ul. Młynarskiej. W latach 1924–1926 u zbiegu z ul. Karolkową wybudowano klasztor redemptorystów.
Do roku 1900 przy tym odcinku Krochmalnej wybudowano kilka niewielkich kamienic; na tyłach jednej z nich, pod nr. 92 (obecnie Jaktorowska 6) w latach 1911–1912 wzniesiono według projektu Henryka Stifelmana gmach sierocińca "Towarzystwa „Pomoc dla Sierot”", który prowadzili wspólnie Stefania Wilczyńska i Janusz Korczak. Znalazło w nim dom ponad 100 żydowskich sierot i półsierot.
Okres międzywojenny nie przyniósł zmian na tym odcinku Krochmalnej; ustawiono jedynie nowoczesne latarnie gazowe, zachowane do dziś przerobione na elektryczne dopiero w latach dziewięćdziesiątych XX wieku.
Podczas bombardowania we wrześniu 1939 budynek sierocińca utracił kondygnację poddasza. W roku 1940 zakład przeniesiono do getta na ul. Chłodną 33, a następnie do gmachu Towarzystwa Wzajemnej Pomocy Pracowników Handlowych i Przemysłowych przy ul. Siennej 16 (z drugim wejściem od Śliskiej 9) skąd w sierpniu 1942 dzieci i personel wywieziono do obozu zagłady w Treblince.
W sierpniu roku 1944 oddziały niemieckie wraz z rosyjskimi kolaborantami z SS RONA zmasakrowały okoliczną ludność, rozstrzeliwując na posesji Krochmalna 90 (dziś Jaktorowska 4) 30 osób, których szczątki spalono. Spłonęła również cała zabudowa ulicy, poza gmachem sierocińca, w którym urządzono koszary.
W okresie powojennym rozebrano wszystkie uszkodzone obiekty. Ocalał jedynie gmach sierocińca Korczaka, odbudowany po 1945 z nieco odmiennym ukształtowaniem dachu, i bez utraconego poddasza.
Przy ulicy, na rogu ul. Karolkowej, znajduje się pomnik przyrody – dąb węgierski ("Quercus frainetto" Ten.) o nazwie "Dąb doktora Korczaka". Drzewo ma wysokość 22 m i obwód pnia 440 cm.

</doc>
<doc id="1520976" url="https://pl.wikipedia.org/wiki?curid=1520976" title="Zastępczy zespół Münchhausena">
Zastępczy zespół Münchhausena

Zastępczy zespół Münchhausena (przeniesiony zespół Münchhausena, zespół Münchhausena per procuram; ang. "Münchhausen syndrome by proxy") – zaburzenie psychiczne z grupy zaburzeń pozorowanych, występujące zazwyczaj u rodziców lub opiekunów dzieci, polegające na wywoływaniu u bliskiej, zależnej osoby objawów zaburzeń somatycznych, w celu umotywowania poddania tej osoby zabiegom diagnostycznym lub leczniczym. Działania te mogą być ryzykowne dla zdrowia lub życia dziecka i nie mają na celu uzyskania korzyści materialnych (np. odszkodowania). Są podejmowane celowo, precyzyjnie zaplanowane i maskowane w celu utrudnienia wykrycia.
Historia.
Termin zastępczy zespół Münchhausena wprowadził brytyjski pediatra Roy Meadow w 1977 roku, w czasopiśmie „Lancet”, celem opisania dwóch przypadków, z którymi zetknął się w swojej praktyce medycznej. Pierwszy dotyczył dziecka, w którego moczu znaleziono krew należącą do jego matki (celowo umieszczoną w pojemniku, aby sprowokować lekarzy do niepotrzebnego leczenia dziecka na chorobę nerek). Drugi przypadek dotyczył celowego i śmiertelnego zatrucia dziecka solą. Wedle definicji Roya Meadowa na zastępczy zespół Münchhausena cierpią osoby dorosłe, odczuwające patologiczną potrzebę zwracania na siebie uwagi, poprzez wywoływanie choroby dziecka i oszukanie lekarzy w celu podjęcia jego leczenia.
Roy Meadow, wspólnie z innymi pediatrami, badał zaburzenie przez kolejne lata, głównie poprzez filmowanie podejrzanego zachowania matek. Na jednym z nagrań udokumentował próbę uduszenia dziecka folią przez matkę, cierpiącą na zastępczy zespół Münchhausena.
Rozpoznanie i diagnoza.
Rozpoznanie zastępczego zespołu Münchhausena jest skomplikowanym procesem. We wszystkich przypadkach za charakterystyczne objawy zaburzenia uznaje się następujące elementy:
Zaburzenie częściej diagnozuje się u osób mających wykształcenie medyczne lub interesujących się medycyną, w stopniu pozwalającym na wywoływanie objawów i oszukiwanie personelu medycznego.
Do charakterystycznych objawów, które mogą sugerować występowanie zastępczego zespołu Münchhausena, należą również:
Przyczyny.
Rodzice lub opiekunowie cierpiący na zastępczy zespół Münchhausena nie kochają swojego dziecka i nie akceptują go, jednocześnie zachowując pozory opiekuńczości przed otoczeniem i personelem medycznym. Wywoływanie objawów chorobowych u dziecka ma na celu uzyskanie zainteresowania i współczucia, co stanowi dla osoby zaburzonej pewnego rodzaju nagrodę i sprawia jej przyjemność.
Osoby cierpiące na zastępczy zespół Münchhausena wykazują głębokie zaburzenia emocjonalne i upośledzone umiejętności interpersonalne. Traktują dziecko jako narzędzie pozwalające na uzyskanie uwagi otoczenia. Odnotowano również przypadki, w których matki cierpiące na zastępczy zespół Münchhausena, próbowały wywołaną przez siebie chorobą dziecka zmusić męża lub partnera do większego zaangażowania w życie rodziny lub powrotu po rozwodzie i rozpadzie związku. Zaburzenie może być konsekwencją niechcianej ciąży lub niespełnionych oczekiwań wobec rodzicielstwa.
Częstotliwość występowania.
W blisko 95% przypadków zastępczy zespół Münchhausena występuje u matek, tylko sporadycznie diagnozowany jest u ojców. Wraz z popularyzacją wiedzy o zaburzeniu (oraz szkoleniu personelu medycznego w zakresie jego wczesnego rozpoznawania) liczba wykrytych przypadków rośnie. W Stanach Zjednoczonych wykrywa się rocznie ponad 1200 przypadków maltretowania dzieci przez rodziców cierpiących na zastępczy zespół Münchhausena. W Centrum Zdrowia Dziecka w Warszawie notuje się kilka przypadków rocznie. Szacuje się, że w Polsce ofiarami zastępczego zespołu Münchhausena pada troje na 100 000 dzieci.
Konsekwencje.
Zastępczy zespół Münchhausena w bezpośredni sposób powoduje krzywdę dzieci, które stają się ofiarami zaburzenia rodziców lub opiekunów. Nieuzasadnione faktyczną chorobą leczenie i zabiegi medyczne mogą wywołać szereg powikłań zdrowotnych, podobnie jak preparaty podawane dzieciom w celu wywołania choroby.
Dzieci, będące ofiarami zaburzenia, zazwyczaj wymagają pomocy psychologicznej i terapeutycznej w życiu dorosłym. Z uwagi na uzasadnione ryzyko nieprawidłowego rozwoju psychofizycznego oraz krzywdy fizyczne i psychiczne zastępczy zespół Münchhausena zalicza się do zespołów związanych z maltretowaniem dzieci. Z badań przeprowadzonych przez Mary S. Sheridan w 2003 roku wynika, że 7% ofiar zastępczego zespół Münchhausena doznaje długotrwałego uszczerbku na zdrowiu lub trwałego kalectwa, zaś 6% dzieci umiera. Praktycznie wszystkie doznają uszczerbku na zdrowiu psychicznym.

</doc>
<doc id="1520977" url="https://pl.wikipedia.org/wiki?curid=1520977" title="Powiat Ueckermünde (1818–1950)">
Powiat Ueckermünde (1818–1950)

Powiat Ueckermünde (niem. "Landkreis Ueckermünde", "Kreis Ueckermünde"; pol. "powiat wkryujski") – dawny pruski/niemiecki powiat istniejący w latach 1818-1950. Stolica powiatu znajdowała się w Ueckermünde. Należał do rejencji szczecińskiej, w prowincji Pomorze. Teren dawnego powiatu leży obecnie w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald oraz Polsce, w województwie zachodniopomorskim.
W 1945 roku Polsce przypadła wschodnia część powiatu Ueckermünde z m.in. miejscowościami Neuwarp (Nowe Warpno) i Ziegenort (Trzebież). Siedziba powiatu – Ueckermünde znalazła się po zachodniej stronie granicy, w Niemczech. W polskiej części dawnego powiatu Ueckermünde utworzono powiat wielecki ze stolicą w Nowym Warpnie, który w 1946 roku przyłączono do powiatu szczecińskiego w nowo utworzonym w 1946 r. województwie szczecińskim.

</doc>
<doc id="1520980" url="https://pl.wikipedia.org/wiki?curid=1520980" title="Powiat Usedom-Wollin">
Powiat Usedom-Wollin

Powiat Usedom-Wollin (niem. "Landkreis Usedom-Wollin", "Kreis Usedom-Wollin"; pol. "powiat uznamsko-woliński") – dawny pruski/niemiecki powiat istniejący w latach 1818-1945. Należał do rejencji szczecińskiej, w prowincji Pomorze. Stolica powiatu znajdowała się w mieście Swinemünde. Teren dawnego powiatu leży obecnie w Polsce, w województwie zachodniopomorskim oraz w Niemczech w powiecie Vorpommern-Greifswald.
Powiat powstał 1 stycznia 1818 r. przez połączenie powiatów Usedom i Wollin na Pomorzu Przednim. Powiaty obejmowały odpowiednio jednoimienne wyspy.
1 stycznia 1945 w skład powiatu wchodziły:
Po 1945.
W 1945 roku Polsce przypadła wschodnia połowa powiatu Usedom-Wollin (początkowo pod nazwą "powiat uzdamsko-wołyński") z tzw. Ziem Odzyskanych, składająca się z wyspy Wolin i wschodniego krańca wyspy Uznam z położoną na niej siedzibą powiatu Świnoujściem (niem. "Swinemünde"). Z polskiej części powiatu utworzono powiat woliński z siedzibą w Świnoujściu, w nowo utworzonym woj. szczecińskim (1946).
Pozostałą przy Niemczech część powiatu, z miejscowościami takimi jak Wolgast, Usedom, Peenemünde i Ahlbeck, przekształcono w powiat Usedom z siedzibą w Usedom, który przetrwał do 1952 roku. Po zatwierdzeniu granicy w 1945 roku Świnoujście straciło dostęp do wody pitnej, po czym przez sześć lat sprowadzano wodę zza granicy; sytuację zmieniła dopiero korekta granicy na wyspie Uznam w czerwcu 1951 roku, kiedy to włączono do Polski obszar o powierzchni około 76,5 ha wraz ze stacją uzdatniania wody, tworząc wysunięty w obszar niemiecki charakterystyczny "cypel" (w zamian Niemcom przyznano podobny obszar w okolicach Gryfina).

</doc>
<doc id="1520981" url="https://pl.wikipedia.org/wiki?curid=1520981" title="Powiat gierdawski">
Powiat gierdawski

Powiat gierdawski (niem. "Landkreis Gerdauen") – dawny powiat polski funkcjonujący w latach 1945–1946 ze stolicą, kolejno, w Gierdawach, Nordenburgu i Skandawie.
Historia.
Wiosną 1945 roku radziecka administracja wojskowa przekazała Polakom kontrolę nad powiatem gierdawskim, dawnym pruskim/niemieckim powiatem istniejącym w latach 1818–1945 w Prusach Wschodnich ze stolicą w Gierdawach. Najpóźniej z wszystkich powiatów pruskich, bo dopiero 6 czerwca, Delegatura w Białymstoku obsadziła
starostwo w Gierdawach, którego starostą został Jan Kaszyński. Kiedy ekipa starostwa gierdawskiego dowiedziała się, że miasto Gierdawy będzie prawdopodobnie należało do Związku Radzieckiego, siedzibę starostwa umieszczono w Nordenburgu. 15 lipca władze radzieckie przekazały administracji polskiej południową część powiatu gierdawskiego, bez Gierdaw, a siedziba władz powiatowych pozostała w Nordenburgu. Jesienią Stalin dokonał jednak korekty przebiegu granicy. Osadników polskich wówczas wysiedlono, a administrację polską zlikwidowano. W październiku Nordenburg znalazł się również na terytorium Związku Radzieckiego, przez co decyzją Pełnomocnika Rządu siedzibę starostwa przeniesiono do Skandawy. 30 października 1945 nowym starostą powiatu gierdawskiego został Roman Rucz.
Ostatecznie Polsce przypadła południowa 1/4 część powiatu gierdawskiego z tzw. Ziem Odzyskanych z m.in. miejscowościami Asuny, Lipica i Skandawa. Siedziba powiatu Gierdawy (niem. "Gerdauen", obecnie "Żeleznodorożnyj") znalazła się po północnej stronie granicy, w ZSRR. Ponieważ z powiatu gierdawskiego Polsce przypadły tylko 2 gminy, w listopadzie 1945 starostwo gierdawskie zlikwidowano i utworzono jego ekspozyturę z siedzibą w Skandawie Na mocy rozporządzenia z 29 maja 1946 roku obszar ten wszedł w skład nowo utworzonego woj. olsztyńskiego z dniem 28 czerwca 1946. Opierając się na treści tego rozporządzenia, które nie uwzględniło powiatu gierdawskiego jako samodzielnej jednostki, wojewoda olsztyński zniósł ekspozyturę powiatu gierdawskiego w Skandawie, a jego obszar włączono głównie do powiatu kętrzyńskiego (fragmentarycznie do powiatu węgorzewskiego). Zakończenie działalności ekspozytury powiatu gierdawskiego przewidziano na 30 listopada 1946 roku
Podział administracyjny.
We wrześniu 1945 planowano podział powiatu na 5 gmin wiejskich – Friedenberg (siedziba w Friedenbergu lub Rochowie), Mołtajny (siedziba w Mołtajnach), Ruskie Pole (siedziba w Ruskim Polu), Skandawa (siedziba w Skandawie) i Wandlacken (siedziba w Wandlacken lub Wętławkach) i 2 miejskie – Gierdawy i Nordenburg (lub Nordenbork). Po ostatecznym ustaleniu granicy okazało się, że oba miasta powiatu, gminy Friedenberg i Wandlacken oraz prawie cała gmina Ruskie Pole znalazły się po stronie radzieckiej, przez co przypadłą Polsce resztę powiatu gierdawskiego podzielono na 2 gminy — Mołtajny i Skandawa ("Skandowo"). Ostatecznie gminę Mołtajny przekształcono w gminę Bobrowo ("Biberniki"), a w związku ze zniesieniem ekspozytury powiatu gierdawskiego 30 listopada 1946 obie gminy włączono do powiatu kętrzyńskiego
Miejscowości leżące obecnie na terenie Polski.
powiat węgorzewski.
Pasternak, Rudziszki, Ruskie Pole, Suczki, Zielony Ostrów
powiat kętrzyński.
Asuny, Bajorki, Bajorski Gaj, Bajory Małe, Bajory Wielkie, Bobrowo, Brzeźnica, Dzietrzychowo, Garbno, Duje, Krelikiejmy, Lipica, Lwowiec, Łęknica, Mołtajny, Momajny, Skandawa, Wielewo

</doc>
<doc id="1520982" url="https://pl.wikipedia.org/wiki?curid=1520982" title="Dryfter (oceanografia)">
Dryfter (oceanografia)

Dryfter – dryfująca sonda oceanograficzna używana do pomiarów temperatury i zasolenia na powierzchni oceanu.
Wyniki naukowe.
Cyklony tropikalne.
Ze względu na to, że sondy są autonomiczne, można je wykorzystać do pomiarów w ekstremalnych warunkach meteorologicznych, dla przykładu do badania zmiany temperatury i zasolenia na powierzchni oceanu. Dryftery z globalnego programu sond dryfujących mogą mierzyć takie zmiany jeżeli znajdą się w zasięgu cyklonu tropikalnego. Dryftery wykorzystywane są też w systematyczny sposób do pomiarów Huraganu Frances – w czasie eksperymentu CBLAST 22 dryftery mierzyły temperaturę i prądy oceaniczne na powierzchni oceanu. Instrumenty zostały umieszczone w oceanie 31 sierpnia, 2004 z samolotu C-130, dodatkowe 7 dryfterów umieszczono w lipcu 2004.

</doc>
<doc id="1520983" url="https://pl.wikipedia.org/wiki?curid=1520983" title="Powiat iławecki (Prusy Wschodnie)">
Powiat iławecki (Prusy Wschodnie)

Powiat iławecki (niem. "Landkreis Preußisch Eylau") – dawny pruski/niemiecki powiat istniejący w latach 1818–1945 w Prusach Wschodnich ze stolicą w Iławce.
W 1945 roku Polsce przypadła południowa połowa powiatu iławeckiego z tzw. Ziem Odzyskanych. Siedziba powiatu Iławka (lub "Pruska Iława", niem. "Preußisch Eylau", obecnie "Bagrationowsk") znalazła się po północnej stronie granicy, w ZSRR. Z polskiej części powiatu iławeckiego utworzono mniejszy powiat iławecki z siedzibą w Górowie Iławeckim, który wszedł w skład nowo utworzonego woj. olsztyńskiego (1946). Powiat przemianowano na powiat górowski z początkiem 1959 roku .

</doc>
<doc id="1520985" url="https://pl.wikipedia.org/wiki?curid=1520985" title="Powiat świętomiejski">
Powiat świętomiejski

Powiat świętomiejski (niem. "Landkreis Heiligenbeil") – dawny pruski/niemiecki powiat istniejący w latach 1818–1945 w Prusach Wschodnich ze stolicą w Świętomiejscu. Powiat położony był nad Zalewem Wiślanym.
W 1945 roku Polsce przypadła południowa 1/3 część powiatu świętomiejskiego z tzw. Ziem Odzyskanych z m.in. miejscowościami Grzechotki, Lelkowo, Stara Pasłęka i Żelazna Góra. Siedziba powiatu Świętomiejsce (lub "Święta Siekierka", niem. "Heiligenbeil", obecnie "Mamonowo") znalazła się po północnej stronie granicy, w ZSRR. Polską część powiatu świętomiejskiego przyłączono do powiatu braniewskiego w nowo utworzonym woj. olsztyńskim (1946).

</doc>
<doc id="1520989" url="https://pl.wikipedia.org/wiki?curid=1520989" title="Powiat darkiejmski">
Powiat darkiejmski

Powiat darkiejmski (niem. "Landkreis Darkehmen", od 1939 "Landkreis Angerapp") – dawny pruski/niemiecki powiat istniejący w latach 1818–1945 w Prusach Wschodnich ze stolicą w Darkiejmach.
Początkowo wiosną 1945 roku radziecka administracja wojskowa przekazała polskim władzom kontrolę nad powiatem, ale już jesienią tego roku Stalin dokonał korekty granicy, przesuwając ją na południe. Polsce ostatecznie przypadły dwa południowe skrawki powiatu darkiejmskiego z tzw. Ziem Odzyskanych (oddzielone od siebie wąskim pasmem powiatu węgorzewskiego) z m.in. miejscowościami Rogale, Pietrasze i Żabin. Siedziba powiatu Darkiejmy (niem. "Darkehmen/Darkeim/Angerapp", obecnie "Oziorsk") znalazła się po północnej stronie granicy, w ZSRR. Polska część powiatu darkiejmskiego została zintegrowana z powiatem węgorzewskim w nowo utworzonym woj. olsztyńskim (1946).
Miejscowości leżące obecnie na terenie Polski.
powiat węgorzewski.
Dąbrówka, Łęgwarowo, Maryszki, Mniszki, Ołownik, Ołownik(osada), Pochwałki, Skalisze, Zabrost Wielki
powiat gołdapski.
Antomieszki, Audyniszki, Brożajcie, Grunajki, Gryżewo, Jany, Jagiele, Jagoczany, Kiermuszyny Małe, Klewiny, Kruki, Maciejowa Wola, Mażucie, Mieduniszki Małe, Mieduniszki Wielkie, Obszarniki, Osieki, Pietraszki, Radkiejmy, Rapa, Rogale, Skaliszkiejmy, Stare Gajdzie, Stary Żabin, Ściborki, Użbale, Widgiry, Żabin

</doc>
<doc id="1520990" url="https://pl.wikipedia.org/wiki?curid=1520990" title="Powiat frydlandzko-bartoszycki">
Powiat frydlandzko-bartoszycki

Powiat frydlądzko-bartoszycki (niem. "Landkreis Friedland", od 1927 "Landkreis Bartenstein") – dawny pruski/niemiecki powiat istniejący w latach 1818–1945 w Prusach Wschodnich. Początkowo stolica znajdowała się we Frydlandzie, a wraz ze wzrostem liczby ludności i znaczenia została w 1902 przeniesiona do Bartoszyc. Nazwę na powiat bartoszycki (Landkreis Bartenstein) zmieniono dopiero w 1927.
W 1945 roku Polsce przypadły południowe 2/3 części powiatu frydlądzko-bartoszyckiego z tzw. Ziem Odzyskanych z siedzibą powiatu Bartoszycami po południowej, polskiej stronie granicy. Z polskiej części powiatu frydlądzko-bartoszyckiego utworzono powiat bartoszycki, który wszedł w skład nowo utworzonego woj. olsztyńskiego (1946).
Zobacz też.
Bitwa pod Frydlandem

</doc>
<doc id="1520991" url="https://pl.wikipedia.org/wiki?curid=1520991" title="Okulary progresywne">
Okulary progresywne



</doc>
<doc id="1520992" url="https://pl.wikipedia.org/wiki?curid=1520992" title="Powiat frysztacki (Czechosłowacja)">
Powiat frysztacki (Czechosłowacja)

Powiat frysztacki (czes. "Okres Fryštát") – dawny czechosłowacki powiat ze stolicą we Frysztacie, z którego w 1960 roku utworzono powiat Karwina.
31 października 1938 roku powiat frysztacki wraz z Zaolziem wszedł w skład Polski (woj. śląskiego) a 1 lutego 1939 roku do powiatu przyłączono część powiatu frydeckiego. Podczas II wojny światowej powiat stał się częścią III Rzeszy.
Po wojnie powiat frysztacki przypadł Czechosłowacji. Jednakże, (s. 263), wydany 21 sierpnia 1945 roku sugeruje że niesprecyzowana część powiatu frysztackiego miała się znaleźć w granicach Polski.
W 1949 z powiatu frysztackiego wyłączono miasto Bogumin włączając je do nowo utworzonego powiatu Ostrawa-okolice.
Wykaz gmin miejskich i wiejskich powiatu frysztackiego:

</doc>
<doc id="1520995" url="https://pl.wikipedia.org/wiki?curid=1520995" title="Powiat rawski (województwo lwowskie)">
Powiat rawski (województwo lwowskie)

Powiat rawski (lub "powiat rawsko-ruski") – powiat z siedzibą w Rawie Ruskiej w Królestwie Galicji i Lodomerii (Austro-Węgry) potem w Zachodnioukraińskiej Republice Ludowej.
W okresie II Rzeczypospolitej znajdował się w województwie lwowskim. Z 1 sierpnia 1934 r. dokonano nowego podziału powiatu na gminy wiejskie.
Miasta.
W 1945 roku do przywróconego woj. lubelskiego (do powiatu tomaszowskiego) przyłączono północno-zachodnią część powiatu rawskiego: gminy Bełżec, Lubycza Królewska, Uhnów i Tarnoszyn oraz gromady Hrebenne i Siedliska z gminy Siedliska. 4 gromady powiatu rawskiego – Dziewięcierz (z gminy Potylicz), Radruż (z gminy Wróblaczyn), Werchrata i Prusie (z gminy Siedliska) – przyłączono do powiatu lubaczowskiego w nowo utworzonym woj. rzeszowskim.

</doc>
<doc id="1520996" url="https://pl.wikipedia.org/wiki?curid=1520996" title="Powiat sokalski">
Powiat sokalski

Powiat sokalski – powiat w województwie lwowskim, istniejący w okresie II Rzeczypospolitej, z siedzibą w Sokalu. 1 sierpnia 1934 r. dokonano nowego podziału powiatu na gminy wiejskie.
Miasta.
W 1945 roku do przywróconego woj. lubelskiego przyłączono północne skrawki powiatu rawskiego (gminy Lubycza Królewska, Uhnów i Tarnoszyn) i zachodnie powiatu sokalskiego (gminy Krystynopol, Chorobrów, Waręż i Bełz) z woj. lwowskiego.

</doc>
<doc id="1520998" url="https://pl.wikipedia.org/wiki?curid=1520998" title="Bohukały (gmina)">
Bohukały (gmina)

Bohukały – dawna gmina wiejska istniejąca w latach 1809-1954 na Lubelszczyźnie. Siedzibą gminy były Bohukały.
Gmina Bohukały powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Bohukały weszła w skład w powiatu konstantynowskiego w guberni siedleckiej (w latach 1912-1915 jako część guberni chełmskiej). Gmina składała się z 13 wsi: Bohukały, Derło, Kołczyn, Krzyczew, Kuzawka, Łęgi, Mokrany Nowe, Mokrany Stare, Neple, Nowosiółki, Samowicze, Woroblin, Zaczopki.
W okresie międzywojennym gmina weszła w skład woj. lubelskiego a po likwidacji powiatu konstantynowskiego z dniem 1 kwietnia 1932 roku została włączona do powiatu bialskiego. Podczas okupacji gmina należała do dystryktu lubelskiego (w Generalnym Gubernatorstwie). Według stanu z dnia 1 lipca 1952 roku gmina Bohukały składała się z 15 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Błoniu, Kijowcu, Łobaczewie Dużym, Olszynie i Pratulinie. Po reaktywowaniu gmin z dniem 1 stycznia 1973 roku gminy Bohukuły nie przywrócono.

</doc>
<doc id="1521000" url="https://pl.wikipedia.org/wiki?curid=1521000" title="Dobryń (gmina)">
Dobryń (gmina)

Dobryń (od 1973 "Zalesie") – dawna gmina wiejska istniejąca w latach 1809–1954 na Lubelszczyźnie. Siedzibą gminy był Dobryń (w latach 1919–39 Zalesie).
Gmina Dobryń powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Dobryń weszła w skład w powiatu bialskiego w guberni siedleckiej (w latach 1912–1915 jako część guberni chełmskiej). Gmina składała się z 11 wsi: Kłoda Duża, Kłoda Mała, Horbów, Kijowiec, Dereczanka, Husinka, Kuczukówka, Dobryń, Wólka Dobryńska, Lachówka i Zalesie.
W 1919 gmina weszła w skład woj. lubelskiego, jednocześnie przeniesiono siedzibę gminy z Dobrynia do Zalesia. Podczas okupacji gmina należała do dystryktu lubelskiego (w Generalnym Gubernatorstwie). Według stanu z dnia 1 lipca 1952 roku gmina Dobryń składała się z 16 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Berezówce, Kijowcu, Woskrzenicach Dużych, Wólkce Dobryńskiej i Zalesiu. Po reaktywowaniu gmin z dniem 1 stycznia 1973 roku gminy Dobryń nie przywrócono, utworzono jednak jej odpowiednik, gminę Zalesie.

</doc>
<doc id="1521001" url="https://pl.wikipedia.org/wiki?curid=1521001" title="Dubów (gmina)">
Dubów (gmina)

Dubów – dawna gmina wiejska istniejąca w latach 1926–1954 w woj. lubelskim. Siedzibą gminy był Dubów.
Gmina Dubów powstała 22 stycznia 1926 roku w powiecie bialskim, w woj. lubelskim z zachodniej części zniesionej gminy Lubienka oraz z odległej ekskawy gminy Swory na granicy gmin Lubienka i Sitnik (obejmującej kolonię Grabarkę z lasem sworskim) i składała się z 10 wsi: Bielany, Burwin, Dubów, Janówka, Krasówka, Korczówka, Michałówka, Młyniec, Wola Dubowska, Wólka Korczowska. Podczas okupacji gmina należała do dystryktu lubelskiego (w Generalnym Gubernatorstwie).
Według stanu z dnia 1 lipca 1952 roku gmina Dubów składała się z 10 gromad. Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Burwinie i Dubowie. Po reaktywowaniu gmin z dniem 1 stycznia 1973 roku gminy Dubów nie przywrócono.

</doc>
<doc id="1521002" url="https://pl.wikipedia.org/wiki?curid=1521002" title="Hołowczyce (gmina)">
Hołowczyce (gmina)

Hołowczyce – dawna gmina wiejska istniejąca w latach 1809–1954 na Lubelszczyźnie. Siedzibą gminy za II RP były Hołowczyce, a po wojnie Horoszki (Wielkie).
Gmina Hołowczyce powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Hołowczyce weszła w skład w powiatu konstantynowskiego w guberni siedleckiej (w latach 1912–1915 jako część guberni chełmskiej). Gmina składała się z 10 wsi: Horoszki, Bonin, Raczki, Litewniki, Walim, Hołowczyce, Zabuże, Klepaczew, Serpelice i Borsuki.
W okresie międzywojennym gmina weszła w skład woj. lubelskiego a po likwidacji powiatu konstantynowskiego z dniem 1 kwietnia 1932 została włączona do powiatu bialskiego. Podczas okupacji gmina należała do dystryktu lubelskiego (w Generalnym Gubernatorstwie). W 1952 roku siedzibę gminy przeniesiono z Hołowczyc do Horoszek. Według stanu z dnia 1 lipca 1952 gmina Hołowczyce składała się z 14 gromad.
Jednostka została zniesiona 29 września 1954 wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Hołowczycach, Horoszkach Dużych i Litewnikach Nowych. Po reaktywowaniu gmin z dniem 1 stycznia 1973 gminy Hołowczyce nie przywrócono.

</doc>
<doc id="1521004" url="https://pl.wikipedia.org/wiki?curid=1521004" title="HR 8799">
HR 8799

HR 8799 – młoda gwiazda zmienna należąca do typu widmowego A, położona w gwiazdozbiorze Pegaza, odległa o od Ziemi, okrążana przez co najmniej cztery masywne egzoplanety.
W odległości około 60 au od gwiazdy orbituje nieco podobny do pasa Kuipera, choć około 50 razy młodszy, toroidalny pas materii. W 2008 odkryto młody system planetarny tej gwiazdy, a w nim początkowo 3 znacznie masywniejsze od Jowisza planety. Jest to pierwszy w historii pozasłoneczny układ planetarny zaobserwowany bezpośrednio w podczerwieni. W 2010 ogłoszono odkrycie czwartej planety. Układ planetarny HR 8799 jest niezwykły, żadna ze współczesnych teorii na temat powstawania planet nie tłumaczy w jaki sposób tak duże planety mogłyby powstać w tak znacznej odległości od ich gwiazdy.
Gwiazdę okrąża także dysk pyłowy, rozciągający się poza orbitami znanych planet, od 145 do 430 au od gwiazdy. Dysk został sfotografowany z wykorzystaniem sieci radioteleskopów ALMA.

</doc>
<doc id="1521005" url="https://pl.wikipedia.org/wiki?curid=1521005" title="Huszcza (gmina w województwie lubelskim)">
Huszcza (gmina w województwie lubelskim)

Huszcza (do 1926 "Lubienka") – dawna gmina wiejska istniejąca w latach 1867–75, 1926–43 i 1944–54 na Lubelszczyźnie. Siedzibą gminy była Huszcza.
Gmina "jednostkowa" Huszcza powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina weszła w skład powiatu bialskiego w guberni siedleckiej. Gmina składała się z 5 wsi: Huszcza, Kopytnik, Koszoły, Wiski i Stasiówka. W 1874 roku gminę zniesiono a jej obszar włączono głównie do gminy Lubienka, oprócz Wisk, które weszły w skład gminy Kościeniewicze.
Za II Rzeczypospolitej gminę Lubienka podzielono na dwie gminy, Lubienka I (zwiększony odpowiednik gminy Huszcza z czasów Królestwa Polskiego) oraz Lubienka II (odpowiednik gminy Lubienka sprzed komasacji obu gmin w końcu XIX wieku). Niedługo (przed 1 lipca 1923) gminy te znów połączono, lecz już w 1926 roku nastąpił kolejny podział:
Gminę zbiorową Huszcza utworzono 22 stycznia 1926 po zmianie nazwy gminy Lubienka na "gmina Huszcza" (po odłączeniu od niej sporej części obszaru z której utworzono gminę Dubów). 1 kwietnia 1927 z gminy Huszcza wyłączono wieś Jusaki, włączając ją do gminy Łomazy. Jesienią 1933 gminę Huszcza podzielono na osiem gromad: Huszcza, Lubenka, Kopytnik, Koszoły, Stasiówka, Studzianka, Szymanowo i Wiski
Podczas okupacji hitlerowskiej włączona do Generalnego Gubernatorstwa (dystrykt lubelski), gdzie 1 lipca 1943 została zniesiona i włączona do gminy Łomazy.
Po wojnie odtworzona. Według stanu z dnia 1 lipca 1952 roku gmina Huszcza składała się z 6 gromad: Huszcza I, Huszcza II, Kopytnik, Koszoły, Stasiówka i Wiski (Lubenkę, Studziankę i Szymanowo włączono do gminy Łomazy).
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Huszczy i Studziance. Po reaktywowaniu gmin z dniem 1 stycznia 1973 roku gminy Huszcza nie przywrócono.
Poniższa tabela przedstawia uproszczony schemat częstych zmian dwóch podstawowych jednostek: południowo-wschodniej i północno-zachodniej, nie posiadających fizycznej łączności ze sobą przez obszar miasta Łomazy (przekształconego w 1870 w gminę Łomazy). Tabela na podstawie analizy przynależności administracyjnej poszczególnych wsi według ww. źródeł:

</doc>
<doc id="1521006" url="https://pl.wikipedia.org/wiki?curid=1521006" title="HD 218396">
HD 218396



</doc>
<doc id="1521010" url="https://pl.wikipedia.org/wiki?curid=1521010" title="Burzan">
Burzan

Burzan (ukr. "Бур'ян" – burján) – wysokie, bujne zarośla roślin zielnych, złożone przede wszystkim z chwastów: ostów i łopianów, występujące dawniej na stepach ukraińskich.
O burzanie pisał Adam Mickiewicz w sonecie "Stepy Akermańskie":
Na pierwszych stronach „Ogniem i mieczem” znajduje się następujący fragment:
W rozdziale I, w tomie IV „Ogniem i mieczem”, też jest mowa o burzanach:
Burzany występują w trzeciej zwrotce pieśni patriotycznej "Białe róże":
Również w piątej zwrotce piosenki "Dumka na dwa serca" Edyty Górniak i Mietka Szcześniaka promującej film "Ogniem i Mieczem" Jerzego Hoffmana jest mowa o burzanach. 

</doc>
<doc id="1521016" url="https://pl.wikipedia.org/wiki?curid=1521016" title="Omer (serial animowany)">
Omer (serial animowany)

Omer (fr. "Omer et le fils de l'étoile", ang. "Omer and the StarChild", pl. "Omer i Syn Gwiazdy", 1992-1993) – francuski serial animowany dawniej emitowany w Polsce na kanale TVN w paśmie "Bajkowe kino" z polskim dubbingiem.
Wersja Polska (TVN).
Udział wzięli:
oraz
Piosenka z tekstem: Marka Robaczewskiego 
w wykonaniu: Olgi Bończyk i Jacka Bończyka
Lektor: Jerzy Dominik

</doc>
<doc id="1521017" url="https://pl.wikipedia.org/wiki?curid=1521017" title="Roman Daszkewycz">
Roman Daszkewycz

Roman-Mykoła Iwanowycz Daszkewycz ukr. Роман-Микола Іванович Дашкевич (ur. 6 grudnia 1892 w Tustanowicach, zm. 12 stycznia 1975 w Kufstein) – ukraiński działacz społeczny i polityk, doktor prawa, pułkownik armii Ukraińskiej Republiki Ludowej (na emigracji awansowany do stopnia generała-chorążego).
Życiorys.
Urodził się w rodzinie księdza greckokatolickiego Iwana Daszkewycza, herbu Korybut.
W 1911 ukończył gimnazjum ukraińskie w Przemyślu i wstąpił na Wydział Prawa Uniwersytetu Lwowskiego. Był działaczem Towarzystwa Ukraińskich Strzelców Siczowych. W czasie I wojny światowej oficer armii austro-węgierskiej, w 1915 wzięty do niewoli rosyjskiej, zesłany na Zabajkale. Po rewolucji lutowej i obaleniu caratu w 1917 uciekł z Syberii do Kijowa. Od jesieni oficer Strzelców Siczowych w Kijowie, dowódca artylerii korpusu. Po rozwiązaniu korpusu w grudniu 1919 wyjechał do Wiednia, w 1920 brał udział w powołaniu Ukraińskiej Organizacji Wojskowej (UWO). W 1921 powrócił do Lwowa, dokończył studia prawnicze i rozpoczął praktykę adwokacką. Działacz ukraińskich organizacji sportowo-paramilitarnych. Odtworzył "Sicz", po jej likwidacji przez władze państwowe założyciel towarzystwa "Łuh". Redaktor pism tych organizacji: "Січовe вістi" (1922–24) і "Вістi з Лугу" (1926–39). Reprezentując interesy ukraińskie spotykał się z prezydentem Czechosłowacji Tomaszem Garrigue Masarykiem i marszałkiem Józefem Piłsudskim, których poznał był osobiście w latach I wojny światowej.
Po agresji ZSRR na Polskę i okupacji Lwowa przez Armię Czerwoną przeszedł na teren okupacji niemieckiej, zamieszkał w Rymanowie. Po ataku III Rzeszy na ZSRR powrócił do Lwowa, wznowił praktykę adwokacką. Dystansował się od środowisk ukraińskich współpracujących z Niemcami. Od 1943 na emigracji w Kufstein, gdzie zmarł. 15 czerwca 2008 jego prochy złożono na Cmentarzu Łyczakowskim we Lwowie.
Jego żoną była Ołena Stepaniw, historyk, żołnierz Legionu Ukraińskich Strzelców Siczowych, synem Jarosław Daszkewycz, współczesny historyk ukraiński.

</doc>
<doc id="1521022" url="https://pl.wikipedia.org/wiki?curid=1521022" title="Garbacz hełmiasty">
Garbacz hełmiasty

 ("Steatocranus casuarius") – gatunek słodkowodnej ryby z rodziny pielęgnicowatych (Cichlidae). Jest to ryba hodowana w akwarium.
Występowanie.
Garbacz hełmiasty żyje w dolnym biegu rzeki Kongo.
Wymagania hodowlane.
Garbacze hełmiaste są bardzo wrażliwe na nieustabilizowane warunki w zbiorniku. Z tej przyczyny w żadnym wypadku nie mogą być wpuszczane do świeżo założonego akwarium. W zbiorniku powinny znaleźć się konstrukcje kamienne, które tworzą stabilne groty skalne. Za podłoże może posłużyć drobny żwir albo grubszy piasek. Nie niszczą roślin akwariowych, jednak mogą je wykopać jeśli dane miejsce wybiorą sobie do tarła. Raz w tygodniu należy wymienić około 25% wody.

</doc>
<doc id="1521026" url="https://pl.wikipedia.org/wiki?curid=1521026" title="1 Brygada Piechoty UHA">
1 Brygada Piechoty UHA



</doc>
<doc id="1521030" url="https://pl.wikipedia.org/wiki?curid=1521030" title="Iwan Syjak">
Iwan Syjak

Iwan Syjak (ur. 1887, zm. 1937) – ukraiński prawnik, działacz ruchu socjalistycznego.
Był oficerem Legionu Ukraińskich Strzelców Siczowych i Ukraińskiej Armii Halickiej, a od połowy 1919 działaczem bolszewickim, i członkiem Galrewkomu.
W latach 30. i na początku lat 30. XX wieku był dyrektorem Instytutu Lingwistycznego w Kijowie. W 1933 został aresztowany i skazany na karę więzienia, w 1937 rozstrzelany.

</doc>
<doc id="1521040" url="https://pl.wikipedia.org/wiki?curid=1521040" title="Marchewnik anyżowy">
Marchewnik anyżowy

Marchewnik anyżowy, m. wonny ("Myrrhis odorata") – gatunek rośliny z rodziny selerowatych. Przedstawiciel monotypowego rodzaju marchewnik "Myrrhis" Mill. Występuje naturalnie na obszarach górskich południowej Europy, od Pirenejów po Półwysep Bałkański. Jest rozpowszechniony w uprawie i rejestrowany jako dziczejący na różnych obszarach świata, m.in. w Chile. Także w Polsce notowany jest jako gatunek dziczejący na Dolnym Śląsku i Pomorzu.
Owoce i korzenie używane są jako aromatyczna przyprawa. Wykorzystywany jest także jako roślina pastewna i roślina lecznicza. Gatunek popularny był zwłaszcza w przeszłości. Wykładano go m.in. na podłogach w izbach mieszkalnych oraz w kościołach, co popularne było zwłaszcza w średniowiecznej Anglii. Liście wykorzystywane były także do polerowania drewna dębowego.
Systematyka.
Jedyny gatunek w obrębie rodzaju marchewnik "Myrrhis" P. Miller, Gard. Dict. Abr. ed. 4. 28 Jan 1754 (syn. "Chaerophyllastrum" Heister ex Fabricius).
W obrębie rodziny selerowatych (baldaszkowatych) "Apiaceae" rodzaj klasyfikowany jest do podrodziny "Apioideae", plemienia "Scandiceae" i podplemienia "Scandicinae".

</doc>
<doc id="1521041" url="https://pl.wikipedia.org/wiki?curid=1521041" title="Marchewnik wonny">
Marchewnik wonny



</doc>
<doc id="1521043" url="https://pl.wikipedia.org/wiki?curid=1521043" title="Myrrhis odorata">
Myrrhis odorata



</doc>
<doc id="1521046" url="https://pl.wikipedia.org/wiki?curid=1521046" title="Giełda pomysłów">
Giełda pomysłów

Giełda pomysłów – stanowi odmianę metod problemowych i należy do grupy metod gier dydaktycznych. Nazywana jest także burzą mózgów. Ma ona na celu zachęcanie uczniów do wymyślania śmiałych pomysłów, dotyczących rozwiązania zadania czy problemu, do wysuwania hipotez.
Metoda ta ma na celu wynalezienie jak najwięcej twórczych pomysłów, często niepowtarzalnych i zaskakujących zgodnie z zasadą, iż pierwsza myśl jest zawsze najlepsza. Po zebraniu wszystkich pomysłów zostają one przedstawione grupie i poddawane są ocenie. Omawiana metoda traktowana jest jako metoda odroczonej oceny. Oparta jest na intuicji oraz wyobraźni, a także na poniższych ogniwach:
Po raz pierwszy metodę „giełda pomysłów” zastosował A. F. Osborne w 1939 roku. Została szeroko przyjęta i cieszyła się dużym zainteresowaniem.

</doc>
<doc id="1521047" url="https://pl.wikipedia.org/wiki?curid=1521047" title="Astrophytum asterias">
Astrophytum asterias

" Astrophytum asterias " – gatunek rośliny z rodziny kaktusowatych. Pochodzi z Meksyku (Nuevo Leon, Tamaulipas) i Teksasu, poza tym jest uprawiany. 
Zmienność.
Uprawiana jest odmiana hodowlana 'SuperKabuto'.

</doc>
<doc id="1521048" url="https://pl.wikipedia.org/wiki?curid=1521048" title="Galicyjski Komitet Rewolucyjny">
Galicyjski Komitet Rewolucyjny

Galicyjski Komitet Rewolucyjny (GKR), Galrewkom (ros. Галревком) – rząd marionetkowy podporządkowany Rosji Radzieckiej, utworzony 8 lipca 1920 w Kijowie. Jego przewodniczącym był komisarz polityczny 14 Armii Armii Czerwonej Wołodymyr Zatonskyj.
15 lipca 1920 Galicyjski Komitet Rewolucyjny proklamował powstanie marionetkowej Galicyjskiej Socjalistycznej Republiki Rad (GSRR). Galrewkom został powołany w czasie ofensywy Armii Czerwonej (wojna polsko-bolszewicka) jako polityczne narzędzie inwazji, równolegle do jego odpowiednika Polrewkomu.
Po wkroczeniu w końcu lipca 1920 oddziałów Armii Czerwonej na teren Galicji Wschodniej, 1 sierpnia 1920 Galrewkom przeniósł swą siedzibę do Tarnopola i tego samego dnia wydał dekret "O ustanowieniu władzy sowieckiej w Galicji". Galrewkom próbował organizować administrację sowiecką na terenach okupowanych. 15 września 1920 wobec kontrofensywy Wojska Polskiego i Armii Czynnej URL po Bitwie Warszawskiej i rozbiciu 1 Armii Konnej Budionnego w bitwie pod Komarowem Galrewkom opuścił Tarnopol, zaś 21 września GSRR przestała istnieć. Działalność Komitetu była kontynuowana przez utworzone jesienią 1920 Biuro Galicyjskie przy Komunistycznej Partii (bolszewików) Ukrainy, które zakończyło działalność po zawarciu traktatu pokojowego pomiędzy Polską a Rosją i Ukrainą Sowiecką w Rydze.

</doc>
<doc id="1521049" url="https://pl.wikipedia.org/wiki?curid=1521049" title="Galrewkom">
Galrewkom



</doc>
<doc id="1521051" url="https://pl.wikipedia.org/wiki?curid=1521051" title="Miranda (utwór)">
Miranda (utwór)



</doc>
<doc id="1521052" url="https://pl.wikipedia.org/wiki?curid=1521052" title="Mikołaj Tavelič">
Mikołaj Tavelič



</doc>
<doc id="1521053" url="https://pl.wikipedia.org/wiki?curid=1521053" title="Zdolność zbierająca układu optycznego">
Zdolność zbierająca układu optycznego



</doc>
<doc id="1521056" url="https://pl.wikipedia.org/wiki?curid=1521056" title="Wasyl Panejko">
Wasyl Panejko

Wasyl Panejko, (ur. 1883 w pobliżu Złoczowa, zm. 29 maja 1956 w Caracas) – ukraiński działacz społeczny, polityk i dziennikarz. Sekretarz spraw zagranicznych Zachodnioukraińskiej Republiki Ludowej.
Absolwent Wydziału Prawa Uniwersytetu Lwowskiego. Członek Ukraińskiej Partii Narodowo-Demokratycznej. Od 1907 współpracownik gazety "Diło". W latach 1912–1918 redaktor naczelny "Diła" (w czasie okupacji Lwowa przez armię rosyjską w latach 1914–1915 wydawanego w Wiedniu). Jeden z redaktorów tygodnika "Ukrainische Korrespondenz". W listopadzie 1918 wybrany sekretarzem państwowym spraw zagranicznych Zachodnioukraińskiej Republiki Ludowej. W 1919 wiceprzewodniczący delegacji ukraińskiej na paryską konferencję pokojową, od grudnia 1919 przewodniczący delegacji Zachodnioukraińskiej Republiki Ludowej na konferencji.
Od 1920 był korespondentem zagranicznym "Diła". Od 1925 wydawał "Diło" i dwutygodnik "Polityka" we Lwowie, później był korespondentem "Diła" w Paryżu. W latach trzydziestych XX w. usunął się z życia politycznego. W 1945 emigrował do USA, a w 1955 do Wenezueli.

</doc>
<doc id="1521058" url="https://pl.wikipedia.org/wiki?curid=1521058" title="Chłopiec na galopującym koniu">
Chłopiec na galopującym koniu

Chłopiec na galopującym koniu – polski czarno-biały film psychologiczny z 2006 roku, na podstawie opowiadania "Dziki jeździec" Tarjeia Vesaasa.
Zdjęcia plenerowe realizowano w: Gdańsk (m.in. hotel „Dom Nauczyciela”), Gdynia Orłowo (okolice klifu), Łódź (szpital im. Kopernika), Jeleniewo, Przodkowo, Stężyca, Wiżajny, Wydminy, Wygoda Łączyńska (kościół).
Obsada.
i inni

</doc>
<doc id="1521060" url="https://pl.wikipedia.org/wiki?curid=1521060" title="Dymitr Cantacuzino">
Dymitr Cantacuzino

Dymitr Cantacuzino (rum. "Dumitraşcu Cantacuzino"; zm. 1685) – hospodar Mołdawii w latach 1674–1675 i 1684–1685.
Biografia.
Pochodził z możnego rodu Cantacuzino, był dalszym krewnym hospodara wołoskiego Şerbana Cantacuzino. Osadzony został na tronie mołdawskim przez Wysoką Portę w 1674, po usunięciu Stefana Petriceicu, który okazał się sprzyjać Polsce. Aby zapewnić utrzymanie się Dymitra na tronie wobec zagrożenia polskiego, wraz z nim przysłano do Mołdawii oddziały tatarskie, które zimowały w Mołdawii, łupiąc ją przy tej okazji bezlitośnie. Również i drugie krótkie panowanie Dymitra (ponownie wprowadzonego na tron po pokonaniu Stefana Petriceicu) to okres kryzysu w Mołdawii, tym razem wywołanego głodem.

</doc>
<doc id="1521062" url="https://pl.wikipedia.org/wiki?curid=1521062" title="Antoni Ruset">
Antoni Ruset

Antoni Ruset, także Rosetti (rum. "Antonie Ruset") – hospodar Mołdawii w latach 1675–1678.
Rodzina hospodara miała greckie korzenie. Podczas swojego panowania przeniósł siedzibę metropolii mołdawskiej z Suczawy do siedziby hospodarskiej, Jass.

</doc>
<doc id="1521067" url="https://pl.wikipedia.org/wiki?curid=1521067" title="Fundacja (film)">
Fundacja (film)

Fundacja – polski film sensacyjny z 2006 roku (okres zdjęciowy trwał od 24 października do 5 grudnia 2005).
Opis fabuły.
Ze Stanów Zjednoczonych przybywa do kraju Mieczysław Małecki, który postanawia zrobić przekręt życia. Wie, że zbliża się nowelizacja ustawy o ruchu drogowym i zaostrzenie kar za wypadki spowodowane po pijanemu. Wtedy sądy będą zasądzać nawiązki na rzecz osób poszkodowanych w wypadkach, które będą wpłacane na konta wyspecjalizowanych fundacji. Ale takich fundacji jeszcze nie ma. Mieczysław zakłada więc fundację na rzecz dzieci poszkodowanych w wypadkach i czeka na zmianę prawa, aby potem, na mocy wyroków, zasądzana nawiązka płynęła ze wszystkich sądów w Polsce do jego dyspozycji. Do spółki włącza całą rodzinę.

</doc>
<doc id="1521069" url="https://pl.wikipedia.org/wiki?curid=1521069" title="Izotyp">
Izotyp

Izotyp (gr. ἴσος „równy” τύπος „wzór, znak, odcisk”) – dublet holotypu, pochodzący z tego samego zbioru i często rozsyłany do innych zielników (nie może być ilustracją).

</doc>
<doc id="1521071" url="https://pl.wikipedia.org/wiki?curid=1521071" title="Iwan Rudnyćkyj">
Iwan Rudnyćkyj

Iwan Rudnyćkyj () (ur. 1887 w okolicy Zaleszczyk, zm. 1951 w Niemczech) – ukraiński działacz społeczny, adwokat.
Życiorys.
W czasie I wojny światowej porucznik rezerwy Pułku Piechoty Nr 15, a następnie kapitan Armii Halickiej. 
W 1918 działacz Ukraińskiego Generalnego Komisariatu Wojskowego. Po wojnie polsko-ukraińskiej wyemigrował początkowo do Wiednia, potem do Pragi, gdzie był przedstawicielem UWO na Czechosłowację. W 1927 powrócił do Polski. W okresie międzywojennym był działaczem Ukraińskiej Organizacji Wojskowej oraz członkiem spółdzielczego wydawnictwa „Batkiwszczyna”, a w 1943 referentem wydziału prawniczego Zarządu Wojskowego, tworzącego 14 Dywizję Grenadierów SS. Po wojnie przebywał na emigracji w Niemczech.
Ordery i odznaczenia.
W czasie służby w c. i k. Armii otrzymał:

</doc>
<doc id="1521072" url="https://pl.wikipedia.org/wiki?curid=1521072" title="Konstantyn Kantemir">
Konstantyn Kantemir

Konstantyn Kantemir (rum. "Constantin Cantemir"; ur. 1612, zm. 1693) – hospodar Mołdawii w latach 1685–1693.
Biografia.
Był pierwszym przedstawicielem rodu Kantemir (schrystianizowani w XVII w. Tatarzy z Budziaka) zajmującym tron mołdawski. Jego ośmioletnie rządy wyróżniają się długością na tle innych władców mołdawskich tej epoki. Kantemir, analfabeta nie pochodzący z rodzin bojarskich, a z drobnej szlachty (w przeszłości oficer w wojsku polskim), stał się narzędziem możnych bojarów, pomiędzy którymi ścierały się dwa stronnictwa, propolskie (z Mironem Costinem na czele) i protureckie (z rodziną Ruset na czele). Sam Kantemir, oficjalnie proturecki i uczestniczący w osmańskich kampaniach wojennych, nieformalnie współpracował do pewnego stopnia z Polską. W okresie jego panowania dwukrotnie do Mołdawii wkraczały wojska polskie (1686 i 1691), co było związane z planem króla Jana III Sobieskiego osadzenia na tronie hospodarskim jego syna Jakuba. Wyprawy te zakończyły się jednak niepowodzeniem. Kantemir rozkazał wówczas stracenie przywódcy stronnictwa propolskiego okazując swoją orientację proturecką, ale mimo to pertraktował z Austrią i Rosją.
Był ojcem hospodarów Dymitra i Antiocha.

</doc>
<doc id="1521073" url="https://pl.wikipedia.org/wiki?curid=1521073" title="Paratyp">
Paratyp

Paratyp (gr. παρά „poza, obok, mimo” τύπος „wzór, znak, odcisk”) – okaz wymieniany w protologu, który nie jest ani holotypem, ani izotypem, ani jednym z syntypów jeśli dwa lub więcej okazów było jednocześnie wskazanych jako typ.

</doc>
<doc id="1521074" url="https://pl.wikipedia.org/wiki?curid=1521074" title="Sugar Ray Leonard">
Sugar Ray Leonard

Ray Charles Leonard (ur. 17 maja 1956 w Wilmington, Płn. Karolina) – amerykański bokser. Mistrz olimpijski w wadze lekkopółśredniej z igrzysk w Montrealu. Siedmiokrotny zawodowy mistrz świata w pięciu kategoriach wagowych, pokonał 9 zawodników o tytuł mistrza świata.
Boks amatorski.
W swojej amatorskiej karierze zwyciężył w 145 walkach. Przegrał jedynie pięć razy (w tym z Kazimierzem Szczerbą w 1974 r.). Był złotym medalistą Igrzysk Panamerykańskich w 1975 r. oraz Igrzysk Olimpijskich w 1976 r. w wadze lekkopółśredniej. Po triumfie w olimpijskim finale (pokonał na punkty Kubańczyka Andresa Aldamę) przeszedł na zawodowstwo.
Boks zawodowy.
W latach 1977–1997 stoczył 40 profesjonalnych walk, z czego 36 wygrał (25 przez nokaut). Był czterokrotnie mistrzem świata (dwukrotnie WBC i dwukrotnie WBA) w wadze półśredniej (w okresie 1981-1982 niekwestionowanym), oraz średniej (WBC 1987), superśredniej (WBC 1988-1990) i półciężkiej (WBC 1988-89).
Został obwołany Bokserem Dekady lat 80. Jest powszechnie uznawany za jednego z najlepszych pięściarzy wszech czasów. W rankingu fachowego magazynu The Ring na najlepszego boksera ostatniego 80-lecia znalazł się na 9. miejscu. W swojej karierze pokonał wielu utytułowanych bokserów, takich jak Wilfred Benítez, Thomas Hearns, Roberto Durán i Marvin Hagler.
Imiona Ray Charles otrzymał na cześć słynnego muzyka. Przydomek „Sugar” nawiązuje do innego boksera i wielokrotnego mistrza świata z lat 50. Raya Robinsona.
W 1997 roku został wprowadzony do Międzynarodowej Galerii Sław Boksu.

</doc>
<doc id="1521083" url="https://pl.wikipedia.org/wiki?curid=1521083" title="Boisko bezdomnych">
Boisko bezdomnych

Boisko bezdomnych – polski film obyczajowy z 2008 roku w reżyserii Kasi Adamik.
Zdjęcia powstawały w Warszawie, Zabrzu, Rudzie Śląskiej, Katowicach, Siemianowicach Śląskich i Wołominie na bocznym boisku tamtejszego klubu piłkarskiego Huragan Wołomin, od czerwca do grudnia 2007 r.
Fabuła.
Jacek Mróz był obiecującym piłkarzem, ale mając 17 lat doznał kontuzji nogi, która wykreśliła go ze sportu. Obecnie pracuje jako nauczyciel WF-u. Nie czuje się spełniony, zaczyna pić, żona wyrzuca go z domu. Mieszka na Dworcu Centralnym. Tam spotyka garstkę ludzi, którzy grają w piłkę nożną czymkolwiek się da. Kiedy Jacek pokazuje swoje umiejętności, wpadają na pomysł utworzenia piłkarskiej drużyny bezdomnych. W jej skład wchodzą m.in.: „Indor” − były marynarz, potem więzień; Ukrainiec Mitro − niedoszły radziecki kosmonauta z klaustrofobią, oszalały na punkcie światowego spisku bankowiec zwany „Ministrem”, były ksiądz alkoholik, gruby „Wariat” i bezrobotny „Górnik”. Jacek zostaje ich trenerem. Ćwiczą najczęściej na dworcu. Tam Jacek poznaje swoją miłość – Sewkę, francuską studentkę pracującą dla organizacji humanitarnej.
Obsada.
i inni

</doc>
<doc id="1521087" url="https://pl.wikipedia.org/wiki?curid=1521087" title="Festiwal Kina LGBT &quot;Pryzmat&quot; w Warszawie">
Festiwal Kina LGBT &quot;Pryzmat&quot; w Warszawie



</doc>
<doc id="1521090" url="https://pl.wikipedia.org/wiki?curid=1521090" title="Festiwal Równości">
Festiwal Równości



</doc>
<doc id="1521091" url="https://pl.wikipedia.org/wiki?curid=1521091" title="Festiwal Tęczowych Rodzin">
Festiwal Tęczowych Rodzin



</doc>
<doc id="1521092" url="https://pl.wikipedia.org/wiki?curid=1521092" title="QueerFest">
QueerFest



</doc>
<doc id="1521095" url="https://pl.wikipedia.org/wiki?curid=1521095" title="Benazepryl">
Benazepryl

Benazepryl – lek z grupy inhibitorów konwertazy angiotensyny stosowany głównie w terapii nadciśnienia tętniczego. Jest prolekiem, jego aktywną formą jest benazeprylat.
Mechanizm działania.
Benazepryl powoduje zahamowanie działania konwertazy angiotensyny i w efekcie zmniejszenie stężenia angiotensyny II. Końcowym efektem jest spadek ciśnienia tętniczego.
Działanie leku utrzymuje się przez 24 godziny. Pełny efekt hipotensyjny osiąga się po 2-3 tygodniach stosowania.
Wskazania.
W Polsce lek jest zarejestrowany w terapii nadciśnienia tętniczego (zarówno w monoterapii jak i w leczeniu skojarzonym) oraz zastoinowej niewydolności serca. Dodatkowo w dawce 10 mg może być stosowany w leczeniu przewlekłej niewydolności nerek (klirens kreatyniny 30 – 60 ml/min).
W weterynarii lek jest stosowany w terapii zastoinowej niewydolności serca u psów oraz przewlekłej niewydolności nerek u kotów.
Dawkowanie.
Dawka początkowa wynosi: 2,5 mg/d (przy niewydolności serca), 5 mg/d (klirens kreatyniny &lt; 30 ml/min) lub 10 mg/d (nadciśnienie tętnicze). Dawką maksymalną jest 40 mg/d w jednej lub dwóch dawkach (10 mg/d przy klirensie kreatyniny &lt; 30 ml/min). Na rynku dostępne są dawki 5 mg, 10 mg i 20 mg.
Preparaty.
W Polsce lek jest dostępny pod nazwą handlową "Lotensin" (Meda AB) lub "Lisonid" (Actavis Polska). Jako preparat złożony w połączeniu z hydrochlorotiazydem – "Lotensin HCT" (w tej postaci zarejestrowany jest tylko w leczeniu nadciśnienia tętniczego).

</doc>
<doc id="1521096" url="https://pl.wikipedia.org/wiki?curid=1521096" title="Benazepril">
Benazepril



</doc>
<doc id="1521097" url="https://pl.wikipedia.org/wiki?curid=1521097" title="Ingrid Michaelson">
Ingrid Michaelson

Ingrid Michaelson (ur. 1979 w Nowym Jorku) – rodowita nowojorska piosenkarka gatunku indie pop.
Poza środowiskiem muzycznym indie w USA jest dotychczas najbardziej kojarzona z singla "The Way I Am". Inne jej utwory wybrano jako podkład muzyczny odcinków popularnych seriali telewizyjnych, w tym "Grey's Anatomy" i "One Tree Hill", oraz w reklamach/klipach sklepu odzieżowego Old Navy, wyemitowanych jesienią 2007 (w ramach kampanii reklamowej "Fair Isle". Wraz z Marshallem Altmanem jest autorką piosenki "Parachute" wykonywanej przez brytyjską wokalistkę Cheryl Cole,
Rys biograficzny.
Ingrid Michaelson urodziła się w rodzinie artystów. Jej ojciec, Carl Michaelson, jest kompozytorem, a matka, Elizabeth Egbert – rzeźbiarką i dyrektorką muzeum sztuki Staten Island Museum.
Od piątego do siódmego roku życia uczyła się gry na fortepianie w ramach manhattańskiej Third Street Music School, a przez kolejne lata w Jewish Community Center of Staten Island/Dorothy Delson Kuhn Music Institute. Spotkała tam nauczycielkę śpiewu, Elizabeth McCullough, u której kształciła technikę w trakcie nauki w liceum Staten Island Technical High School (liceum o profilu technicznym). Po ukończeniu podjęła studia na Binghamton University w Binghamton, otrzymując licencjat w sztuce teatralnej.
Jeszcze jako dziecko udzielała się w zespole teatralno-muzycznym o nazwie "Kids on Stage". Jako studentka pisywała piosenki. Aluzje do tego okresu życia odnaleźć można w tekście jej utworu zat. "The Hat". Po ukończeniu studiów zajęła się reżyserią teatralną, porzucając ją jednak na rzecz piosenkarstwa.
10 września 2008 supportowała Dave Matthews Band w ramach koncertu charytatywnego Stand Up for a Cure w słynnej wielkiej hali sportowo-widowiskowej Madison Square Garden. Wykonała wtedy utwory "Die Alone", "Breakable", "Overboard", "Be OK", "The Way I Am", "Locked Up" oraz zabawne interpretacje klasycznych szlagierów "Ice Ice Baby" i "The Fresh Prince of Bel-Air Theme". Zakończyła solowym akustycznym wykonaniem "Over the Rainbow" jako upamiętnienie niedawno zmarłego muzyka zespołu DMB, saksofonisty LeRoi Moore'a.
Również jesienią 2008 supportowała Jasona Mraza podczas jego europejskiej trasy koncertowej m.in. po Wielkiej Brytanii, Szwecji, Danii, Holandii, Niemczech i Francji.
Ma brata Griffina Michaelsona, młodszego o 13 lat.
W telewizji.
Szereg utworów Michaelson jest znanych widzom telewizyjnym we wielu krajach, z uwagi na ich wykorzystanie jako podkład muzyczny popularnych seriali, w tym "Grey's Anatomy":
Trzy jej piosenki utrwalono w ramach serialu "One Tree Hill":
Oprócz powyższych, piosenki "The Way I Am" i "Breakable" wyemitowana w ramach serialu "The Real World: Denver". Za to piosenki "The Way I Am", "Die Alone" i "Far Away (Untitled)" stanowią czesc ścieżki dźwiękowej serialu "The Bad Girls Club".
14 lutego 2008 (na Walnetynki), Ingrid Michaelson została zaproszona jako muzyk na planszę ogólnokrajowego porannego programu publicystycznego telewizji ABC w USA, "Good Morning America", a 15 lutego wystąpiła gościnnie w ramach "Live with Regis and Kelly".
Jej teledyski znajdują się w repertuarze kanału VH1. Wystąpiła w znanych programach publicystycznych "Late Night with Conan O'Brien", "The Tonight Show with Jay Leno", "The AT&amp;T Blue Room", "Last Call with Carson Daly". W tym ostatnim zaśpiewała ponownie z Joshua Radin.
W ramach audycji muzycznych National Public Radio jej koncert został nagrany i umieszczony w ramach archiwum "Bryant Park Project".

</doc>
<doc id="1521100" url="https://pl.wikipedia.org/wiki?curid=1521100" title="Ana Matnadze">
Ana Matnadze

Ana Matnadze, gruz. ანა მათნაძე (ur. 20 lutego 1983 w Telawi) – gruzińska szachistka, reprezentantka Hiszpanii od 2012, arcymistrzyni od 2002, posiadaczka męskiego tytułu mistrza międzynarodowego od 2006 roku.
Kariera szachowa.
Szachowe sukcesy zaczęła odnosić w dzieciństwie. W 1992 r. zwyciężyła w mistrzostwach Gruzji juniorek do 10 lat. Tytuły mistrzyni kraju juniorek zdobyła jeszcze w latach 1993 (do 10 lat), 1994 (do 12 lat) oraz 1998 (do 20 lat). Wielokrotnie reprezentowała swój kraj na mistrzostwach świata i Europy juniorów, zdobywając 9 medali (w tym 7 złotych):
W 2004 r. uczestniczyła w rozegranym w Eliście pucharowym turnieju o mistrzostwo świata. W I rundzie przegrała z Olgą Aleksandrową i odpadła z dalszej rywalizacji. 
Do innych indywidualnych sukcesów Any Matnadze należą m.in.:
Wielokrotnie reprezentowała Hiszpanię w turniejach drużynowych, m.in.:
Najwyższy ranking w dotychczasowej karierze osiągnęła 1 stycznia 2012 r., z wynikiem 2447 punktów zajmowała wówczas 38. miejsce na światowej liście FIDE, jednocześnie zajmując 5. miejsce wśród gruzińskich szachistek.

</doc>
<doc id="1521101" url="https://pl.wikipedia.org/wiki?curid=1521101" title="Solange Presents Sol-Angel and the Hadley St. Dreams Tour">
Solange Presents Sol-Angel and the Hadley St. Dreams Tour

Solange Presents Sol-Angel and the Hadley St. Dreams Tour – trasa koncertowa Solange Knowles. Tournée promowało płytę "Sol-Angel and the Hadley St. Dreams" z 2008 roku.

</doc>
<doc id="1521105" url="https://pl.wikipedia.org/wiki?curid=1521105" title="Aleksandr Ruckoj">
Aleksandr Ruckoj

Aleksandr Władimirowicz Ruckoj, ros. Александр Владимирович Руцкой (ur. 16 września 1947 w Płoskirowie) – rosyjski polityk, wiceprezydent za rządów Borysa Jelcyna od 10 lipca 1991 roku do 1 września 1993 roku i następnie nieuznawany prezydent Federacji Rosyjskiej przez dwa tygodnie. Wojskowy, pilot, Bohater Związku Radzieckiego.
Życiorys.
Walczył w Afganistanie, był dwa razy zestrzelony. W czasie puczu moskiewskiego w sierpniu 1991 stał po stronie Borysa Jelcyna przeciwko samozwańczemu prezydentowi Giennadijowi Janajewowi. 2 lata później sam stał się rywalem Jelcyna jako alternatywny prezydent Rosji gdy znalazł się w centrum rosyjskiego kryzysu konstytucyjnego w 1993 roku.
Po zwycięstwie Jelcyna w referendum z 25 kwietnia 1993 roku, które dało prezydentowi „demokratyczną prawowitość” w konfrontacji z Radą Najwyższą Rusłana Chasbułatowa, Jelcyn postanowił wykorzystać przewagę i zdecydował o rozwiązaniu
Rady Najwyższej i rozpisaniu wyborów do nowego organu ustawodawczego – Dumy Państwowej. Rada Najwyższa nie zgodziła się odejść i narastało napięcie między tymi dwoma obozami. Ruckoj stanął po stronie obozu zachowawczego, uznając Radę Najwyższą za prawowity organ. Został przez nią 21 września 1993 wybrany na prezydenta (nieuznawanego przez Jelcyna oraz na arenie międzynarodowej). Od godz. 00:22 22 września 1993 do godz. 18:00 4 października 1993 pełniący obowiązki prezydenta Federacji Rosyjskiej. Po upadku rebelii 4 października 1993 aresztowany razem z innymi przywódcami. Zmiana konstytucji zniosła stanowisko wiceprezydenta. 26 lutego 1994 roku Jelcyn ułaskawił swoich ówczesnych przeciwników i wszyscy wyszli z więzienia.
Po uwolnieniu na krótko stał się monarchistą, zapuścił brodę i przypominał cara Michała II. Rozwiódł się i poślubił 23-letnią kobietę. Ruckoj wznowił karierę polityczną i do 2000 roku był gubernatorem obwodu kurskiego (wygrał wybory bezpośrednie) oraz członkiem Rady Federacji – izby wyższej rosyjskiego parlamentu. Podczas wyborów prezydenckich w 2000 roku wsparł Władimira Putina, ten jednak nie docenił jego starań i wysłał go na polityczną emeryturę.
W wyborach parlamentarnych w 2016 bez powodzenia kandydował do Dumy Państwowej z listy Patriotów Rosji.

</doc>
<doc id="1521106" url="https://pl.wikipedia.org/wiki?curid=1521106" title="Pryzmat (ujednoznacznienie)">
Pryzmat (ujednoznacznienie)

Zobacz też:

</doc>
<doc id="1521108" url="https://pl.wikipedia.org/wiki?curid=1521108" title="Konstantyn Duca">
Konstantyn Duca

Konstantyn Duca (rum. "Constantin Duca") – hospodar Mołdawii w latach 1693–1695 i 1700–1703.
Biografia.
Był synem hospodara mołdawskiego Jerzego Duki i zięciem hospodara wołoskiego Konstantyna Brâncoveanu, któremu zawdzięczał obejmowanie tronu mołdawskiego. Po raz pierwszy został hospodarem mołdawskim z woli Wysokiej Porty w 1693 po śmierci Konstantyna Kantemira i próbie objęcia władzy przez jego syna Dymitra. Po dwóch latach został jednak usunięty z powodu porozumienia antytureckiego z Habsburgami. Zastąpiony przez Antiocha Kantemira zdołał powrócić na tron dzięki poparciu teścia w 1700. Podczas drugiego swojego panowania przeprowadził reformę podatkową, m.in. w celu uspokojenia niezadowolonych chłopów, choć generalnie okres jego rządów charakteryzuje się wzrostem obciążeń podatkowych, m.in. z uwagi na spore zadłużenie samego hospodara. W 1703 ponownie został usunięty z tronu z powodu nawiązania kontaktów z Rosją.

</doc>
<doc id="1521109" url="https://pl.wikipedia.org/wiki?curid=1521109" title="Grubowarg złotopręgi">
Grubowarg złotopręgi

Grubowarg złotopręgi, grubowarg lisi ("Epalzeorhynchos kalopterus") – gatunek ryby z rodziny karpiowatych (Cyprinidae). Jest to ryba hodowana w akwarium.
Występowanie.
Grubowarg złotopręgi żyje w wodach Indii, Tajlandii oraz Indonezji.
Opis.
Ciało wydłużone, smukłe, o długości do 16 cm, w akwariach do 12 cm. Na grzbiecie ma złotą, a na boku ciała ciemną pręgę. W pozycji spoczynkowej opiera się płetwami piersiowymi o podłoże. Przebywa w strefie przydennej. Wobec przedstawicieli swojego gatunku wykazuje zachowania terytorialne.
Pożywienie.
Grubowarg złotopręgi żywi się każdym rodzajem pokarmu.
Warunki hodowlane.
Akwarium powinno obfitować w rośliny szerokolistne. W zbiorniku powinny się znaleźć kryjówki utworzone z roślin, korzeni, kawałków drewna. Woda w akwarium powinna być co tydzień częściowo wymieniana. Zalecana temperatura wody 23–27 °C.

</doc>
<doc id="1521111" url="https://pl.wikipedia.org/wiki?curid=1521111" title="Salon (wystawa)">
Salon (wystawa)

Salon – czasowa wystawa, prezentowana publicznie, przedstawiająca dorobek współczesnych artystów. Salony organizowane są cyklicznie, przeważnie przez instytucje. 
Termin „salon” odnosi się przede wszystkim do Salonu Paryskiego (), mającego dominującą pozycję w życiu artystycznym XIX-wiecznej Europy. Aż do 1881 roku był instytucją kontrolowaną przez Akademię, włączoną w administrację państwową. Salon miał monopol w zakresie wystawiania dzieł. Prezentował sztukę oficjalną, akademicką, przyznając najlepszym pracom nagrody i zazwyczaj nie dopuszczając na wystawę prac nowatorskich i niezgodnych z obowiązującą doktryną. Było to przyczyną powstawania od końca XIX wieku niezależnych instytucji.
Salon paryski.
Pierwszy salon artystyczny został zorganizowany w Paryżu za Ludwika XIV w 1667 roku, w Salon Carré w Luwrze (stąd jego nazwa). Pokazywano na nim nagrodzone prace studentów i członków Królewskiej Akademii Malarstwa i Rzeźby. Początkowo paryskie salony odbywały się nieregularnie, od 1737 – co rok lub dwa lata. Po czasach rewolucji francuskiej wprowadzono zmiany w zasadach przyjmowania prac – odtąd swoje prace mógł zgłosić każdy artysta. Lokalizacja salonu w Luwrze przetrwała do Drugiego Cesarstwa (1852–70), gdy przeniesiono go do Palais-Royal, a potem Palais de l'Industrie. Salon umożliwił kontakt publiczności ze sztuką i wykształcenie się krytyki artystycznej ("salonem" nazywano wówczas także artykuły i recenzje z salonów, pisane m.in. przez Charlesa Baudelaire'a i Denisa Diderota).
Choć w XIX wieku podobne wystawy organizowano także przy innych szkołach artystycznych w Europie, to jednak właśnie paryski salon stał się tym najważniejszym; w 1841 roku miało go odwiedzić milion osób.
W 1748 roku wprowadzono instytucję jury, które decydowało o dopuszczeniu dzieł na wystawę. Skład i zasady wyboru członków jury były dość często zmieniane, a nawet samo jury likwidowane (tak było podczas salonu za rewolucji francuskiej w 1791 roku). Jury wybierało państwo, potem składało się z członków Akademii czy wreszcie z osób wybieranych przez samych artystów. Ciało to szybko stało się celem krytyki, podobnie jak sam salon (salon krytykował np. Honoré Daumier w swoich karykaturach; losy odrzucanego przez salon artysty przedstawił Émile Zola w powieści "Dzieło"). Niemniej jednak stale zwiększająca się liczba dzieł (w 1801 wystawiono 485 obrazów, w 1806 – 707, w 1848 – 5180) w zasadzie wykluczała możliwość zlikwidowania wstępnej selekcji; odrzucana liczba dzieł ciągle rosła. W 1855 roku Gustave Courbet otwarcie zamanifestował swój sprzeciw, pokazując swoje odrzucone przez jury Wystawy Powszechnej obrazy w baraku z napisem „Realizm”. W tym czasie, za Drugiego Cesarstwa, zaczęła już wyrastać poważna konkurencja dla salonu: prywatne galerie. W 1863 liczba dzieł nieprzyjętych na salon sięgnęła trzech tysięcy. Napoleon III polecił pokazanie odrzuconych dzieł na odrębnej wystawie, tzw. Salonie Odrzuconych:
Salon Odrzuconych stał się zatem widomym znakiem, że dotychczasowy system się wyczerpał. W 1863 roku pokazano na nim m.in. "Śniadanie na trawie" Maneta i "" Whistlera. Oba (a zwłaszcza "Śniadanie...") spotkały się z niechęcią zarówno ze strony krytyki, jak i publiczności. Salon Odrzuconych pozbawiony powagi oficjalnego Salonu stał się miejscem odwiedzanym przez szukający rozrywki tłum, ale także istotnym środkiem rozpowszechnienia sztuki impresjonistów.
W 1881 roku, za Trzeciej Republiki, i ten quasi-monopol salonu został złamany: republikanie zadecydowali o wycofaniu się z opieki nad Salonem; pieczę nad nim przejęło Société des Artistes Français. Wkrótce salonowi wyrosła konkurencja. W 1884 miał miejsce pierwszy Salon Niezależnych, zorganizowany przez artystów zniechęconych do jury i nagród. W 1890 powstał Salon organizowany przez Société Nationale des Beaux-Arts, a na początku XX – Salon d'Automne (Salon Jesienny).

</doc>
<doc id="1521112" url="https://pl.wikipedia.org/wiki?curid=1521112" title="Jad (ujednoznacznienie)">
Jad (ujednoznacznienie)



</doc>
<doc id="1521114" url="https://pl.wikipedia.org/wiki?curid=1521114" title="Waka/Jawaka">
Waka/Jawaka

Waka/Jawaka – piętnasty album Franka Zappy, jak już wskazuje sama okładka płyty – jest kontynuacją wydanego w 1969 "Hot Rats", zawiera wiele elementów jazzu.
Lista utworów.
Wszystkie utwory autorstwa Franka Zappy.

</doc>
<doc id="1521115" url="https://pl.wikipedia.org/wiki?curid=1521115" title="Pryzmat (ugrupowanie artystyczne)">
Pryzmat (ugrupowanie artystyczne)

Pryzmat – ugrupowanie artystyczne, które w latach 1930-1939 działało w Warszawie. Skupiało w głównej mierze artystów-malarzy ispirujących się naturą i kierujących swoje zainteresowania ku zagadnieniom koloru. Członkami ugrupowania byli m.in.:

</doc>
<doc id="1521116" url="https://pl.wikipedia.org/wiki?curid=1521116" title="NGC 3242">
NGC 3242

NGC 3242 (również Duch Jowisza) – mgławica planetarna dziewiątej wielkości o średnicy kątowej podobnej do średnicy Jowisza, znajdująca się w konstelacji Hydry. Została odkryta 7 lutego 1785 roku przez Williama Herschela. Mgławica ta jest odległa o około 1400 lat świetlnych od Ziemi.
Mgławica ta bywa nazywana Duchem Jowisza, gdyż w obiektywie teleskopu przypomina właśnie planetę Jowisz. Astronomowie nie są pewni, co jest źródłem gazu widocznego jako czerwone, poboczne emisje.
W 15-centymetrowym teleskopie wygląda jak jasny mały dysk o lazurowej barwie, mniej więcej wielkości Jowisza. Przy dużych powiększeniach widać jego jasne centrum otoczone słabym halo.

</doc>
<doc id="1521118" url="https://pl.wikipedia.org/wiki?curid=1521118" title="Antioch Cantemir">
Antioch Cantemir

Antioch Kantemir (rum. "Antioh Cantemir"; ur. 1670, zm. 1726) – hospodar Mołdawii, w latach 1695–1700 i 1705–1707, z rodu Kantemir.
Życiorys.
Był synem hospodara Konstantyna Kantemira i starszym bratem hospodara Dymitra Kantemira. Objął tron mołdawski po usunięciu Konstantyna Duki, wspieranego przez hospodara wołoskiego Konstantyna Brâncoveanu, podejrzanego o paktowanie z wrogami Imperium Osmańskiego. Sam jednak także kontaktował się z Rosją (z którą rodzina Kantemirów później blisko się związała) i Austrią. W 1700 musiał ustąpić z tronu na rzecz Konstantyna Duki, powrócił jednak nań w 1705. Nadal szukał porozumienia z Rosją rządzoną przez Piotra Wielkiego, który planował wojnę z Turcją, nawiązał wówczas także kontakty z Franciszkiem II Rakoczym.

</doc>
<doc id="1521120" url="https://pl.wikipedia.org/wiki?curid=1521120" title="Oświata w Elblągu">
Oświata w Elblągu



</doc>
<doc id="1521121" url="https://pl.wikipedia.org/wiki?curid=1521121" title="Smiert´ parazitam">
Smiert´ parazitam

Smiert´ parazitam (z ros. "śmierć pasożytom") – radziecki pociąg pancerny okresu wojny polsko-bolszewickiej. W marcu 1920 skutecznie paraliżował działania polskie na odcinku w okolicy Dereźni, Latyczowa i Nowokonstantynowa.
Uszkodzony 28 marca 1920 pod Dereźną przez polski pociąg pancerny „Pionier”.

</doc>
<doc id="1521126" url="https://pl.wikipedia.org/wiki?curid=1521126" title="2 Brygada Halicka">
2 Brygada Halicka



</doc>
<doc id="1521127" url="https://pl.wikipedia.org/wiki?curid=1521127" title="Jan VI Mavrocordat">
Jan VI Mavrocordat

Jan VI Mavrocordat (rum. "Ioan Mavrocordat", gr. "Ιωάννης Μαυροκορδάτος"; ur. 1712, zm. 1747) – hospodar Mołdawii, w latach 1743–1747, z rodu Mavrocordat.
Biografia.
Był synem hospodara Mikołaja Mavrocordata, młodszym bratem hospodara Konstantyna Mavrocordata. Panował kilka lat w Mołdawii z nadania Imperium osmańskiego, okres jego rządów zaznaczył się w historii kraju dużym uciskiem fiskalnym (niektórzy bojarzy udali się wówczas na emigrację do Polski). Jego synem był hospodar Aleksander Mavrocordat II.

</doc>
<doc id="1521128" url="https://pl.wikipedia.org/wiki?curid=1521128" title="3 Brygada Halicka">
3 Brygada Halicka



</doc>
<doc id="1521133" url="https://pl.wikipedia.org/wiki?curid=1521133" title="Gurami drobnołuski">
Gurami drobnołuski

Gurami drobnołuski, gurami księżycowy, ("Trichopodus microlepis") – gatunek ryby z rodziny guramiowatych. Jest to gatunek hodowany w akwariach.
Występowanie.
Gurami drobnołuski żyje w wodach Singapuru, Kambodży, Malezji oraz Tajlandii.
Pożywienie.
Gurami drobnołuski żywi się każdym rodzajem pokarmu.
Warunki hodowlane.
Gurami drobnołuski najlepiej się czuje w głębokim akwarium, gęsto zarośniętym roślinami oraz z wolną przestrzenią do pływania. Akwarium powinno być przykryte pokrywą oraz posiadać pływające rośliny. Delikatne rośliny będą wplecione i zniszczone podczas budowy gniazda. Woda nie powinna być zbyt alkaliczna oraz twarda. Temperatura wody powinna wynosić ok. 27,5 °C.

</doc>
<doc id="1521134" url="https://pl.wikipedia.org/wiki?curid=1521134" title="Ronnie Radke">
Ronnie Radke

Ronald Joseph Radke (ur. 15 grudnia 1983) – amerykański wokalista, członek zespołu Falling in Reverse, wcześniej wokalista Escape the Fate. Gra na keyboardzie i gitarze.
Escape The Fate.
Ronnie był liderem zespołu i twórcą tekstów do EPki "There’s No Sympathy For The Dead" i albumu "Dying Is Your Latest Fashion" wydanych w 2006 roku.
2008 rok.
Po opuszczeniu zespołu, Ronnie został zastąpiony przez byłego wokalistę blessthefall, Craiga Mabbitta.
W czerwcu 2008 roku Ronnie Radke został aresztowany i skazany na cztery lata pozbawienia wolności (z możliwością skrócenia wyroku do dwóch lat). Już w czasie pobytu w zakładzie karnym, 3 grudnia 2008 roku Ronnie założył nowy zespół post-hardcore'owy o nazwie Falling in Reverse (początkowo nazwa zespołu miała brzmieć From Behind These Walls). Zespół nagrał płytę demo i jeden utwór. Ronnie wyszedł z więzienia pod koniec grudnia 2010 roku.
Falling In Reverse.
Ronnie z zespołem wydał cztery albumy, wydany w 2011 "The Drug In Me Is You", "Fashionably Late" w 2013, "Just Like You" w 2015 i "Coming Home" w 2017. Zaczął również karierę solową jako raper, w 2014 roku miał wydać MixTape o nazwie "Watch Me", który jednak się nie ukazał.
Pobyt w więzieniu.
Radke wraz z Chase’em Raderem i kuzynami Chase'a - Josephem i Jackiem Raderem - postanowili wziąć udział w pojedynku w Las Vegas przeciwko Marcelowi Colquittowi, jego bratu - Michaelowi i Maxowi Green (Max jest również z ETF, Colquitt i Green byli przyjaciółmi Ronniego). Michael Colquitt oraz Chase Rader przynieśli broń, Colquitt wyciągnął ją jako pierwszy, celując w Josepha. Chase Rader strzelił do Michaela Colquitta, a Michael Cook przybiegł mu na pomoc i również został postrzelony. Cook zmarł. Chase Rader nie został skazany, ponieważ działał w obronie własnej. Michael Colquitt został oskarżony pod zarzutem noszenia ukrytej broni i napaści z bronią w ręku, miał inną rozprawę w grudniu 2008 roku. Radke został zwolniony po przesłuchaniu, ale został skazany za wezwanie do walki, posiadanie broni i najprawdopodobniej za załadowanie do niej nabojów. Marcel Colquitt również został współoskarżony za wezwanie do walki. Cook został zamordowany 6 maja 2006 roku, Ronnie miał rozprawę 15 stycznia 2008, podczas której przyznał się do naładowania broni. Ronnie zapłacił ponad 100.000 dolarów odszkodowania matce Cooka, pani Cedzie Freeman, w związku ze śmiercią Michaela. Colquitt popełnił samobójstwo we wrześniu 2007 roku. Radke wyszedł z więzienia pod koniec grudnia 2010 roku, . 

</doc>
<doc id="1521135" url="https://pl.wikipedia.org/wiki?curid=1521135" title="George Santayana">
George Santayana

George Santayana właśc. Jorge Agustín Nicolás Ruiz de Santayana y Borrás (ur. 16 grudnia 1863 w Madrycie, zm. 26 września 1952 w Rzymie) – amerykański (choć przez całe życie miał obywatelstwo hiszpańskie) pisarz i filozof.
Życiorys.
Pełne jego nazwisko brzmiało Jorge Augustín Nicolás Ruiz de Santayana y Borrás. Zamieszkał w Bostonie w 1872 roku i zmienił swe imię z wersji hiszpańskiej ('Jorge' tj. 'Jerzy') na wersję angielską: George. Studiował na Harvardzie, gdzie jednym z jego wykładowców był William James. Potem sam został wykładowcą na tej uczelni. Odszedł w roku 1912, gdy otrzymał pokaźny spadek. Następnie przebywał głównie w Paryżu i Oksfordzie, a w 1925 roku osiadł w Rzymie.
Napisał 18 tomów dzieł filozoficznych, a także m.in. powieść "The Last Puritan", bestseller w 1935 roku, i autobiografię "Persons and Places" chwaloną przez krytykę. Do dzieł filozoficznych należą: „The Life of Reason: or the Phases of Human Progress” (1905—1906, 5 t.), nadto: „Sonnets and other Verses” (1894), „Lucifer, a Theological Tragedy” (1899), „Three Philosophical Poets” (1910), „Character and Opinion in the U. S.” (1920), „Platonism and the Spiritual Life” (1927). Wydał ponadto zbiorowe „Poems” (1923). Szkice: „Soliloquies in England” (1922), wnikliwe studium życia angielskiego, nowe cykle studiów filozoficznych: „Scepticism and Animal Faith” (1923), „The Realm of Essence” (1928), „The Realm of Matter” (1930) i in., modyfikujące jego poglądy i krytykę neohumanizmu: „The Genteel Tradition at Bay” (1931).
Jego filozofia była materialistyczna, sceptyczna. Choć uważał się za ateistę, ostatnich 10 lat życia spędził w rzymskokatolickim klasztorze.

</doc>
<doc id="1521137" url="https://pl.wikipedia.org/wiki?curid=1521137" title="Wileński Batalion Ochotniczy">
Wileński Batalion Ochotniczy

Wileński Batalion Ochotniczy – polska jednostka ochotnicza okresu wojny polsko-bolszewickiej. Odebrała znaczącą rolę podczas buntu Żeligowskiego.
Dowódcą jednostki był kpt. Marian Zyndram-Kościałkowski, późniejszy premier Rządu RP (1935-1936).

</doc>
<doc id="1521140" url="https://pl.wikipedia.org/wiki?curid=1521140" title="Golica Jaworzyńska">
Golica Jaworzyńska

Golica Jaworzyńska, Golica (słow. "Holica", niem. "Kahle Kuppe", 1628 m n.p.m.) – szczyt reglowy w słowackich Tatrach Wysokich. Wznosi się w północno-zachodnim ramieniu Szerokiej Jaworzyńskiej ("Široká") oddzielającym Dolinę Białej Wody ("Bielovodská dolina") od Doliny Szerokiej ("Široká dolina") – dużej gałęzi Doliny Jaworowej ("Javorová dolina").
Od Zadniej Kopy ("Zadná kopa", 1674 m) oddzielony jest płytką Trybską Przełęczą, a od Karczmarskiego Wierchu ("Skalka", 1438 m) – przełęczą Stary Szałas ("Starý salaš", 1301 m). Golica jest zwornikiem dla krótkiego grzbietu oddzielającego Dolinę Czerwoną ("Červená dolina") od Doliny Białki. Grzbiet ten zakończony jest wybitną Czerwoną Skałką ("Červená skalka", 1372 m), a znajdują się w nim kolejno:
W opadające do Doliny Szerokiej wschodnie stoki Golicy wcinają się dwa lesiste żleby – Pitoniakowy Żleb (bardziej na północ) i Niedźwiedzi Żleb (większy, podchodzący pod Trybską Przełęcz). Na grzbiecie oddzielającym żleby leży polana Skrajna Gęsia Szyja, a na grzbiecie schodzącym do Starego Szałasu – polana Solnisko. Masyw Golicy porośnięty jest górnoreglowymi lasami, w części powalonymi przez wichury. Nazwa pochodzi od bezleśnego (gołego) wierzchołka, będącego skutkiem prowadzonej tu w przeszłości gospodarski pasterskiej. Obecnie następuje powolna regeneracja, po południowo-wschodniej stronie las sięga już prawie samego wierzchołka. Na szczyt nie prowadzi żaden szlak turystyczny.
U zachodnich podnóży Golicy Jaworzyńskiej znajduje się polana Biała Woda.
Pierwszego wejścia zimowego na Golicę dokonał Gyula Komarnicki 3 stycznia 1913 r.

</doc>
<doc id="1521142" url="https://pl.wikipedia.org/wiki?curid=1521142" title="Metoda Rötzera">
Metoda Rötzera

Metoda Rötzera (metoda Roetzera) – metoda naturalnego planowania rodziny (NPR), konkretniej metoda objawowo-termiczna, oparta na obserwacji następujących wskaźników płodności:
oraz odpowiedniej interpretacji tych danych.
Metoda Rötzera nie jest jednak połączeniem dwóch innych metod jednowskaźnikowych: metody termicznej i metody Billingsów (obserwacji śluzu), gdyż posługuje się własnym aparatem łącznej interpretacji objawów – wzajemnej zależności obserwacji śluzu szyjkowego i przebiegu temperatury ciała. Dopiero odpowiednia analiza i interpretacja tych objawów stanowi istotę metodyki Rötzera.
Żadna z naturalnych metod rozpoznawania płodności, również metoda Rötzera nie pozwala na określenie momentu owulacji, a jedynie przybliżonego czasu jej wystąpienia (w sposób pewny można go stwierdzić tylko podczas sekcji jajnika lub przy badaniu USG dokładnie w czasie jej trwania). Znajomość przybliżonego czasu jej wystąpienia jest jednak zupełnie wystarczająca.
Obserwacja i zapis objawów.
Obserwacje prowadzi się w ciągu całego cyklu miesiączkowego. Pomiar temperatury dokonywany jest rano mniej więcej o stałej porze (różnice do 1,5 godz. nie mają większego znaczenia) tuż po przebudzeniu, ale jeszcze przed wstaniem z łóżka i podjęciem jakiejkolwiek innej czynności, najlepiej za pomocą specjalnego termometru owulacyjnego, w pochwie, w odbycie lub w ustach pod językiem. Prócz tego, przy okazji korzystania z toalety, kilka razy dziennie ocenia się rodzaj (jakość) śluzu zbierającego się w przedsionku pochwy, najlepiej przy pomocy papieru toaletowego.
Uzupełniających danych może dostarczyć samobadanie dotykowe twardości, stopnia rozwarcia i położenia szyjki macicy, które jest zmienne w przebiegu cyklu miesięcznego.
Zmiany temperatury, rodzaj śluzu oraz ewentualne dane dotyczące szyjki macicy nanosi się codziennie na kartę obserwacji. Dodatkowo notuje się czynniki mogące mieć wpływ na przebieg temperatury i jakość śluzu (patrz: źródła zaburzeń). Uzupełniające objawy mające zastosowanie w interpretacji wyników, również nanoszone na kartę: to objaw piersiowy i ból owulacyjny (patrz: terminologia).
Terminologia.
Podstawowe pojęcia, jakimi posługuje się metoda Rötzera:
Podstawowy algorytm.
W celu wyznaczenia początku niepłodności poowulacyjnej – niepłodności bezwzględnej wyznacza się, zaznaczając na karcie obserwacji:
Należy pamiętać, że wszystkie trzy wyższe temperatury muszą być po dniu szczytu objawu, powyżej linii podstawowej i muszą to być temperatury kolejne, a ewentualny spadek na poziom niższy nie może trwać dłużej niż jeden dzień.
Źródła zaburzeń.
Zaburzenia w przebiegu wykresu temperatury (T) lub jakości śluzu (Ś) mogą być spowodowane kilkoma czynnikami:
Dodatkowe czynniki zaburzające obserwacje śluzu:
Oczywiście czynniki te zaburzają również obserwacje w metodach termicznych i metodzie Billingsów. Przewagą metody Rötzera, jak i innych metod objawowo-termicznych, jest jednak "równoległe" analizowanie temperatury i śluzu, dlatego ewentualne zaburzenie jednego z tych elementów przez powyższe czynniki może być kompensowane obserwacją drugiego.
Reguły niepłodności przedowulacyjnej.
Metoda Rötzera posługuje się kilkoma regułami wyznaczania początku okresu niepłodnego, w oparciu o dane dotyczące przebiegu temperatur w co najmniej 12 poprzednich cyklach i jednoczesnej bieżącej obserwacji pojawiania się śluzu szyjkowego. Są to:
Wady i zalety.
Zalety.
Spośród zalet wymienia się skrajnie niski koszt metody, ograniczony do zakupu termometru owulacyjnego i kart obserwacji.
W swojej publikacji z 1988 roku WHO wymienia następujące zalety NPR:

</doc>
<doc id="1521144" url="https://pl.wikipedia.org/wiki?curid=1521144" title="Grupa Bieniakonie">
Grupa Bieniakonie

Grupa „Bieniakonie” – jednostka organizacyjna Wojska Polskiego okresu wojny polsko-bolszewickiej.
Jej dowódcą był kpt. Marian Zyndram-Kościałkowski, późniejszy premier Rządu RP (1935-1936).
7 października 1920 wyruszyła z okolic Terenowa na Wilno. Celem akcji było opanowanie miasta znajdującego się w rękach Litwinów na podstawie nieuznawanego przez Piłsudskiego traktatu litewsko-bolszewickiego. 20 października wkroczyła do Wilna.
31 marca 1922 roku zostały zlikwidowane Poczty Polowe Nr 23 i 72. Od 1 kwietnia tego roku Dowództwo Grupy Bieniakonie i podległe mu oddziały przeszły „pod obsługę cywilnych pocztowych w swych miejscach postoju”.

</doc>
<doc id="1521145" url="https://pl.wikipedia.org/wiki?curid=1521145" title="Metoda Roetzera">
Metoda Roetzera



</doc>
<doc id="1521146" url="https://pl.wikipedia.org/wiki?curid=1521146" title="Grupa Operacyjna &quot;Bieniakonie&quot;">
Grupa Operacyjna &quot;Bieniakonie&quot;



</doc>
<doc id="1521147" url="https://pl.wikipedia.org/wiki?curid=1521147" title="Psittakozaur">
Psittakozaur



</doc>
<doc id="1521148" url="https://pl.wikipedia.org/wiki?curid=1521148" title="Dwór Ledóchowskich">
Dwór Ledóchowskich

Dwór Ledóchowskich – murowany budynek z I poł. XIX w. w zachodniej części Lipnicy Dolnej w powiecie bocheńskim w województwie małopolskim, który przez ponad 60 lat (do II wojny światowej) pozostawał w rękach rodziny Ledóchowskich. Przez kilka lat mieszkały tu m.in. córki Antoniego Halki-Ledóchowskiego: późniejsza święta Urszula, kanonizowana w 2003 r., oraz późniejsza błogosławiona Maria Teresa, beatyfikowana w 1975 roku.
Historia.
Po pożarze Lipnicy w 1828 r. rada miejska postanowiła przenieść centrum miasta w nowe miejsce. W miejscu położonym kilkaset metrów na wschód od ówczesnego (i obecnego) rynku, na gruntach będących od końca 1834 r. własnością Kazimierza Janoty-Bzowskiego, wyznaczono nowy, większy plac, wokół którego planowano budowę domów. Zbudowany w latach 1830–1835 murowany dwór Bzowskiego miał stanowić fragment wschodniej pierzei nowego rynku. Na jego środku stanęła – istniejąca do dziś – ufundowana przez Bzowskiego w 1837 r. figura św. Floriana, który miał odtąd strzec "Nowego Miasta" od pożarów.
Do powstania „Nowego Miasta” w Lipnicy ostatecznie nie doszło, a w 1872 r. lipnickie włości wraz z dworem kupił hrabia Kazimierz Lgocki herbu Orla (Szaszor), żonaty z Kamilią Tatmajerówną z Łopusznej. Lgoccy rzadko przebywali w Lipnicy, przez co pod koniec lat 70. XIX w. dwór mocno podupadł.
W 1883 r. do dworu wprowadziła się, przybyła z Austrii, rodzina CK szambelana Antoniego Halki Ledóchowskiego herbu Szaława. Przez kilka pierwszych lat mieszkały tu również córki Antoniego Ledóchowskiego: późniejsza święta Urszula oraz późniejsza błogosławiona Maria Teresa.
Po II wojnie światowej w dawnym folwarku mieściła się rolnicza spółdzielnia produkcyjna, a w dworze mieściła się szkoła, posterunek milicji oraz mieszkania lokatorskie. Od lat 80. XX w. budynek jest własnością Kurii Diecezjalnej w Tarnowie. Został gruntownie odremontowany. Mieści się w nim obecnie Katolicki Ośrodek Studiów Społecznych im. Urszuli Ledóchowskiej. W 2003 r. w dworze zorganizowano także małe muzeum poświęcone rodzinie Ledóchowskich, zwłaszcza św. Urszuli. W dwóch salach znajduje się skromny zbiór rodzinnych pamiątek i świadectw, z których można wyczytać niezwykłą historię ich życia. Zwiedzenie dworu i muzeum możliwe jest po wcześniejszym uzgodnieniu z tutejszymi urszulankami.
Architektura.
Klasycystyczny, piętrowy budynek wzorowany był na francuskich pałacach wiejskich. Murowany na rzucie prostokąta, nakryty jest dachem czterospadowym krytym dachówką. W pięcioosiowej elewacji frontowej wyróżnia się zagłębiony w lico ściany portyk z czterema kolumnami, ponad którym znajduje się balkon w formie loggii. Na parterze dwór posiadał pięć pokoi i duży hol, na pierwszym piętrze siedem pokoi i balkon. Poprzez zadaszony ganek łączył się z budynkiem gospodarczym, w którym były pomieszczenia dla służby. Ponadto ganek, rozbudowany w stronę parku, mieścił cztery skromne pokoje z pięknym widokiem na park. Dwór otoczony był wysokim kamiennym murem z okazałą bramą wjazdową. Na słupach bramy spoczywały kamienne lwy.
Z oryginalnego wyposażenia dworu prawie nic się nie zachowało. Ledóchowscy, wysiedleni przez Niemców w czasie II wojny światowej, rozdali co cenniejsze przedmioty mieszkańcom Lipnicy, reszta została później rozszabrowana. Kilkanaście eksponatów znajduje się w domu zakonnym sióstr urszulanek SJK w Lipnicy Murowanej.
Na południe od dworu ciągnie się las, kiedyś pełniący rolę parku. Przy końcu polany znajduje się zbudowana w 1975 r. grota Matki Boskiej, która zastąpiła figurę, stojącą na miejscu jeszcze starszej, drewnianej kapliczki.

</doc>
<doc id="1521149" url="https://pl.wikipedia.org/wiki?curid=1521149" title="Grupa „Działdowo”">
Grupa „Działdowo”

Grupa płk. Habicha – improwizowana grupa taktyczna Wojska Polskiego II RP.
Grupa pod dowództwem pułkownika Eugeniusza Habicha zorganizowana została w sierpniu 1920 roku, w czasie wojny z bolszewikami, na terenie Okręgu Generalnego „Pomorze”. W skład grupy miały wchodzić 9 i 10 Pułki Strzelców Granicznych. 3 sierpnia 1920 roku dowódca OGen. „Pomorze” rozkazał dowódcy grupy bezwzględną obronę linii kolejowej Warszawa-Gdańsk. Dwa dni później pułkownik Habich podporządkowany został pluton żandarmerii pod dowództwem chorążego Tadeusza Głąba. Następnie grupa pułkownika Habicha podporządkowana została dowódcy 5 Armii, generałowi porucznikowi Władysławowi Sikorskiemu, który z kolei podporządkował ją formalnie pułkownikowi Gustawowi Orlicz-Dreszerowi. W praktyce podporządkowanie to było czysto formalne z uwagi na brak jakiejkolwiek łączności z dowództwem 5 Armii, które nie wiedząc o rozmiarach porażki w Działdowie, nakazało 14 sierpnia 1920 uderzenie w celu odbicia Mławy.
W dniach 8-10 sierpnia 1920 w walkach o Mławę z 10-tys. przeciwnikiem grupa straciła 150 zabitych i rannych oraz 240 wziętych do niewoli, a 12-13 sierpnia 1920 w walkach o Działdowo 657 żołnierzy, tracąc połowę stanu grupy. Po doznanych porażkach przemęczone i zdemoralizowane resztki grupy znalazły się w Lubawie i Nowym Mieście Lubawskim, a dowództwo grupy w Jabłonowie. 14 sierpnia resztki grupy (400-600 osób) skierowały się do Brodnicy, z zadaniem obrony tego miasta. 15 sierpnia wieczorem miasto to znalazło się jednak w rękach Armii Czerwonej, a płk Habich został wezwany do raportu do Grudziądza, gdzie został postawiony przed sądem wojennym.
Ordre de Bataille i obsada personalna grupy.
Po walkach w Mławie pododdziały 3 pułku strzelców granicznych liczyły 7 oficerów, 500 żołnierzy piechoty i 116 ułanów, z 16 ckmów sprawnych było 10
Stan bojowy grupy płk. Habicha w początku sierpnia 1920 roku wynosił ok. 1500 żołnierzy, a przed podjęciem walk o Działdowo - ponad 1300.

</doc>
<doc id="1521150" url="https://pl.wikipedia.org/wiki?curid=1521150" title="Świadkowie Jehowy w Mołdawii">
Świadkowie Jehowy w Mołdawii

Świadkowie Jehowy w Mołdawii – społeczność wyznaniowa w Mołdawii, należąca do ogólnoświatowej wspólnoty Świadków Jehowy. Artykuł opisuje historię działalności Świadków Jehowy nie tylko w obecnej Mołdawii (łącznie z nieuznawanym na arenie międzynarodowej Naddniestrzem), ale także na tym terenie przed powstaniem niepodległego państwa: na terenie Besarabii (do 1940 roku; na terenie ZSRR i na terenie Rumunii), Mołdawskiej Socjalistycznej Republiki Radzieckiej (1940–1941 oraz 1944–1991), a także na tym terenie przyłączonym do Rumunii w latach 1941–1944.
W 2022 roku społeczność Świadków Jehowy w Mołdawii liczyła 18 301 głosicieli, należących do 201 zborów. Na dorocznej uroczystości Wieczerzy Pańskiej w 2022 roku zebrało się 34 957 osób (ok. 1,2% mieszkańców). Działalność miejscowych głosicieli koordynuje Biuro Oddziału w Kiszyniowie.
Historia.
Początki.
W 1891 roku Charles Taze Russell odwiedził Josifa Rabinowicza w Kiszyniowie (wówczas: gubernia besarabska w carskiej Rosji). Rabinowicz obeznany z wierzeniami Badaczy Pisma Świętego prowadził działalność wśród Żydów. Na jego posesji znajdował się dom modlitwy, który mógł pomieścić około 125 osób; obrzędy sprawowano w nim w języku jidysz, według własnego rytu, łączącego elementy żydowskie i chrześcijańskie. Sam Rabinowicz drukował i rozpowszechniał traktaty biblijne skierowane do Żydów. Był on zaznajomiony z "Wykładami Pisma Świętego" czytał czasopismo „Strażnica Syjońska” wydawane przez Charlesa T. Russella.
W 1919 roku Ion Andronic powrócił z obozu jenieckiego po I wojnie światowej do rodzinnej miejscowości Corjeuți i zainteresował się Biblią. Wkrótce jego rodzina, wraz z rodziną sąsiada Ilie Grozy, rozpoczęła omawianie Pisma Świętego na podstawie publikacji Towarzystwa Strażnica. Do tej grupy dołączali dalsi krewni oraz rodzina Iacuboi, tworząc zbór utrzymujący kontakt z rumuńskim Biurem Oddziału. W 1921 roku w okolicach miasta Corjeuți Badaczami Pisma Świętego zostało około 200 osób.
W 1922 roku w Corjeuți został zbudowany pierwszy "dom zebrań" (odpowiednik Sali Królestwa). W wiosce Şirăuţi pierwszym Badaczem został Ilarion Bugaian, a Moise Ciobanu, który z wierzeniami Badaczem Pisma Świętego zetknął się w niemieckim więzieniu w trakcie I wojny światowej, powrócił jako pierwszy Badacz do miasta Bielce. Tam też powstała grupa wyznawców, która z czasem przekształciła się w zbór. W 1923 roku rumuńskie Biuro Oddziału zaczęło wysyłać na terytorium Mołdawii współwyznawców, którzy pomagali w prowadzeniu działalności kaznodziejskiej.
25 kwietnia 1925 roku na podstawie Dyrektywy Tajnej Policji numer 17274/925 wprowadzono zakaz działalności, zarządzony przez Ministerstwo do spraw Wyznań i Sztuki. Badaczom Pisma Świętego zarzucano współpracę z komunistami. Do Ministerstwa do spraw Wyznań i Sztuki wniesiono oficjalną prośbę o zniesienie zakazu, wraz z dokumentem przedstawiającym opis wierzeń i działalności związku wyznaniowego. W 1927 roku odbyły się trzy rozmowy z ministrem, jednak nie przyniosły one skutku. Na mocy dokumentu z 29 maja 1932 roku „wszelka działalność” Badaczy Pisma Świętego została całkowicie zakazana. Jednak sytuacja prawna na terenie całej przedwojennej Rumunii była zróżnicowana. Na obszarze Besarabii, mimo podejmowanych kolejnych lokalnych prób, np. w roku 1937 w miejscowości Soroki, nie udało się zalegalizować działalności. Zakaz działalności potwierdzono 12 lipca 1939 roku w oficjalnym piśmie rządowym "Monitorul Oficial".
W 1927 roku na całym terenie podlegającym pod rumuńskie Biuro Oddziału zebrania zostały zakazane, setki osób postawiono przed sądami wojskowymi i cywilnymi, a pozostałych Badaczy poddano ścisłej obserwacji służb bezpieczeństwa oraz policji, skutkiem czego zebrania organizowano sporadycznie w dobrze ukrytych miejscach. W marcu 1927 roku ograniczono działalność nadzorców podróżujących. W tym samym miesiącu minister spraw wewnętrznych w poufnym piśmie wydał nakaz odnalezienia oraz aresztowania wszystkich pełnoczasowych kolporterów i w krótkim czasie większość z nich trafiła do więzień. Mimo to pod koniec lat 20. kolejne osoby oraz całe rodziny przyłączały się do Badaczy Pisma Świętego.
W latach 30. wiele zborów w północnej Mołdawii odwiedził i umacniał sługa rumuńskiego Biura Oddziału, Martin Magyarosi. 
II wojna światowa oraz czasy radzieckiej okupacji.
W trakcie trwania II wojny światowej Mołdawia przechodziła spod jednej władzy pod drugą. W 1940 Mołdawia została wcielona do ZSRR, a w 1941 wróciła do Rumunii. Dla Świadków Jehowy były to czasy prześladowań z powodu ich neutralności w sprawach politycznych i odmowy pełnienia służby wojskowej. W 1942 roku faszystowski sąd wojskowy podlegający rządowi Antonescu w miejscowości Czerniowce skazał 100 Świadków Jehowy na śmierć, a wyrok miał być wykonany natychmiast. Z tej grupy 2 osoby wyrzekły się wiary, a 8 rozstrzelano. Widząc determinację Świadków Jehowy, karę śmierci zamieniono na 25 lat przymusowych robót. W następnym takim procesie na śmierć skazano 70 Świadków, lecz wyrok zamieniono na 25 lat ciężkich robót. W sierpniu 1944 roku zostali oni uwolnieni z obozów przez nacierające wojska radzieckie.
W okresie od marca do sierpnia 1944 roku Mołdawia ponownie została zajęta i wcielona do Związku Radzieckiego jako Mołdawska SRR. Świadkowie Jehowy za odmowę służby w wojsku radzieckim otrzymywali wyroki po 10 lat więzienia. Po wojnie dla Świadków Jehowy rozpoczęły się prześladowania ze strony radzieckich komunistów spowodowane odmową głosowania w lokalnych wyborach partyjnych. W 1947 roku, gdy w Mołdawii panował dotkliwy głód, współwyznawcy z Ukrainy udzielali im pomocy humanitarnej. 
6 lipca 1949 roku władze radzieckie zorganizowały deportacje przeszło 4800 Świadków Jehowy oraz innych mieszkańców m.in. do obozów w zachodnich rejonach Syberii. Ponieważ większość uchodźców została wysłana do Kazachstanu, operacja otrzymała nazwę „Południe”.
W 1951 roku z polecenia Józefa Stalina rozpoczęto drugą falę zsyłek w ramach Operacji Północ, która objęła już wyłącznie Świadków Jehowy. Deportowano ponad 720 kolejnych rodzin Świadków Jehowy – 2617 osób, które wysłano do odległego o 4500 kilometrów Tomska na zachodzie Syberii. Pozostało tylko kilkadziesiąt osób, które kontynuowały działalność, zachowując wzmożoną ostrożność. W latach zakazu literaturę biblijną na całą Mołdawię produkowano tylko w dwóch drukarniach, pracujących wyłącznie nocami.
Działania KGB.
W marcu 1959 roku KGB zorganizował konferencję wyższych oficerów, na której postanowiono rozbić organizację Świadków Jehowy na terenie Związku Radzieckiego, wywołując wśród nich wewnętrzne podziały. Postanowiono zdemoralizować i skompromitować najbardziej aktywnych nadzorców, posługując się wobec nich także sfabrykowanymi dowodami. W latach 60. XX wieku rozpoczęto zorganizowaną kampanię rozpowszechniania fałszywych pogłosek, jakoby część starszych nadzorujących działalność podjęło współpracę ze służbami bezpieczeństwa.
Równocześnie KGB szkolił agentów, którzy dostawali się do zborów, udawali „aktywnych” Świadków Jehowy i starali się objąć odpowiedzialne zadania w zborach. Natomiast gorliwym głosicielom oferowano duże sumy pieniędzy w zamian za współpracę z KGB. Również na terenie Mołdawii działania KGB przyniosły pewien skutek. W atmosferze podejrzliwości część głosicieli odłączyła się od organizacji i utworzyła opozycyjną grupę.
Na początku lat 60. władze radzieckie postanowiły umieścić najbardziej aktywnych Świadków Jehowy z całego kraju w jednym łagrze w Republice Mordwińskiej, na zachodzie Rosji. Plan ten zakładał, że pobyt w jednym obozie doprowadzi do jeszcze większego konfliktu pomiędzy obiema grupami i pozwoli definitywnie rozbić Świadków Jehowy. Ponieważ wcześniej ze względu na znaczne odległości i utrudnioną komunikację powstawały nieporozumienia, dlatego wspólny pobyt w jednym więzieniu pozwolił zdemaskować plan KGB i przywrócić jedność. W 1962 roku Komitet Kraju nadzorujący działalność w Związku Radzieckim napisał z łagru specjalny list, który dotarł do wszystkich zborów w kraju i przyczynił się do naprawienia szkód spowodowanych działaniami KGB.
W Mołdawii w połowie lat 60. wybrano trzech nadzorców, którzy odwiedzali zbory, zaczynając od północy Mołdawii, gdzie zamieszkiwała większość Świadków Jehowy i zachęcali do jedności. W drugiej połowie lat 60. okazało się, że ani jawne prześladowania, ani inne działania KGB nie przyniosły spodziewanych rezultatów. Wtedy też w listopadzie roku 1967 w Kiszyniowie zorganizowano konferencję oficerów KGB zwalczających Świadków Jehowy, na której omawiano nowe metody przeciwdziałania ich działalności. KGB postanowił wykorzystać byłych Świadków Jehowy do szerzenia fałszywych informacji. Mimo tych wszystkich działań w roku 1972 zdecydowana większość Świadków Jehowy działała zjednoczona.
Poprawa sytuacji Świadków Jehowy.
W latach 70. władze komunistyczne zaprzestały masowych aresztowań i zsyłek Świadków Jehowy. Zmniejszono również wyroki za prowadzenie działalności kaznodziejskiej i udział w zebraniach zborowych. Gdy sprzeciw zelżał, zaczęto efektywniej wykorzystywać drukarnie, dzięki czemu wzrosła ilość literatury. Ulepszono same metody drukowania oraz udoskonalono maszyny drukarskie, dzięki czemu dodatkowo zwiększono produkcję.
Gdy w roku 1985 w Związku Radzieckim doszło do zmiany rządu, los Świadków Jehowy znacznie się poprawił. Nie byli już śledzeni przez tajną policję, nie karano ich grzywnami za udział w zebraniach religijnych. W tym czasie w Mołdawii dalej urządzano zebrania w małych, dziesięcioosobowych grupach, lecz wykorzystując wesela czy pogrzeby zaczęto urządzać nieduże zgromadzenia obwodowe.
W 1989 roku setki mołdawskich Świadków Jehowy uczestniczyło w kongresach międzynarodowych pod hasłem „Prawdziwa pobożność” w Polsce. W tym samym roku we Lwowie zorganizowano spotkanie 60 nadzorców podróżujących z Komitetem Kraju Związku Radzieckiego. W spotkaniu tym uczestniczyło 4 nadzorców podróżujących z Mołdawii, co przyczyniło się do organizacji działalności kaznodziejskiej. W styczniu 1990 roku postanowiono wznieść pierwszą od 1922 roku Salę Królestwa w Mołdawii, we wsi Fetești. Uroczystość oddania Sali do użytku połączono z chrztem, który przyjęło 80 osób.
Czasy niepodległej Mołdawii.
W 1991 roku po raz pierwszy zorganizowano oficjalne zgromadzenia obwodowe. Odbyła się też pierwsza wizyta przedstawiciela Biura Głównego w charakterze nadzorcy strefy. W tym czasie w Mołdawii działało około 4000 głosicieli. Do kraju przybyli misjonarze Biblijnej Szkoły Strażnicy – Gilead.
W 1992 roku duża grupa mołdawskich delegatów uczestniczyła w kongresie międzynarodowym pod hasłem „Nosiciele światła” w Petersburgu. W ciągu 3 miesięcy tego roku powstała w Corjeuți pierwsza Sala Zgromadzeń na terenie Mołdawii. Może ona pomieścić 800 osób. Rok później Świadkowie Jehowy otworzyli w Fetești kolejną Salę Zgromadzeń – na 1500 osób. W sierpniu 1993 roku w całej Mołdawii działało 6551 głosicieli. W latach 1990–1995 mołdawskie zbory wzniosły też ponad 30 Sal Królestwa, głównie na północy kraju.
27 lipca 1994 roku zalegalizowano działalność Świadków Jehowy w Mołdawii. Pomimo tego w dalszym ciągu dochodziło do aktów nietolerancji. W sierpniu tego roku odbyło się zgromadzenie okręgowe pod hasłem „Bojaźń Boża” w Kiszyniowie, pierwsze zgromadzenie zorganizowane w Mołdawii. W 1995 roku liczba głosicieli przekroczyła 10 tysięcy, a rok później zanotowano liczbę 12 565 głosicieli.
W 1998 roku w Naddniestrzu, regionie autonomicznym oficjalnie uznawanym za część Republiki Mołdawii, rozpoczęły się szykany i groźba zakazu działalności. Dopiero w 2009 roku Sąd miejski w Tyraspolu, stolicy Naddniestrza, zarejestrował społeczność Świadków Jehowy w tym mieście.
Do roku 1995 nadzór nad działalnością w Mołdawii sprawowało Biuro Oddziału w Rosji. W tym roku Ciało Kierownicze postanowiło nadzór przekazać do Biura Oddziału w Rumunii. W Kiszyniowie korzystano z małego biura oraz utworzono małą rodzinę Betel. 1 maja 1996 roku do mołdawskiej rodziny Betel dołączyli Rosaria i Guenther Matzurowie, absolwenci 67 klasy Szkoły Gilead, wcześniej kilka lat usługujący w rumuńskim Biurze Oddziału. W 1998 roku biuro zajmowało pięć mieszkań rozrzuconych po Kiszyniowie. W tym roku na działce zaproponowanej przez władze w centrum stolicy we wrześniu 1998 roku rozpoczęto budowę nowej siedziby. 16 września 2000 roku odbyła się uroczystość oddania do użytku nowego Betel w Kiszyniowie, na którą przybyli goście z 11 krajów. Następnego dnia na miejscowym stadionie sportowym Gerrit Lösch, członek Ciała Kierowniczego, wygłosił okolicznościowe przemówienie do przeszło 10 tysięcy zgromadzonych z tej okazji. Rodzina Betel liczyła 26 osób. W 2003 roku w Komitecie Kraju usługiwali David Grozescu, Anatolie Cravciuc i Tiberiu Kovacs. 
W styczniu 1991 roku w Kiszyniowie działalność kaznodziejską prowadziło około 350 głosicieli, należących do dwóch zborów. W styczniu 2003 roku liczba głosicieli w tym mieście przekraczała 3870 w 37 zborach. Od 1999 roku do lipca 2002 roku w Kiszyniowie wzniesiono dziesięć Sal Królestwa, z których korzystało 30 zborów w tym mieście. By zaspokoić potrzeby pozostałych 7 zborów, zbudowano trzy kolejne Sale w mieście. W marcu 2002 roku w całej Mołdawii działało 18 473 głosicieli. W 2006 roku ponad 800 mołdawskich delegatów uczestniczyło w kongresie międzynarodowym pod hasłem „Wyzwolenie jest blisko!” w Chorzowie.
W 2008 roku Sąd Najwyższy stwierdził, iż nie jest potrzebna rejestracja do prowadzenia spotkań religijnych tego wyznania. W tym roku przekroczono liczbę 20 tysięcy głosicieli, a na Pamiątce zebrało się 40 648 osób. Rok później zanotowano liczbę 20 231 głosicieli, co stanowiło największy odsetek liczby głosicieli w stosunku do liczby mieszkańców w krajach europejskich (ponad 0,5% mieszkańców). W niektórych regionach kraju odsetek wyznawców jest jeszcze większy – np. w Caracuşenii Vechi wynosi ok. 25%, w Fetești ok. 15%, a w Tabani prawie 20% mieszkańców. Pod koniec roku do kraju dotarli kolejni misjonarze, ze 127 klasy Szkoły Gilead. W 2011 roku liczba głosicieli wyniosła 20 384.
3 lipca 2013 roku oddano do użytku rozbudowane Biuro Oddziału. Okolicznościowe przemówienie wygłosił członek Ciała Kierowniczego, Stephen Lett. Biuro powiększyło się o trzykondygnacyjny budynek, mieszczący magazyn literatury, dziesięć pokojów mieszkalnych oraz dwukondygnacyjny kompleks Sal Królestwa dla siedmiu zborów. Mołdawska rodzina Betel liczyła 33 osoby.
W lipcu 2015 roku delegacja Świadków Jehowy z Mołdawii brała udział w kongresie specjalnym pod hasłem „Naśladujmy Jezusa!” w Sofii w Bułgarii, w sierpniu 2017 roku w kongresie specjalnym pod hasłem „Nie poddawaj się!” w rumuńskim mieście Kluż-Napoka, w lipcu 2018 roku w kongresie specjalnym pod hasłem „Bądź odważny!” w ukraińskim Lwowie, a w 2019 roku w kongresach międzynarodowych pod hasłem „Miłość nigdy nie zawodzi!” w Guayaquil, Paryżu i Warszawie.
9 kwietnia 2020 roku na specjalnym spotkaniu w Biurze Oddziału w Bukareszcie ogłoszono wydanie zrewidowanej wersji Pisma Świętego w Przekładzie Nowego Świata w języku rumuńskim. W związku z pandemią COVID-19 program był transmitowany do wszystkich zborów w Rumunii oraz Mołdawii. Był także tłumaczony na język węgierski, romani (rumuński) i rumuński język migowy. W Mołdawii program obejrzało 15 606 osób. W latach 2006–2020 wydrukowano ponad 900 tysięcy egzemplarzy Pisma Świętego w Przekładzie Nowego Świata w języku rumuńskim, którym na świecie posługuje się ponad 65 tysięcy głosicieli.
1 kwietnia 2021 roku w Kiszyniowie w Mołdawii odbyła się konferencja pt. „70. rocznica Operacji Północ. Lekcje represji”. Została zorganizowana przez Instytut Historii Mołdawskiej Akademii Nauk, Uniwersytet im. Alecu Russa w Bielcach i Uniwersytet im. Bogdana Petriceicu Hasdeu w Kagule.
13 lipca 2021 roku Europejski Trybunał Praw Człowieka orzekł na korzyść Rostoma Asłaniana w sprawie, w którą zaangażowane są dwa kraje – Mołdawia i Rosja. Asłanian zaskarżył wyrok więzienia nałożony na niego przez władze Naddniestrza (Naddniestrzańskiej Republiki Mołdawskiej) za podyktowaną sumieniem odmowę pełnienia służby wojskowej. ETPC stwierdził, że sąd nie miał podstaw prawnych, żeby skazać go za podyktowaną sumieniem odmowę służby wojskowej. Uznał, że skoro to Rosja nadzoruje Naddniestrze pod względem militarnym, ekonomicznym oraz politycznym, to właśnie ona ponosi odpowiedzialność za to zdarzenie i postanowił, że Rosja ma zapłacić Asłanianowi odszkodowanie za rok pobytu w więzieniu.
Od 24 lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji.
Zebrania zborowe odbywają się w językach: rumuńskim, rosyjskim, rosyjskim migowym, angielskim, bułgarskim, gagauskim, romani (vlax, Mołdawia) oraz romani (vlax, Rosja).

</doc>
<doc id="1521151" url="https://pl.wikipedia.org/wiki?curid=1521151" title="Grupa Operacyjna &quot;Działdowo&quot;">
Grupa Operacyjna &quot;Działdowo&quot;



</doc>
<doc id="1521154" url="https://pl.wikipedia.org/wiki?curid=1521154" title="Decade in the Sun">
Decade in the Sun

Decade in the Sun – album walijskiej grupy rockowej Stereophonics. Został wydany 6 listopada 2008 roku. 

</doc>
<doc id="1521156" url="https://pl.wikipedia.org/wiki?curid=1521156" title="System zasilania awaryjnego">
System zasilania awaryjnego

System zasilania awaryjnego – urządzenie lub układ urządzeń służący do ochrony wybranych odbiorników przed zakłóceniami zasilania z sieci energetycznej, których skutkiem mogłoby być zakłócenie lub przerwanie ich pracy.
Najczęstszą funkcją układów zasilania awaryjnego jest zapewnienie zasilania odbiorników podczas zaniku napięcia w podstawowym źródle zasilania. Obecnie układy te pełnią również inne funkcje związane z kondycjonowaniem energii.
Rezerwowaniu zasilania podlegają z reguły odbiorniki o kluczowym znaczeniu dla danego procesu (np. aparatura medyczna, systemy IT, napędy elektryczne w fabrykach). Zadaniem systemów zasilania awaryjnego jest zagwarantowanie bezpieczeństwa ludziom, mieniu i danym.
Stosownie do potrzeb obecnie stosuje się następujące typy układów zasilania awaryjnego:
Zasilanie dwustronne – to zasilanie zrealizowane za pomocą dwóch niezależnych linii zasilających wyposażonych w układ SZR. Układy Samoczynnego Załączania Rezerwy to układy automatyczno-elektryczne używane w obiektach i sieciach wymagających pewności zasilania. W momencie zaniku zasilania toru podstawowego następuje samoczynne przełączania zasilania do toru rezerwowego. Po przywróceniu napięcia toru podstawowego następuje automatyczny powrót układu zasilania do stanu pierwotnego. Zasilania dwustronne mogą współpracować z zasilaczami UPS w celu zapewnienia zasilania gwarantowanego (nieprzerwana dostawa energii).
indywidualny zasilacz UPS – przeznaczony dla pojedynczych odbiorników lub grupy odbiorników mniejszej mocy, stosowane np. do podtrzymania zasilania komputerów osobistych
zasilacze UPS centralne – zabezpieczają np. urządzenia w serwerowni, centrali telefonicznej lub cały budynek;
agregat prądotwórczy – stosuje się w przypadku dłuższych przerw w zasilaniu, dla odbiorników tolerujących chwilowy zanik napięcia, np. chłodnie magazynowe, urządzenia wentylacyjne; mogą być wyposażone w automatykę, zapewniającą samoczynne uruchomienie zespołu prądotwórczego po zaniku napięcia i wyłączanie po powrocie napięcia z głównego źródła zasilania;
układ UPS/agregat, układ hybrydowy – stanowi połączenie systemu UPS, agregatu oraz automatyki sterującej; stosowany jest w celu zapewnienia bezprzerwowego zasilania urządzeń elektrycznych podczas długotrwałych zaników napięcia; zapewnia przełączenie zasilania w sposób niezauważalny dla odbiornika, zapewniając jednocześnie możliwość długotrwałej autonomicznej pracy przy braku napięcia w głównym źródle zasilania;
układ specjalizowany – zabezpieczenie stosowane w obiektach o wysokim stopniu specjalizacji (np. w elektrowniach, elektrociepłowniach, stacjach rozdzielczych); na systemy tego typu mogą składać się: zasilacze buforowe, prostowniki, falowniki, przekształtniki, baterie akumulatorowe, agregaty prądotwórcze, automatyka sterująca; konstrukcja układu jest dopasowana do potrzeb procesu, który podlega rezerwowaniu; układy specjalizowane stanowią specjalnie zaprojektowaną ofertę poszczególnych dostawców dla poszczególnych klientów.
Wybór systemu zasilania awaryjnego zależy od możliwości ekonomicznych inwestora (koszt inwestycji i eksploatacji), konfiguracji obiektu, przeznaczenia obiektu, struktury instalacji elektrycznej, mocy zasilanych urządzeń i wymaganego poziomu bezpieczeństwa.

</doc>
<doc id="1521157" url="https://pl.wikipedia.org/wiki?curid=1521157" title="Brabham Racing Organisation">
Brabham Racing Organisation



</doc>
<doc id="1521158" url="https://pl.wikipedia.org/wiki?curid=1521158" title="Układ specjalizowany zasilania awaryjnego">
Układ specjalizowany zasilania awaryjnego

Układ specjalizowany zasilania awaryjnego – indywidualnie zaprojektowany i wykonany system zasilania awaryjnego w celu zapewnienia bezprzerwowego zasilania procesu technologicznego w określonym czasie – do momentu ponownego pojawienia się napięcia w sieci, ewentualnie bezpiecznego zakończenia procesu. Umożliwia także kontrolę nad przywróceniem normalnego zasilania.
Układy specjalizowane zasilania awaryjnego tworzy się dla klientów o specyficznych wymaganiach, wynikających ze społecznego znaczenia procesów technologicznych realizowanych w tych przedsiębiorstwach. Do grupy tej można zaliczyć m.in. wytwórców energii elektrycznej (elektrownie oraz elektrociepłownie), zakłady energetyczne, operatorów systemów przesyłowych energii elektrycznej, stacje przesyłowe WN i rozdzielcze SN.

</doc>
<doc id="1521163" url="https://pl.wikipedia.org/wiki?curid=1521163" title="Zbrodnia katyńska w świetle dokumentów">
Zbrodnia katyńska w świetle dokumentów

Zbrodnia katyńska w świetle dokumentów – obszerny raport polskiego rządu na uchodźstwie w Londynie poświęcony zbrodni katyńskiej, opracowany przez Józefa Mackiewicza, a później także przez Zdzisława Stahla, opublikowany po raz pierwszy w 1948 roku w Wielkiej Brytanii z przedmową gen. Władysława Andersa.
Raport zawiera dokumenty, świadectwa i fotografie związane z zamordowaniem wiosną 1940 roku polskich jeńców wojennych z obozów w Kozielsku, Starobielsku i Ostaszkowie przez funkcjonariuszy radzieckiego NKWD na rozkaz najwyższych władz Związku Radzieckiego. Jedną z jego części jest analiza sfałszowanego raportu radzieckiego tzw. Komisji Burdenki, wskazująca na zawarte w nim nieprawdziwe dane.
„Zbrodnia katyńska w świetle dokumentów” była wielokrotnie wznawiana na Zachodzie. W okresie PRL jej rozpowszechnianie w Polsce było zakazane przez cenzurę i przed 1990 rokiem ukazywała się w kraju jako wydawnictwo podziemne (wydawała ją m.in. Niezależna Oficyna Wydawnicza NOWA). 
Książka ukazywała się przez wiele lat bez informacji o decydującym wkładzie Józefa Mackiewicza w jej opracowanie.

</doc>
<doc id="1521170" url="https://pl.wikipedia.org/wiki?curid=1521170" title="1 Pułk Strzelców Granicznych">
1 Pułk Strzelców Granicznych

1 Pułk Strzelców Granicznych – oddział Strzelców Granicznych.
Sformowany jako 1 pułk Straży Granicznej. 3 marca 1920 roku został przemianowany na 1 pułk Strzelców Granicznych i podporządkowany Dowództwu Strzelców Granicznych.
Resztki pułku weszły w skład 200–osobowej podgrupy Straży Granicznej płk. Władysława Obuch–Woszczatyńskiego, która 6 sierpnia 1920 zajmowała stanowiska na odcinku Jednorożec–Chorzele. Wieczorem wycofała się do Krzynowłogi Małej, niszcząc mosty na rzece Płodownicy, Orzycu i Ulanówce.
Geneza.
17 grudnia 1918 roku szef Straży Granicznej płk Małyszko przedstawił Ministerstwu Spraw Wojskowych wstępny projekt etatów oddziałów granicznych. Na ich podstawie do końca lutego 1919 roku sformowano 1 pułk Straży Granicznej. W skład 1 pułku weszły: 1 dywizjon stacjonujący czasowo w Warszawie oraz 3 dywizjon SG z Mławy.
Wiosną 1919 roku Straż Graniczna przeszła pod wyłączną komendę Ministerstwa Spraw Wojskowych. W ramach zmian strukturalnych nastąpiły zmiany w nazwie. 1 pułk Wojskowej Straży Granicznej podporządkowany został Dowództwu Okręgu Generalnego „Warszawa”.
Latem 1919 roku 1 pułk Wojskowej Straży Granicznej rozlokowano na odcinku granicznym od Jeziora Rajgrodzkiego do rzeki Omulew. Dowództwo pułku przeniesiono z Ostrołęki do Łomży. 30 lipca II dywizjon wyszedł ze składu pułku i wszedł w podporządkowanie dowódcy 3 pułku Wojskowej Straży Granicznej jako I/3 pWSG. 
I dywizjon ochraniał odcinek od Jeziora Rajgrodzkiego do rzeki Pissy. Dowództwo 1 dywizjonu przeniesiono z Łomży do Szczuczyna.
 Nowy II dywizjon 1 pułku WSG ochraniał odcinek granicy od rzeki Pissy do rzeki Omulew. Dowództwo dywizjonu sformowano w Łomży i przeniesiono do Myszyńca.
W połowie 1919 roku Ministerstwo Spraw Wojskowych i Inspektorat Wojskowej Straży Granicznej podjęły przygotowania do przejęcia Pomorza Gdańskiego. W związku z tym zaplanowano też przesunięcia na innych odcinkach granicy. 1 pułk Wojskowej Straży Granicznej miał ochraniać granicę od Rajgrodu do Mławy.
Formowanie i zmiany organizacyjne.
3 marca 1920 roku wiceminister spraw wojskowych generał podporucznik Kazimierz Sosnkowski przemianował dotychczasową formację „Wojskowa Straż Graniczna” na „Strzelców Granicznych”. Pułk zmienił swoją nazwę.
Służba graniczna.
27 marca 1920 roku 1 pułk Strzelców Granicznych obsadzał granicę OG „Warszawa” z obszarem plebiscytowym Prus Wschodnich od Rajgrodu do szosy Mława–Neidenburg. Dowództwo pułku stacjonowało wtedy w Łomży.

</doc>
<doc id="1521171" url="https://pl.wikipedia.org/wiki?curid=1521171" title="Blackout (rozległa awaria zasilania)">
Blackout (rozległa awaria zasilania)



</doc>
<doc id="1521172" url="https://pl.wikipedia.org/wiki?curid=1521172" title="10 Pułk Strzelców Granicznych">
10 Pułk Strzelców Granicznych

10 Pułk Strzelców Granicznych – jednostka organizacyjna Strzelców Granicznych w II Rzeczypospolitej.
Geneza.
W 1918 roku powstał 1 pułk Straży Granicznej, a w lutym 1919 roku 2 pułk SG ze sztabem w Częstochowie. I/2 p SG formował podpułkownik Witold Sieciński z byłej armii rosyjskiej. 21 lutego 1919 roku ppłk Sieciński wraz ze swoim adiutantem ppor. Stefanem Hebdą i oficerem do zleceń por. Marianem Neretyńskim oraz pierwszymi żołnierzami I dyonu wyruszyli z Warszawy do Częstochowy.
Dalsze formowanie I dywizjonu z ochotników z w okolic Częstochowy nastręczało wiele trudności. 26 marca 1919 roku sztab dywizjonu przeniesiono do Oświęcimia. W marcu dowódca dywizjonu przyjął w podporządkowanie od II/ 2 pułku Wojsk Straży Granicznej 4 szwadron pod dowództwem porucznika Majewskiego. Szwadron miał dostarczyć niezbędną do szkolenia nowo wstępujących kadrę instruktorską. Okazał się jednak pododdziałem zdemoralizowanym i skorumpowanym. 8 czerwca 1919 roku szwadron został rozformowany,a żołnierze wysłani na front. „Nowy” szwadron otrzymał żołnierzy z pułków piechoty DOG „Kraków” i 17 czerwca został przeniesiony do II dyonu 2 pułku Wojsk Straży Granicznej i poddany rygorystycznemu szkoleniu.
W okresie pobytu w Oświęcimiu zostały sformowane 1., 2. i 3. szwadron, komenda sztabowa i telefonistów, tabor, ambulatorium i składy żywnościowe. W czerwcu dywizjon został przemianowany na 3 samodzielny dywizjon Wojskowej Straży Granicznej. Rozkazem DOG „Kraków” w jego skład wszedł czasowo oddział Żandarmerii Polowej pod dowództwem por. Wicherka. W tym też czasie oddana została pod rozkazy dowództwa dyonu kompania graniczna „Chrzanów”. Kompanię tę później przemianowano na 2 szwadron. W końcu czerwca szwadron odszedł do 2 pułku WSG.
5 grudnia 1919 roku dywizjon przeniesiony został do Suwałk i otrzymał zadanie obsadzenia odcinka granicy państwowej od Rajgrodu do wsi Kraśnik. W pierwszej połowie stycznia 1920 roku szwadrony dywizjonu rozpoczęły służbę na granicy. Z początkiem marca dywizjon otrzymał kolejnych rekrutów. Ich szkolenie odbywało się w szwadronie szkolnym dowodzonym przez mjr. Norejkę. Po zakończeniu okresu unitarnego i wcieleniu rekrutów do szwadronów „bojowych”, 3 samodzielny dywizjon został zreorganizowany i przeformowany na 10 pułk Strzelców Granicznych.
Powołanie i zmiany organizacyjno-dyslokacyjne.
Na podstawie rozkazu Ministra Spraw Wojskowych z 21 maja 1920 roku, pełniący dotychczas służbę graniczną na Mazurach, 3 samodzielny dywizjon Strzelców Granicznych został przeformowany w 10 pułk Strzelców Granicznych.
Dowództwo 3 samodzielnego dywizjonu zostało przemianowane na dowództwo 10 pułku Strzelców Granicznych, a dowódca dywizjonu objął czasowo dowództwo pułku. 3 samodzielny dywizjon StG stał się I/10 pStG, a dowództwo dywizjonu utworzono z obsady dowództw szwadronów.
W wyniku wydzielenia ze szwadronu szkolnego czterech szwadronów liniowych, powstał II dywizjon pułku. Jego dowództwo zorganizowano z personelu szwadronów, w tym szwadronu szkolnego.
Szwadron szkolny 3 samodzielnego dywizjonu StG przemianowany został na szwadron szkolny 10 pułku.
Ponadto kadrę uzupełniono z innych szwadronów szkolnych i w drodze przydziału oficerów przez Ministerstwo Spraw Wojskowych.
Po sformowaniu dowództwo pułku miało pozostać w Suwałkach, a I dywizjon pełnić służbę na swoich dotychczasowych stanowiskach. II dywizjon, w myśl rozkazu organizacyjnego, miał być przetransportowany do Oświęcimia i zluzować 4 i 8 szwadron 2 pułku Strzelców Granicznych.
Jednak zaraz po sformowaniu, II dywizjon pod czasowym dowództwem por. Mieczyńskiego został przeniesiony do DOG „Pomorze” na odcinek graniczny Wolnego Miasta Gdańska i obsadził granicę od Tczewa do Pucka. Zluzował pododdziały 65 pułku piechoty, który wysłany został na front polsko-bolszewicki. Do miejsca przeznaczenia w Skarszewach przybył 8 czerwca. 19 czerwca sztab dywizjonu przeszedł do Tczewa.
Szwadrony I dywizjonu uzupełniono rekrutami szwadronu szkolnego i obsadzały nadal odcinek graniczny od Rajgrodu do wsi Kraśnik.
Z rozkazu Dowództwa Strzelców Granicznych przybył do pułku major Manżett i z żołnierzy szwadronu szkolnego sformował nowy 1 samodzielny dywizjon Strzelców Granicznych.
Walki pułku.
W końcu czerwca 1920 sytuacja na froncie bolszewickim wymusiła by wszystkie pułki liniowe były użyte w walce. Z litewskiej linii demarkacyjnej ściągnięty został Kowieński pułk piechoty. Jego zadania miał przejąć I dywizjon 10 pułku Strzelców Granicznych.
Jednak tempo rosyjskiego natarcia uniemożliwiło realizację tego zamierzenia. I/10 pStG wszedł w skład Augustowsko–Suwalskiej Grupy Operacyjnej dowodzonej przez płk. Obuch-Woszczatyńskiego i wyruszył na front pod Grodno. Po dwutygodniowych walkach grupa operacyjna, a z nią I dywizjon, zmuszona była do odwrotu w rejon Rajgród-Grajewo. Po okrążeniu przez bolszewików i po kilkakrotnych próbach przerwania się, cała Grupa Operacyjna zmuszona została do przekroczenia granicy niemieckiej pod Boguszami i tam została internowana. Dowódca grupy, płk. Obuch-Woszczatyński wraz z adiutantem, por. Tucholskim zdołali wyjechać samochodem i przedostać się za linię wroga.
4 szwadron otrzymał odrębne zadanie. Maszerował on lasami Augustowskimi wzdłuż granicy litewskiej i zmiatał przechodzące na polską stronę oddziały litewskie i drobne patrole bolszewickie. W potyczce pod m. Rudawka-Wólka wziął do niewoli 5 Kozaków. Nie mając żadnej łączności z innymi oddziałami, 4 szwadron wycofał się przez Augustów w kierunku na Grajewo. Dalej maszerując wzdłuż granicy pruskiej, uderzył na pozycje bolszewickie i wyszedł z okrążenia. Pod Łysą szwadron dołączył do 1 samodzielnego dywizjonu Strzelców Granicznych i wszedł w skład „Grupy operacyjnej płk. Obuch-Woszczatyńskiego”. Następnie szwadron brał udział w walkach od Myszyńca do Lidzbarka. W kolejnych akcjach szwadron mój cofnął się pod Działdowo, gdzie został rozformowany i wcielony do Grupy Operacyjnej płk. Habicha.
Odtworzenie pułku i rozwiązanie.
Z 10 pułku Strzelców Granicznych pozostał na granicy II dywizjon. We wrześniu 1920 do dywizjonu dołączył 4 szwadron I dyonu. Pełniącym obowiązki dowódcy pułku wyznaczony został mjr Norejko. Na reorganizację pułk otrzymał 1400 rekrutów. Ponowne formowanie I dywizjonu rozpoczęto w Chełmnie. W październiku 10 pułk Strzelców Granicznych przeniesiony został do Mławy. Tu 13 listopada przybyli również internowani w Prusach oficerowie i żołnierze byłego I dywizjonu.
W grudniu 1920 roku 10 pułk Strzelców Granicznych został rozformowany.
Żołnierze pułku.
Dowództwo pułku

</doc>
<doc id="1521174" url="https://pl.wikipedia.org/wiki?curid=1521174" title="Gurami syjamski">
Gurami syjamski

Gurami syjamski ("Trichopodus pectoralis") – gatunek ryby z rodziny guramiowatych. Bywa hodowana w akwarium słodkowodnym. Do Europy został przywieziony w roku 1914.
Występowanie.
Występuje w wodach Indochin, w dorzeczu rzeki mekong, Kambodży, Wietnamu oraz Tajlandii. Spotykany na Półwyspie Malajskim (Malezja). Introdukowany w wielu krajach Azji Południowo-Wschodniej i północnej Oceanii.
Żyje na polach ryżowych, w wąskich kanałach gdzie wysokość lustra wody nie przekracza 80 cm a temperatura potrafi osiągnąć nawet 37 0C. Spotykany w rozlewiskach spowodowanych wystąpieniem z brzegów rzek w wyniku deszczów monsunowych.
Opis.
Dorosłe osobniki posiadają dość duże płetwy piersiowe. Oko duże. Przez ciało przebiega ciemna pręga składająca się z ciemnych plam i ciągnąca się od oka aż do nasady ogona. Im ryba jest starsza tym pas ten staje się bardziej rozmyty. Płetwa brzuszna nitkowata.
Młode ryby ubarwione są w kolorze stalowym, szaro-niebieskawym. W naturze dorasta do 20 - 25 cm, w akwarium jest mniejszy, do 17 cm. Mogą pobierać i oddychać powietrzem atmosferycznym, jak również z wody poprzez skrzela.
Dymorfizm płciowy.
Odróżnienie łatwe, Samiec jest smuklejszy, płetwę grzbietową posiada wydłużoną i zakończoną spiczasto. Samice w partii brzusznej są bardziej zaokrąglone, płetwa grzbietowa tępo zaokrąglona.
Warunki hodowlane.
Ryba spokojna i towarzyska. Można ją trzymać wraz z innymi, mniejszymi od siebie gatunkami. W akwarium dość długim, o niskim stanie wody powinna się znaleźć gęsta roślinność, gdzie znajduje swoje schronienie w razie zagrożenia oraz wolna przestrzeń do pływania. Akwarium przykryte dla zapewnienia podobnych warunków temperatury powietrza co wody (oddycha powietrzem). Podłoże z drobnego żwirku. Temperatura nie powinna spadać poniżej 22 0C. Odżywia się detrytusem, zooplanktonem, roślinami (glonami).
Rozmnażanie.
Odbywa się w tym samym zbiorniku, w którym przebywają, w temperaturze wyższej o 2-3 stopnie. Niechętnie znoszą przenoszenie ich do innego zbiornika. Tarlaki niechętnie przystępują do tarła, gdy w pobliżu przebywają inne ryby. Samiec buduje gniazdo na powierzchni wody. Jest ono zbudowane z piany, jest słabe i małe (ok. 8 cm średnicy) umiejscowione pod pływającym liściem lub wśród małych drobnych cząstek roślin. Ikra w kolorze brązowożółtym i ilości dochodzącej do 1000 nawet 5 000 sztuk nie jest zbierana przez ryby tak jak i w późniejszym czasie ryby nie interesują się złożoną ikrą.
Wylęg narybku następuje po ok. 3 dniach, zależny jest od wysokości temperatury wody. Para dorosłych nie interesuje się dalszym losem narybku, larwy pozostawione są swojemu losowi.
Ciekawostka.
Gurami syjamski potrafi rozmnażać się z innym gatunkiem gurami dwuplamym tworząc formy hybrydowe.
Znaczenie.
Lokalnie ryba ma duże znaczenie kulinarne. Jest sprzedawana jako ryba konsumpcyjna.

</doc>
<doc id="1521176" url="https://pl.wikipedia.org/wiki?curid=1521176" title="Alacepryl">
Alacepryl

Alacepryl – organiczny związek chemiczny, lek z grupy inhibitorów konwertazy angiotensyny stosowany głównie w terapii nadciśnienia tętniczego. Nie jest dostępny w Polsce. Po podaniu doustnym ulega przekształceniu w organizmie do kaptoprylu i dezacetyloalaceprylu. Maksymalne stężenie wolny kaptopryl osiąga po 1,5 h.

</doc>
<doc id="1521177" url="https://pl.wikipedia.org/wiki?curid=1521177" title="Alacepril">
Alacepril



</doc>
<doc id="1521180" url="https://pl.wikipedia.org/wiki?curid=1521180" title="Ochotniczy Wołyński Pułk Piechoty">
Ochotniczy Wołyński Pułk Piechoty

Ochotniczy Wołyński Pułk Piechoty – jeden z pułków piechoty Wojska Polskiego II RP, który wziął udział w działaniach zbrojnych wojny polsko-bolszewickiej.
Jego dowódca mjr Wacław Drojowski został śmiertelnie ranny pod Dubienką. 13 sierpnia 1920 bolszewicy znaleźli przy jego ciele pismo zawierające treść planu Naczelnego Wodza odnośnie do obrony Warszawy. Michaił Tuchaczewski zlekceważył sprawę, uznając ją za podstęp.

</doc>
<doc id="1521184" url="https://pl.wikipedia.org/wiki?curid=1521184" title="Zakłócenie zasilania">
Zakłócenie zasilania

Zakłócenie zasilania z sieci elektroenergetycznej może być krótkotrwałe (powtarzające się wahania, spadki napięcia, wynikające np. z przyłączenia urządzeń do sieci zasilającej, przepięcia) lub długotrwałe (zaniki, odchylenia napięcia). 
Długotrwałe zakłócenie zasilania to awaria zasilania.

</doc>
<doc id="1521188" url="https://pl.wikipedia.org/wiki?curid=1521188" title="USS Dolphin (AGSS-555)">
USS Dolphin (AGSS-555)

USS Dolphin (AGSS-555) amerykański okręt podwodny skonstruowany, zbudowany i wykorzystywany do celów naukowych i doświadczalnych. Do momentu wycofania ze służby, okręt ten służył do badań naukowych i doświadczalnych oraz testowych, w zakresie zjawisk fizycznych i przyrodniczych, a także w zakresie nowych rozwiązań technologicznych mających być w przyszłości wykorzystywanymi przez Marynarkę Wojenną Stanów Zjednoczonych. Szczególnym zadaniem tego okrętu, jest przeprowadzanie doświadczeń i testów związanych z prowadzeniem wojny przeciwpodwodnej ("Anti-Submarine Warfare" - ASW), w tym na dużych głębokościach. Do tej jednostki należał ustanowiony listopadzie 1968 r. światowy rekord zanurzenia okrętu podwodnego (do dziś nie pobity przez okręt o napędzie konwencjonalnym), wynoszący 914,4 m, zaś rok później ustanowił rekord głębokości wystrzelenia torpedy.
Okręt został wykreślony z rejestru okrętów Marynarki Wojennej Stanów Zjednoczonych w 2006 roku - jako ostatni amerykański okręt podwodny o napędzie spalinowo-elektrycznym, po blisko 40 latach służby i działalności naukowej. W jej trakcie, na jego pokładzie opracowano wiele najnowocześniejszych w danym czasie technologii, w tym zwłaszcza technologii podwodnych, znajdujących zastosowanie w także na współczesnych okrętach podwodnych XXI wieku.

</doc>
<doc id="1521191" url="https://pl.wikipedia.org/wiki?curid=1521191" title="Field Ration Eating Device">
Field Ration Eating Device

Field Ration Eating Device (w luźnym tłumaczeniu „polowe narzędzie do jedzenia”) – narzędzie Armii Australii będące połączeniem łyżki, otwieracza do butelek i otwieracza do konserw. Do 2005, kiedy narzędzie zostało wycofane, stanowiło wyposażenie racji żywnościowej "Combat Ration One Man". Powszechnie znane było jako "Fucking Ridiculous Eating Device".

</doc>
<doc id="1521194" url="https://pl.wikipedia.org/wiki?curid=1521194" title="Awaria zasilania">
Awaria zasilania

Awaria zasilania – długotrwały zanik lub odchylenie napięcia w komercyjnej sieci dystrybucyjnej energii elektrycznej.
Blackout.
Nagła, poważna awaria systemu elektroenergetycznego powodująca dłuższą przerwę w dostawie energii (czego skutkiem jest m.in. wygaśnięcie oświetlenia) na znacznym obszarze nazywana jest "blackoutem".
Każda awaria typu blackout ma inne przyczyny, ale można mówić o schemacie dochodzenia do blackoutu. W wyniku sekwencji kilku losowych zdarzeń (awarie sieciowe, wyłączenia elektrowni, ekstremalne warunki atmosferyczne) dochodzi do przekroczenia krytycznych wartości podstawowych parametrów technicznych pracy systemu (częstotliwość, napięcie), automatycznego odłączenia się od sieci elektrowni i utraty napięcia na całym obszarze objętym zakłóceniem.
Szczególnym przypadkiem awarii zasilania jest "brownout" – obniżenie parametrów jakościowych prądu (spadek napięcia w sieci i częstotliwości prądu).

</doc>
<doc id="1521197" url="https://pl.wikipedia.org/wiki?curid=1521197" title="Walter Deverell">
Walter Deverell

Walter Howell Deverell (ur. 1 października 1827 w Charlottesville, zm. 2 lutego 1854 w Londynie) – brytyjski malarz związany z prerafaelitami.
Życiorys.
Urodził się w Charlottesville w Stanach Zjednoczonych, w 1829 jego rodzina przeniosła się do Wielkiej Brytanii. Studiował w Royal Academy i tam poznał Dante Rossettiego, który udostępnił mu studio i został jego menadżerem. Deverell miał zastąpić Jamesa Collinsona, który zrezygnował z członkostwa w Bractwie Prerafaelitów, jednak do wyboru nie doszło. Artysta zmarł przedwcześnie w 27. roku życia na chorobę Brighta, pozostawił po sobie zaledwie kilka prac. Jego odkryciem była Elizabeth Siddal, modelka prerafaelitów i późniejsza żona Rossettiego.
Na twórczość Deverella mieli wpływ oprócz prerafaelitów także starsi malarze scen rodzajowych tacy jak Charles Robert Leslie.

</doc>
<doc id="1521198" url="https://pl.wikipedia.org/wiki?curid=1521198" title="Grupa Operacyjna &quot;Rzeszów&quot;">
Grupa Operacyjna &quot;Rzeszów&quot;



</doc>
<doc id="1521201" url="https://pl.wikipedia.org/wiki?curid=1521201" title="Gary Heidnik">
Gary Heidnik

Gary Michael Heidnik (ur. 22 listopada 1943, zm. 6 lipca 1999) – amerykański morderca i gwałciciel, który dokonywał porwań kobiet, a następnie przetrzymywał je w piwnicy swojego domu w Filadelfii, w stanie Pensylwania, gdzie pastwił się nad nimi w okrutny sposób. Zamordował dwie kobiety, z sześciu, które uprowadził.
Życiorys.
Heidnik urodził się w rodzinie Michaela i Ellen Heidników i dorastał na przedmieściach Cleveland, w Eastlake w stanie Ohio. Miał młodszego brata imieniem Terrence, który przyszedł na świat 24 maja 1945 r. Michael Heidnik był wybuchowym mężczyzną, który często bił swoją małżonkę. Gdy Gary miał dwa lata, jego rodzice rozwiedli się, a potem on wraz z bratem byli wychowywani przez ojca, który stosował wobec nich przemoc psychiczną i surowe kary. Pomimo to Gary był pojętny i miał dobre oceny w szkole, jego IQ podobno wynosiło ponad 130 punktów. 
Gdy dorósł, został pielęgniarzem i wstąpił na uniwersytet. Rzucił studia po pół roku, a ze szpitala zwolniono go za bycie niemiłym i agresywnym w stosunku do pacjentów. Później kilkakrotnie lądował w szpitalach psychiatrycznych. W ciągu całego swojego życia popełnił 13 prób samobójczych. W 1985 roku, poślubił Betty Disto, którą poznał za pośrednictwem biura matrymonialnego. Kobieta opuściła go kilka miesięcy później, oskarżając o znęcanie się.
Zbrodnie.
Po opuszczeniu przez żonę Gary popadł w zupełny obłęd. W ciągu trzech miesięcy uprowadził 5 czarnoskórych kobiet i uwięził je w piwnicy. Wszystkie były regularnie bite, torturowane i gwałcone. Gdy jedna z kobiet zmarła, Heidnik starannie zmielił jej ciało, wymieszał z psią karmą i podał do zjedzenia pozostałym przetrzymywanym kobietom. Skazany za te zbrodnie na karę śmierci poprzez wstrzyknięcie trucizny. Wyrok wykonano.

</doc>
<doc id="1521202" url="https://pl.wikipedia.org/wiki?curid=1521202" title="2 Dywizja Piechoty (Litwa)">
2 Dywizja Piechoty (Litwa)

2 Dywizja Piechoty – litewska dywizja piechoty okresu wojny polsko-bolszewickiej, współdziałająca z siłami bolszewickimi przeciwko Wojsku Polskiemu.

</doc>
<doc id="1521203" url="https://pl.wikipedia.org/wiki?curid=1521203" title="EN75">
EN75



</doc>
<doc id="1521205" url="https://pl.wikipedia.org/wiki?curid=1521205" title="Gończy z Jury - Bruno">
Gończy z Jury - Bruno

Gończy z Jury – Bruno – jedna z ras psów, należąca do grupy psów gończych i posokowców, zaklasyfikowana do sekcji psów gończych.
Krótki rys historyczny.
Rasa powstała w XVI wieku w regionie Jura w Szwajcarii. Jej przodkami były najprawdopodobniej cięższe, stare francuskie rasy krótkowłose.
Użytkowość.
Psy te mają bardzo silny instynkt łowiecki, który wykorzystuje się przy polowaniach na drobną zwierzynę.
Charakter i temperament.
Żywy i zdecydowany.
Wygląd.
Umaszczenie jest jednolite czerwone lub złote, bez białych znaczeń, ale z dużym czarnym kuprakiem. Sierść krótka. Od psa św. Huberta różni się delikatniejszą sylwetką i lżejszą głową. Ma szeroką, zaokrągloną czaszkę. Nos czarny i duży z szerokimi nozdrzami. Uszy osadzone poniżej linii oczu, lekko pofałdowane.
Utrzymanie.
Bruno potrzebuje dużej dawki ruchu, aby być w dobrej kondycji.
Bibliografia.
David Alderton "Psy", Wiedza i życie, Warszawa 2006

</doc>
<doc id="1521206" url="https://pl.wikipedia.org/wiki?curid=1521206" title="Isaac Vorsah">
Isaac Vorsah

Isaac Vorsah (ur. 21 czerwca 1988 w Akrze) – ghański piłkarz występujący na pozycji defensywnego pomocnika. Ma 196 cm wzrostu.

</doc>
<doc id="1521207" url="https://pl.wikipedia.org/wiki?curid=1521207" title="Renegade (singel)">
Renegade (singel)

Renegade – pierwszy singel szwedzkiego zespołu Hammerfall. Poza trzema piosenkami zawiera także wideoklip z nagrywania albumu i wygaszacz ekranu.

</doc>
<doc id="1521210" url="https://pl.wikipedia.org/wiki?curid=1521210" title="Zyta Rudzka">
Zyta Rudzka

Zyta Rudzka (ur. 10 października 1964 w Warszawie) – polska pisarka, scenarzystka filmów o sztuce, psycholog.
Życiorys.
Absolwentka Wydziału Psychologii Akademii Teologii Katolickiej (1991).
Jest laureatką Nagrody Literackiej Gdynia, Gdyńskiej Nagrody Dramaturgicznej, Nagrody Radia "Deutsche Welle", Nagrody im. Jarosława Iwaszkiewicza, Nagrody im. Stanisława Piętaka oraz finalistką Nagrody Literackiej Nike. Oparty na jej scenariuszu film "Erna Rosenstein. Wieczność dla Nikogo" został nagrodzony na Festiwalu Filmów Dokumentalnych w Krakowie (1995). Teatralna realizacja jej sztuki "Cukier Stanik" w reż. Agaty Puszcz zdobyła Nagrodę Gold Remi w Worldfest Independent Film Festival w Houston (2016). W 2017 roku w Wiedniu odbyła się premiera jej sztuki "Zucker Büstenhalter" w reżyserii Imre Lichtenberger-Bozoki. W 2019 otrzymała Nagrodę Literacką Gdynia za książkę "Krótka wymiana ognia". Powieść była również w finale Nagrody Literackiej Nike (2019), nominowano ją do Nagrody Literackiej m.st. Warszawy (2019) oraz została uznana za jedną z dziesięciu najlepszych polskich powieści dekady przez Tygodnik Polityka. W 2021 otrzymała Nagrodę Literacką m.st. Warszawy za powieść "Tkanki miękkie".
W 2003 roku była jurorką w programie "Debiut" emitowanym na kanale Polsat.
Jej twórczość była tłumaczona na niemiecki, rosyjski, francuski, czeski, włoski, angielski, chorwacki i japoński.

</doc>
<doc id="1521211" url="https://pl.wikipedia.org/wiki?curid=1521211" title="Brygada Jazdy Ochotniczej">
Brygada Jazdy Ochotniczej

Brygada Jazdy Ochotniczej, Jazda Ochotnicza mjr. Jaworskiego – brygada jazdy Wojska Polskiego II RP.
W lipcu 1920 major Feliks Jaworski otrzymał rozkaz sformowania Brygady Jazdy Ochotniczej, w składzie trzech pułków:
Jazda mjr. Jaworskiego wzięła udział w wojnie z bolszewikami, w składzie 2 Armii. Między innymi 17 sierpnia 1920 pod Kąkolewnicą (na południe od Międzyrzeca Podlaskiego) rozbiła sowiecką 170 Brygadę Strzelców. Dwa dni później w bitwie pod Frankopolem i Skrzeszewem zablokowała przeprawę na Bugu i zmusiła kilka dywizji bolszewickiej 16 Armii do zmiany kierunku odwrotu.

</doc>
<doc id="1521213" url="https://pl.wikipedia.org/wiki?curid=1521213" title="Bill Schmidt">
Bill Schmidt

Bill Schmidt (ur. 29 grudnia 1947) – amerykański lekkoatleta specjalizujący się w rzucie oszczepem.
W 1970 uplasował się na szóstym miejscu uniwersjady w Turynie. Brązowy medalista igrzysk olimpijskich w Monachium w 1972 - uzyskał wynik 84,42 m. Trzy lata później - w Rzymie - wywalczył srebrny medal Uniwersjady. Rekord życiowy: 86,31 m (2 czerwca 1973, Berkeley).

</doc>
<doc id="1521216" url="https://pl.wikipedia.org/wiki?curid=1521216" title="Festiwal Filmu Queer w Łodzi">
Festiwal Filmu Queer w Łodzi



</doc>
<doc id="1521220" url="https://pl.wikipedia.org/wiki?curid=1521220" title="Gończy z Jury - St. Hubert">
Gończy z Jury - St. Hubert

Gończy z Jury – St. Hubert – jedna z ras psów, należąca do grupy psów gończych i posokowców, zaklasyfikowana do sekcji psów gończych.
Krótki rys historyczny.
Rasa powstała w XVI wieku. Wywodzi się od wymarłych już gończych francuskich.
Użytkowość.
Pies jest świetnym tropowcem, nadającym się do polowań i na drobną zwierzynę typu zające czy lisy i na grubego zwierza np. jelenia. Tropiąc głośno szczeka.
Charakter i temperament.
Przyjazny, wytrzymały i aktywny.
Wygląd.
Umaszczenie podpalane z czarnymi plamami na tułowiu, głowie i nogach, często w kształcie czapraka. Sierść krótka. Skóra na czole, podgardlu i grzbiecie pofałdowana. Nos czarny i duży, z szerokimi nozdrzami, podobnie jak u gończego z Jury Bruno. Uszy długie, zwisające. Grzbiet dość długi i prosty. Mocne uda, nogi i pazury. Ogon uniesiony do góry.
Bibliografia.
David Alderton "Psy", Wiedza i życie, Warszawa 2006

</doc>
<doc id="1521221" url="https://pl.wikipedia.org/wiki?curid=1521221" title="Wideo-art">
Wideo-art



</doc>
<doc id="1521222" url="https://pl.wikipedia.org/wiki?curid=1521222" title="Video-art">
Video-art



</doc>
<doc id="1521223" url="https://pl.wikipedia.org/wiki?curid=1521223" title="Walter Krüger (lekkoatleta)">
Walter Krüger (lekkoatleta)

Walter Krüger (ur. 11 kwietnia 1930 w Altenpleen, zm. 28 października 2018 w Prohn) – wschodnioniemiecki lekkoatleta specjalizujący się w rzucie oszczepem.
Kariera sportowa.
Srebrny medalista igrzysk olimpijskich w 1960 w Rzymie. Uzyskał wówczas rezultat 79,36 m – o ponad pięć metrów przygrywając złoto z reprezentantem Związku Radzieckiego Wiktorem Cybułenko.
Był mistrzem NRD w 1960.
Jego rekord życiowy wynosił 79,61, ustanowiony 5 września 1951 w Berlinie.

</doc>
<doc id="1521224" url="https://pl.wikipedia.org/wiki?curid=1521224" title="Mister Poland">
Mister Poland

Mister Poland – konkurs piękności dla mężczyzn organizowany w Polsce w latach 1996–2003. Za organizację konkursu odpowiadała agencja ART Models Barbary i Jerzego Pacochów z Łodzi. Po 2003 organizator zrezygnował z działalności. 
Pierwszy konkurs piękności dla mężczyzn zorganizowany był w 1990 (wygrał go Dariusz Młynarczyk), jednak nie był on kontynuowany.

</doc>
<doc id="1521225" url="https://pl.wikipedia.org/wiki?curid=1521225" title="Koloman II Asen">
Koloman II Asen

Koloman II Asen (zm. 1256, bułg.: Коломан albo Калиман II Асен) – bułgarski car (panował przez kilka miesięcy 1256 roku).
Życiorys.
Koloman II Asen pochodził z bułgarskiej dynastii Asenowiczów. Był synem sewastokratora Aleksandra, młodszego brata Iwana Asena II. Data jego urodzin nie jest znana. Jego matka bywa identyfikowana z serbską księżniczką z dynastii Nemaniczów, żoną sewastokratora Aleksandra. Wymaga to jednak utożsamienia Kolomana II z ich synem, sewastokratorem Kałojanem.
Niepowodzenia Michała I Asena w wojnie z Cesarstwem Nicejskim, przypieczętowane w czerwcu lub lipcu 1256 roku pokojem w Regina (Erkene w Tracji), na mocy którego cesarze nicejscy zachowywali swe wcześniejsze zdobycze, a jedynie północna Macedonia ze Skopje wracała do Bułgarii, doprowadziły do wybuchu niezadowolenia wśród bojarów. Na czele opozycji stanął Koloman, który zamordował Michała I Asena podczas polowania w okolicach Tyrnowa jesienią 1256 roku. Po zabójstwie cara Koloman sam ogłosił się carem poślubiając wdowę po zamordowanym, córkę Rościsława, bana Maczwy, Marię. Rościsław jako teść zamordowanego cara również jednak zgłosił pretensje do korony carskiej. Nadciągnął na czele swego wojska spod Belgradu pod Tyrnowo. Koloman II Asen zbiegł. Rościsław nie zdołał opanować Tyrnowa i wraz z córką powrócił do swoich włości. W drodze powrotnej zdołał jednak oderwać od Bułgarii Widyń i tam ogłosił się carem bułgarskim. Tron carski w Tyrnowie opanował Mico szwagier zamordowanego Michała I Asena. Koloman II opuszczony przez swych stronników został zamordowany.
Jeśliby przyjąć identyfikację Kolomana II z Kałojanem synem sewastokratora Aleksandra, Koloman II żyłby jeszcze za panowania następnego cara Konstantyna Ticha. Około 1259 roku sewastokrator Kałojan, władca ziemi sredeckiej wystawił wraz z żoną Desisławą cerkiew w Bojanie, służącą fundatorom jako mauzoleum grobowe. Na grobowcu umieszczono portrety z jednej strony sewastokratora Kałojana z żoną Desisławą z drugiej cara Konstantyna Ticha z żoną Ireną.
Związki rodzinne.
Związki rodzinne Kolomana II Asena

</doc>
<doc id="1521227" url="https://pl.wikipedia.org/wiki?curid=1521227" title="Alice Munro">
Alice Munro

Alice Ann Munro z d. Laidlaw (ur. 10 lipca 1931 w Wingham w prowincji Ontario) – kanadyjska pisarka, autorka głównie opowiadań, trzykrotnie nagrodzona krajową Governor General's Award for Fiction. Laureatka literackiej Nagrody Nobla (2013).
Uważana za jedną z najznamienitszych żyjących autorek krótkich form prozatorskich. Thomas Tausky w biograficznym eseju "Alice Munro. Biocritical Essay" napisał: „Uznawana za najlepszą kanadyjską autorkę noweli i opowiadań, Alice Munro systematycznie tworzy dzieła, w których dokładny opis relacji społecznych i głęboki rys psychologiczny łączą się z bezbłędnym instynktem używania właściwej formy ekspresji”. Jej opowiadania skupiają się na relacjach międzyludzkich w codziennym życiu. Akcja większości jej prozy osadzona jest w południowo-zachodniej części prowincji Ontario i często obraca się wobec z pozoru trywialnych i codziennych faktów i obserwacji otaczającej rzeczywistości. Bohaterowie tych opowiadań (na ogół kobiety) to antyteza literackiego heroizmu.
Cynthia Ozick nazwała ją „naszym Czechowem”. Książki Munro przetłumaczono na ponad 20 języków, a jej twórczość wyróżniono wieloma nagrodami literackimi, tak w Kanadzie, jak i innych krajach.
W 2009 przyznano jej prestiżową Międzynarodową Nagrodę Bookera za całokształt twórczości literackiej, a w 2013 Nagrodę Nobla w dziedzinie literatury.

</doc>
<doc id="1521228" url="https://pl.wikipedia.org/wiki?curid=1521228" title="Radio internetowe (urządzenie)">
Radio internetowe (urządzenie)

Radio internetowe – urządzenie cyfrowe do odsłuchiwania internetowych stacji radiowych oraz podcastów. Radio internetowe poprzez łącze Wi-Fi lub kablowe typu Ethernet łączy się z jednym portali radiowych, uzyskując dostęp do zarejestrowanych stacji internetowych. Najpopularniejsze portale radiowe to vTuner, TuneIn, Frontier Silicon, iBiquity i Reciva.
W panelu radia internetowego możliwe jest wyszukiwanie stacji muzycznych i podcastów na 3 sposoby: 
Markowe radia internetowe dają możliwość słuchania około 6 tysięcy stacji radiowych oraz 10 tysięcy podcastów z całego świata.

</doc>
<doc id="1521232" url="https://pl.wikipedia.org/wiki?curid=1521232" title="Terje Thorslund">
Terje Thorslund

Terje Thorslund (ur. 15 marca 1945) – norweski lekkoatleta specjalizujący się w rzucie oszczepem.
Brązowy medalista mistrzostw Europy w Rzymie w 1974 roku. Podczas tych zawodów uzyskał wynik 83,68 m. Olimpijczyk z Monachium 1972. Czterokrotny mistrz Norwegii. Rekord życiowy: 85,74 m (10 sierpnia 1979, Larvik).

</doc>
<doc id="1521239" url="https://pl.wikipedia.org/wiki?curid=1521239" title="Galeria Biała">
Galeria Biała



</doc>
<doc id="1521242" url="https://pl.wikipedia.org/wiki?curid=1521242" title="Always Will Be">
Always Will Be

Always Will Be - drugi singel szwedzkiego zespołu Hammerfall. Istnieją dwie wersje tego singla. Jedna zawiera wszystkie cztery utwory, druga tylko pierwsze dwa.
Twórcy.
Utwór czwarty.
Grając ten utwór muzycy zamienili się instrumentami.

</doc>
<doc id="1521250" url="https://pl.wikipedia.org/wiki?curid=1521250" title="Gończy berneński">
Gończy berneński

Gończy berneński - jedna z ras psów, należąca do grupy psów gończych i posokowców, zaklasyfikowana do sekcji psów gończych.
Krótki rys historyczny.
Rasa powstała w XI wieku. Przetrwała do dziś głównie dzięki powstałemu w 1931 roku Szwajcarskiemu Klubowi Psów Gończych.
Użytkowość.
Od początku psy tej rasy wykorzystywane są przez myśliwych polujących w Alpach.
Charakter i temperament.
Aktywny i pojętny.
Wygląd.
Umaszczenie jest trójkolorowe, na tułowiu czarno-białe, z podpalaniem na pysku i czasem na nogach. Podszerstek miękki,a sierść zewnętrzna twarda i gęsta. Kufa i szyja mocne. Uszy długie i stożkowate.
Bibliografia.
David Alderton "Psy", Wiedza i życie, Warszawa 2006

</doc>
<doc id="1521252" url="https://pl.wikipedia.org/wiki?curid=1521252" title="Koszmarny Karolek i nawiedzony dom">
Koszmarny Karolek i nawiedzony dom



</doc>
<doc id="1521253" url="https://pl.wikipedia.org/wiki?curid=1521253" title="Karl Ludwig Kahlbaum">
Karl Ludwig Kahlbaum

Karl Ludwig Kahlbaum (ur. 28 grudnia 1828 w Driesen, zm. 15 kwietnia 1899 w Görlitz) – niemiecki lekarz psychiatra, praktykujący w Allenbergu koło Wehlau i w Görlitz. Reprezentował kierunek kliniczno-nozologiczny w psychiatrii. Wprowadził do psychiatrii pojęcia katatonii, hebefrenii, cyklotymii, werbigeracji.
Życiorys.
Urodził się w Driesen (obecnie Drezdenko) jako najstarszy z trzech synów Johanna Friedricha Kahlbauma. Dzieciństwo spędził w Dirschau, uczęszczał do szkół w Marienwerderze i Elbingu. Następnie studiował medycynę na Uniwersytecie Albrechta w Królewcu, Uniwersytecie Juliusza i Maksymiliana w Würzburgu, Uniwersytecie Lipskim i Uniwersytecie Fryderyka Wilhelma w Berlinie. Tytuł doktora medycyny otrzymał w Berlinie w 1854 po przedstawieniu rozprawy "De avium tractus alimentarii anatomia et histologia nonnulla". Po odbyciu w Berlinie rocznej służby wojskowej został sekundariuszem w Provinzial Heil- und Pflegeanstalt Allenberg w Prusach Wschodnich.
W Allenbergu praktykował przez dziesięć lat, od 1856 do 1866. W 1862 zdał egzaminy ("Physikatsprüfung"), odpowiadające dzisiejszej habilitacji, i otrzymał venia legendi na królewieckim uniwersytecie. Od 1863 do 1866 prowadził na tej uczelni wykłady z psychiatrii.
W 1867 został właścicielem prywatnego zakładu psychiatrycznego w Görlitz, założonego w 1855 wcześniej przez Reimera i przeznaczonego do leczenia pacjentów z padaczką. Kahlbaum zmienił profil szpitala i był jego dyrektorem przez kolejne dwie dekady. Po jego śmierci prowadził je jeden z synów, Siegfried (1870–1943).
W 1895 mianowany radcą sanitarnym ("Sanitätsrat").
Jego uczniami i współpracownikami byli m.in. Scholinus, Dieckhoff, Hirsch, Buschan, Cassirer, Neisser, Hecker, Bresler, Hallervorden, Rieger i Ziehen.
Ożenił się 10 października 1867 z Elizabeth Hecker, kuzynką Ewalda Heckera. Z tego związku urodziła się córka (zmarła w dzieciństwie) i trzech synów. Elizabeth Kahlbaum zmarła w 1884 roku; w 1888 Karl Ludwig ożenił się po raz drugi, z Marthą Plath, przełożoną w jego klinice. Mieli dwóch synów.
Przez całe życie cierpiał na migreny. Pod koniec życia chorował na cukrzycę. Zmarł w śpiączce cukrzycowej 15 kwietnia 1899. Wspomnienie pośmiertne poświęcili mu Ziehen i Hecker. Pochowany został na cmentarzu w Görlitz w kwaterze C-431, obok syna Eckhardta (1890–1893). Grób został zlikwidowany około 1959. Zachował się natomiast grób rodziny Kahlbaumów (kwatera S-053), w którym spoczywają rodzice psychiatry i jego syn Siegfried.
Na jego cześć nazwano ulicę ("Dr.-Kahlbaum-Allee") i szpital psychiatryczny ("Dr.-Karl-Ludwig-Kahlbaum-Zentrum für Gerontopsychiatrie") w Görlitz.
Dorobek naukowy.
Wprowadził terminy hebefrenii i cyklotymii. W 1874 roku opisał katatonię. Wyróżniał dośrodkowe, ośrodkowe i odśrodkowe funkcje psychiczne, co później rozwinął Wernicke w swojej teorii obwodów odruchów psychicznych.
Przed Bonhoefferem sformułował założenia koncepcji reakcji egzogennych, zauważając, że podobny obraz kliniczny mogą mieć zaburzenia o różnej etiologii.
Dawniej stosowany termin „zespół Kahlbauma” jest obecnie zarzucony.
Klasyfikacja chorób psychicznych Kahlbauma została przedstawiona w jego pracy z 1863 roku, "Die Gruppierung der psychischen Krankheiten und die Einteilung der Seelenstörungen." Praca ta uważana jest za fundament badań klinicznych w psychopatologii i nozologii psychiatrycznej.
Klasyfikacja Kahlbauma przedstawiała się następująco:
Podział zaburzeń nastroju:
Idee Kahlbauma znalazły uznanie dopiero po jego śmierci. Gdy we wrześniu 1869 roku, na spotkaniu przyrodników w Innsbrucku, Kahlbaum przedstawił swój pomysł klasyfikacji zaburzeń psychicznych, spotkał się on z niechętnym przyjęciem.

</doc>
<doc id="1521254" url="https://pl.wikipedia.org/wiki?curid=1521254" title="Vaʻa-o-Fonoti">
Vaʻa-o-Fonoti

Vaʻa-o-Fonoti – jeden z dystryktów Samoa, położony na północnym wschodzie wyspy Upolu. Według danych z roku 2001 populacja dystryktu wyniosła 1666 osób, z czego wynika, że jest to najmniej zamieszkany dystrykt w Samoa. Powierzchnia dystryktu to 38 km². 
Dystrykt składa się dwóch części. Pierwsza część to teren wokół zatoki Fagaloa, składający się z siedmiu wiosek. Druga część to mała enklawa oddalona 10 km na północny zachód. Jest tam jedna wioska Faleāpuna (ludność: 582 osoby). Ośrodkiem administracyjnym jest wioska Samamea.

</doc>
<doc id="1521257" url="https://pl.wikipedia.org/wiki?curid=1521257" title="Tícia Gara">
Tícia Gara

Tícia Gara (ur. 25 października 1984 w Budapeszcie) – węgierska szachistka, arcymistrzyni od 2002 roku.
Kariera szachowa.
Wielokrotnie zdobywała medale mistrzostw Węgier juniorek w różnych kategoriach wiekowych, w tym złote w latach 1994 (do 10 lat), 1997 (do 14 lat) oraz 1998 (do 14 lat). Była również wielokrotną reprezentantką kraju na mistrzostwach świata i Europy juniorek, zdobywając cztery medale: srebrny (1998, Mureck, ME do 14 lat) oraz trzy brązowe (1994, Băile Herculane, ME do 10 lat; 1995, Verdun, ME do 12 lat i 1998, Oropesa del Mar, MŚ do 14 lat). W 2001 i 2007 r. dwukrotnie wystąpiła w narodowej reprezentacji na drużynowych mistrzostwach Europy. Była również trzykrotną (2006, 2007, 2019) indywidualną mistrzynią Węgier.
W 2001 r. podzieliła II m. w otwartym turnieju "Budapest Spring". W 2002 r. powtórzyła to osiągnięcie w turnieju "First Saturday IM A" (również w Budapeszcie). W 2015 r. podzieliła I m. (wspólnie z Szidónią Vajdą i Iwetą Rajlich) w turnieju "International Women Spring Chess Festival" w Budapeszcie.
Najwyższy ranking w dotychczasowej karierze – 2385 punktów – osiągnęła 1 lipca 2012 r..

</doc>
<doc id="1521258" url="https://pl.wikipedia.org/wiki?curid=1521258" title="Zbieżność (optyka)">
Zbieżność (optyka)

Zbieżność (stopień kolimacji) w optyce jest to miara odstępstwa wiązki światła od równoległości. Wyraża ją wzór
gdzie formula_2 jest odległością od pewnej płaszczyzny odniesienia do miejsca zogniskowania wiązki. W przypadku układów optycznych formula_2 jest często ogniskową tego układu. Jednostką zbieżności jest dioptria.
W przezroczystym ośrodku materialnym o współczynniku załamania formula_4 definiuje się zbieżność zredukowaną
Wiązka światła jest zbieżna, gdy promienie światła zbiegają się do jednego punktu. Wówczas formula_6 Wiązkę nazywamy rozbieżną, wówczas gdy formula_7 – promienie wówczas rozbiegają się (ewentualny punkt skupienia leży przed płaszczyzną odniesienia). W przypadku gdy formula_8 wiązka światła jest równoległa. Zbieżność tej samej wiązki światła (gdy formula_9) może być różna dla różnych obserwatorów.

</doc>
<doc id="1521259" url="https://pl.wikipedia.org/wiki?curid=1521259" title="Ticia Gara">
Ticia Gara



</doc>
<doc id="1521262" url="https://pl.wikipedia.org/wiki?curid=1521262" title="Torre de Collserola">
Torre de Collserola

Torre de Collserola – wieża radiowo-telewizyjna położona na wzgórzu Serra de Collserola na obrzeżach Barcelony. Wieża została w unikatowy sposób zaprojektowana przez Normana Fostera w 1990 roku na potrzeby Letnich Igrzysk Olimpijskich w 1992 roku. Oficjalne otwarcie obiektu odbyło się 27 czerwca 1992.
Wieża opiera się na dwóch betonowych masztach, a także jak w przypadku wielu podobnych konstrukcji na linach które są mocowane do podstawy masztu.
Łączna wysokość wieży wraz z anteną wynosi 288 metrów, co czyni Torre de Collserola najwyższą budowlą Barcelony. Wieża służy głównie do odbioru sygnału radiowo-telewizyjnego, jednak na 152. metrze budynku zbudowano dostępną publicznie futurystyczną platformę obserwacyjną, z której rozciąga się panorama Barcelony.

</doc>
<doc id="1521264" url="https://pl.wikipedia.org/wiki?curid=1521264" title="Parafia św. Jana Bosko w Luboniu">
Parafia św. Jana Bosko w Luboniu

Parafia św. Jana Bosko w Luboniu – rzymskokatolicka parafia położona w północno-wschodniej części miasta. W przeszłości obszar jej działalności administrowała parafia św. Barbary w Żabikowie, z której to w 1935 roku wyodrębniono dzisiejszą jednostkę.

</doc>
<doc id="1521265" url="https://pl.wikipedia.org/wiki?curid=1521265" title="Gończy szwajcarski">
Gończy szwajcarski

Gończy szwajcarski – rasa psa, należąca do grupy psów gończych, i posokowców, zaklasyfikowana do sekcji psów gończych. Typ wyżłowaty. Podlega próbom pracy.
Rys historyczny.
Rasa powstała w XVI wieku. Jest spokrewniona z francuskimi gończymi.
Wygląd.
 Głowa z długą, wysklepioną na grzbiecie kufą, mocnymi szczękami, dużym czarnym nosem, z szerokimi nozdrzami, wyraźnym przełomem czołowym i długimi, dość szerokimi uszami, osadzonymi z tyłu głowy. Nogi mocne, przednie proste. Ogon ostro zakończony, lekko wygięty noszony na dół lub poziomo.
Sierść jest albo krótka i gładka, albo z podzszerstkiem zbliżona do szorstkowłosej.
Umaszczenie jest dwukolorowe, z przewagą bieli z żółtopomarańczowymi, pomarańczowymi lub rudymi dużymi łatami, rzadziej mniejszymi plamkami.
Zachowanie i charakter.
Aktywny i przyjazny.
Użytkowość.
Świetny tropowiec używany do polowań na drobną zwierzynę. Gdy złapie trop głośno szczeka.

</doc>
<doc id="1521268" url="https://pl.wikipedia.org/wiki?curid=1521268" title="Alfred Fröhlich">
Alfred Fröhlich

Alfred Fröhlich (ur. 15 sierpnia 1871 w Wiedniu, zm. 22 marca 1953 w Cincinnati) – austriacki farmakolog i neurolog. Niezależnie od Józefa Babińskiego opisał zespół objawów związanych z guzem okolicy podwzgórzowo-przysadkowej, znany dziś jako zespół Babińskiego-Fröhlicha lub dystrofia tłuszczowo-płciowa.
Ukończył Uniwersytet Wiedeński w 1895 roku. W 1905 rozpoczął pracę na wydziale farmakologii Uniwersytetu Wiedeńskiego. Habilitował się z patologii doświadczalnej w 1906 i farmakologii w 1908 roku. W 1912 został profesorem nadzwyczajnym, a w 1923 profesorem tytularnym. Od 1919 do 1939 był profesorem farmakologii i toksykologii w Wiedniu, ale po inwazji Hitlera na Austrię wyemigrował do Stanów Zjednoczonych. Dołączył do May Institute of Medical Research przy Szpitalu Żydowskim w Cincinnati. gdzie kontynuował eksperymentalne badania nad ośrodkowym układem nerwowym.

</doc>
<doc id="1521271" url="https://pl.wikipedia.org/wiki?curid=1521271" title="Desdemona">
Desdemona



</doc>
<doc id="1521272" url="https://pl.wikipedia.org/wiki?curid=1521272" title="Zasilanie bezprzerwowe">
Zasilanie bezprzerwowe



</doc>
<doc id="1521273" url="https://pl.wikipedia.org/wiki?curid=1521273" title="Mikael Silvestre">
Mikael Silvestre



</doc>
<doc id="1521274" url="https://pl.wikipedia.org/wiki?curid=1521274" title="Zasilanie gwarantowane">
Zasilanie gwarantowane

 #REDIRECT system zasilania awaryjnego

</doc>
<doc id="1521275" url="https://pl.wikipedia.org/wiki?curid=1521275" title="Okrucieństwo">
Okrucieństwo

Okrucieństwo – skłonność do zadawania, bez powodu albo dla własnej przyjemności, cierpień ludziom i zwierzętom (znęcanie się) lub lekceważenia ich cierpień i nieszczęść. Jednym z przejawów okrucieństwa są tortury.
Okrucieństwo jest rozpatrywane zarówno w kategoriach psychologicznych, jak i prawnych. 8. poprawka do Konstytucji Stanów Zjednoczonych zakazuje stosowania kar okrutnych bądź wymyślnych. Również Konstytucja Rzeczypospolitej Polskiej stanowi w Artykule 40: "Nikt nie może być poddany torturom ani okrutnemu, nieludzkiemu lub poniżającemu traktowaniu i karaniu. Zakazuje się stosowania kar cielesnych".
Okrucieństwo od początku było częstym tematem dzieł literatury pięknej. Tematowi okrucieństwa w literaturze i kulturze europejskiej poświęcony został cykl seminariów organizowanych przez Wydział Filologii Polskiej i Klasycznej Uniwersytetu im. Adama Mickiewicza w Poznaniu i Wydział Polonistyki Uniwersytetu Jagiellońskiego w Krakowie. Antonin Artaud sformułował koncepcję Teatru okrucieństwa, jednak samo zjawisko istniało w dramacie od zawsze. Wyjątkowo krwawe były sztuki elżbietańskie, na przykład "Tragedia hiszpańska" Thomasa Kyda i "Tytus Andronikus" Williama Szekspira. Studium okrucieństwa stanowi opowiadanie Edgara Allana Poego Studnia i wahadło, opowiadające o więzieniu hiszpańskiej inkwizycji. W sztukach plastycznych znanym przedstawieniem okrucieństwa są "Okropności wojny" Francisca Goi.

</doc>
<doc id="1521276" url="https://pl.wikipedia.org/wiki?curid=1521276" title="Cassiopeia A">
Cassiopeia A

Cassiopeia A ("Cas A", "Kasjopeja A", "Kas A") – pozostałość po supernowej w gwiazdozbiorze Kasjopei i najsilniejsze astronomiczne źródło radiowe nie licząc Słońca. Ma ona natężenia strumienia radiowego 2720 Jy na częstotliwości 1 GHz. Supernowa pojawiła się w Drodze Mlecznej około 11 tysięcy lat świetlnych od nas. Rozszerzający się obłok materii pozostały po supernowej ma teraz promień równy ok. 10 lat świetlnych. Jednak mimo silnej emisji fal radiowych Kasjopeja A w zakresie optycznym jest bardzo słabo świecącym obiektem i można ją zobaczyć tylko na długo naświetlanych zdjęciach. 
Przypuszcza się, że pierwsze światło z gwiezdnej eksplozji dotarło do Ziemi ok. 300 lat temu, ale nie ma żadnych historycznych zapisów dokumentujących zaobserwowanie zjawiska supernowej. Może być to związane z pyłem międzygwiazdowym, który pochłaniał emitowane światło zanim dotarło do Ziemi (możliwe jest jednak, że rozbłysk został odnotowany przez Johna Flamsteeda w 16 sierpnia 1680 roku jako Kasjopeja 3, która była 6. obserwowanej wielkości gwiazdowej). Możliwe wytłumaczenia skłaniają się ku temu, że wybuchająca gwiazda była nadzwyczaj masywna i wcześniej odrzuciła już swoje zewnętrzne powłoki, i to właśnie one pochłonęły większość światła wyemitowanego, gdy gwiazda się zapadała. 
Wiadomo, że rozszerzająca się powłoka ma temperaturę ok. 30 milionów K i porusza się z prędkością około 10 tysięcy km/s.
Kasjopeja A to najsilniejsze radioźródło poza naszym Układem Słonecznym. Jest również jednym z pierwszych odkrytych punktowych radioźródeł. Optyczny odpowiednik zidentyfikowano dopiero w 1950. W 1979 Iosif Szkłowski przewidział, że Kasjopeja A zawiera czarną dziurę. W 1999 roku Teleskop kosmiczny Chandra odnalazł „gorące źródło podobne do punktowego” blisko centrum mgławicy. Późniejsza analiza widma i natężenia promieniowania pozwoliła zidentyfikować je jako młodą gwiazdę neutronową o cienkiej atmosferze węglowej i słabym polu magnetycznym. Prawdopodobnie przez tę słabość pola magnetycznego gwiazda nie jest obserwowana jako pulsar. Analiza obserwacji wykonanych na przestrzeni 9 lat pokazała, że temperatura jej powierzchni szybko spada, od 2,12 mln K w roku 2000, do 2,04 mln K w roku 2009. Możliwym wyjaśnieniem tak szybkiego spadku temperatury jest przechodzenie jądra gwiazdy w stan nadciekłości.
Prowadzone obliczenia na podstawie aktualnego rozszerzania się obiektu i jego wielkości wskazują, że eksplozja nastąpiła ok. 1667 roku. Jednakże astronom William Ashworth i inni sugerowali, że John Flamsteed mógł nie zdając sobie z tego sprawy zauważyć supernową w 1680, kiedy skatalogował jakąś gwiazdę w pobliżu pozycji Cas A. W każdym razie żadna inna supernowa w Drodze Mlecznej nie była widoczna z Ziemi gołym okiem od tej pory. Obserwacje pozostałości po gwieździe przez teleskop Hubble'a udowodniły wbrew wcześniejszym poglądom, że mgławica nie rozszerza się w sposób jednorodny, ale oprócz sferycznej części powstały dwa przeciwległe dżety, które poruszają się z prędkością 50 milionów km/godz. Ta prędkość jest około 50 procent większa niż tempo ekspansji pozostałych resztek gwiazdy. Kiedy obraz Kas A oznaczymy kolorami tak, aby każdy pokazywał materiał o innym składzie chemicznym, to widzimy, że najczęściej te o podobnym składzie pozostają skupione razem. 
Niedawno zaobserwowano w podczerwieni echo wybuchu Cassiopeia A na pobliskich obłokach gazowych (przy użyciu Kosmicznego Teleskopu Spitzera). Zarejestrowane widmo udowodniło, że supernowa była typu IIb co oznacza, że powstała w wyniku wewnętrznego zapadnięcia się i gwałtownego wybuchu masywnej gwiazdy, najprawdopodobniej czerwonego olbrzyma. To pierwsze zarejestrowane echo w podczerwieni wybuchu supernowej, która nie była wcześniej bezpośrednio obserwowana. Otwiera to możliwość poznawania i rekonstruowania przeszłych wydarzeń astronomicznych.

</doc>
<doc id="1521281" url="https://pl.wikipedia.org/wiki?curid=1521281" title="Kasjopeja A">
Kasjopeja A



</doc>
<doc id="1521283" url="https://pl.wikipedia.org/wiki?curid=1521283" title="Schwarzberggletscher">
Schwarzberggletscher

Schwarzberggletscher – lodowiec o długości 3 km (2005 r.) i powierzchni 6,09 km² (1973 r.). Jest położony w Alpach Pennińskich w kantonie Valais w Szwajcarii.

</doc>
<doc id="1521284" url="https://pl.wikipedia.org/wiki?curid=1521284" title="Staroleśne Stawy">
Staroleśne Stawy

Staroleśne Stawy (słow. "plesá Veľkej Studenej doliny", niem. "Groß-Kohlbachseen", węg. "Nagy-Tarpataki-tavak") – grupa jezior (w Tatrach nazywane są one stawami) w Dolinie Staroleśnej w słowackich Tatrach Wysokich. Jest to najliczniejsza w całych Tatrach grupa stawów w jednej dolinie. Obejmuje 27 stawów o własnych nazwach oraz kilka okresowych stawków. W grupie Staroleśnych Stawów znajdują się:
Nazewnictwo Staroleśnych Stawów jest od dawna pogmatwane i to nie tylko po polsku, ale także po słowacku i w innych językach. Nazwą "Staroleśne Stawy" i jej odmianami (Staroleśniańskie Stawy, Staroleśnickie Stawy) obejmowane były czasami wszystkie stawy tej doliny, a czasami tylko ich różnie pojmowane grupy, np. Zbójnickie Stawy lub Harnaskie Stawy albo obydwie te grupy razem. Na mapach z powodów technicznych nie wszystkie stawy są podpisane. Józef Nyka w swoim przewodniku "Tatry Słowackie" używa np. nazwy Staroleśne Stawy dla grupy Harnaskich Stawów.
Na Wikipedii przyjęte zostało nazewnictwo według "Wielkiej encyklopedii tatrzańskiej".

</doc>
<doc id="1521285" url="https://pl.wikipedia.org/wiki?curid=1521285" title="Chorobrów (obwód lwowski)">
Chorobrów (obwód lwowski)

Chorobrów (ukr. Хоробрів, "Chorobriw") – wieś na Ukrainie w obwodzie lwowskim, w rejonie czerwonogrodzkim. Liczy ponad 800 mieszkańców.
Historia.
Wieś tenuty chorobrowskiej w XVIII wieku. W II Rzeczypospolitej do 1934 samodzielna gmina jednostkowa. Następnie należała do zbiorowej wiejskiej gminy Chorobrów w powiecie sokalskim w woj. lwowskim, której była siedzibą. Po wojnie wieś weszła w skład powiatu hrubieszowskiego w woj. lubelskim. W 1946 roku mieszkańcy zostali przymusowo wysiedleni do Związku Radzieckiego, głównie w okolice obwodu tarnopolskiego. W 1951 roku wieś wraz z niemal całym obszarem gminy Chorobrów została przyłączona do Związku Radzieckiego w ramach umowy o zmianie granic z 1951 roku.
W 1953 roku wieś została ponownie zamieszkana; zmieniono nazwę na Prawda (ukr. "Правда"). W 1993 roku przywrócono nazwę wsi – Chorobrów (ukr. "Хоробрів"). W 2011 roku postawiony został pomnik z okazji 20-lecia niepodległości Ukrainy.

</doc>
<doc id="1521288" url="https://pl.wikipedia.org/wiki?curid=1521288" title="Chevrolet Optra Estate">
Chevrolet Optra Estate



</doc>
<doc id="1521289" url="https://pl.wikipedia.org/wiki?curid=1521289" title="Kościół Farny">
Kościół Farny



</doc>
<doc id="1521290" url="https://pl.wikipedia.org/wiki?curid=1521290" title="Chevrolet Optra Sedan">
Chevrolet Optra Sedan



</doc>
<doc id="1521292" url="https://pl.wikipedia.org/wiki?curid=1521292" title="Chevrolet Optra Magnum">
Chevrolet Optra Magnum



</doc>
<doc id="1521294" url="https://pl.wikipedia.org/wiki?curid=1521294" title="Chevrolet Optra SRV">
Chevrolet Optra SRV



</doc>
<doc id="1521295" url="https://pl.wikipedia.org/wiki?curid=1521295" title="Ryan Hunter-Reay">
Ryan Hunter-Reay

Ryan Hunter-Reay (ur. 17 grudnia 1980 w Dallas) – amerykański kierowca wyścigowy, mistrz serii IRL IndyCar Series z 2012 roku.
Kariera.
Początki kariery.
Po zdobyciu sześciu krajowych tytułów mistrzowskich w kartingu, wygrał stypendium pozwalające ścigać się w Formule Skip Barber Dodge Series. Zdobył w tej serii tytuł mistrzowski w 1999 roku. Kolejne dwa lata ścigał się w Barber Dodge Pro Series, a w 2002 roku wystartował w Formule Atlantic zajmując na koniec sezonu szóste miejsce.
Champ Car.
Dobre występy w pierwszym sezonie startów w Formule Atlantic, zwróciły na Hunter-Reaya uwagę szefów zespołów serii Champ Car. W 2003 roku wystartował w debiutującym w tej serii zespole American Spirit Team Johansson i pomimo niskiego budżetu oraz słabszego nadwozia udało mu się w pierwszym sezonie startów dwukrotnie stanąć na podium, w tym raz na najwyższym stopniu – w Surfers Paradise.
W sezonie 2004 Hunter-Reay przeszedł do zespołu Herdez Competition, dla którego zdobył pierwsze pole position i zwycięstwo. Cały sezon jednak był dość nieregularny i zakończył go na 9. miejscu. W kolejnym sezonie znalazł miejsce w zespole Rocketsports, który nie był zbyt konkurencyjny i najlepsze miejsce jakie udało mu się osiągnąć to szóste (w Toronto i w Denver).
A1 Grand Prix i 24 godziny Daytony.
W sezonie 2006/2007 Hunter-Reay pracował w amerykańskim zespole w serii A1 Grand Prix. Miał wystartować w Pekinie jednak problemy z torem ograniczyły czas treningów i Ryan nawet nie usiadł za kierownicą. Ostatecznie zadebiutował podczas nowozelandzkiej rundy w Taupo.
W styczniu 2007 wystartował w 24-godzinnym wyścigu Rolex 24 at Daytona razem z Jimem Matthewsem, Markiem Goossensem i mistrzem NASCAR z 2006 roku Jimmie Johnsonem. W początkowej fazie Pontiac, którym startowali prowadził w wyścigu, jednak późniejsze problemy z silnikiem sprawiły, że nie ukończyli zawodów.
IRL Indycar Series.
W drugiej części sezonu 2007 zespół Rahal Letterman Racing startujący w serii IndyCar ogłosił, że Ryan Hunter-Reay zastąpi Jeffa Simmonsa, którego zespół zwolnił po serii wypadków. Startując tylko w ostatnich sześciu wyścigach sezonu Ryan zapewnił sobie tytuł nowicjusza roku (Rookie of the year). Sezon 2008 to pierwszy pełny sezon w jego wykonaniu i również pierwsze zwycięstwo w tej serii (na torze Watkins Glen International). Ostatecznie zajął 8. miejsce w klasyfikacji generalnej, najlepsze spoza kierowców z trzech najsilniejszych zespołów.
Wszystko wskazywało na to, że sezon 2009 będzie kontynuował w zespole Rahal Letterman, jednak na początku roku zespół ogłosił, że z braku sponsorów nie przystąpi do rywalizacji. W tej sytuacji pomógł kontrakt z firmą odzieżową która została jednym z głównych sponsorów serii i na kilka dni przed rozpoczęciem sezonu ogłoszono, że Hunter-Reay wystartuje w drugim samochodzie zespołu Vision Racing. W pierwszym wyścigu sezonu sprawił sporą niespodziankę zajmując drugie miejsce (najlepszy wynik w historii zespołu Vision Racing), później jednak notował słabsze wyniki. 12 czerwca ogłoszono, że Hunter-Reay zastąpi kontuzjowanego Vítora Meirę w zespole A.J. Foyt Enterprises. W nowym zespole Ryan jeździł do końca sezonu zajmując najlepsze miejsce – czwarte – na torze w Lexington, a w klasyfikacji generalnej sezonu uplasował się na 15. miejscu.
W 2010 roku został kierowcą zespołu Andretti Autosport, dzięki wsparciu koncernu odzieżowego IZOD, równocześnie nowego sponsora tytularnego serii IndyCar. Początkowo nie miał zapewnionego pełnego programu startów, jednak bardzo dobre występy, w tym zwycięstwo w Long Beach sprawiły, że otrzymał możliwość startu we wszystkich wyścigach i w klasyfikacji sezonu zajął 7. miejsce. Sezon 2011 rozpoczął bardzo słabo. Dopiero w połowie roku uzyskał kilka lepszych wyników, w tym jedno zwycięstwo, co na koniec sezonu dało mu w klasyfikacji ponownie 7. miejsce.
Początek sezonu 2012 był dla Hunter-Reaya umiarkowanie dobry, natomiast w połowie sezonu stał się poważnym kandydatem do mistrzostwa po wygraniu trzech wyścigów z rzędu. O tytuł walczył z Willem Powerem do ostatniego wyścigu, ale ostatecznie to Ryanowi przypadł tytuł mistrzowski zdobyty różnicą zaledwie trzech punktów w klasyfikacji generalnej.

</doc>
<doc id="1521300" url="https://pl.wikipedia.org/wiki?curid=1521300" title="Wildstrubelgletscher">
Wildstrubelgletscher

Wildstrubelgletscher – lodowiec o długości 2,5 km (2005 r.) i powierzchni 4,8 km² (1973 r.).
Lodowiec jest położony w Alpach Berneńskich w kantonie Valais w Szwajcarii.

</doc>
<doc id="1521301" url="https://pl.wikipedia.org/wiki?curid=1521301" title="Kot Billy">
Kot Billy

Billy – kot dawniej Kot Billy (ang. "Billy the Cat") – belgijsko-francuski serial animowany. Adaptacja belgijskiego komiksu.
Wersja polska.
W Polsce serial posiada dwie wersje dubbingu – pierwsza (tylko pierwsze 26 odcinków) emitowana była w Canal+ Polska od 26 lipca 1997 do 2 września 1997, a później na kanale MiniMax. Druga wersja była emitowana na kanale TVP1 od 21 marca 2013 roku.
Wersja Canal+ i MiniMax (1997, tylko pierwsze 26 odcinków).
W wersji polskiej udział wzięli:
i inni
Lektor: Jerzy Dominik
Wersja TVP (2013).
Opracowanie: TELEWIZJA POLSKA AGENCJA FILMOWA
Reżyseria:
Tłumaczenie i dialogi: Hanna Górecka
Dźwięk i montaż: Urszula Bylica
Kierownik produkcji: Anna Jaroch
Teksty piosenek: Krzysztof Rześniowiecki
Opracowanie muzyczne: Marcin Kuczewski
Śpiewał: Jerzy Grzechnik
Wystąpili:
oraz:
i inni
Lektor: Andrzej Bogusz

</doc>
<doc id="1521302" url="https://pl.wikipedia.org/wiki?curid=1521302" title="Jolanta Münch">
Jolanta Münch

Jolanta Münch (ur. 18 lutego 1962 w Chełmie) – polska pianistka i klawesynistka.
Życiorys.
Wykształcenie i kursy mistrzowskie.
W 1984 roku ukończyła studia w Akademii Muzycznej im. Fryderyka Chopina w Warszawie (pedagogika instrumentalna – fortepian). Uzyskała również tytuł licencjata muzykologii Katolickiego Uniwersytetu Lubelskiego. W 2005 roku Akademia Muzyczna im. Grażyny i Kiejstuta Bacewiczów w Łodzi nadała jej stopień doktora sztuki w dziedzinie kameralistyki fortepianowej na podstawie rozprawy pt. "Związki muzyki Roberta Schumanna z literacko-filozoficznym programem romantyzmu".
Jako klawesynistka pozostawała pod opieką artystyczną Urszuli Bartkiewicz i brała udział w licznych kursach interpretacji w kraju i za granicą, pracując pod kierunkiem wybitnych pianistów i klawesynistów, jak Tatiana Szebanowa i Ryszard Bakst (Duszniki, fortepian), Laszlo Simon i Paul Badura-Skoda (Warszawa, fortepian), Nicholas Parle i Liliana Stawarz (Wilanów, klawesyn), Joos van Immerseel, Christine Verheelst, Claire Chevallier (Antwerpia, klawesyn), Robert Kohnen (Spa, klawesyn), Johann Sonnleitner (Innsbruck, Trossingen – klawesyn).
Praca zawodowa.
W latach 1987–2006 pracowała w Instytucie Muzyki Wydziału Artystycznego Uniwersytetu Marii Curie-Skłodowskiej, a od 2006 do 2013 roku prowadziła klasę fortepianu w Instytucie Muzykologii Katolickiego Uniwersytetu Lubelskiego. Od 2013 roku jest profesorem na Wydziale Muzyki Uniwersytetu Rzeszowskiego (Zakład Chóralistyki i Muzyki Religijnej).
Jest autorką kilku artykułów naukowych na temat muzyki Roberta Schumanna, wczesnej twórczości operowej Wolfganga Amadeusa Mozarta oraz inkulturacji we współczesnej muzyce sakralnej. Opublikowała książkę pt. "Partnerstwo w muzycznym dialogu. Fortepian w cyklicznej formie kameralnej od jej narodzin do szczytowych osiągnięć - Borodin, Mahler, Szostakowicz" (Wydawnictwo KUL JP II, Lublin 2008).
Działalność artystyczna.
W okresie studiów współpracowała z Estradą Kameralną Filharmonii Narodowej i Warszawskim Towarzystwem Muzycznym. Od roku 1985 współpracuje z Filharmonią Lubelską jako pianistka i klawesynistka, realizująca basso continuo. W 1994 roku założyła Trio Lublin Baroque (z flecistą Lechem Szostem i wiolonczelistką Marią Błaszczak-Szost). W zespole gra na szpinecie barokowym (kopia J. Silbermanna ca. 1767). Już inauguracyjny koncert zespołu, prezentujący kompozycje Marina Marais i Josepha Bodin de Boismortier, otworzył przed słuchaczami fascynujący świat utworów dotychczas w Lublinie nie wykonywanych. Skupienie uwagi na muzyce europejskiego baroku, jej stylowej różnorodności i rozmaitych praktykach wykonawczych, pozwoliło artystce i zespołowi uczestniczyć w cyklu Le Concert des Nations, organizowanym przez Stowarzyszenie Pro Musica Antiqua. Od 1995 roku wraz z Triem występuje na kolejnych festiwalach Lublin – Muzyka, Zabytki, Plastyka oraz Tempus Paschale. W programach licznych koncertów Tria pojawiają się m.in. utwory takich kompozytorów, jak Bach, Biber, Telemann, Quantz, Marais, Caix d’Hervelois, Bodin de Boismortier, Blavet, Leclair, Veracini. Przygotowała (jako kierownik muzyczny i współwykonawca) dwa programy monograficzne, związane z rocznicami urodzin Johanna Sebastiana Bacha i Johanna Joachima Quantza, a także koncert Pod jedną koroną (w związku z 300. rocznicą unii polsko-saskiej). W grudniu 1998 roku brała udział w galowym koncercie charytatywnym Business Centre Club pod patronatem Marszałka Senatu. Jako solistka i kameralistka uczestniczy w uroczystych koncertach okolicznościowych, organizowanych w obiektach zabytkowych Lublina i regionu. Jej dorobek artystyczny obejmuje ponad 400 koncertów kameralnych w wielu miastach Polski. W ostatnim czasie koncertowała we Włoszech, Izraelu, Francji, Niemczech i Macedonii.
Współpracuje z najwybitniejszymi polskimi śpiewakami, jak Olga Pasiecznik, Grażyna Brodzińska, Iwona Sawulska, Anna Lubańska, Bożena Zawiślak-Dolny, Dorota Lachowicz, Piotr Kusiewicz, Paweł Skałuba, Dariusz Paradowski, Piotr Łykowski, Bogusław Morka, Leszek Świdziński, a także ze skrzypkami Vadimem Brodskim i Katarzyną Dudą i kwartetem Camerata. Dokonała licznych nagrań radiowych i telewizyjnych, poświęconych muzyce baroku.
Odznaczenia i nagrody.
W 2004 roku decyzją prezydenta otrzymała Srebrny Krzyż Zasługi za wybitne osiągnięcia w dziedzinie kultury. W tym samym roku Minister Edukacji Narodowej odznaczył ją Medalem Komisji Edukacji Narodowej za osiągnięcia pedagogiczne. Otrzymała również Medal Prezydenta Miasta Lublina z okazji dziesięciolecia Tria Lublin Baroque. W 2007 roku minister kultury i dziedzictwa narodowego nadał jej Brązowy Medal „Zasłużony Kulturze Gloria Artis”. Jest powoływana przez Centralną Komisję ds. Tytułów i Stopni Naukowych do komisji w sprawach nadania stopnia doktora habilitowanego. Ponadto jest nauczycielem dyplomowanym i ekspertem Ministerstwa Edukacji Narodowej.
Nagrania płytowe.
Jolanta Münch nagrała siedem CD: dla Radia Lublin oraz firm L’Acte Préalable, Koch Classics i DUX: 

</doc>
<doc id="1521303" url="https://pl.wikipedia.org/wiki?curid=1521303" title="Gończy lucerneński">
Gończy lucerneński

Gończy lucerneński – rasa psów, należąca do grupy psów gończych i posokowców, zaklasyfikowana do sekcji psów gończych.
Krótki rys historyczny.
Rasa powstała w XVI wieku. Jest blisko spokrewniona z gończymi francuskimi.
Użytkowość.
Pies jest doskonałym tropicielem. Sprawdza się przy polowaniach na grubego zwierza. Złapanie świeżego tropu oznajmia wyraźnym szczekaniem.
Charakter i temperament.
Aktywny i przyjazny.
Wygląd.
Umaszczenie jest trójkolorowe z czarnymi dropiatymi znakami na białym tle, dzięki czemu pies wydaje się błękitny. Charakterystyczne są też czarne i palone znaczenia. Sierść krótka, gęsta i twarda. Czaszka wąska. Nos czarny i duży. Uszy są długie, pofałdowane i zwisające. Również ogon zawsze jest w dole. Klatka piersiowa głęboka. Stopy zaokrąglone.

</doc>
<doc id="1521306" url="https://pl.wikipedia.org/wiki?curid=1521306" title="Ralph Hopton">
Ralph Hopton

Ralph Hopton (ur. 1598, zm. 1652 w Brugii) – angielski wojskowy i polityk, dowódca rojalistów w czasie wojny domowej w Anglii.
Był synem Roberta Hoptona z Witham w hrabstwie Somerset. Służył w armii Fryderyka V elektora Palatynatu w początkowych kampaniach wojny trzydziestoletniej. W 1624 został podpułkownikiem regimentu zebranego w Anglii, by służyć w armii Mansfelda. Król Karol I w czasie swej koronacji uczynił Hoptona kawalerem Orderu Łaźni ("Order of the Bath"). W trudnym okresie napięć politycznych poprzedzających wybuch wojny domowej, Hopton jako członek parlamentu, kolejno Bath, Somerset i Wells, początkowo sprzeciwiał się polityce królewskiej, ale po ogłoszeniu przez parlament utraty praw dla Thomasa Wentwortha (na którego głosował), stopniowo stał się gorliwym zwolennikiem Karola i na początku konfliktu został generałem pod zwierzchnictwem markiza Hertford na zachodzie.
Jego pierwszym osiągnięciem było zjednanie Kornwalii dla sprawy króla przez oskarżenie przed wielką ławą hrabstwa wrogów jako burzycieli pokoju i wezwanie do wypędzenia ich na mocy prawa "posse comitatus". Kolejnym osiągnięciem było przeniesienie wojny z Kornwalii do Devonu. W maju 1643 odniósł błyskotliwe zwycięstwo w bitwie pod Stratton, a w lipcu najechał Devon i 5 lipca pokonał kosztem dużych strat Williama Wallera w bitwie pod Lansdowne. Pod Lansdowne został poważnie ranny w wyniku wybuchu wozu z amunicją. Wkrótce po tym Waller oblegał go w Devizes, gdzie bronił się sam do czasu uwolnienia dzięki zwycięskiej bitwie pod Roundway Down 13 lipca. Krótko potem uczyniono go baronem Stratton. Jednakże jego sukcesy na zachodzie zostały ucięte przez porażkę w bitwie pod Cheriton w marcu 1644. Potem służył w zachodniej kampanii pod osobistym dowództwem Karola. Pod koniec wojny, po opuszczeniu Anglii przez lorda Goringa, objął dowództwo królewskiej armii. Było już jednak za późno by powstrzymać falę zwycięstw parlamentu. Hopton pokonany w ostatnim boju pod Torrington 14 lutego 1646 poddał się Thomasowi Fairfaxowi.
Później towarzyszył Karolowi II w jego próbach kontynuowania wojny na Wyspach Scilly i Wyspach Normandzkich. Jego stanowcza lojalność kłóciła się z duchem ustępstw i kompromisu, który przeważał w radzie książęcej między 1649 a 1650. Wycofał się więc z aktywnego uczestnistwa w działaniach rojalistów. Zmarł na emigracji w Brugii we wrześniu 1652. Wraz z jego śmiercią wygasł tytuł barona Hopton, który nosił.

</doc>
<doc id="1521308" url="https://pl.wikipedia.org/wiki?curid=1521308" title="Johan Cavalli">
Johan Cavalli

Johan Cavalli (ur. 12 września 1981 w Ajaccio) – francuski piłkarz, występujący na pozycji pomocnika. Obecnie jest zawodnikiem AC Ajaccio.
Kariera klubowa.
Jego pierwszym profesjonalnym klubem było FC Lorient. Debiut w Ligue 1 w barwach tego klubu zaliczył 2 lutego 2002, w przegranym 1-2 pojedynku z Girondins Bordeaux. Łącznie rozegrał w tamtym sezonie trzy spotkania. Z zespołem zajął także ostatnie miejsce w lidze i spadł do Ligue 2. Na zapleczu ekstraklasy częściej grywał w wyjściowej jedenastce, przez cały sezon zaliczając osiemnaście spotkań.
Na początku kolejnego sezonu przeszedł do US Créteil-Lusitanos. Szybko przebił się tam do pierwszej jedenastki, stając się podstawowym zawodnikiem składu tego zespołu. Łącznie zagrał tam 44 razy i strzelił 10 goli.
Zimą 2005 zdecydował się na odejście do hiszpańskiego pierwszoligowca - Realu Mallorca. Nie zdołał się tam jednak przebić, nawet na ławkę rezerwowych. Po pół roku spędzonym w Hiszpanii, powrócił do ojczyzny, a konkretnie do FC Istres, występującego w Ligue 2. Regularnie grał tam w pierwszej drużynie, ale w 2007 roku postanowił odejść ze znajdującego się w strefie spadkowej Istres.
Wybrał ofertę angielskiego Watfordu, w którego barwach zadebiutował 10 lutego 2007 w wygranym 1-0 spotkaniu przeciwko West Hamowi. Na koniec sezonu jego drużyna zajęła dwudziestą pozycję w Premier League i została relegowana do drugiej ligi. 20 sierpnia 2007 za porozumieniem stron rozwiązał umowę z Watfordem.
18 października 2007 podpisał dwuletni kontrakt z belgijskim RAEC Mons. Niewiele występował tam w pierwszym składzie, zaliczając dziesięć spotkań w barwach tego klubu.
Od lata 2008 jest zawodnikiem Nîmes Olympique.

</doc>
<doc id="1521309" url="https://pl.wikipedia.org/wiki?curid=1521309" title="Kondycjonowanie energii">
Kondycjonowanie energii

Kondycjonowanie energii – to proces mający na celu umożliwienie i optymalizację współpracy źródeł energii elektrycznej i odbiorów, poprzez zmianę parametrów energii.
Realizowany jest m.in. w przypadku dopasowania źródeł odnawialnych do parametrów sieci; dopasowania źródeł w systemach kogeneracyjnych, wyrównywania obciążeń z wykorzystaniem magazynów energii, dopasowania parametrów sieci do wielkości wymaganych przez odbiornik.
Kondycjonowanie energii jest realizowane przez filtry aktywne służące do zmniejszania zawartości wyższych harmonicznych w przebiegach prądów i napięć, jak również układy UPS, zapewniające pracę urządzeń w przypadku zaników napięcia oraz układy kompensacji zapadów i przysiadów napięcia.

</doc>
<doc id="1521310" url="https://pl.wikipedia.org/wiki?curid=1521310" title="Bulmastyf">
Bulmastyf



</doc>
<doc id="1521311" url="https://pl.wikipedia.org/wiki?curid=1521311" title="Zabuże (rejon czerwonogrodzki)">
Zabuże (rejon czerwonogrodzki)

Zabuże (ukr. Забужжя, "Zabużżia") – wieś na Ukrainie, w obwodzie lwowskim, w rejonie czerwonogrodzkim. W 2001 roku liczyła 1336 mieszkańców.
Do 1944 roku Zabuże leżało w powiecie sokalskim, w województwie lwowskim, a do 15 lutego 1951 roku w województwie lubelskim (powiat hrubieszowski). Wieś należała do gminy Krystynopol, była równocześnie siedzibą gminy Chorobrów.

</doc>
<doc id="1521312" url="https://pl.wikipedia.org/wiki?curid=1521312" title="Max von Pettenkofer">
Max von Pettenkofer

Max Joseph von Pettenkofer (ur. 3 grudnia 1818 w Lichtenheim, zm. 9 lutego 1901 w Monachium) – niemiecki chemik i higienista.
Życiorys.
Był bratankiem Franza Xavera Pettenkofera (1783–1850), chirurga i farmakognosty. Studiował farmację i medycynę na Uniwersytecie w Monachium, w 1843 roku uzyskał doktorat. Pracował u Liebiga w Gießen, od 1845 w Monachium. W 1847 roku został profesorem nadzwyczajnym, w 1852 roku profesorem zwyczajnym.
Został pochowany na Starym Cmentarzu Południowym w Monachium.

</doc>
<doc id="1521315" url="https://pl.wikipedia.org/wiki?curid=1521315" title="Pranas Kūris">
Pranas Kūris

Pranas Kūris (ur. 20 sierpnia 1938 w Szadowie) – litewski prawnik, polityk, dyplomata, minister sprawiedliwości Litewskiej SRR i niepodległej Litwy w latach 1977–1991, sędzia Trybunału Sprawiedliwości Unii Europejskiej w latach 2004–2010.
Życiorys.
W 1961 ukończył studia na Wydziale Prawa Uniwersytetu Wileńskiego. Cztery lata później uzyskał stopień kandydata nauk prawnych, a w 1973 doktora nauk prawnych na Uniwersytecie Moskiewskim. W latach 1967–1968 odbył staż w instytucie studiów międzynarodowych na Uniwersytecie Paryskim.
Od 1961 pracował na Wydziale Prawa Uniwersytetu Wileńskiego, na którym m.in. pełnił funkcję dziekana. W 1974 otrzymał profesurę. W 1990 został wybrany na członka korespondenta, a w 1996 na członka rzeczywistego Litewskiej Akademii Nauk.
Od 1977 pełnił funkcję ministra sprawiedliwości w rządzie Litewskiej SRR. Stanowisko zachował w dwóch pierwszych rządach niepodległej Litwy w latach 1990–1991. Następnie pracował jako doradca rządu. Wchodził w skład delegacji Republiki Litewskiej w negocjacjach z ZSRR w latach 1990–1992. Od 1992 był ambasadorem Litwy w Belgii, Holandii i Luksemburgu. Od 1994 do 2004 był sędzią Europejskiego Trybunału Praw Człowieka. W latach 1994–1998 pełnił funkcje sędziego i prezesa Sądu Najwyższego Litwy.
Od maja 2004 przez sześcioletnią kadencję był sędzią Trybunału Sprawiedliwości Unii Europejskiej.

</doc>
<doc id="1521319" url="https://pl.wikipedia.org/wiki?curid=1521319" title="Jan Teodor Callimachi">
Jan Teodor Callimachi

Jan Teodor Callimachi (rum. "Ioan Teodor Callimachi"; ur. 1690, zm. 1780) – hospodar Mołdawii, w latach 1758–1761, z rodu Callimachi.
Życiorys.
Był synem Teodora Callimachiego, pierwszym z rodziny Callimachi, który sięgnął po tron hospodarski. Uzyskanie od Wysokiej Porty nominacji na to stanowisko nastąpiło po usunięciu Scarlata Ghiki, przeciwko którego rządom wybuchły krwawe zamieszki (który nie tylko – podobnie jak inni Fanarioci – otaczał się Grekami marginalizując lokalnych bojarów, ale posunął się do obsadzania nimi nawet mniej znaczących, prowincjonalnych stanowisk administracyjnych, co zagrażało podstawowym interesom lokalnego ziemiaństwa). W tej sytuacji nominacja Jana Teodora Callimachiego była efektem kompromisu – z jednej strony jego rodzina miała lokalne korzenie (pierwotnie nazwisko jej brzmiało Călmaşul), co mogło uspokoić bojarów, z drugiej strony ojciec Jana Teodora uległ hellenizacji i wszedł w kręgi rodzin fanariockich, które nieprzerwanie panowały w Mołdawii od blisko półwiecza. Sam Callimachi przed objęciem urzędu przez długi czas piastował ważne stanowisko tłumacza sułtańskiego, w której to roli zasłużył się sułtanowi na polu dyplomacji (funkcja ta w tej epoce bardzo często była odskocznią do sięgania po trony hospodarskie Mołdawii i Wołoszczyzny).
Po tron mołdawski sięgało dwóch synów Jana Teodora: Grzegorz i Aleksander. Brat Jana Teodora Gabriel był natomiast w latach 1760–1786 prawosławnym metropolitą Mołdawii.

</doc>
<doc id="1521325" url="https://pl.wikipedia.org/wiki?curid=1521325" title="Nazi Paikidze">
Nazi Paikidze

Nazi Paikidze, gruz. ნაზი პაიკიძე (ur. 27 października 1993 w Irkucku) – gruzińska szachistka, reprezentantka Stanów Zjednoczonych od 2014, arcymistrzyni od 2010, posiadaczka męskiego tytułu mistrza międzynarodowego od 2012.
Kariera szachowa.
Od najmłodszych lat należała do ścisłej światowej czołówki juniorek, jedenastokrotnie zdobywając medale mistrzostw świata i Europy w różnych kategoriach wiekowych (z tym sześciokrotnie złote):
Duży sukces odniosła również w 2008 w Gaziantepie, gdzie na mistrzostwach świata juniorów do 20 lat podzieliła II-V miejsce. W 2010 podzieliła I m. (wspólnie z Salome Melią) w Moskwie (turniej "Moscow Open"-C) oraz zwyciężyła w mistrzostwach tego miasta. W 2015 zdobyła w Saint Louis srebrny medal indywidualnych mistrzostw Stanów Zjednoczonych.
Najwyższy ranking w dotychczasowej karierze osiągnęła 1 stycznia 2011, z wynikiem 2455 punktów zajmowała wówczas 35. miejsce na światowej liście FIDE, jednocześnie zajmując 3. miejsce wśród gruzińskich szachistek.

</doc>
<doc id="1521331" url="https://pl.wikipedia.org/wiki?curid=1521331" title="Norweski buhund">
Norweski buhund



</doc>
<doc id="1521332" url="https://pl.wikipedia.org/wiki?curid=1521332" title="Fiński szpic">
Fiński szpic



</doc>
<doc id="1521336" url="https://pl.wikipedia.org/wiki?curid=1521336" title="Frankie Sullivan">
Frankie Sullivan

Frankie Sullivan, właściwie Frankie M. Sullivan III (ur. 1 lutego 1955 w Chicago, Illinois, USA) – amerykański muzyk, autor tekstów, gitarzysta, członek zespołu Survivor od momentu jego powstania (1977). Jest w ścisłej współpracy z Jimem Peterikiem, mimo tego, że ten drugi odszedł z zespołu. Razem napisali hity formacji, przede wszystkim "Eye of the Tiger" i "Burning Heart", które znalazły się na soundtrackach do filmów Rocky III i Rocky IV.

</doc>
<doc id="1521339" url="https://pl.wikipedia.org/wiki?curid=1521339" title="Mico Asen">
Mico Asen

Mico Asen (bułg.: Мицо Асен) – car bułgarski w latach 1256 – 1257.
Życie.
Jego pochodzenie nie jest znane, podobnie jak imię. Przekazane przez źródła zdrobnienie "Mico" może pochodzić od imienia Dymitr. Mico poślubił córkę Iwana Asena II, Marię, co pozwala się domyślać wysokiej pozycji społecznej. Małżeństwo z córką carską w dramatycznych okolicznościach 1256 roku miało stanowić tytuł jego pretensji do tronu Asenowiczów. Imię Asen przyjął, podobnie jak jego następca, po wstąpieniu na tron dla podkreślenia swych związków z dynastią władców Bułgarii.
Wydarzeniami, które bezpośrednio doprowadziły do objęcia władzy w państwie przez Mica były niepowodzenia Michała I Asena w wojnie z Cesarstwem Nicejskim i zawarty w Regina (Erkene w Tracji) w drugiej połowie 1256 roku niekorzystny dla Bułgarii traktat pokojowy. Niezadowolenie bojarów doprowadziło do spisku na czele którego stanął Koloman, brat stryjeczny cara i do zamordowania Michała I Asena. Po zabójstwie cara Koloman ogłosił się carem poślubiając wdowę po zamordowanym, córkę Rościsława, bana Maczwy, Marię. Rościsław wystąpił jednak przeciw Kolomanowi II. Nadciągnął na czele swego wojska spod Belgradu pod Tyrnowo. Koloman II zbiegł, a władzę w stolicy przejął Mico. Rościsław nie zdołał opanować Tyrnowa i wraz z córką powrócił do swoich ziem. W drodze powrotnej oderwał od Bułgarii Widyń i tam ogłosił się carem bułgarskim. Koloman II opuszczony przez swych stronników został zamordowany.
Związki z dynastią panującą okazały się dla nowego cara niewystarczające w walce o utrzymanie władzy. W 1257 roku bojarzy tyrnowscy poparli Konstantyna Ticha, wielkiego bojara ze Skopje, wnuka po kądzieli króla serbskiego Stefana Nemanji. Mico ustąpił z Tyrnowa opanowując południową Bułgarię, która nie uznała władzy nowego cara. Po długotrwałych walkach Konstantyn Tich wyparł Mica z zajętych terytoriów. Pokonany car schronił się na dworze bizantyńskim. Uciekając do Bizancjum przekazał w ręce cesarza Michała VIII portowe miasta bułgarskie: Messembria i Anchialos. Cesarz przyznał byłemu carowi ziemię w Troadzie.
Wydaje się, że Mico żył jeszcze, gdy w 1279 roku przy pomocy ekspedycji bizantynskiej był osadzany na tronie jego syn Iwan Asen III.
Związki rodzinne.
Z żoną Marią Mico miał dwoje dzieci:
Związki Mico Asena z dynastią Asenowiczów

</doc>
<doc id="1521340" url="https://pl.wikipedia.org/wiki?curid=1521340" title="BWA Wrocław">
BWA Wrocław

BWA Wrocław – Galerie Sztuki Współczesnej – wrocławska instytucja kultury, która została powołana 1 stycznia 1952 roku jako Delegatura Centralnego Biura Wystaw Artystycznych w Warszawie. Jej pierwszym kierownikiem był Dymitr Kasaty. Od 1962 roku, po decentalizacji zmieniło nazwę na Biuro Wystaw Artystycznych we Wrocławiu. Zajmuje się organizacją wystaw, wydawnictwem, działalnością edukacyjną i promocyjną. Posiada kilka przestrzeni wystawienniczych na terenie miasta: Awangarda, BWA Wrocław Główny, Dizajn, SIC!, Studio. Jest finansowana przez gminę Wrocław.
Od roku 2002 do 2020 roku dyrektorem instytucji był Marek Puchała. We wrześniu 2020 nowym dyrektorem został Maciej Bujko.
Galerie BWA Wrocław.
Galeria Awangarda.
W najstarszej przestrzeni Galerii Awangarda prezentowane jest pełne spektrum przejawów sztuki współczesnej z naciskiem na jej konteksty społeczne, kulturowe i ideologiczne. Od 4 lutego 2019 roku na czas zabezpieczenia budynku i przygotowania go do pierwszej fazy prac remontowych przestrzeń galerii Awangardy jest zamknięta dla zwiedzających.
Galeria BWA Wrocław Główny.
Od 2019 BWA Wrocław ma nową przestrzeń: galerię BWA Wrocław Główny, która została przyznana przez miasto z racji konieczności remontu galerii Awangarda. Przestrzeń ta mieści się na antresoli dworca kolejowego Wrocław Główny.
Kierowniczką galerii jest Anna Mituś.
Galeria SIC!
Galeria specjalizuje się w wystawach szkła artystycznego i ceramiki, dla których zaplecze stanowi tradycja tej dyscypliny rozwijana od początków istnienia wrocławskiej ASP. Jest to jedyna w Polsce publiczna galeria poświęcona szkłu artystycznemu, studyjnemu i użytkowemu rozszerza swoją działalność o zagadnienia związane nie tylko z materiałem.
Kierowniczką galerii jest Dominika Drozdowska.
Galeria Dizajn.
Galeria funkcjonująca od dwóch dekad jako przestrzeń poświęcona polskiemu projektowaniu, od 2009 roku rozwija program dizajnu społecznego, krytycznego wobec kultury przedmiotu konsumpcyjnego, zaangażowanego w budowanie poprzez szeroko zakrojone działania edukacyjne dyskusji na temat projektowania, filozofii i kultury. Jej program tworzą wystawy kuratorskie, które najczęściej dotyczą społecznych wymiarów dizajnu, oraz aktywności wydawnicze, publicystyczne i warsztatowe.
Kierowniczką galerii jest Katarzyna Roj.
Galeria Studio.
Galeria funkcjonuje od 1999 roku. Znajduje się w centrum Wrocławia przy ulicy Ruskiej 46a. Rozwija problemy poruszane w ramach Międzynarodowego Biennale Sztuki Zewnętrznej OUT OF STH, a także łączy w sobie funkcje rezydencji, otwartej pracowni, czytelni, przestrzeni spotkań i debat zachowując przy tym charakter galerii sztuki.
Kierowniczką galerii jest Joanna Stembalska.
Magazyn Biuro.
Od 2009 roku BWA Wrocław wydaje "Biuro" (stylizowane "BIURO", towarzyszący programowi wystawienniczemu tematyczny magazyn o sztuce współczesnej, dizajnie, stylu życia, architekturze i filozofii. Do lutego 2019 roku ukazało się siedemnaście numerów czasopisma. Redaktorką naczelną jest Anna Mituś.
Wystawy i projekty.
BWA Wrocław współpracuje m.in. z ASP we Wrocławiu jako współorganizator Konkursu im. Eugeniusza Gepperta oraz wystaw dyplomowych studentów wrocławskiej akademii. Cyklicznie organizuje również Biennale Sztuki Zewnętrznej Out of Sth, które po raz pierwszy odbyło się w 2008 roku.

</doc>
<doc id="1521341" url="https://pl.wikipedia.org/wiki?curid=1521341" title="Deadache (singel)">
Deadache (singel)

Deadache – drugi singel promujący album "Deadache" fińskiego zespołu hardrockowego Lordi, wydany w roku 2008.

</doc>
<doc id="1521344" url="https://pl.wikipedia.org/wiki?curid=1521344" title="Jimi Jamison">
Jimi Jamison

Jimi Jamison, właśc. Jimmy Wayne Jamison (ur. 23 sierpnia 1951 w stanie Missisipi, zm. 31 sierpnia 2014 w Memphis) – amerykański wokalista rockowy. Najbardziej znany z występów z zespołem Survivor w latach 1984–1989 i 2000–2006, a także jako współtwórca i wykonawca "I’m Always Here", motywu przewodniego z serialu "Słoneczny patrol".
Zmarł na atak serca.

</doc>
<doc id="1521345" url="https://pl.wikipedia.org/wiki?curid=1521345" title="Kobylany (gmina)">
Kobylany (gmina)

Kobylany (alt. "Kobylany Nadbużne"; od 1973 "Terespol") – dawna gmina wiejska istniejąca w latach 1809–1954 na Lubelszczyźnie. Siedzibą gminy były początkowo Kobylany, a następnie Błotków lub Błotków Duży (obecnie jest to ulica Terespola).
Gmina Kobylany powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Kobylany weszła w skład w powiatu bialskiego w guberni siedleckiej (w latach 1912–1915 jako część guberni chełmskiej). Gmina składała się z 13 wsi: Błotków, Berezówka, Kobylany, Koroszczyn, Lechuty, Łobaczew, Małaszewicze, Michałków, Malowa Góra, Polatycze, Podolanka, Samowicze i Starzynka.
W 1919 gmina weszła w skład woj. lubelskiego. 1 grudnia 1933 z terytorium gminy wyłączono obszar zajęty przez twierdzę brzeską, włączając je do gminy miejskiej Brześć nad Bugiem.
Podczas okupacji gmina należała do dystryktu lubelskiego (w Generalnym Gubernatorstwie). W 1952 roku siedzibę gminy przeniesiono z Kobylan do Błotkowa Dużego. Według stanu z dnia 1 lipca 1952 roku gmina Kobylany składała się z 16 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kobylany nie przywrócono, utworzono natomiast miejsko-wiejską gminę Terespol. W 1991 decyzją premier H. Suchockiej wydzielona została gmina wiejska Terespol.

</doc>
<doc id="1521348" url="https://pl.wikipedia.org/wiki?curid=1521348" title="Jonas Biržiškis">
Jonas Biržiškis

Jonas Biržiškis (ur. 12 kwietnia 1932 w Bagdonas w rejonie szyłelskim) – litewski inżynier, nauczyciel akademicki i polityk, minister transportu w latach 1990–1996.
Życiorys.
W 1949 został wraz z rodzicami zesłany do obwodu irkuckiego. W 1958 ukończył studia w instytucie górnictwa i hutnictwa w Irkucku. W 1978 uzyskał stopień doktora nauk technicznych.
Po studiach powrócił na Litwę. Pracował w kombinacie materiałów budowlanych w Okmianach. W latach 1959–1963 był mistrzem i kierownikiem w biurze robót wiertniczych. Od 1963 do 1967 był zatrudniony w dyrekcji budowy dróg na stanowisku kierownika robót. Od 1967 do 1990 pełnił funkcję naczelnego inżyniera w zjednoczeniu przedsiębiorstw materiałów budowlanych „Granitas”.
Jako nauczyciel akademicki pracował na Uniwersytecie Wileńskim w latach 1964–1965, w Wileńskim Instytucie Inżynierii Budownictwa w latach 1988–1994 oraz w Instytucie Politechnicznym w Kownie w latach 1989–1990.
W marcu 1990 objął funkcję ministra transportu w pierwszym rządzie niepodległej Litwy. Zachował stanowisko w sześciu kolejnych gabinetach. Z urzędu odszedł w grudniu 1996.
W latach 1997–2000 był prezesem stowarzyszenia „Lietuvos keliai”, a od 2000 do 2006 pełnił funkcję dyrektora generalnego kolei litewskich Lietuvos geležinkeliai.

</doc>
<doc id="1521351" url="https://pl.wikipedia.org/wiki?curid=1521351" title="Kościeniewicze (gmina w województwie lubelskim)">
Kościeniewicze (gmina w województwie lubelskim)

Kościeniewicze – dawna gmina wiejska istniejąca w latach 1809–1954 na Lubelszczyźnie. Siedzibą gminy były Kościeniewicze.
Gmina Kościeniewicze powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Kościeniewicze weszła w skład w powiatu bialskiego w guberni siedleckiej (w latach 1912–1915 jako część guberni chełmskiej). Gmina składała się z 7 wsi: Bokinka Królewska, Dąbrowica, Janówka, Kościeniewicze, Ortel Królewski, Wyczółki i Zalutyń.
W 1919 gmina weszła w skład woj. lubelskiego. Podczas okupacji gmina należała do dystryktu lubelskiego (w Generalnym Gubernatorstwie). Według stanu z dnia 1 lipca 1952 roku gmina Kościeniewicze składała się z 10 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Dąbrowicy Dużej, Kościeniewiczach i Piszczacu. Po reaktywowaniu gmin z dniem 1 stycznia 1973 roku gminy Kościeniewicze nie przywrócono.

</doc>
<doc id="1521352" url="https://pl.wikipedia.org/wiki?curid=1521352" title="Karina">
Karina

Karina, Karyna – imię żeńskie, pochodzące z jęz. niemieckiego; forma zdrobniała od imienia "Katarina" (pol. Katarzyna). Inna hipoteza mówi, że wywodzi się od słowa "cara", które po łacinie oznacza "kochana, droga" lub w galickim "przyjaciel". Jeszcze inna hipoteza mówi, że pochodzi od nazwy konstelacji Kil, nazwanej w związku kilem statku Jazona.
Wśród imion nadawanych nowo narodzonym dzieciom, Karina w 2018 r. zajmowała 86. miejsce w grupie imion żeńskich i spadła o trzy pozycje względem roku poprzedniego.
Karina, Karyna imieniny obchodzi 11 lipca, 2 sierpnia, 7 listopada.

</doc>
<doc id="1521355" url="https://pl.wikipedia.org/wiki?curid=1521355" title="Powstanie Karposza">
Powstanie Karposza

Powstanie Karposza – powstanie chłopskie dowodzone przez Karpoša w latach 1689–1690 r., w trakcie walk bułgarsko-tureckich.
Po klęsce wiedeńskiej, na Bałkanach wzmógł się ucisk chłopów i górali ze strony Turków. Utraciwszy nadzieje na wolność chłopi uciekali masowo w góry organizując oddziały powstańcze i bandy zbójeckie walczące z Turkami. Na czele powstańców stanął przywódca hajduków z rejonu Rodopów Karposz. W wyniku walk powstańcy zajęli szereg miast m.in. Krivą Palankę, Kumanovo i Kacnik. Dzięki pomocy austriackiej w ręce powstańców wpadły też Skopje i Stip. Większość miast została jednak spalona przez wycofujące się na front zachodni wojska Habsburgów. Wielkie zniszczenia wyrządziła także armia turecka nadciągająca ze wschodu. Turcy zdobyli i spalili m.in. Krivą Palankę bronioną przez 3000 powstańców. W starciu pod Kumanovem w ręce tureckie wpadł Karposz, który wraz z innymi powstańcami został powieszony. Ostatnim punktem oporu był Kacnik, który Turcy zdobyli w styczniu 1690 r. Powstanie upadło, wielu jego uczestników stracono lub wtrącono do więzienia.

</doc>
<doc id="1521358" url="https://pl.wikipedia.org/wiki?curid=1521358" title="Sidorki (gmina)">
Sidorki (gmina)

Sidorki – dawna gmina wiejska istniejąca w latach 1809–1954 na Lubelszczyźnie. Początkowo siedzibą gminy były Sidorki (obecnie dzielnica Białej Podlaskiej) a po wojnie Biała Podlaska.
Gmina Sidorki powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Sidorki weszła w skład w powiatu bialskiego w guberni siedleckiej (w latach 1912–1915 jako część guberni chełmskiej). Gmina składała się z 15 wsi: Czosnówka, Dokudów, Grabanów, Hola, Julków, Kaliłów, Lisy, Ogrodniki, Ortel Książęcy, Perkowice, Sidorki, Sielczyk, Wilczyn, Woskrzenice i Wólka Plebańska.
W 1919 gmina weszła w skład woj. lubelskiego. Podczas okupacji gmina należała do dystryktu lubelskiego (w Generalnym Gubernatorstwie). W 1933 roku do gminy Sidorki przyłączono wieś "Smolne Piece" z gminy Żerocin w powiecie radzyńskim. W 1952 roku siedzibę gminy przeniesiono z Sidorek do Białej Podlaskiej. Według stanu z dnia 1 lipca 1952 roku gmina Sidorki składała się z 14 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Dubowie, Ortelu Książęcym i Sidorkach. Po reaktywowaniu gmin z dniem 1 stycznia 1973 roku gminy Sidorki nie przywrócono.

</doc>
<doc id="1521360" url="https://pl.wikipedia.org/wiki?curid=1521360" title="VIA Isaiah">
VIA Isaiah



</doc>
<doc id="1521361" url="https://pl.wikipedia.org/wiki?curid=1521361" title="Sitnik (gmina)">
Sitnik (gmina)

Sitnik – dawna gmina wiejska istniejąca w latach 1809-1954 na Lubelszczyźnie. Początkowo siedzibą gminy był Sitnik (obecnie dzielnica Białej Podlaskiej) a po wojnie Biała Podlaska.
Gmina Sitnik powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Sitnik weszła w skład w powiatu bialskiego w guberni siedleckiej (w latach 1912-1915 jako część guberni chełmskiej). Gmina składała się z 14 wsi: Cicibór, Jaźwiny, Jagodnica, Ludinów, Zaberbecze, Łukowce, Porosiuki, Sławacinek, Rakowiska, Terebela, Sitnik, Styrzyniec, Worgule i Sławacinek.
W 1919 gmina weszła w skład woj. lubelskiego. Podczas okupacji gmina należała do dystryktu lubelskiego (w Generalnym Gubernatorstwie). W 1952 roku siedzibę gminy przeniesiono z Sitnika do Białej Podlaskiej. Według stanu z dnia 1 lipca 1952 roku gmina Sitnik składała się z 15 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Ciciborze Dużym, Sitniku, Styrzyńcu i Witulinie. Po reaktywowaniu gmin z dniem 1 stycznia 1973 roku gminy Sitnik nie przywrócono.

</doc>
<doc id="1521365" url="https://pl.wikipedia.org/wiki?curid=1521365" title="Ahmed al-Mirghani">
Ahmed al-Mirghani

Ahmed al-Mirghani (arab. أحمد الميرغن, ur. 16 sierpnia 1941 w Chartumie Północnym, zm. 2 listopada 2008 w Aleksandrii) – sudański polityk, prezydent Sudanu w latach 1986–1989. 
Ukończył studia na Uniwersytecie w Londynie.
Ahmed al-Mirghani został wybrany na prezydenta Sudanu w 1986 r. podczas ostatnich demokratycznych wyborów. 
Al-Mirghani zmarł w swoim domu w Aleksandrii w dniu 2 listopada 2008 r. w wieku 67 lat. Przyczyną śmierci były problemy układu oddechowego.

</doc>
<doc id="1521366" url="https://pl.wikipedia.org/wiki?curid=1521366" title="Swory (gmina)">
Swory (gmina)

Swory – dawna gmina wiejska istniejąca w latach 1809-1954 na Lubelszczyźnie. Siedzibą gminy były Swory.
Gmina Swory powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Swory weszła w skład w powiatu konstantynowskiego w guberni siedleckiej (w latach 1912-1915 jako część guberni chełmskiej). Gmina składała się z 14 wsi: Cełujki, Kownaty, Krasna, Krzymowskie, Makarówka, Pojelce, Franopol, Pólko, Swory, Sycyna, Waśkowólka, Władysławów, Zabłocie, Zawadki i Woroniec.
W 1919 gmina weszła w skład w woj. lubelskiego. 1 kwietnia 1923 roku gminę wyłączono z powiatu konstantynowskiego i przyłączono do powiatu bialskiego. 22 stycznia 1926 niewielką część gminy Swory (jej odległą ekskawę na granicy gmin Lubienka i Sitnik, obejmującą kolonię Grabarkę z lasem sworskim) włączono do nowo utworzoneh gminy Dubów. Podczas okupacji gmina należała do dystryktu lubelskiego (w Generalnym Gubernatorstwie). Według stanu z dnia 1 lipca 1952 roku gmina Swory składała się z 15 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Kownatach, Styrzyńcu i Sworach. Po reaktywowaniu gmin z dniem 1 stycznia 1973 roku gminy Swory nie przywrócono.

</doc>
<doc id="1521369" url="https://pl.wikipedia.org/wiki?curid=1521369" title="Hanif Kureishi">
Hanif Kureishi

Hanif Kureishi (ur. 5 grudnia 1954 w Londynie) – angielski dramaturg, scenarzysta, reżyser filmowy, autor powieści i opowiadań. 
Życiorys.
Pochodzi z rodziny pakistańsko-angielskiej.
W swojej twórczości porusza takie tematy jak rasa, nacjonalizm, imigracja i seksualność. Znany przede wszystkim dzięki dwóm filmom kinowym: "Moja piękna pralnia" Stephena Frearsa (1985, według scenariusza Kureishiego) i "Intymność" Patrice’a Chéreau (2001, według powieści Kureishiego "Intimacy" z 1998 roku), szokującym obyczajowo (w pierwszym przypadku homoseksualizm, w drugim anonimowy seks bez zobowiązań).
W Polsce w latach 1994-2010 wydano powieści: "Budda z przedmieścia", "Intymność", "Czarny album" i "Dar Gabriela". W formie książkowej ukazał się także jego scenariusz do filmu "Moja piękna pralnia".
Kureishi zasiadał w jury konkursu głównego na 49. MFF w Wenecji (1992) oraz na 62. MFF w Cannes (2009).

</doc>
<doc id="1521371" url="https://pl.wikipedia.org/wiki?curid=1521371" title="Giardino segreto">
Giardino segreto

Giardino segreto (z , franc. "jardin particulier") – dosłownie: "tajemny ogród" – część ogrodu wydzielona ogrodzeniem, o regularnym zarysie. Znajduje się w pobliżu domu, przeznaczona jest do kameralnego wypoczynku właściciela. "Giardino segreto" często występowała w ogrodach renesansowych i barokowych. W Polsce występuje w ogrodach pałacowych np. w Wilanowie, Baranowie czy Puławach.
Pierwowzorem "giardino segreto" był średniowieczny "hortus conclusus".

</doc>
<doc id="1521372" url="https://pl.wikipedia.org/wiki?curid=1521372" title="Wielicka Siklawa">
Wielicka Siklawa

Wielicka Siklawa (słow. "Velický vodopád", niem. "Felker Wasserfall", węg. "Felkai-vízesés") – wodospad w Dolinie Wielickiej, znajdujący się powyżej Wielickiego Stawu w słowackich Tatrach Wysokich. Kaskadę tworzy Wielicka Woda, która opada z wysokiego progu Doliny Wielickiej, tzw. Mokrej Wanty. Wodospad jest charakterystycznym elementem scenerii tej doliny.

</doc>
<doc id="1521373" url="https://pl.wikipedia.org/wiki?curid=1521373" title="FK Witebsk">
FK Witebsk

Futbolny Kłub Witebsk () – białoruski klub piłkarski z siedzibą w Witebsku. Założony w 1960 jako KIM Witebsk.
Historia.
Chronologia nazw:
Założony w 1938 jako KIM Witebsk. Następnie nazywał się Zakład Kirowa Witebsk, Dźwina Witebsk, Wiciaź Witebsk. W 1996 odbyła się fuzja z klubem Lakamatyu Witebsk. Został utworzony nowy klub z nazwą Lakamatyu-96 Witebsk. Klub Lakamatyu Witebsk jeszcze kontynuował występy do 2000 kiedy został rozformowany. W 2002 nowy klub wziął nazwę już nieistniejącego klubu - Lakamatyu. Od 2007 nazywa się FK Witebsk

</doc>
<doc id="1521374" url="https://pl.wikipedia.org/wiki?curid=1521374" title="Lokomotiw-96 Witebsk">
Lokomotiw-96 Witebsk



</doc>
<doc id="1521376" url="https://pl.wikipedia.org/wiki?curid=1521376" title="Tombaugh 4">
Tombaugh 4

Tombaugh 4 – gromada otwarta znajdująca się w gwiazdozbiorze Kasjopei. Gromada ta została opisana i skatalogowana przez Clyde’a Tombaugha w 1941 roku. Jest to jedna z pięciu odkrytych przez niego gromad.

</doc>
<doc id="1521380" url="https://pl.wikipedia.org/wiki?curid=1521380" title="Saint-Sever-de-Stonge">
Saint-Sever-de-Stonge



</doc>
<doc id="1521382" url="https://pl.wikipedia.org/wiki?curid=1521382" title="Witulin (gmina)">
Witulin (gmina)

Witulin – dawna gmina wiejska istniejąca w latach 1809–1954 na Lubelszczyźnie. Siedzibą gminy był Witulin (w latach 1933–52 Leśna Podlaska, 1952–54 Biała Podlaska).
Gmina Witulin powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Witulin weszła w skład w powiatu konstantynowskiego w guberni siedleckiej (w latach 1912–1915 jako część guberni chełmskiej). Gmina składała się z 10 wsi: Bordziłówka, Bukowiec, Bukowice, Droblin, Hrud, Mariampol, Klukowszczyzna, Nosów, Osówka i Witulin.
W okresie międzywojennym gmina weszła w skład woj. lubelskiego a po likwidacji powiatu konstantynowskiego z dniem 1 kwietnia 1932 roku została włączona do powiatu bialskiego. W 1933 roku siedzibę gminy przeniesiono z Witulina do Leśnej . Podczas okupacji gmina należała do dystryktu lubelskiego (w Generalnym Gubernatorstwie). W 1952 roku siedzibę gminy przeniesiono z Leśnej Podlaskiej do Białej Podlaskiej. Według stanu z dnia 1 lipca 1952 roku gmina Witulin składała się z 14 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Ciciborze Dużym, Leśnej Podlaskiej, Wilczynie, Witulinie i Wólce Nosowskiej. Po reaktywowaniu gmin z dniem 1 stycznia 1973 roku gminy Witulin nie przywrócono.

</doc>
<doc id="1521384" url="https://pl.wikipedia.org/wiki?curid=1521384" title="Piotr Parczewski">
Piotr Parczewski

Piotr Parczewski herbu Nałęcz (ur. ok. 1598 – zm. 6 grudnia 1658 lub 15 lutego 1659) – biskup żmudzki od 9 grudnia 1649 i smoleński od 1636, sekretarz królewski.
Życiorys.
Pochodził z rodziny prawosławnej. Po przejściu na katolicyzm wstąpił do seminarium wileńskiego, wysłany został do seminarium papieskiego w Braniewie. Naukę kontynuował na Akademii Wileńskiej, gdzie otrzymał w 1622 tytuł magistra nauk wyzwolonych i filozofii. Promowany na doktora teologii, wyświęcony na kapłana, został w 1628 prepozytem starodubowskim. W 1630 został mianowany administratorem diecezji smoleńskiej i archidiakonem smoleńskim. W czasie wojny polsko-rosyjskiej 1632-1634 pozostał w oblężonym Smoleńsku. W 1635 Władysław IV Waza mianował go pierwszym biskupem smoleńskim. Udał się do Rzymu by uzyskać zatwierdzenie papieskie dla nowej diecezji, co nastąpiło 1 września 1636. Kilka dni później został konsekrowany na biskupa przez kardynała Giovanni Battista Pamphilj, który został papieżem Innocentego X w 1644 roku.
Jako biskup smoleński zwiększył liczbę parafii w swojej diecezji, przyczynił się do utworzenia kapituły smoleńskiej. Przeprowadził także synod diecezjalny.
W 1649 przeniesiony na biskupstwo żmudzkie, został mianowany prepozytem gieraniońskim. W 1651 przeprowadził wizytację diecezji i synod diecezjalny.
W czasie potopu szwedzkiego, 18 sierpnia 1655 podpisał akt poddania Wielkiego Księstwa Litewskiego królowi szwedzkiemu Karolowi X Gustawowi. 20 października podpisał akt unii szwedzko-litewskiej w Kiejdanach. 

</doc>
<doc id="1521386" url="https://pl.wikipedia.org/wiki?curid=1521386" title="Trichogaster microlepis">
Trichogaster microlepis



</doc>
<doc id="1521389" url="https://pl.wikipedia.org/wiki?curid=1521389" title="Reverse engineering">
Reverse engineering



</doc>
<doc id="1521393" url="https://pl.wikipedia.org/wiki?curid=1521393" title="Zabłocie (gmina w województwie lubelskim)">
Zabłocie (gmina w województwie lubelskim)

Zabłocie (alt. "Zabłoć") – dawna gmina wiejska istniejąca w latach 1809-1954 na Lubelszczyźnie. Siedzibą gminy było Zabłocie.
Gmina Dobryń powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Zabłocie weszła w skład w powiatu bialskiego w guberni siedleckiej (w latach 1912-1915 jako część guberni chełmskiej). Gmina składała się z 13 wsi: Dobromyśl, Olszanki, Jabłeczna, Parośla-Pniski, Liszna, Mościce Dolne, Nowosiółki, Zabłocie, Zalewsze, Leniuszki, Szostaki, Terebiski i Wólka Zabłocka.
W 1919 gmina weszła w skład woj. lubelskiego. Podczas okupacji gmina należała do dystryktu lubelskiego (w Generalnym Gubernatorstwie). Po wojnie w skład gminy weszła niewielka eksklawa przedwojennej gminy Miedna powiatu brzeskiego, położonej na terenie gminy Zabłocie (niedaleko wsi Szostaki). Eksklawa ta była jedną z trzech niewielkich skrawków woj. poleskiego, które w 1945 roku pozostały w Polsce.
Według stanu z dnia 1 lipca 1952 roku gmina Zabłocie składała się z 15 gromad. Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Jabłecznej, Kodniu i Zabłociu. Po reaktywowaniu gmin z dniem 1 stycznia 1973 roku gminy Zabłocie nie przywrócono.

</doc>
<doc id="1521397" url="https://pl.wikipedia.org/wiki?curid=1521397" title="Jan Lagierski">
Jan Lagierski

Jan Lagierski (ur. 15 stycznia 1938, zm. 1 lipca 2008) – polski sędzia siatkarski i działacz sportowy.
Swoją karierę sędziowską rozpoczął w 1973 roku. Prowadził mecze na najwyższym szczeblu rozgrywkowym. Był również kwalifikatorem Polskiego Związku Piłki Siatkowej oraz członkiem Zarządu i Przewodniczącym Wydziału Gier i Dyscypliny Śląskiego Związku Piłki Siatkowej. Wiosną 2008 roku ponownie objął tę drugą funkcję.

</doc>
<doc id="1521399" url="https://pl.wikipedia.org/wiki?curid=1521399" title="Allalingletscher">
Allalingletscher

Allalingletscher – lodowiec o długości 6 km (2005 r.) i powierzchni 9,9 km² (1973 r.). Jest położony w Alpach Pennińskich niedaleko szczytu Allalinhorn w kantonie Valais w Szwajcarii.

</doc>
<doc id="1521400" url="https://pl.wikipedia.org/wiki?curid=1521400" title="Epalzeorhynchus kallopterus">
Epalzeorhynchus kallopterus



</doc>
<doc id="1521402" url="https://pl.wikipedia.org/wiki?curid=1521402" title="Pusty Staw">
Pusty Staw



</doc>
<doc id="1521403" url="https://pl.wikipedia.org/wiki?curid=1521403" title="Steatocranus casuarius">
Steatocranus casuarius



</doc>
<doc id="1521404" url="https://pl.wikipedia.org/wiki?curid=1521404" title="Zakanale (gmina)">
Zakanale (gmina)

Zakanale (od 1973 "Konstantynów") – dawna gmina wiejska istniejąca w latach 1809–1954 na Lubelszczyźnie. Siedzibą gminy było początkowo Zakanale, a następnie Konstantynów.
Gmina Zakanale powstała w 1809 roku w Księstwie Warszawskim. Po podziale Królestwa Polskiego na powiaty i gminy z początkiem 1867 roku gmina Zakanale weszła w skład powiatu konstantynowskiego w guberni siedleckiej (w latach 1912–1915 jako część guberni chełmskiej). 13 stycznia 1870 do gminy przyłączono pozbawiony praw miejskich Konstantynów. Gmina składała się z 16 wsi: Antolin, Dubicze, Gnojno, Kazimierzów, Komarno, Koszelówka, Konstantynów, Polinów, Solinki, Wólka Polinowska, Wólka Nosowska, Witoldów, Wichowicze, Wandopol, Zakalinki i Zakanale.
W okresie międzywojennym gmina weszła w skład woj. lubelskiego, a po likwidacji powiatu konstantynowskiego z dniem 1 kwietnia 1932 roku została włączona do powiatu bialskiego. Podczas okupacji gmina należała do dystryktu lubelskiego (w Generalnym Gubernatorstwie). W 1952 roku siedzibę gminy przeniesiono z Zakanala do Konstantynowa. Według stanu z dnia 1 lipca 1952 roku gmina Zakanale składała się z 18 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Z obszaru gminy utworzono Gromadzkie Rady Narodowe w Bublu Starym, Klonowicy, Komarnie, Konstantynowie, Pawłowie Nowym i Wólce Nosowskiej. Po reaktywowaniu gmin z dniem 1 stycznia 1973 roku gminy Zakanale nie przywrócono, utworzono jednak jej odpowiednik, gminę Konstantynów.

</doc>
<doc id="1521408" url="https://pl.wikipedia.org/wiki?curid=1521408" title="Bifertenfirn">
Bifertenfirn

Bifertenfirn – lodowiec o długości 4 km (2005 r.) i powierzchni 2,81 km² (1973 r.).
Lodowiec jest położony w Alpach Glarneńskich w kantonie Glarus w Szwajcarii.

</doc>
<doc id="1521409" url="https://pl.wikipedia.org/wiki?curid=1521409" title="Marek Lagierski">
Marek Lagierski

Marek Lagierski (ur. 1971) – polski siatkarz, potem sędzia siatkarski. Nauczyciel wychowania fizycznego i trener siatkarski w Siemianowicach Śląskich. Syn Jana Lagierskiego.
Ukończył AWF w Katowicach. Jest właścicielem firmy handlowej sprzedającej sprzęt sportowy oraz wydawcą pisma Siatkówka Magazyn, które jest jednym ze sponsorów klubu KS Jastrzębski Węgiel.
W czasie swojej kariery zawodniczej grał w HKS Szopienice.
Przebieg kariery sędziowskiej.
W sezonie 2000/2001 poprowadził sześć meczów I ligi mężczyzn, w tym dwa spotkania rundy play-off o 5. miejsce, natomiast w kolejnym sezonie pojedynek ćwierćfinałowy Pucharu Polski. W sezonie 2012/2013 był głównym sędzią w 4. meczu finału Plusligi.

</doc>
<doc id="1521415" url="https://pl.wikipedia.org/wiki?curid=1521415" title="Żółty Stawek">
Żółty Stawek

Żółty Stawek (słow. "Žlté pliesko", niem. "Gelber See", węg. "Sárga-tó") – staw położony na wysokości 1950 m n.p.m., w Dolinie Białych Stawów (odnoga Doliny Kieżmarskiej), w słowackich Tatrach Wysokich. Pomiary pracowników TANAP-u z lat 60. XX w. wykazują, że ma on powierzchnię 0,130 ha, wymiary 60 × 33 m i głębokość ok. 1 m. Leży w Żółtej Kotlinie, u podnóży Jagnięcego Szczytu. Poziom wody podlega dużym wahaniom. Jest to jeden z kilku stawów w Dolinie Białych Stawów (najwyżej położony), pozostałe to: Stręgacznik, Małe Białe Stawy, Wyżni Rzeżuchowy Stawek, Niżni Rzeżuchowy Stawek i Wielki Biały Staw. Nie prowadzi do niego żaden znakowany szlak turystyczny.

</doc>
<doc id="1521418" url="https://pl.wikipedia.org/wiki?curid=1521418" title="Eigergletscher">
Eigergletscher

Eigergletscher – lodowiec o długości 2,5 km (2005 r.) i powierzchni 2,13 km² (1973 r.).
Lodowiec położony jest w Alpach Berneńskich w kantonie Berno w Szwajcarii.

</doc>
<doc id="1521419" url="https://pl.wikipedia.org/wiki?curid=1521419" title="Eugen Walter Büttner">
Eugen Walter Büttner

Eugen Walter Büttner (ur. 8 września 1907 w Kahla, zm. 6 marca 1975 we Fryburgu Bryzgowijskim) – zbrodniarz hitlerowski, komendant kilku podobozów KL Natzweiler-Struthof i SS-Oberscharführer.
Życiorys.
Członek NSDAP od 1931 i SS od lipca 1933 (rozpoczął wówczas także służbę w obozie koncentracyjnym Dachau). W początkach 1941 Büttner rozpoczął służbę w kompleksie obozowym Natzweiler-Struthof. Początkowo był kierownikiem komand więźniarskich w podobozie "Steinbruch". W lecie 1944 został komendantem podobozu "Thil-Longwy", skąd został we wrześniu 1944 przeniesiony na identyczne stanowisko do podobozu "Kochendorf". Kierował ewakuacją tego obozu na przełomie marca i kwietnia 1945 do obozu w Dachau. Pod koniec kwietnia 1945 organizował również marsz śmierci z Dachau.
Po zakończeniu wojny Büttner został dwukrotnie osądzony za zbrodnie wojenne. W 1949 radziecki Trybunał Wojskowy skazał go na dożywocie. Natomiast w 1954 francuski Trybunał Wojskowy skazał go in absentia na karę śmierci. Prowadzono przeciwko niemu również śledztwo w RFN, które jednak ostatecznie umorzono.

</doc>
<doc id="1521422" url="https://pl.wikipedia.org/wiki?curid=1521422" title="Wilhelm II Dobry">
Wilhelm II Dobry

Wilhelm II Dobry (ur. w 1155, zm. 11 listopada 1189 w Palermo) – król Sycylii w latach 1166–1189.
Wilhelm II był synem króla Wilhelma I i Małgorzaty z Nawarry. W chwili śmierci ojca był małoletni i do 1171 funkcję regentki sprawowała jego matka.
Wilhelm rzadko opuszczał swój pałac w Palermo. Mimo to jego panowanie to okres intensywnych działań politycznych. Wspierał papiestwo i Ligę Lombardzką przeciw cesarzowi Fryderykowi Barbarossie. W lutym 1177 poślubił Joannę, córkę króla Anglii Henryka II Plantageneta, co ugruntowało jego znaczenie w polityce. Kilka miesięcy później doprowadził do podpisania pokoju w Wenecji z cesarzem. Traktat został umocniony poprzez małżeństwo jego ciotki Konstancji z Henrykiem, synem Barbarossy, co umożliwiło później Hohenstaufom objęcie tronu sycylijskiego.
W lipcu 1174 wojska Wilhelma II zaatakowały Aleksandrię, jednak szybka odsiecz ze strony Saladyna zmusiła je do wycofania się. Lepsze perspektywy stwarzało wmieszanie się w sprawy Bizancjum po śmierci Manuela I w 1180. 11 czerwca 1185 wojska sycylijskie zdobyły Durazzo. Następnie armia licząca 80 tys. żołnierzy (w tym 5000 rycerzy) pomaszerowała do Salonik, natomiast flota składająca się z 200 okrętów zaatakowała Wyspy Jońskie. W sierpniu Saloniki zostały zdobyte. Jednak cesarz Izaak II Angelos pokonał najeźdźców nad Strymonem (7 września 1185). Normanowie natychmiast opuścili Saloniki. W 1189 Wilhelm II zawarł pokój z Izaakiem zwracając mu zajęte tereny.
Siły Wilhelma II odegrały znaczącą rolę w trzeciej wyprawie krzyżowej. Jego admirał Margarito zmusił Saladyna do wycofania się spod Trypolisu wiosną 1188.
Wilhelm II i jego żona Joanna mieli tylko młodo zmarłego syna Boemunda, księcia Apulii (wzmiankowany w 1181). Po śmierci króla tron sycylijski przeszedł w ręce Konstancji i jej męża Henryka VI.
Wilhelm II ufundował katedrę w Monreale. Dante w "Boskiej komedii" umieścił króla w raju.

</doc>
<doc id="1521425" url="https://pl.wikipedia.org/wiki?curid=1521425" title="Bulk">
Bulk



</doc>
<doc id="1521428" url="https://pl.wikipedia.org/wiki?curid=1521428" title="Długie (Czarne)">
Długie (Czarne)

Długie (j. łemkowski Долге) – przysiółek wsi Czarne położony w Polsce, w województwie małopolskim, w powiecie gorlickim, w gminie Sękowa
Dawna wieś łemkowska, nad prawobrzeżnym dopływem Wisłoki, wzdłuż drogi do Wyszowadki.
Długie wchodzi w skład sołectwa Krzywa.
W latach 1975–1998 przysiółek administracyjnie należał do województwa nowosądeckiego.
Pierwsze wzmianki o jej istnieniu pochodzą z 1541 roku, kiedy to ród Wojszyków sprzedał dobra ziemskie Stadnickim.
W 1881 roku na terenie tej wsi, rozciągającej się na długości 3 km, w 36 gospodarstwach zamieszkiwało 247 osób, a wieś należała do parafii w Grabiu. I wojna światowa w okolicy nie wyrządziła większych szkód, stoczono jedynie kilka drobnych potyczek, czego efektem jest istniejący do dnia dzisiejszego cmentarz wojenny nr 44 projektu Dušana Jurkoviča, obecnie po kapitalnym remoncie. Remont tego cmentarza został dokonany w 1998 roku.
W 1928 roku wszyscy mieszkańcy wsi przeszli na prawosławie.
Po wojnie, w 1947 roku, wszyscy mieszkańcy wsi wyjechali (część z nich dobrowolnie, część pod naciskiem władz) na tereny sowieckiej Ukrainy pozostawiając swoje domostwa oraz dwie cerkwie; unicką i prawosławną. Cerkiew prawosławna została rozebrana w 1953 roku przez pracowników PGR-u, którzy wykorzystali uzyskany budulec do budowy stajni w Jasionce, natomiast cerkiew unicka stała jeszcze w 1955 roku.
Dzisiaj sezonowymi mieszkańcami są węglarze oraz pasterze. Zobaczyć tu można zardzewiałe retorty do wypalania węgla drzewnego.

</doc>
<doc id="1521433" url="https://pl.wikipedia.org/wiki?curid=1521433" title="Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 2008 (składy)">
Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 2008 (składy)

Artykuł grupuje składy wszystkich reprezentacji narodowych w piłce siatkowej, które wystąpiły podczas Światowych Turniejów Kwalifikacyjnych.
I Światowy Turniej Kwalifikacyjny.
Trener: Marcelo MéndezAsystent: Tomás Málvarez
Trener: Samuels BlackwoodAsystent: Idalbe Valdes Pedro
Trener: Stelian MoculescuAsystent: Stewart Bernard
Trener: Chang Jung-hsiangAsystent: Hou Wen-tang
II Światowy Turniej Kwalifikacyjny.
Trener: Hu XinyuAsystent: Ibarsjah Tjahjono
Trener: Raúl LozanoAsystent: Alojzy Świderek
Trener: Carlos D. CardonaAsystent: Alejandro C.H. Arcon
Trener: Jorge SchmidtAsystent: Alexandre Afonso
III Światowy Turniej Kwalifikacyjny.
Trener: Samir ZitouniAsystent: Nadir Belayat
Trener: Jon UriarteAsystent: Guillermo Orduna
Trener: Russell BorgeaudAsystent: Andrew Strugnell
Trener: Zoran GajićAsystent: Hossein Madani
Trener: Tatsuya UetaAsystent: Hideyuki Otake
Trener: Yoo Jung-takAsystent: Seo Nam-won
Trener: Supajirakul MonchaiAsystent: Phoseta Suntorn
Trener: Andrea AnastasiAsystent: Andrea Gardini

</doc>
<doc id="1521435" url="https://pl.wikipedia.org/wiki?curid=1521435" title="Ghiacciaio del Basòdino">
Ghiacciaio del Basòdino

Ghiacciaio del Basòdino – lodowiec o długości 1,5 km (2005 r.) i powierzchni 2,31 km² (1973 r.).
Lodowiec położony jest w Alpach Lepontyńskich w kantonie Ticino w Szwajcarii.

</doc>
<doc id="1521439" url="https://pl.wikipedia.org/wiki?curid=1521439" title="Glacier de Boveire">
Glacier de Boveire

Glacier de Boveire – lodowiec o długości 2 km (2005 r.) i powierzchni 2,08 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521443" url="https://pl.wikipedia.org/wiki?curid=1521443" title="Przygody Blake’a i Mortimera">
Przygody Blake’a i Mortimera

Przygody Blake’a i Mortimera (fr. "Blake et Mortimer") – seria komiksowa stworzona przez belgijskiego rysownika Edgara P. Jacobsa w 1946. Po jego śmierci w 1987, ze względu na dużą popularność cyklu, pracę nad serią przejęli różni scenarzyści i rysownicy. W oryginale seria ukazywała się najpierw nakładem wydawnictw: Le Lombard w Belgii i Dargaud we Francji, a od 1984 publikuje ją wydawnictwo Éditions Blake et Mortimer należące do grupy Dargaud. Po polsku ukazało się pięć pierwszych tomów nakładem oficyny Podsiedlik-Raniowski i S-ka.
Fabuła.
Utrzymana w konwencji historii szpiegowskich i science-fiction, seria opowiada o przygodach walijskiego tajnego agenta i lotnika Francisa Blake’a oraz szkockiego naukowca, profesora Philipa Mortimera. Ich głównym przeciwnikiem jest tajemniczy pułkownik i renegat Olrik.
Adaptacja.
Na podstawie serii powstał serial animowany pod tym samym tytułem.

</doc>
<doc id="1521444" url="https://pl.wikipedia.org/wiki?curid=1521444" title="Glacier du Brenay">
Glacier du Brenay

Glacier du Brenay – lodowiec o długości 5,95 km i powierzchni 9,96 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521446" url="https://pl.wikipedia.org/wiki?curid=1521446" title="Max Popiersch">
Max Popiersch

Max Popiersch (ur. 26 maja 1893 w Pszczynie, zm. 21 kwietnia 1942 w Lublinie) – jeden z lekarzy SS pełniących służbę w obozach koncentracyjnych i SS-Sturmbannführer.
Weteran I wojny światowej odznaczony Krzyżem Żelaznym II klasy i członek Freikorps. Doktor medycyny, członek SS o nr identyfikacyjnym 176467. Należał do stowarzyszenia Lebensborn. W początkach 1940 rozpoczął w Buchenwaldzie służbę w obozach koncentracyjnych. Od czerwca 1940 do końca września 1941 był lekarzem garnizonowym w Auschwitz. Od 1 października 1941 Popiersch był lekarzem obozowym w Majdanku. Na początku 1942 zachorował na tyfus. Zmarł na tę chorobę w lubelskim szpitalu w kwietniu 1942.

</doc>
<doc id="1521447" url="https://pl.wikipedia.org/wiki?curid=1521447" title="Brunegggletscher">
Brunegggletscher

Brunegggletscher – lodowiec o długości 4 km (2005 r.) i powierzchni 6,68 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521449" url="https://pl.wikipedia.org/wiki?curid=1521449" title="Glacier de Cheilon">
Glacier de Cheilon

Glacier de Cheilon – lodowiec o długości 3 km (2005 r.) i powierzchni 4,56 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521451" url="https://pl.wikipedia.org/wiki?curid=1521451" title="Siegfried Loewenthal">
Siegfried Loewenthal

Siegfried Loewenthal (Shaul Loewenthal, ur. 1869 w Guttentag (dziś Dobrodzień), zm. w lipcu 1951 w Ramot ha-Szawim) – niemiecki neurolog, jeden z pionierów radioterapii.
Życiorys.
Był synem kupca; jego przyjacielem z lat młodości był pisarz, poeta i malarz Max Dauthendey. Studiował medycynę w Würzburgu, Berlinie, Monachium i Wrocławiu. Następnie pracował jako asystent w klinikach chorób nerwowych we Wrocławiu, gdzie był asystentem Carla Wernickego, i we Frankfurcie.
W 1935 roku dotknęły go represje nazistowskie; razem z żoną Josefine (1871–1958) z domu Erlanger, córką Lotte (1899–1958) i synami Erichem (1905–1959) i Urim (ur. 1934) emigrował do Palestyny. Niektóre źródła błędnie podają, że wyemigrował do Stanów Zjednoczonych. 

</doc>
<doc id="1521454" url="https://pl.wikipedia.org/wiki?curid=1521454" title="Callie Khouri">
Callie Khouri

Callie Khouri (ur. 27 listopada 1957 w San Antonio) – amerykańska scenarzystka i reżyser filmowa. Laureatka Oscara. 
Największym sukcesem w jej filmowej karierze jest scenariusz do "Thelmy i Louise" (1991), nietypowego filmu drogi – jej bohaterami są dwie kobiety. W rolę Thelmy wcieliła się Geena Davis, Louise zagrała Susan Sarandon. Film zdobył sześć nominacji do Oscara, jedyną statuetkę otrzymała ona. Podejmuje samodzielne próby reżyserskie, wyreżyserowała m.in. "Boskie sekrety siostrzanego stowarzyszenia Ya-Ya" (2002) oraz "Skok na kasę" (2008).

</doc>
<doc id="1521455" url="https://pl.wikipedia.org/wiki?curid=1521455" title="Piotr Odrowąż ze Sprowy i Zagórza">
Piotr Odrowąż ze Sprowy i Zagórza

 Piotr Odrowąż ze Sprowy i Zagórza (ur. XV wiek, zm. 6 września 1450) – starosta generalny ruski w 1440 roku, starosta lwowski w latach 1442-1450 i podolski, wojewoda ruski (1437), wojewoda podolski (1434), starosta samborski i starosta halicki.
Życiorys.
31 grudnia 1435 roku podpisał akt pokoju w Brześciu Kujawskim. W 1438 roku był uczestnikiem konfederacji Zbigniewa Oleśnickiego. 
Piotr Odrowąż jako wojewoda lwowski był dowódcą wyprawy na Mołdawię i prowadził posiłki z Wołoszczyzny wraz z kasztelanem sandomierskim Przedborem z Koniecpola, dowodzący chorągwiami ziem lwowskiej i przemyskiej, zaś Teodoryk Buczacki, kasztelan i starosta podolski był na czele szlachty podolskiej. Gdy część wojsk polskich i Mołdawian, Aleksandra Eliaszewicza, skierowała się do ucieczki, sytuację zdołał jednak opanować Piotr Odrowąż, pełniący rolę dowódcy w bitwie. Jednak w czasie odwrotu w lasach pod Crasną niedaleko Vaslui tabory wojsk polskich zostały niespodziewanie zaatakowane przez Mołdawian. Wkrótce (6 września 1450) wywiązała się krwawa bitwa z głównymi siłami Bogdana. Polacy zwyciężyli, ale ponieśli duże straty w ludziach. Zginął wtedy Piotr Odrowąż, Michał Buczacki i Mikołaj Poraj, starosta halicki. Niepowodzenie tej kampanii przekreśliło możliwość włączenia Mołdawii do Polski. 
Posiadłości.
Wieś Piekoszów, dawniej Piankoszów, odległa o 1,5 mili od Kielc, była siedzibą rodu Odrowążów, w tym Piotra Odrowąża, który tam miał ukończyć budowę kościoła. Był też współfundatorem kościoła w Żurawicy i założycielem miasta Szczekociny. W 1431 roku za pośrednictwem księcia Witolda stał się Piotr Odrowąż właścicielem Satanowa i miał ufundować tamtejszy zamek oraz wystawił załogę rycerską do obrony pobliskich terenów przed tatarskimi atakami, które parokrotnie spustoszyły Podole.
Rodzina.
Był synem Dobiesława ze Sprowy i Zagórza. Miał czterech braci. Byli nimi Jan Odrowąż ze Sprowy (zm. 1450) – arcybiskup lwowski, Mikołaj, Paweł Odrowąż - kasztelan lwowski (1463) i Dobiesław Odrowąż – kasztelan przemyski. Pozostała po Piotrze Odrowążu wdowa - Katarzyna, za zgodą syna swego Jana, wojewody ruskiego, uposażyła wzniesiony kościół w Piekoszowie.

</doc>
<doc id="1521457" url="https://pl.wikipedia.org/wiki?curid=1521457" title="Chelengletscher">
Chelengletscher

Chelengletscher – lodowiec o długości 2,5 km (2005 r.) i powierzchni 3,15 km² (1973 r.).
Lodowiec położony jest w Alpach Urneńskich w kantonie Uri w Szwajcarii.

</doc>
<doc id="1521458" url="https://pl.wikipedia.org/wiki?curid=1521458" title="Kaycee Stroh">
Kaycee Stroh

Kaycee Stroh (ur. 29 maja 1984 w Salt Lake City, Utah) – amerykańska aktorka, piosenkarka i tancerka. Występowała w roli Marthy Cox w High School Musical, High School Musical 2 i . Ma dwie starsze siostry.

</doc>
<doc id="1521459" url="https://pl.wikipedia.org/wiki?curid=1521459" title="Śląskie Dni Równych Szans Dla Wszystkich">
Śląskie Dni Równych Szans Dla Wszystkich



</doc>
<doc id="1521460" url="https://pl.wikipedia.org/wiki?curid=1521460" title="Festiwal Równe Prawa do Miłości">
Festiwal Równe Prawa do Miłości



</doc>
<doc id="1521461" url="https://pl.wikipedia.org/wiki?curid=1521461" title="Glacier de Corbassière">
Glacier de Corbassière

Glacier de Corbassière – lodowiec o długości 9,8 km i powierzchni 17,4 km² (1973 r.).
Lodowiec położony jest w masywie Grand Combin w Alpach Pennińskich w kantonie Valais w Szwajcarii.

</doc>
<doc id="1521464" url="https://pl.wikipedia.org/wiki?curid=1521464" title="Mazo de la Roche">
Mazo de la Roche

Mazo de la Roche, właściwie Mazo Louise Roche (ur. 15 stycznia 1879 roku w Newmarket, Ontario; zm. 12 lipca 1961 roku w Toronto) – kanadyjska powieściopisarka, przez krótki okres popularna w Polsce.
Otóż w latach 1989–1993 przetłumaczono naraz około ośmiu jej książek oraz wznowiono co najmniej dwa przekłady przedwojenne.
Najbardziej znany jest cykl "Rodzina Whiteoaków", 16-tomowa saga rodzinna, zwana też cyklem Jalna, od nazwy posiadłości i tytułu pierwszej powieści. Cykl opowiada o stu latach z życia tego wiejskiego arystokratycznego rodu (1854–1954). Każda książka może być jednak czytana jako osobna historia. "Rodzina Whiteoaków" powstała w latach 1927–1960, przy czym powieści nie ukazywały się w narracyjnym porządku chronologicznym. Sprzedano 11 milionów egzemplarzy na całym świecie.
Ojciec pisarki był komiwojażerem i rodzina zmieniała miejsce zamieszkania 17 razy; matka chorowała; zaś mała Mazo stworzyła sobie własny świat wyobraźni, który nazwała The Play. Świat arystokratów oglądała tylko, gdy jej rodzina pracowała dla zamożnego właściciela ziemskiego. Nazwiska wielu z postaci pisarka zaczerpnęła z nagrobków na cmentarzu w Newmarket.
Według m.in. biografii autorstwa Joan Givner, Mazo de la Roche była lesbijką; mieszkała z młodszą kuzynką i w 1931 roku adoptowały dwójkę osieroconych dzieci.

</doc>
<doc id="1521466" url="https://pl.wikipedia.org/wiki?curid=1521466" title="Stefan Kozicki">
Stefan Kozicki

Stefan Kozicki (ur. 11 marca 1923 w Szczebrzeszynie, zm. 5 marca 1991 w Warszawie) – polski pisarz, reportażysta oraz scenarzysta telewizyjny i filmowy.
Życiorys.
Był absolwentem Wydziału Filozofii (socjologia) na Uniwersytecie Warszawskim. W czasie wojny służył w Armii Krajowej, brał też udział w powstaniu warszawskim. Debiutował jako publicysta w roku 1945 na łamach prasy młodzieżowej. W latach 1946–1948 należał do PPR, od 1948 roku należał do PZPR. W latach 1948–1951 przebywał we Francji. W latach 1952–1957 był redaktorem tygodnika „Nowa Kultura”, w latach 1957–1969 tygodnika „Polityka”, zaś w latach 1969–1981 tygodnika „Kultura”.
Odznaczony m.in.: Krzyżem Srebrnym Orderu Virtuti Militari (za udział w powstaniu warszawskim), Krzyżem Komandorskim i Kawalerskim Orderu Odrodzenia Polski, Złotym i Srebrnym Krzyżem Zasługi i Krzyżem Walecznych.
Był żonaty z Joanną (Anką) Broniewską, córką Władysława Broniewskiego Z tego związku urodziła się w 1948 roku córka Ewa Zawistowska z domu Kozicka, poetka i dziennikarka.

</doc>
<doc id="1521468" url="https://pl.wikipedia.org/wiki?curid=1521468" title="Dammagletscher">
Dammagletscher

Dammagletscher – lodowiec o długości 2 km (2005 r.) i powierzchni 5,09 km² (1973 r.).
Lodowiec położony jest w Alpach Urneńskich w kantonie Uri w Szwajcarii.

</doc>
<doc id="1521473" url="https://pl.wikipedia.org/wiki?curid=1521473" title="Torben Wosik">
Torben Wosik

Torben Wosik (ur. 8 października 1973 w Hamm) - niemiecki tenisista stołowy. Były członek kadry narodowej i olimpijskiej Niemiec w tenisie stołowym. Zawodnik francuskiego klubu tenisa stołowego Angers Vaillant. Jest sponsorowany przez japońską firmę tenisa stołowego Andro. Jest 2-krotnym mistrzem Niemiec w latach 1999 i 2008. Ma 170cm wzrostu i waży 70kg. Mieszka w Stuttgarcie. Jego trenerami są Yan Xin-Qiu i Richard Prause.
Sprzęt:

</doc>
<doc id="1521479" url="https://pl.wikipedia.org/wiki?curid=1521479" title="Glacier des Diablerets">
Glacier des Diablerets

Glacier des Diablerets – lodowiec o powierzchni ok. 1 km².
Lodowiec położony jest w górach Les Diablerets w Alpach Berneńskich w kantonie Valais w Szwajcarii.

</doc>
<doc id="1521484" url="https://pl.wikipedia.org/wiki?curid=1521484" title="Odległość dobrego widzenia">
Odległość dobrego widzenia

Odległość dobrego widzenia, odległość wyraźnego widzenia, standardowy punkt zbliżenia – minimalna odległość między przedmiotem a okiem, przy której przedmiot jest ostro widziany bez wysiłku. Za jej wartość przyjmuje się 25 cm.
Odległość dobrego widzenia nie jest stałą fizyczną, ponieważ nawet dla ludzi bez wad wzroku, może ona przybierać różne wartości. Dla osób, które posiadają wadę wzroku, odległość dobrego widzenia zmienia się w znacznie większym stopniu: przy nadwzroczności ulega ona wydłużeniu, przy krótkowzroczności – skróceniu. Ponadto, pomiar tej odległości przez określonego człowieka podlega subiektywnej ocenie – nie jest zatem precyzyjny w sensie niezależności pomiaru. Ścisłe ustalenie wartości tego parametru potrzebne było do standaryzacji okularów w przyrządach optycznych, np. w mikroskopie. Okulary takie mają zwykle możliwość regulacji względem wartości wyjściowej, którą jest odległość dobrego widzenia równa 25 cm.
Odległość ta nie jest minimalną odległością, z jakiej można oglądać ostro przedmiot. 
Minimalna odległość, ze względu na akomodację oka, może dochodzić do 10 cm (jej wielkość jest uzależniona od wieku). Ostre oglądanie przedmiotów z tak małej odległości, np. czytanie, jest dla oka męczące i nie może trwać zbyt długo.

</doc>
<doc id="1521485" url="https://pl.wikipedia.org/wiki?curid=1521485" title="Feegletscher">
Feegletscher

Feegletscher – lodowiec o długości 4,7 km (2005 r.) i powierzchni 7,5 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521487" url="https://pl.wikipedia.org/wiki?curid=1521487" title="Krorepati">
Krorepati

Krorepati (lub "crorepati", IPA: [kʌɾoɽpʌt̪i], Hindi करोड़पती, trl. karoṛpatī) to osoba, która posiada 10 milionów jakichś jednostek monetarnych, zwykle rupii. Nazwa "krorepati" pochodzi od słowa "crore" – części indyjskiego systemu numerycznego. Krore to ekwiwalent 100 lakh lub 10 milionów.

</doc>
<doc id="1521488" url="https://pl.wikipedia.org/wiki?curid=1521488" title="Hrabstwo Halls Creek">
Hrabstwo Halls Creek

Hrabstwo Halls Creek ("Shire of Halls Creek") – jednostka samorządu terytorialnego w stanie Australia Zachodnia. Liczy 143 030 km² powierzchni, ale zaledwie 3 136 mieszkańców (2006). Ośrodkiem administracyjnym jest miasteczko Halls Creek.
Obszar ten został wydzielony w 1887 jako Zarząd Dróg Kimberley Goldfields. W 1915 uzyskał obecną nazwę, a w 1961 status hrabstwa. Władzę ustawodawczą stanowi rada hrabstwa złożona z ośmiu radnych, którzy powołują (spoza swego grona) dyrektora generalnego hrabstwa, kierującego administracją lokalną. Na terenie hrabstwa znajdują się dwa parki narodowe: Purnululu i Wolfe Creek Meteorite Crater.

</doc>
<doc id="1521490" url="https://pl.wikipedia.org/wiki?curid=1521490" title="Crorepati">
Crorepati



</doc>
<doc id="1521496" url="https://pl.wikipedia.org/wiki?curid=1521496" title="Tseajaia">
Tseajaia

Tseajaia – rodzaj czworonoga z grupy Diadectomorpha (będącej grupą siostrzaną do owodniowców) uważanego za formę przejściową pomiędzy płazami a gadami. Jedyny przedstawiciel rodziny Tseajaiidae, obejmuje jeden gatunek – "Tseajaia campi". Żył we wczesnym permie na terenie dzisiejszej Ameryki Północnej. Jego szczątki odnaleziono w liczących około 295 mln lat osadach Organ Rock Shale na południowym wschodzie stanu Utah w Stanach Zjednoczonych. Materiał kopalny obejmował trzy kości stępu lewej kończyny.
Filogeneza.
Kladogram Diadectomorpha z zaznaczeniem pozycji "Tseajaia"
 o †Diadectomorpha
 |--o †Limnoscelidae Williston(?)
 | |-- †"Limnoscelis paludis" Williston, 1911
 | |--o †"Limnosceloides" Romer, 1952
 | |-- †"Limnoscelops" Levis &amp; Vaughn, 1965
 | |-- †"Limnostygis" Carroll, 1967
 | `?- †"Romeriscus" Baird &amp; Carroll, 1967 ["nomen dubium sensu" Laurin &amp; Reisz, 1992]
 `--+?- †Tseajaia campi Vaughn, 1964 [Tseajaiidae]
 `--o †Diadectidae
 |?- †Diadectidae "genera et species indet." [Berman &amp; Henrici, 2003]
 `--+-- †"Desmatodon"
 |--o †"Diadectes" ["Diadectoides"]
 |?- †"Diasparactus" Case
 `-- †"Stephanospondylus"

</doc>
<doc id="1521498" url="https://pl.wikipedia.org/wiki?curid=1521498" title="Tseajaia campi">
Tseajaia campi



</doc>
<doc id="1521499" url="https://pl.wikipedia.org/wiki?curid=1521499" title="Glacier de Ferpècle">
Glacier de Ferpècle

Glacier de Ferpècle – lodowiec o długości 6,5 km (2005 r.) i powierzchni 9,8 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521503" url="https://pl.wikipedia.org/wiki?curid=1521503" title="François de Charette">
François de Charette

François-Athanase de Charette de la Contrie ps. "Król Wandei" (ur. 2 maja 1763 w Couffé k. Ancenis, zm. 29 marca 1796 w Nantes) – francuski rojalista, generał powstańców wandejskich, dowódca Katolickiej i Królewskiej Armii Dolnego Poitou i Krajów Retzu.
Syn Michela Louisa Charette, pana z La Contrie i Marie Anne z La Garde de Monjeu, François Charette urodził się 2 maja 1763 r. w Couffé. Wstąpił do szkoły Gwardii Marynarki w 1779 roku, a następnie służył pod rozkazami hrabiego La Motte-Picquet i admirała hrabiego de Guichen. W wieku dwudziestu czterech lat został porucznikiem w 1787 roku.
Trzy lata później miał swój udział w jedenastu kampaniach, w tym kilku w Ameryce. Został wysłany na Morze Północne do Rosji, a następnie walczył także z Turkami przeciwko Grekom. 25 maja 1790 roku, w wieku dwudziestu siedmiu lat, poślubił Marie-Angélique Josnet z La Doussetière, wdowę po kuzynie Louisie Charette, mającą czterdzieści jeden lat, w Nantes, w parafii Saint-Denis, i osiedlił się w posiadłości w Fonteclose, La Garnache, w pobliżu Challans w Vendée. Bardzo szybko był znudzony; miewał kochanki, poświęcał się polowaniu i nie opuścił żadnego balu w okolicznych zamkach. Chociaż nie pochwalał zasady emigracji, wyjechał do Koblencji, ale wkrótce wrócił do Francji, by bronić rodziny królewskiej w Tuileries, 10 sierpnia 1792. Uciekł przed masakrą, ale w drodze powrotnej został aresztowany w Angers. Został uwolniony dzięki interwencji Dumourieza.
27 marca 1793 roku, w regionie Machecoul, Charette zgodził się stanąć na czele chłopów z bretońskiego Marais, którzy przybyli aby pozyskać jego dowództwo do posiadłości w Fonteclose, po utracie Pornic i pozbyciu się lidera, Louisa-Marie La Roche Saint-André, odpowiedzialnego za tę porażkę.
W liczbie 4000 powrócili do Pornic i zajęli miasto. Następnie dowodził lepszymi oddziałami, w tym republikańskimi dezerterami, oraz elitarną kawalerią szlachty i mieszczaństwa wyposażonymi na własny koszt. 30 kwietnia 1793 r. uniemożliwił Republikanom zajęcie Lege. Po objęciu Saumur w czerwcu 1793 r. wstąpił do Armii Katolickiej i Królewskiej, a Lescure poprosił go o wzięcie udziału w zdobyciu Nantes. 29 czerwca 1793 r. przybył pierwszy ze swoimi żołnierzami na przedmieściach miasta. Atak rozpoczął sam o świcie, nie czekając na posiłki Charlesa de Bonchamps.
Ostatni opuścił Nantes następnego dnia, po wycofaniu się Armii Katolickiej i Królewskiej i stwierdzeniu, że wszystko stracone. Dwa tygodnie później znów był obecny bez innych grup, podczas gdy atak miał zostać połączony. Jego straty były wysokie, a po stracie czterech pistoletów nastąpił kontratak Błękitnych.
Jego potomkiem był Hervé de Charette.

</doc>
<doc id="1521504" url="https://pl.wikipedia.org/wiki?curid=1521504" title="Edward Kozikowski">
Edward Kozikowski

Edward Kozikowski (ur. 13 listopada 1891 w Warszawie, zm. 14 września 1980 w Katowicach) – polski poeta i prozaik.
Życiorys.
Syn Leopolda i Emilii z Krokoszyńskich. Od 1901 r. uczęszczał do szkoły realnej im. Józefa Pankiewicza, następnie z powodu udziału w strajku szkolnym został przeniesiony w 1905 r. do gimnazjum im. gen. Pawła Chrzanowskiego przy ul. Smolnej i od 1907 r. − gimnazjum im. E. Konopczyńskiego, gdzie w 1911 r. zdał maturę. W grudniu 1912 r. podjął studia na Uniwersytecie Ludowym im. Adama Mickiewicza w Krakowie. Od 1914 r. studiował na Wydziale Humanistycznym Uniwersytetu Warszawskiego. 
Debiutował w 1913 r. na łamach „Kuriera Warszawskiego” jako poeta wierszem "W poszukiwaniu". Wraz z Emilem Zegadłowiczem był założycielem grupy poetów beskidzkich Czartak. W 1919 r. był kierownikiem literackim teatru pracowników Ministerstwa Poczt i Telegrafów pn. Wesoły Gołębnik w Warszawie. W 1921 r. ogłosił tomik poezji "Płomyk świecy". Był delegatem na zjazd Związku Zawodowego Literatów Polskich 4 lutego 1922 r. w Warszawie. Pracował jako urzędnik w Elektrowni Miejskiej w Warszawie. W latach 1920–1935 był sekretarzem warszawskiego oddziału Związku Zawodowego Literatów Polskich, a w latach 1935–1939 sekretarzem generalnym Zarządu Głównego ZZLP. 
W okresie okupacji niemieckiej działał w podziemiu kulturalnym. Po upadku powstania warszawskiego przebywał w Grodzisku Mazowieckim, a potem w Milanówku. Od marca 1945 r. pracował w Departamencie Literatury Ministerstwa Kultury i Sztuki w Lublinie. Od października 1945 do sierpnia 1946 r. oraz w latach 1949–1951 był kierownikiem literackim Teatru Dolnośląskiego w Jeleniej Górze. Zorganizował Dolnośląski Oddział ZLP i był jego prezesem w 1946–1951. Był też radnym Powiatowej Rady Narodowej. W tym czasie pełnił funkcję redaktora literackiego miesięcznika Śląsk. Po powrocie w 1952 r. do Warszawy, pracował jako dyrektor, następnie wicedyrektor Stowarzyszenia Autorów „ZAiKS”. Od 1978 r. mieszkał w Katowicach.
Pochowany na cmentarzu ewangelickim przy ul. Francuskiej w Katowicach.
Upamiętnienie.
14 września 1983 r. odsłonięto tablicę pamiątkową na domu, w którym mieszkał w Jeleniej Górze.

</doc>
<doc id="1521507" url="https://pl.wikipedia.org/wiki?curid=1521507" title="Pranas Kuris">
Pranas Kuris



</doc>
<doc id="1521508" url="https://pl.wikipedia.org/wiki?curid=1521508" title="Fieschergletscher">
Fieschergletscher

Fieschergletscher – lodowiec o długości 16 km i powierzchni 33 km².
Lodowiec położony jest w południowej części Alp Berneńskich w kantonie Valais w Szwajcarii.

</doc>
<doc id="1521510" url="https://pl.wikipedia.org/wiki?curid=1521510" title="Ksenobiologia">
Ksenobiologia



</doc>
<doc id="1521511" url="https://pl.wikipedia.org/wiki?curid=1521511" title="Italia 1">
Italia 1

Italia 1 – włoska stacja telewizyjna, spółki Mediaset. Jest wyspecjalizowana dla młodych ludzi. Obecne logo tej stacji to przezroczysta jedynka o niebieskich konturach, umieszczona w środku niebieskich konturów obróconego kwadratu.

</doc>
<doc id="1521513" url="https://pl.wikipedia.org/wiki?curid=1521513" title="Romualdas Kozyrovicius">
Romualdas Kozyrovicius



</doc>
<doc id="1521514" url="https://pl.wikipedia.org/wiki?curid=1521514" title="Hüfigletscher">
Hüfigletscher

Hüfigletscher lub Hüfifirn – lodowiec o długości 7 km (2005), położony w Alpach Glarneńskich, w kantonie Uri. W 1973 roku miał powierzchnię 13,64 km².

</doc>
<doc id="1521515" url="https://pl.wikipedia.org/wiki?curid=1521515" title="Sierpień 80">
Sierpień 80



</doc>
<doc id="1521516" url="https://pl.wikipedia.org/wiki?curid=1521516" title="Krańcowa skłonność do importu">
Krańcowa skłonność do importu

Krańcowa skłonność do importu - obrazuje jaką część każdej dodatkowej jednostki dochodu narodowego, podmioty krajowe chcą wydać na dodatkowy import. Krańcowa skłonność do importu zwiększa się wraz ze wzrostem dochodu społeczeństwa.

</doc>
<doc id="1521517" url="https://pl.wikipedia.org/wiki?curid=1521517" title="Halls Creek">
Halls Creek

Halls Creek – miasteczko w północno-wschodniej części stanu Australia Zachodnia. Największe skupisko ludzkie i zarazem ośrodek administracyjny hrabstwa Halls Creek. Leży na trasie Great Northern Highway i jest dla podróżujących nią osób, jedynym miastem na przestrzeni 600 km drogi. Znajdują się tam punkty zaopatrzenia dla hodowców bydła z okolicznych farm, a także ośrodek pomocy dla licznej na tym terenie ludności aborygeńskiej. Hall Creek jest także bazą wypadową dla turystów odwiedzających parki narodowe Purnululu i Wolfe Creek Meteorite Crater. Znajduje się tu także lotnisko
Miasteczko powstało w 1887 na fali gorączki złota, zaś jego nazwa pochodzi od nazwiska odkrywcy pierwszego złoża, Charlesa Halla. W 1949 zostało w całości przeniesione o 12 km w związku z budową nowej autostrady.

</doc>
<doc id="1521520" url="https://pl.wikipedia.org/wiki?curid=1521520" title="SMS G 196">
SMS G 196

G 196 (później T 196) – niemiecki niszczyciel z okresu I wojny światowej, po wojnie przeklasyfikowany na torpedowiec, służył jako okręt pomocniczy także w czasie II wojny światowej. Po wojnie przejęty przez ZSRR.
Należał do niszczycieli typu 1906 (S138), podtypu "G 192". Służył podczas I wojny światowej. Był jednym z okrętów, które zezwolono zachować Niemcom po wojnie, przeklasyfikowany wówczas na torpedowiec, ze zmianą oznaczenia z G 196 na T 196 (litera T oznaczała torpedowce). Na początku lat 20. został zmodernizowany w Wilhelmshaven, m.in. zmieniono mostek i kominy. Od lat 30., będąc zupełnie przestarzały w swojej pierwotnej roli, pełnił funkcje pomocnicze. Od 1937 roku został okrętem flagowym Dowódcy Trałowców (FdM), zdemontowano wówczas wyrzutnie torped i wyposażono go w pomieszczenia sztabowe. Jego uzbrojenie składało się wówczas z 2 armat 105 mm i 2 armat przeciwlotniczych 20 mm. Później pełnił rolę okrętu szkolnego.
Po wybuchu II wojny światowej, intensywnie używany podczas kampanii wrześniowej jako okręt flagowy Dowódcy Trałowców. Ostrzeliwał pozycje polskie na Westerplatte i Kępie Oksywskiej. Był w służbie do 1945 roku, gdy został przejęty przez ZSRR w ramach reparacji wojennych. W barwach radzieckich służył krótko jako „Pronzitielnyj” (Пронзительный), wycofany ok. 1949 roku.

</doc>
<doc id="1521521" url="https://pl.wikipedia.org/wiki?curid=1521521" title="Shaul Loewenthal">
Shaul Loewenthal



</doc>
<doc id="1521523" url="https://pl.wikipedia.org/wiki?curid=1521523" title="Irena Jadwiga Kozłowska">
Irena Jadwiga Kozłowska

Irena Jadwiga Kozłowska-Fiszel (ur. 9 czerwca 1912 w Buczaczu koło Tarnopola, zm. 14 października 1992 w Warszawie) – polska pisarka. 
Z zawodu była nauczycielką. Podczas II wojny światowej działała w tajnym szkolnictwie. Debiutowała w 1945 na łamach miesięcznika "Twórczość". 
Zmarła w Warszawie. Pochowana jest na cmentarzu żydowskim przy ulicy Okopowej. Była żoną Henryka Fiszela (1910-1984), ekonomisty i profesora Uniwersytetu Warszawskiego.

</doc>
<doc id="1521524" url="https://pl.wikipedia.org/wiki?curid=1521524" title="Crimson Thunder (singel)">
Crimson Thunder (singel)

Crimson Thunder - trzeci singel szwedzkiego zespołu Hammerfall. Promuje on album studyjny grupy o tym samym tytule.

</doc>
<doc id="1521525" url="https://pl.wikipedia.org/wiki?curid=1521525" title="Findelgletscher">
Findelgletscher

Findelgletscher – lodowiec o długości 8 km i powierzchni 19 km².
Lodowiec położony jest między masywami Monte Rosa i Allalin, na wschód od Zermatt w Alpach Pennińskich w kantonie Valais w Szwajcarii.

</doc>
<doc id="1521530" url="https://pl.wikipedia.org/wiki?curid=1521530" title="Vadrec del Forno">
Vadrec del Forno

Vadrec del Forno (w języku romansz; niem. Fornogletscher) – lodowiec o długości 6 km (2005 r.) i powierzchni 8,72 km² (1973 r.).
Lodowiec położony jest w górach Bergell w kantonie Gryzonia w Szwajcarii.

</doc>
<doc id="1521531" url="https://pl.wikipedia.org/wiki?curid=1521531" title="Newman (Australia)">
Newman (Australia)

Newman - niewielkie miasteczko w stanie Australia Zachodnia, największe skupisko ludzkie w hrabstwie East Pilbara i zarazem jego ośrodek administracyjny. Głównym zajęciem mieszkańców jest praca w górnictwie. Powstało w latach 60. XX wieku, po odkryciu w okolicy żłóż rudy żelaza. Urobek jest transportowany na wybrzeże przy pomocy towarowej linii kolejowej łączącej Newman z Port Hedland. Jeżdżące nią pociągi składają się zwykle z bardzo wielu wagonów, a ich łączna długość przekracza 2000 m. W okolicach znajduje się także lotnisko. Miasto bierze swą nazwę od A.W. Newmana, odkrywcy badającego te tereny pod koniec XIX wieku.

</doc>
<doc id="1521532" url="https://pl.wikipedia.org/wiki?curid=1521532" title="Curt Froboese">
Curt Froboese

Curt Siegfried Waldemar Froboese (ur. 3 maja 1891 w Treptow, zm. 16 lipca 1994) – niemiecki lekarz patolog.
Studiował na Uniwersytecie Fryderyka Wilhelma w Berlinie, w 1915 roku zdał egzaminy lekarskie. Specjalizował się z patologii u Maxa Kocha, Ortha i von Hansemanna. Następnie uczył się anatomii u Keibla na Uniwersytecie Albertyna w Królewcu. Od 1921 roku na Uniwersytecie Ruprechta-Karola w Heidelbergu, w 1923 habilitował się. W 1928/29 roku został profesorem nadzwyczajnym. Później prosektor w Berlinie-Spandau. W 1954 roku został profesorem honoris causa Uniwersytetu w Berlinie. Od 1969 roku na emeryturze.
Żonaty z lekarką Felicją Johanną Adele z domu Thiele (ur. 18 marca 1890 w Hamburgu, zm. 6 czerwca 1971 w Bad Segeberg).

</doc>
<doc id="1521535" url="https://pl.wikipedia.org/wiki?curid=1521535" title="Tomasz Cielebąk">
Tomasz Cielebąk

Tomasz Rajmund Cielebąk (ur. 12 marca 1976 w Ostrowie Wielkopolskim) - polski koszykarz, występujący na pozycji skrzydłowego, obecnie asystent trenera VBW Arki Gdynia.

</doc>
<doc id="1521536" url="https://pl.wikipedia.org/wiki?curid=1521536" title="Wamberto">
Wamberto

Wamberto de Jesus Sousa Campos (ur. 13 grudnia 1974 w Cururupu) – brazylijski piłkarz, występujący na pozycji pomocnika. Karierę zakończył w 2008 roku.
Kariera.
Wamberto profesjonalną karierę rozpoczynał w belgijskim pierwszoligowcu R.F.C. Seraing. W debiutanckim sezonie rozegrał tam 33 spotkania i zdobył osiem bramek. Wywalczył także z klubem trzecie miejsce w lidze i awans do Pucharu UEFA. Te rozgrywki zakończyli jednak na pierwszej rundzie, po porażce w dwumeczu z Dinamo Moskwa. W kolejnym sezonie uplasowali się na dziewiątej pozycji w lidze, a w 1996 po zajęciu szesnastego miejsca w Eerste Klasse, spadli do drugiej ligi.
Wtedy Wamberto postanowił odejść do Standardu Liège. W nowym klubie zadebiutował 3 sierpnia 1996, w wygranym 2-0 pojedynku z Sint-Truidense VV. Przez cały sezon w lidze wystąpił 29-krotnie i zdobył sześć bramek. Zajął także siódmą pozycję w Jupiler League. Rok później uplasował się ze Standardem na dziewiątym miejscu.
W 1998 roku odszedł do holenderskiego Ajaxu Amsterdam. Po raz pierwszy w Eredivisie zagrał 23 sierpnia 1998, w wygranym 2-0 spotkaniu przeciwko Willem II Tilburg. Natomiast pierwszego gola w tych rozgrywkach strzelił 18 października 1998, w meczu, którym pokonali FC Twente 5-0. W ciągu pierwszych czterech sezonów regularnie grywał w pierwszym zespole tego klubu. Miejsce w składzie stracił w 2002 roku i w ciągu kolejnych dwóch lat w lidze wystąpił zaledwie 10 razy. Łącznie przez sześć lat pobytu w Amsterdamie zdobył z Ajaxem dwa mistrzostwa Holandii oraz dwa Puchary Holandii.
Zimą 2004, na zasadzie wypożyczenia został zawodnikiem RAEC Mons. Po zakończeniu sezonu powrócił do macierzystego klubu, skąd został sprzedany do Standardu Liège. W drugim sezonie gry dla tej drużyny, zdobył wicemistrzostwo Belgii.
W 2006, nie mogąc przebić się do wyjściowej jedenastki składu Standardu, przeszedł do RAEC Mons, z którym wywalczył dziewiątą pozycję w lidze. Potem odszedł do holenderskiego FC Omniworld, gdzie w 2008 roku zakończył karierę.
Jego najstarszy syn Danilo Sousa Campos w lipcu 2007 podpisał 3-letni kontrakt z Ajaxem Amsterdam.

</doc>
<doc id="1521538" url="https://pl.wikipedia.org/wiki?curid=1521538" title="Gauligletscher">
Gauligletscher

Gauligletscher – lodowiec o długości 6,2 km (2005 r.) i powierzchni 17,7 km² (1973 r.).
Lodowiec położony jest w Alpach Berneńskich w kantonie Berno w Szwajcarii.

</doc>
<doc id="1521542" url="https://pl.wikipedia.org/wiki?curid=1521542" title="Zaborsko (jezioro w gminie Warnice)">
Zaborsko (jezioro w gminie Warnice)

Zaborsko – jezioro położone w środkowej części Pobrzeża Szczecińskiego na Równinie Pyrzycko-Stargardzkiej na południe od wsi Zaborsko, w województwie zachodniopomorskim, w powiecie pyrzyckim, w gminie Warnice.

</doc>
<doc id="1521543" url="https://pl.wikipedia.org/wiki?curid=1521543" title="Glacier du Giétro">
Glacier du Giétro

Glacier du Giétro (nazywany też Glacier du Giétroz")" – lodowiec w Alpach Pennińskich, w kantonie Valais w Szwajcarii, o długości 4 km (2005 r.) i powierzchni 5,85 km² (1973 r.).
Położenie.
Lodowiec znajduje się w regionie Val de Bagnes (Dolina Bagnes), w górnej części doliny rzeki Dranse de Bagnes. Zajmuje pochylone ku północnemu zachodowi plateau nad jej prawym brzegiem, wznoszące się na wysokości ok. 1000 - 1400 m ponad poziom wód wypełniającego tu dolinę zbiornika zaporowego Mauvoisin.
Charakterystyka.
Lodowiec posiada ogólna wystawę północno-zachodnią. Początkowo spływa w kierunku północnym, jednak w miarę obniżania się jego jęzor wyraźnie wykręca w kierunku zachodnim, a w końcu nawet południowo-zachodnim. Strefę akumulacyjną lodowca ograniczają szczyty i granie, których wysokości przekraczają 3300 m n.p.m. Najwyższym z nich jest La Ruinette (3875 m n.p.m.) po stronie południowej. Najdalej na południe wysuniętym punktem lodowca jest przełęcz Col du Mont Rouge (3324 m n.p.m.), natomiast najwyższym punktem (ok. 3820 m n.p.m.) jest południowo-zachodni przedwierzchołek szczytu Mont Blanc de Cheilon (3870 m n.p.m.) po stronie wschodniej. Od strony północnej, ze stoków Le Pleureur (3704 m n.p.m.) i spod sąsiadującej z tym szczytem od wschodu przełączki Col de la Luette (3369 m n.p.m.), spływały niegdyś dwa niewielkie lodowczyki boczne, dziś już w zupełnym zaniku .
Górna część lodowca jest relatywnie płaska, za to ostatni kilometr posiada pochylenie ok. 40%. Na wysokości ok. 2940 m n.p.m. jęzor lodowca przełamuje się przez skalny próg, co zaznacza się w postaci systemu poprzecznych szczelin. Drugi próg zarysowuje się na wysokości ok. 2800 m n.p.m. Poniżej koniec jęzora zwiesza się w dół stromego, urwistego żlebu, którym spływa potok tworzący wysoki na kilkaset metrów ciąg wodospadów zwanych Cascades du Giétro, spadających wprost do zbiornika zaporowego Mauvoisin.
W związku z częstymi i dużymi wahaniami długości, miąższości i powierzchni lodowca podawane w różnych źródłach dane różnią się wzajemnie. Inwentarz lodowców szwajcarskich z roku 2000 podawał: długość lodowca 4,5 km, powierzchnia 6 km2, rozpiętość wysokości 3820 – 2550 m n.p.m., spadek 28% (16º). Aktualnie (ok. 2018 r.) jęzor lodowca kończy się na wysokości ok. 2750 m n.p.m.
Tło historyczne.
W przeszłości, gdy spadający z dużej wysokości lodowiec Giétro zablokował czasem masami lodu i skał bieg Drance de Bagnes, w miejscu dzisiejszego zbiornika Mauvoisin powstawało naturalne jezioro, które samoistnie opróżniało się później w miarę topnienia się lodu i wymywania osadów morenowych. W zależności od wielkości powstałego jeziora, jego opróżnianie przynosiło mniejsze lub większe szkody w dolinie Dranse. W czasach historycznych wielki wylew jeziora, który przyniósł znaczne szkody i wiele ofiar, zdarzył się m.in. w 1595 r. Zginęło wówczas 140 osób i zniszczeniu uległo ok. 500 budynków.
Podobna sytuacja miała miejsce także wiosną 1818 r. Tym razem jezioro osiągnęło katastrofalne rozmiary: miało ponad 2 km długości, 200 m szerokości i - jak szacowano - 60 m głębokości. Oceniano, że jego nagłe wylanie zagroziłoby całej dolinie Dranse. Ówczesny inżynier kantonu Valais Ignace Venetz (1788–1859), świadom zagrożenia, próbował zapobiec nagłemu przerwaniu tamy. Uzbrojeni w topory i kilofy mieszkańcy niżej położonych miejscowości wykuli w lodzie przelew, który w zamierzeniu powinien był umożliwić powolne opróżnianie jeziora, stopniowo się rozszerzając. Ale 16 czerwca po południu rzeka, której wody przedostały się pod masę lodu, nagle przerwała tamę. Ok. 20 mln m3 wody runęło w dół doliny z intensywnością ok. 8 000 m3/s, pustosząc dolinę Dranse aż po Martigny. Katastrofa przyniosła 44 ofiary śmiertelne wśród ludzi i ogromne straty materialne, szacowane na 1 mln ówczesnych franków.
Od połowy XIX w. w całych prawie Alpach obserwowane jest cofanie się lodowców. Lodowiec Giétro również znacznie się cofnął i obecnie nie stanowi już bezpośredniego zagrożenia w taki sposób, jak to opisano powyżej. Pozostaje jednak pod baczną obserwacją na wypadek gdyby w przyszłości miał znów zacząć rosnąć: upadek do zbiornika znacznej masy lodu mógłby nawet grozić przerwaniem zapory.

</doc>
<doc id="1521545" url="https://pl.wikipedia.org/wiki?curid=1521545" title="Lodowiec Ferpecle">
Lodowiec Ferpecle



</doc>
<doc id="1521546" url="https://pl.wikipedia.org/wiki?curid=1521546" title="RTL Skispringen 2000">
RTL Skispringen 2000

RTL Skispringen 2000 - pierwsza część serii gier komputerowych RTL Skispringen o skokach narciarskich. Pierwszy w historii trójwymiarowy symulator skoków. W grze startuje w Turnieju Czterech Skoczni. Skaczemy w Obertdorfie, Garmisch, Innsbrucku i Hakubie (błąd programistów czwarte zawody tego turnieju tradycyjnie rozgrywane są w Bischoshofen). Możemy także potrenować swoje umiejętności w opcji praktyki. W grze startuje 8 skoczków. Wśród materiałów dodatkowych znajdziemy wywiad z niemieckim skoczkiem Jensem Weissflogiem. Gra nie została wydana w Polsce.

</doc>
<doc id="1521548" url="https://pl.wikipedia.org/wiki?curid=1521548" title="Władysław Kozłowski (pisarz)">
Władysław Kozłowski (pisarz)

Władysław Kozłowski (ur. 27 maja 1903 w Odessie, zm. 6 maja 1992 w Warszawie) – polski pisarz, autor utworów dla dzieci i młodzieży oraz tłumacz literatury rosyjskiej, dziadek Andrzeja Sosnowskiego.
Życiorys.
Pochodził z rodziny robotniczej, syn Jana Kozłowskiego i Martyny z d. Ołowińskiej. W 1904 roku zamieszkał z rodzicami w Warszawie, gdzie ukończył Gimnazjum im. Tadeusza Reytana (1924) i Collegium Pedagogicum Wolnej Wszechnicy Polskiej (1939). Brał udział w kampanii wrześniowej w stopniu podporucznika w 31 Pułku Strzelców Kaniowskich, a następnie do 1945 roku był jeńcem oflagu Gross-Born, gdzie uczestniczył w działalności kulturalnej i otrzymywał nagrody w konkursach literackich.
W latach 1945–1947 kontynuował studia na Uniwersytecie Łódzkim. Od 1946 roku członek PPR, od 1948 roku PZPR. W 1948 roku zamieszkał w Warszawie, gdzie od 1947 roku pracował jako redaktor czasopisma „Świerszczyk”. W latach 1956–1968 pełnił funkcję jego redaktora naczelnego.
Zadebiutował jako prozaik w 1946 roku. Od 1948 roku członek Związku Zawodowego Literatów Polskich, od 1949 roku Związku Literatów Polskich. Otrzymał m.in. Złoty Krzyż Zasługi (1959) i Krzyż Kawalerski Orderu Odrodzenia Polski (1965).

</doc>
<doc id="1521549" url="https://pl.wikipedia.org/wiki?curid=1521549" title="Hearts on Fire (singel)">
Hearts on Fire (singel)

Hearts on Fire - czwarty singel szwedzkiego zespołu Hammerfall. Utwór trzeci został zarejestrowany podczas Wacken Open Air w 2001 roku.

</doc>
<doc id="1521550" url="https://pl.wikipedia.org/wiki?curid=1521550" title="Room2012">
Room2012

Room2012 – niemiecki zespół wyłoniony w 2007 roku podczas programu "Popstars".

</doc>
<doc id="1521551" url="https://pl.wikipedia.org/wiki?curid=1521551" title="Paweł Kikowski">
Paweł Kikowski

Paweł Kikowski (ur. 27 kwietnia 1986 w Kołobrzegu) – polski koszykarz występujący na pozycjach rzucającego obrońcy i niskiego skrzydłowego, były reprezentant kraju, obecnie zawodnik Spójni Stargard.
W czerwcu 2014 podpisał dwuletnią umowę z klubem Wilków Morskich Szczecin. 18 kwietnia 2017 został zawodnikiem włoskiego Betaland Capo d'Orlando. 13 lipca 2017 podpisał kolejną w swojej karierze umowę z zespołem Kinga Szczecin. 21 czerwca 2018 przedłużył umowę z klubem Kinga do 2021. 18 sierpnia 2022 podpisał umowę z zespołem Spójni Stargard.

</doc>
<doc id="1521553" url="https://pl.wikipedia.org/wiki?curid=1521553" title="Griesgletscher">
Griesgletscher

Griesgletscher – lodowiec o długości 5 km (2005 r.) i powierzchni 6,23 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521554" url="https://pl.wikipedia.org/wiki?curid=1521554" title="Cieszysław (województwo zachodniopomorskie)">
Cieszysław (województwo zachodniopomorskie)

Cieszysław "(nazwa przejściowa – Augustów)"– osada w Polsce położona w województwie zachodniopomorskim, w powiecie pyrzyckim, w gminie Warnice.
W latach 1975–1998 miejscowość należała administracyjnie do województwa szczecińskiego.
We wsi neoklasycystyczny dwór z końca XIX w., z dobudowanym w 1909 roku eklektycznym skrzydłem.

</doc>
<doc id="1521557" url="https://pl.wikipedia.org/wiki?curid=1521557" title="Eugen Walter Buttner">
Eugen Walter Buttner



</doc>
<doc id="1521558" url="https://pl.wikipedia.org/wiki?curid=1521558" title="George Price Boyce">
George Price Boyce

George Price Boyce (ur. 24 września 1826 w Londynie, zm. 9 lutego 1897 tamże) – brytyjski malarz związany z prerafaelitami.
Życiorys.
Był synem bogatego kupca wina i właściciela lombardu. Dzieciństwo spędził w Londynie, uczył się w szkole Chipping Ongar, w Esseksie, a następnie studiował architekturę w paryskiej Sorbonie. Po powrocie do Anglii rozpoczął praktykę w znanym biurze architektonicznym "Wyatt &amp; Brandon". W sierpniu 1849 po spotkaniu z malarzem Davidem Coksem postanowił zająć się sztuką. Przy wydatnej pomocy finansowej ojca i siostry podjął studia w Royal Academy of Art. Pierwszym jego mentorem był David Cox, w czasie studiów zaprzyjaźnił się z artystami związanymi z Bractwem Prerafaelitów, byli to m.in. Dante Gabriel Rossetti, Thomas Seddon, William Holman Hunt i John Everett Millais. Pod wpływem Ruskina Boyce wyjechał po studiach do Wenecji, podróżował po Francji, Szwajcarii i Egipcie.
Boyce malował głównie pejzaże i architekturę, posługiwał się akwarelą i techniką olejną. W latach 1853–1861 nieregularnie wystawiał w Royal Academy, oraz znacznie częściej w Royal Watercolour Society, której był członkiem. Jego prace często budziły skrajne emocje od zachwytu do zażenowania. Był też członkiem założycielem "Hogarth Club" – zrzeszającym i wystawiającym prace malarzy prerafaelitów.
W latach 1850–1860 Boyce był bliskim przyjacielem i patronem Dante Gabriela Rossettiego. Jego dzienniki z tego okresu są bezcennym źródłem informacji o Rossetim i jego otoczeniu. W 1862 Boyce przeniósł się do Chelsea w pobliże Rossettiego i mieszkał tam do śmierci w 1897. Ostatnie prace namalował w 1893.

</doc>
<doc id="1521559" url="https://pl.wikipedia.org/wiki?curid=1521559" title="Eugen Walter Buettner">
Eugen Walter Buettner



</doc>
<doc id="1521560" url="https://pl.wikipedia.org/wiki?curid=1521560" title="Marconi Stallions FC">
Marconi Stallions FC

Marconi Stallions- australijski klub piłkarski z siedzibą w zachodnich przedmieściach Sydney (Fairfield). Początkowo klub został założony jako Marconi Fairfield. Ówczesna nazwa kluby pochodziła od nazwiska włoskiego fizyka i konstruktora Guglielmo Marconi i od przedmieść Sydney Fairfield. Klub został założony w 1956 roku przez włoski klub o nazwie Club Marconi i został poparty przez włoskich imigrantów mieszkających w Sydney. Od początku założenia National Soccer League (NSL) tj. od 1977 roku, klub występował bez przerwy w najwyższej klasie rozgrywkowej, aż do 2004 roku, kiedy to NSL została zastąpiona przez A-League. W trakcie występów w NSL, Marconi Stallions, aż czterokrotnie zdobywała tytuł mistrza Australii. Obecnie Marconi Stallions występują w New South Wales Premier League.

</doc>
<doc id="1521561" url="https://pl.wikipedia.org/wiki?curid=1521561" title="Kanderfirn">
Kanderfirn

Kanderfirn – lodowiec o długości 6,6 km (2005 r.) i powierzchni 13,9 km² (1973 r.).
Lodowiec położony jest w Alpach Berneńskich w kantonie berneńskim w Szwajcarii.

</doc>
<doc id="1521562" url="https://pl.wikipedia.org/wiki?curid=1521562" title="Henry Rider Haggard">
Henry Rider Haggard

Henry Rider Haggard (ur. 22 czerwca 1856 w Bradenham, zm. 14 maja 1925 w Londynie) – brytyjski pisarz, autor powieści przygodowych z akcją rozgrywającą się w egzotycznych miejscach, najczęściej w Afryce.
Życiorys.
Jako młody człowiek przebywał w Natalu i Transwalu (obecnie w Południowej Afryce), pracując w administracji kolonialnej. Haggarda zainspirowały spotkania z eksploratorami Afryki, odkryte tam bogactwa mineralne i ruiny starożytnych zaginionych cywilizacji, takie jak Wielkie Zimbabwe. Powrócił do Anglii w 1882. Zamierzał zostać prawnikiem, ale pochłonęło go pisarstwo. W 1885 ukazały się "Kopalnie króla Salomona" – pierwsza powieść cyklu o Allanie Quatermainie (łącznie 18 tytułów), którą sfilmowano kilkakrotnie (ostatnio w 2004). Inne głośne i popularne jego utwory z fabułą osadzoną w Afryce to "Allan Quatermain", "She" ("") oraz "Ayesha". Wśród bardziej znanych w jego twórczości są też "Córka Montezumy" i powieść sensacyjno-historyczna "Kleopatra".
Od 1889 przyjaźnił się z Rudyardem Kiplingiem.
 i w okresie międzywojennym; ponowne ożywienie poczytności jego książek nastąpiło na początku lat 90. XX wieku. W 1951 wszystkie jego utwory zostały wycofane z polskich bibliotek i objęte cenzurą.
Oprócz wyżej wymienionych, do poczytniejszych i częściej wznawianych u nas jego powieści należą:

</doc>
<doc id="1521564" url="https://pl.wikipedia.org/wiki?curid=1521564" title="Langgletscher">
Langgletscher

Langgletscher – lodowiec o długości 6,6 km (2005 r.) i powierzchni 10,1 km² (1973 r.).
Lodowiec położony jest w Alpach Berneńskich w kantonie Valais w Szwajcarii.

</doc>
<doc id="1521565" url="https://pl.wikipedia.org/wiki?curid=1521565" title="Marc René de Montalembert">
Marc René de Montalembert

Marc Rene de Montalembert markiz, (ur. 16 lipca 1714 w Angoulême – zm. 29 marca 1800 Paryżu, generał dywizji, francuski specjalista wojskowy, teoretyk fortyfikacji,twórca systemu fortyfikacji poligonalnej, w których główna linia obrony pokrywała się z narysem wieloboku fortyfikacyjnego. Członek Paryskiej i Petersburskiej Akademii Nauk.
Służbę wojskowa rozpoczął w 1732 w kawalerii. Uczestniczył w wojnach lat 30. i 40. w XVIII wieku. W 1750 zorganizował i wyposażył za swoje środki fabrykę produkującą armaty. W 1758 wydał pracę, w której podsumował doświadczenia wykonywania armat z żelaza. W czasie wojny siedmioletniej1756 – 1763 zaczął zajmować się fortyfikacją, kierował pracami przy budowie umocnień w Anklam, Stralsund (obecnie Niemcy) i na wyspie Oleron (Francja). W 1779 kierował obroną wysp Ile de Re i Aix (Francja) przed Anglikami. Po rewolucji francuskiej był konsultantem ministra wojny Lazare Carnota. W swej 11-tomowej pracy "Fortyfikacja prostopadła" (franc. "La fortification perpendiculaire"), napisanej w latach 1776 – 1793, wystąpił przeciw zestarzałemu systemowi umocnień bastionowych i wysunął ideę budowy umocnień kleszczowych, w których załomy linii obronnych były prostopadłe, tym samym zapewniały ogień krzyżowy. Zaprojektowany przez Montalemberta narys fortyfikacyjny był lepiej przystosowany do terenu, stwarzał dobre powiązanie i zabezpieczenie poszczególnych elementów twierdzy. Wymagał od wojsk broniących się w twierdzach obrony aktywnej, silnego wzmocnienia twierdz artylerią, rozszerzenia terytorium twierdz poprzez budowę przed zasadniczymi umocnieniami jednej lub dwóch linii małych fortów w celu obrony od bombardowania przez artylerię przeciwnika oraz przeniesienia walki na przedpole. Ta idea znalazła swoje wykorzystanie w projektach twierdz: Brest, Cherbourg, Ile de France, na Cejlonie i innych. Otworzyła nowa erę nie tylko w fortyfikacji, ale i w sposobach obrony twierdz i w ówczesnej strategii. Idee Montalemberta znalazły w XIX wieku swoje wykorzystanie w Rosji i Niemczech.

</doc>
<doc id="1521566" url="https://pl.wikipedia.org/wiki?curid=1521566" title="1984 NBA Draft">
1984 NBA Draft

1984 NBA Draft – National Basketball Association Draft, który odbył się 19 czerwca 1984 w hali Madison Square Garden w Nowym Jorku
przeszedł do historii jako jeden z najwybitniejszych w historii NBA. Do swoich drużyn trafili m.in. czterej gracze, którzy nadawali ton lidze w latach 90. i którzy potem znaleźli się w jubileuszowej pięćdziesiątce Wszech Czasów: Michael Jordan, Hakeem Olajuwon, John Stockton oraz Charles Barkley. Ich łączne osiągnięcia to, m.in.: siedem tytułów MVP sezonu zasadniczego, osiem tytułów MVP finałów NBA, 23 wybory do pierwszej piątki NBA i 45 występów w NBA All-Star Game.
Legenda.
Pogrubiona czcionka – wybór do All-NBA Team.
Gwiazdka (*) – członkowie Basketball Hall of Fame.
Runda pierwsza.
Graczem spoza pierwszej rundy tego draftu, który wyróżnił się w czasie gry w NBA był Jerome Kersey. Z 70. numerem został wybrany późniejszy znany trener Rick Carlisle. Ze 131. numerem New Jersey Nets wybrało znakomitego koszykarza brazylijskiego Oscara Schmidta, który jednak nigdy nie zdecydował się na występy w NBA. Z 208. numerem przez Chicago Bulls wybrany został wybitny lekkoatleta Carl Lewis. Mimo uczestnictwa w drafcie Lewis nigdy nie zagrał w NBA.

</doc>
<doc id="1521567" url="https://pl.wikipedia.org/wiki?curid=1521567" title="Kennisnet">
Kennisnet

Kennisnet (nazwa to zlepek wyrazów "wiedza" i "net") – holenderska fundacja wspierająca powszechny dostęp do technologii informacyjnych.
Fundacja działa na szczeblu krajowym i regionalnym, współpracując ze szkołami, organizacjami oraz samorządami regionalnymi. Jej celem jest wspomaganie edukacji na poziomie podstawowym, średnim oraz zawodowym.
Kennisnet dostarcza materiały edukacyjne i informacyjne dla nauczycieli, uczniów i rodziców, a także zapewnia wsparcie techniczne.
Siedziba Kennisnet znajduje się w Zoetermeer.
Współpraca z Wikimedia Foundation.
W 2005 roku Kennisnet rozpoczął współpracę z Wikimedia Foundation.
Od czerwca 2005 Kennisnet zapewnia utrzymanie części serwerów (m.in. serwery Squid, Toolserver), z których korzystają projekty Wikimedia Foundation. Serwery znajdują się w SARA, w parku technologicznym w Amsterdamie, a ich główny obszar działania to Europa.
Owocem współpracy jest także powstanie projektu WikiKids, gdzie dzieci z wielu szkół opracowują hasła dla innych, hasła, które je interesują, dzielą się własną wiedzą jednocześnie poznając mechanizmy Wiki.

</doc>
<doc id="1521569" url="https://pl.wikipedia.org/wiki?curid=1521569" title="Limmerngletscher">
Limmerngletscher

Limmerngletscher – lodowiec o długości 3 km (2005 r.) i powierzchni 2,09 km² (1973 r.).
Lodowiec położony jest w Alpach Glarneńskich w kantonie Glarus w Szwajcarii.

</doc>
<doc id="1521572" url="https://pl.wikipedia.org/wiki?curid=1521572" title="Wyżni Rzeżuchowy Stawek">
Wyżni Rzeżuchowy Stawek

Wyżni Rzeżuchowy Stawek () – staw położony na wysokości 1845 m, w Dolinie Białych Stawów (odnodze Doliny Kieżmarskiej), w słowackich Tatrach Wysokich. Pomiary pracowników TANAP-u z lat 60. XX w. wykazują, że ma on powierzchnię 0,1 ha, wymiary 49 × 44 m i głębokość ok. 2,5 m. Leży na dnie Wyżniej Rzeżuchowej Kotliny i charakteryzuje się dużymi wahaniami poziomu wody. Jest to jeden z kilku stawów w Dolinie Białych Stawów, pozostałe to: Stręgacznik, Małe Białe Stawy, Niżni Rzeżuchowy Stawek, Żółty Stawek i Wielki Biały Staw. Do stawu nie prowadzi żaden znakowany szlak turystyczny.
Nazwy Rzeżuchowych Stawków pochodzą od rzeżuchy gorzkiej, obficie nad nimi rosnącej.

</doc>
<doc id="1521575" url="https://pl.wikipedia.org/wiki?curid=1521575" title="Szósta bitwa nad Isonzo">
Szósta bitwa nad Isonzo

Szósta bitwa na Isonzo – bitwa stoczona pomiędzy siłami włoskimi, a austro-węgierskimi w dolinie rzeki Isonzo podczas I wojny światowej. Bitwa zakończyła się zwycięstwem Włoch dla których było to jedno z najbardziej udanych zwycięstw podczas trwającej do 1918 roku wojny na froncie włoskim.
Tło.
Dowódca sił austriackich, generał Svetozar Boroević zmniejszył liczbę swoich sił w dolinie Isonzo i rozpoczął przegrupowanie wojsk po letniej ofensywie, która została ostatecznie zatrzymana w Bitwie pod Assiago. Widząc zaistniałą sytuację włoski dowódca, Luigi Cadorna używając dobrej komunikacji kolejowej przetransportował wojska z regionu Trydentu na linię frontu pod Isonzo. Mając przewagę liczebną, Cadorna postanowił wykorzystać słabość przeciwnika i rozpocząć ofensywę.
Bitwa.
6 sierpnia 1916 roku siły włoskie rozpoczęły natarcie w kierunku pozycji austriackich. Siły włoskie ruszyły w kierunku Gorycji, która trafiła w ręce Włochów 8 sierpnia. Austriacy wycofali się w głąb własnych pozycji, a Włosi po zajęciu całej prowincji goryckiej rozpoczęli przygotowania do odparcia austriackiej kontrofensywy. Ostatecznie ofensywa pod dowództwem Cadorny zakończyła się 17 sierpnia. 
Po bitwie.
Zwycięstwo w ofensywie gwałtownie wzmocniło morale włoskich żołnierzy. Sukces odniesiony w bitwie został entuzjastycznie przyjęty wśród szczebla dowódczego, a także wzmocnił wiarę w zwycięstwo pośród szeregowych żołnierzy. 28 sierpnia, Włochy oficjalnie wypowiedziały wojnę Niemcom.
Łącznie w trakcie bitwy straty włoskie wyniosły 51 000 w tym 21 000 zabitych podczas gdy Austriacy stracili około 40 000 żołnierzy spośród których zginęło ponad 8000.
W latach późniejszych historycy doszli do wniosku że wysiłek poniesiony przez siły włoskie (21 000 zabitych) podczas bitwy został zmarnowany. Oprócz osobistego zwycięstwa Cadorny, Włosi w późniejszych miesiącach odnosili znaczące straty próbując zdobyć Triest oraz Lublanę. Lepiej uzbrojeni i zaopatrzeni żołnierze austriaccy wycofali się na korzystniejsze do obrony pozycję, podczas gdy Włosi którzy mieli problemy z zaopatrzeniem, a także niską zdolnością operacyjną wyższych dowódców, ponosili znaczące straty podczas frontalnych ataków na pozycję austriackie. 
W ciągu następnych miesięcy, Austriacy wycofali się w rejon górzysty wzdłuż doliny Isozno, gdzie zadali Włochom znaczące straty, a także odzyskali część straconych wcześniej ziem, głównie dzięki artylerii która była lepiej przygotowana od używanych przez Włochów, baterii polowych.

</doc>
<doc id="1521577" url="https://pl.wikipedia.org/wiki?curid=1521577" title="Ernst L.O. Trömner">
Ernst L.O. Trömner



</doc>
<doc id="1521578" url="https://pl.wikipedia.org/wiki?curid=1521578" title="Zespół Høyeraala-Hreiðarssona">
Zespół Høyeraala-Hreiðarssona

Zespół Høyeraala-Hreiðarssona (zespół Høyeraala-Hreidarssona, ang. Høyeraal-Hreidarsson syndrome, HHS, "cerebellar hypoplasia with pancytopenia"; OMIM #) – rzadka, zwykle śmiertelna, sprzężona z płcią choroba niemowląt i małych dzieci. Choroba została opisana po raz pierwszy przez grupę kierowaną przez Hansa Martina Høyeraala w 1970 roku. Choroba stosunkowo częściej występuje na Islandii.
Genetyka.
Choroba jest wywołana mutacją w genie "DKC1" obecnym na chromosomie X (Xq28) i kodującym dyskerynę. Ze względu na mutację w obrębie tego samego genu uważa się obecnie, iż HHS jest ciężką odmianą (sprzężonego z płcią wariantu) zespołu Zinssera-Engmana-Cole'a (pozostałe cechy tego zespołu nie rozwijają się ze względu na śmierć większości pacjentów z HHS przed 2 rokiem życia). Pojawiają się sugestie, że w części przypadków jest dziedziczona autosomalnie recesywnie. Opinie na temat niezwiązanego z chromosomem X HHS są jednak podzielone, choć takie dziedziczenie sugerował w swojej pierwszej pracy z 1988 roku Stefán J. Hreiðarsson. Wszystkie przypadki dziedziczenia autosomalnego wykryto w rodzinach w których rodzicami byli bliscy krewni; forma ta ma łagodniejszy przebieg niż forma choroby sprzężona z płcią.
Objawy.
Objawy rzadsze:
Olbrzymia większość pacjentów umiera przed 2 rokiem życia. Potwierdzono jednak wiele przypadków dłuższego przeżycia (do 4 lat). W przypadkach dziedziczenia autosomalnego recesywnego opisano rodzinę z przeżyciem 7-letnim i 12-letnim .
Leczenie.
Leczenie koncentruje się głównie na walce z infekcjami. Niektórzy autorzy sugerują przeszczepienie szpiku.

</doc>
<doc id="1521579" url="https://pl.wikipedia.org/wiki?curid=1521579" title="Mittelaletschgletscher">
Mittelaletschgletscher

Mittelaletschgletscher – lodowiec o długości 5 km (2005 r.) i powierzchni 8,31 km² (1973 r.).
Lodowiec położony jest w Alpach Berneńskich w kantonie Valais w Szwajcarii.

</doc>
<doc id="1521581" url="https://pl.wikipedia.org/wiki?curid=1521581" title="Taitao">
Taitao

Taitao (hiszp. "Península de Taitao") - półwysep w południowej części Chile, w obrębie prowincji Chiloé. Długi na 140 km i osiągający szerokość do 130 km jest największym półwyspem w południowej części Ameryki Południowej. Leży między zatokami Oceanu Spokojnego. Powierzchnia półwyspu jest górzysta (pasma Andów Patagońskich), a wysokość najwyższych szczytów dochodzi do 1327 metrów. Dominują tu rysy rzeźby polodowcowej: półwysep obfituje we fiordy, znajduje się tu duże polodowcowe jezioro Presidente Ríos. Panuje tu Klimat umiarkowany morski, odmiana chłodna.

</doc>
<doc id="1521583" url="https://pl.wikipedia.org/wiki?curid=1521583" title="Glacier de Moiry">
Glacier de Moiry

Glacier de Moiry – Lodowiec znajdujący się w Alpach Pennińskich w dolinie Val de Moiry, w kantonie Valais w Szwajcarii.
Lodowiec spływa w kierunku północnym spod północnego (niższego, 3846 m n.p.m.), zwornikowego wierzchołka szczytu Grand Cornier, leżącego w grani rozdzielającej doliny Val de Zinal na wschodzie i Val d'Hérens na zachodzie. Przecinają go dwa pasy seraków, jeden położony na wysokości ok. 3250-3480 m n.p.m., a drugi, niższy, na wysokości ok. 2830-3070 m n.p.m. Długość lodowca wynosi ok. 5 km, maksymalna szerokość ok. 1,9 km. Jak prawie wszystkie lodowce alpejskie jest na etapie cofania się. W roku 1973 jego powierzchnia wynosiła jeszcze 5,75 km². W okresie od 1891 do 2018 r. jego czoło cofnęło się o 881 m.

</doc>
<doc id="1521585" url="https://pl.wikipedia.org/wiki?curid=1521585" title="Paweł Leończyk">
Paweł Leończyk

Paweł Leończyk (ur. 5 października 1986 w Stargardzie Szczecińskim) – polski koszykarz obecnie grający na pozycji silnego skrzydłowego. Reprezentant Polski, uczestnik mistrzostw Europy (2011), obecnie zawodnik Grupy Sierleccy-Czarnych Słupsk.
Karierę zaczynał w Spójni Stargard Szczeciński. W tym zespole występował do 2006. Od tamtego czasu gra w PLK. W latach 2006-2008 był zawodnikiem Polpharmy Starogard Gdański. W sezonie 2007/2008 jedno z największych objawień PLK. W sezonie 2008/2009, po wprowadzeniu przepisu o grze młodzieżowca, jeden z najbardziej rozchwytywanych zawodników. Ostatecznie wybrał ofertę Czarnych Słupsk. W sezonie 2009/2010 podpisał kontrakt z Turowem Zgorzelec. W trakcie rozgrywek powrócił do Słupska. Wkrótce po powrocie przedłużył kontrakt z Czarnymi do 2012. W sezonie 2012/2013 zawodnik AZS Koszalin. W sezonach 2013/2014 i 2014/2015 zawodnik Trefla Sopot. W czerwcu 2015 roku został zawodnikiem klubu Wilki Morskie Szczecin. W latach 2016–2018 zawodnik Anwilu Włocławek. 29 czerwca 2018 podpisał po raz drugi w karierze umowę z Treflem Sopot. 1 czerwca 2022 został zawodnikiem Grupy Sierleccy-Czarnych Słupsk.
Znalazł się w szerokiej kadrze na Eurobasket w 2009, jednak ostatecznie nie pojechał na turniej. W reprezentacji zadebiutował dopiero dwa lata później. W 2011 wziął udział w Eurobaskecie, gdzie wystąpił w 5 spotkaniach, notując średnio 6,2 punktu oraz 3,2 zbiórki w ciągu 19 minut.

</doc>
<doc id="1521586" url="https://pl.wikipedia.org/wiki?curid=1521586" title="Glacier de Moming">
Glacier de Moming

Glacier de Moming – lodowiec o długości 3 km (2005 r.) i powierzchni 6,39 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521587" url="https://pl.wikipedia.org/wiki?curid=1521587" title="Jonas Birziskis">
Jonas Birziskis



</doc>
<doc id="1521588" url="https://pl.wikipedia.org/wiki?curid=1521588" title="Kevin Moran (piłkarz)">
Kevin Moran (piłkarz)

Kevin Bernard Moran (ur. 29 kwietnia 1956 w Dublinie) – irlandzki piłkarz grający na pozycji środkowego obrońcy.
Kariera klubowa.
Karierę sportową Moran rozpoczynał jako gracz futbolu gaelickiego, jednego z narodowych sportów Irlandii. W latach 1975-1977 występował w drużynie Dublin GAA. W 1976 i 1977 roku wywalczył z nim mistrzostwo Irlandii.
W 1976 roku Moran rozpoczął jednocześnie karierę piłkarską i był zawodnikiem amatorskiego zespołu Pegasus Dublin. Tam został zauważony przez scouta Manchesteru United, Billy’ego Behana i polecony menedżerowi tego klubu, Dave’owi Sextonowi. W lutym 1978 przeszedł do tego klubu, ale w pierwszym zespole zadebiutował dopiero 30 kwietnia 1979 roku w zremisowanym 1:1 wyjazdowym meczu z Southampton F.C. W sezonie 1978/1979 zaliczył 9 spotkań w Division One i zdobył pierwszą bramkę w profesjonalnym futbolu, w meczu z Norwich City, wygranym przez „Czerwone Diabły” 5:0. W 1980 roku osiągnął z Manchesterem swój pierwszy sukces, gdy został wicemistrzem Anglii. W tamtym sezonie był już podstawowym zawodnikiem United. W 1981 roku po zakończeniu sezonu 1980/1981 zwolniony został menedżer Dave Sexton, a w jego miejsce zatrudniono Rona Atkinsona. W 1983 roku Manchester zdobył Puchar Anglii, dzięki zwycięstwu w finałowym dwumeczu z Brighton &amp; Hove Albion (4:0, 2:2). Od tego czasu Moran był tylko rezerwowym w drużynie z Old Trafford. W sezonie 1983/1984 dotarł z United do półfinału Pucharu Zdobywców Pucharów, w którym Anglicy odpadli po dwumeczu z Juventusem. W 1985 roku Irlandczyk wystąpił w finale Pucharu Anglii z Evertonem (1:0), jednak stał się pierwszym zawodnikiem w historii tych rozgrywek, który w finałowym meczu dostał czerwoną kartkę. W 1986 roku Kevin ponownie grał w wyjściowej jedenastce „Red Devils”, prowadzonym wówczas przez sir Alexa Fergusona. W 1988 roku zdecydował się odejść z klubu, dla którego rozegrał 231 meczów ligowych i zdobył 21 goli.
Latem 1988 roku Moran przeszedł na zasadzie wolnego transferu do hiszpańskiego Sportingu Gijón. W Primera División zadebiutował 4 września w wygranym 1:0 wyjazdowym spotkaniu z Realem Betis. W 1989 roku zajął ze Sportingiem 13. miejsce w La Liga, ale w rundzie jesiennej sezonu 1989/1990 stracił miejsce w składzie i rozegrał tylko 6 spotkań w lidze.
W styczniu 1990 roku Moran wrócił do Anglii i został zawodnikiem grającego w Division Two, Blackburn Rovers. 27 stycznia rozegrał dla Rovers swój pierwszy mecz, wygrany 3:0 z drużyną Stoke City. W Blackburn zaczął występować w pierwszym składzie, a w 1992 roku wywalczył awans do nowo powstałej Premiership. W 1993 roku pomógł klubowi w zajęciu 4. miejsca w lidze, a w 1994 roku w wywalczeniu wicemistrzostwa Anglii. Po zakończeniu sezonu 1993/1994 zdecydował się zakończyć piłkarską karierę, a w barwach Rovers wystąpił 147 razy i strzelił 10 bramek.
Kariera reprezentacyjna.
W reprezentacji Irlandii Moran zadebiutował 30 kwietnia 1980 roku w wygranym 2:0 towarzyskim spotkaniu ze Szwajcarią. W 1988 roku został powołany przez selekcjonera Jacka Charltona na Euro 88. Tam był podstawowym zawodnikiem i wystąpił we wszystkich trzech spotkaniach grupowych: z Anglią (1:0), ze Związkiem Radzieckim (1:1) i z Holandią (0:1). Natomiast w 1990 roku występował w pierwszym składzie Irlandczyków na Mistrzostwach Świata we Włoszech. Na boiskach Włoch zagrał w pięciu spotkaniach: grupowych z Anglią (1:1), z Egiptem (0:0) i Holandią (1:1), a także w 1/8 finału z Rumunią (0:0, karne 5:4) i ćwierćfinale z Włochami (0:1). Na swój ostatni mundial Kevin pojechał w 1994 roku. Jednak na turnieju w USA nie rozegrał żadnego spotkania. Następnie zakończył karierę, a w kadrze narodowej rozegrał łącznie 71 meczów i zdobył 6 goli.

</doc>
<doc id="1521590" url="https://pl.wikipedia.org/wiki?curid=1521590" title="Glacier du Mont Durand">
Glacier du Mont Durand

Glacier du Mont Durand – lodowiec o długości 5,9 km (2005 r.) i powierzchni 7,5 km² (1973 r.).
Lodowiec położony jest w masywie Grand Combin w Alpach Pennińskich w kantonie Valais w Szwajcarii.

</doc>
<doc id="1521591" url="https://pl.wikipedia.org/wiki?curid=1521591" title="Luís Pimentel">
Luís Pimentel

Luis Pimentel właśc. Luís Benigno Vázquez Fernández-Pimentel (ur. 18 grudnia 1895 w Lugo, zm. 13 lutego 1958 tamże) – poeta hiszpański, piszący zarówno w języku kastylijskim, jak i galicyjskim. 
W młodości, podczas studiów lekarskich, związany z madrycką "Residencia de Estudiantes", gdzie spotkał m.in. Federica Garcia Lorkę i Luisa Buñuela. Najbardziej znane są jego 3 tomy poezji: "Triscos" ("Smutki") 1950, "Barco sin luces" ("Łódź bez świateł") 1960 i "Sombra do aire na herba" ("Cień powietrza na trawie") 1958. Brak jest tłumaczeń jego poezji na język polski.

</doc>
<doc id="1521592" url="https://pl.wikipedia.org/wiki?curid=1521592" title="Stefan Hnydziński">
Stefan Hnydziński

Stefan Hnydziński (ur. 29 lipca 1901 w Jarosławiu, zm. 6 października 1939 w Warszawie) – aktor filmowy i teatralny. 
Debiutował na deskach przemyskiego Fredreum. Aktorstwa uczył się pod kierunkiem R. Boelkego we Lwowie. W 1919 odbywał służbę wojskową. W 1920 debiutował na scenie w Poznaniu. Od roku 1924 występował w Miejskich Teatrach Dramatycznych w Warszawie. Grał na scenach T. Narodowego i T. Letniego do 1939 r. Występował w filmach. Obdarzony świetnymi warunkami zewnętrznymi, grał przeważnie role amantów.
Ranny we wrześniu 1939 r. w czasie bombardowania Teatru Narodowego. Wkrótce zmarł.

</doc>
<doc id="1521594" url="https://pl.wikipedia.org/wiki?curid=1521594" title="Glacier du Mont Miné">
Glacier du Mont Miné

Glacier du Mont Miné – lodowiec o długości 7,9 km (2005 r.) i powierzchni 11 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521595" url="https://pl.wikipedia.org/wiki?curid=1521595" title="Jörg Roßkopf">
Jörg Roßkopf

Jörg Roßkopf (ur. 22 maja 1969 w Dieburgu) – niemiecki tenisista stołowy, dwukrotny medalista olimpijski, mistrz świata, trzykrotny mistrz Europy.
Począwszy od Igrzysk Olimpijskich w Seulu aż po Igrzyska Olimpijskie w Pekinie występował we wszystkich igrzyskach olimpijskich. Na Igrzyskach Olimpijskich w 1992 zdobył srebrny medal w grze podwójnej mężczyzn wraz z Steffenem Fetznerem. W tym samym roku wywalczył tytuł mistrza Europy. Cztery lata później na Letnich Igrzyskach Olimpijskich 1996 w Atlancie zdobył brązowy medal w grze pojedynczej.
Zwycięzca Pucharu Świata w grze pojedynczej w Shantou (1998).

</doc>
<doc id="1521596" url="https://pl.wikipedia.org/wiki?curid=1521596" title="Oberaargletscher">
Oberaargletscher

Oberaargletscher – lodowiec o długości 4 km (2005 r.) i powierzchni 5,82 km² (1973 r.).
Lodowiec położony jest w Alpach Berneńskich w kantonie Berno w Szwajcarii.

</doc>
<doc id="1521601" url="https://pl.wikipedia.org/wiki?curid=1521601" title="Bouake">
Bouake



</doc>
<doc id="1521602" url="https://pl.wikipedia.org/wiki?curid=1521602" title="Oberaletschgletscher">
Oberaletschgletscher

Oberaletschgletscher – lodowiec o długości 9 km i powierzchni 22 km².
Lodowiec położony jest w południowej części Alp Berneńskich w kantonie Valais w Szwajcarii.

</doc>
<doc id="1521605" url="https://pl.wikipedia.org/wiki?curid=1521605" title="Glacier d’Otemma">
Glacier d’Otemma

Glacier d’Otemma – lodowiec o długości 7,7 km (2005 r.) i powierzchni 17,5 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521607" url="https://pl.wikipedia.org/wiki?curid=1521607" title="De Tomaso Guarà">
De Tomaso Guarà

De Tomaso Guarà - samochód sportowy będący ostatnim projektem założyciela i właściciela firmy De Tomaso, Alejandra de Tomaso wprowadzonym na rynek. Zaprezentowany w 1993 roku na Geneva Motor Show Guarà dostępny był jako coupé lub barchetta. Guarà opiera się na prototypie Maserati Barchetta Stradale z roku 1991, prawdziwym samochodzie wyścigowym który dzięki kilku modyfikacjom uzyskał homologację uprawniającą do poruszania się po drogach publicznych. Dostępna była także wersja Guarà Spider, kabriolet z płóciennym dachem, powstało zaledwie pięć egzemplarzy tego wariantu.
Pierwsze modele (głównie Coupé) do sprzedaży trafiły w roku 1994. W późniejszym czasie samochód sprzedawany był z przerwami do 2005/2006 roku na terenie Włoch, Austrii i Szwajcarii. Po roku 2004 prawdopodobnie nie powstały już nowe egzemplarze z powodu likwidacji firmy. 
Nadwozie wykonane z kevlaru, włókien szklanych i innych materiałów kompozytowych zamontowane jest na rurowej ramie. Początkowo Guarà wyposażany był w technologie i wnętrze pochodzące z fabryk BMW, w późniejszym czasie części pochodziły od Forda/Visteona (Kanada).
Sprzedanych zostało 10-12 sztuk wersji Barchetta, 5 Spider i około 50 Coupe. 

</doc>
<doc id="1521609" url="https://pl.wikipedia.org/wiki?curid=1521609" title="Weixing Chen">
Weixing Chen



</doc>
<doc id="1521611" url="https://pl.wikipedia.org/wiki?curid=1521611" title="Palügletscher">
Palügletscher

Palügletscher – lodowiec o długości 3,5 km (2005 r.) i powierzchni 6,47 km² (1973 r.).
Lodowiec położony jest w Berninagruppe w kantonie Gryzonia w Szwajcarii.

</doc>
<doc id="1521613" url="https://pl.wikipedia.org/wiki?curid=1521613" title="Reprezentacja Polski na Letnich Igrzyskach Olimpijskich 2004">
Reprezentacja Polski na Letnich Igrzyskach Olimpijskich 2004



</doc>
<doc id="1521614" url="https://pl.wikipedia.org/wiki?curid=1521614" title="Niżni Rzeżuchowy Stawek">
Niżni Rzeżuchowy Stawek

Niżni Rzeżuchowy Stawek ) – staw położony na wysokości 1763 m w Dolinie Białych Stawów (odnodze Doliny Kieżmarskiej), w słowackich Tatrach Wysokich. Pomiary pracowników TANAP-u z lat 60. XX w. wykazują, że ma on powierzchnię 0,12 ha, wymiary 42 × 35 m i głębokość ok. 1,5 m. Leży na dnie Niżniej Rzeżuchowej Kotliny. Jest to jeden z kilku stawów w Dolinie Białych Stawów, pozostałe to: Stręgacznik, Małe Białe Stawy, Wyżni Rzeżuchowy Stawek, Żółty Stawek i Wielki Biały Staw. Do stawu nie prowadzi żaden znakowany szlak turystyczny.
Nazwy Rzeżuchowych Stawków pochodzą od rzeżuchy gorzkiej, obficie nad nimi rosnącej.

</doc>
<doc id="1521616" url="https://pl.wikipedia.org/wiki?curid=1521616" title="Paradiesgletscher">
Paradiesgletscher

Paradiesgletscher – lodowiec o długości 3,5 km (2005 r.) i powierzchni 3,99 km² (1973 r.).
Lodowiec położony jest w Alpach Lepontyńskich w kantonie Gryzonia w Szwajcarii.

</doc>
<doc id="1521619" url="https://pl.wikipedia.org/wiki?curid=1521619" title="Vadret da Porchabella">
Vadret da Porchabella

Vadret da Porchabella (nazwa w języku romansz) – lodowiec o długości 2 km (2005 r.) i powierzchni 2,58 km² (1973 r.).
Lodowiec położony jest w górach Albula w kantonie Gryzonia w Szwajcarii.

</doc>
<doc id="1521625" url="https://pl.wikipedia.org/wiki?curid=1521625" title="Gra dydaktyczna">
Gra dydaktyczna

Gra dydaktyczna – metoda nauczania wykorzystująca grę jako formę ułatwiającą zdobywanie wiedzy i umiejętności.
Czynnikiem charakteryzującym tę metodę jest zabawa, która jest niezwykle przydatna w procesie uczenia. Gra stanowi odmianę wyżej wspomnianej zabawy i polega na przestrzeganiu ściśle określonych zasad. Służy to poszanowaniu norm oraz przyzwyczaja do zwycięstw czy porażek.
Można wyróżnić:

</doc>
<doc id="1521626" url="https://pl.wikipedia.org/wiki?curid=1521626" title="Parafia Matki Bożej Królowej Polski w Nowej Dębie">
Parafia Matki Bożej Królowej Polski w Nowej Dębie

Parafia pw. Matki Bożej Królowej Polski w Nowej Dębie – parafia rzymskokatolicka znajdująca się w diecezji sandomierskiej w dekanacie Nowa Dęba. 
Parafia została erygowana 7 czerwca 1957 z terenu parafii Majdan Królewski. Obecny kościół został wybudowany w latach 1987-2000. Mieści się przy ulicy Piotra Skargi.

</doc>
<doc id="1521627" url="https://pl.wikipedia.org/wiki?curid=1521627" title="Elke Schall">
Elke Schall

Elke Schall (ur. 9 lipca 1973 w Spirze) - niemiecka tenisistka stołowa. Członkini kadry narodowej i olimpijskiej Niemiec w tenisie stołowym. Zawodniczka niemieckiego klubu tenisa stołowego
TV Busenbach. Jest sponsorowana przez niemiecką firmę tenisa stołowego Andro. Mieszka w Waldbronn.
Startowała pięciokrotnie w igrzyskach olimpijskich (1992, 1996, 2000, 2004, 2008), jednak bez sukcesów. Jest czterokrotną mistrzynią Europy (dwukrotnie drużynowo i w deblu w parze z Nicole Struse) oraz brązową medalistką mistrzostw świata (1997) w rywalizacji zespołowej.
W latach 2001-2008 była żoną znanego niemieckiego pingpongisty Torbena Wosika, obecnie tworzy parę z Christianem Süßem.

</doc>
<doc id="1521628" url="https://pl.wikipedia.org/wiki?curid=1521628" title="Jörg Rosskopf">
Jörg Rosskopf



</doc>
<doc id="1521629" url="https://pl.wikipedia.org/wiki?curid=1521629" title="Jorg Rosskopf">
Jorg Rosskopf



</doc>
<doc id="1521630" url="https://pl.wikipedia.org/wiki?curid=1521630" title="Joerg Rosskopf">
Joerg Rosskopf



</doc>
<doc id="1521633" url="https://pl.wikipedia.org/wiki?curid=1521633" title="NGC 5315">
NGC 5315

NGC 5315 – mgławica planetarna znajdująca się w konstelacji Cyrkla. Została odkryta 4 maja 1883 roku przez Ralpha Copelanda. Według różnych szacunków mgławica ta jest odległa od 8400 do 13 700 lat świetlnych od Ziemi. Wygląd mgławicy wskazuje na to, że gwiazda centralna odrzuciła swoją materię w dwóch różnych wybuchach, skierowanych w różne strony. Oba wybuchy wyrzuciły materię w przeciwstawnych kierunkach.

</doc>
<doc id="1521648" url="https://pl.wikipedia.org/wiki?curid=1521648" title="Dajakolot">
Dajakolot

Dajakolot ("Dyacopterus") – rodzaj ssaka z podrodziny Cynopterinae w obrębie rodziny rudawkowatych (Pteropodidae).
Zasięg występowania.
Rodzaj obejmuje gatunki występujące w południowo-wschodniej Azji.
Morfologia.
Długość ciała (bez ogona) 106–144 mm, długość ogona 16–29 mm, długość ucha 18–25 mm, długość tylnej stopy 15–25 mm, długość przedramienia 74–96,4 mm; masa ciała 70–148 g.
U samców "D. spadiceus" obserwowano laktację.
Systematyka.
Etymologia.
"Dyacopterus" ("Diacopterus", "Dycopterus"): "Dayak", rdzenna ludność z Borneo; "pteron" „skrzydło”.
Podział systematyczny.
Do rodzaju należą następujące gatunki:

</doc>
<doc id="1521649" url="https://pl.wikipedia.org/wiki?curid=1521649" title="Lodowiec Rodanu">
Lodowiec Rodanu

Lodowiec Rodanu (niem. "Rhonegletscher", fr. "Glacier du Rhône") – lodowiec położony w Alpach Urneńskich w kantonie Valais w Szwajcarii.
Lodowiec jest źródłem rzeki Rodan na wysokości 1753 m n.p.m.

</doc>
<doc id="1521652" url="https://pl.wikipedia.org/wiki?curid=1521652" title="Viking Eggeling">
Viking Eggeling

Helmuth Viking Eggeling (ur. 21 października 1880 w Lund, zm. 19 maja 1925 w Berlinie) − szwedzki artysta, grafik, filmowiec, przedstawiciel dadaizmu. Jeden z pionierów filmu eksperymentalnego.
Jego ojciec Fryderyk, nauczyciel muzyki, wyemigrował z Niemiec do Szwecji w połowie XIX w. Helmuth, który był najmłodszym z licznego rodzeństwa w młodości pracował jako księgarz w rodzinnym Lund. W dwa lata po osieroceniu, w 1897 przeniósł się do Paryża gdzie zafascynował się kubizmem. Podczas I wojny światowej przeniósł się do Zurychu gdzie był nauczycielem rysunku i gimnastyki. Tam też zetknął się ze środowiskiem dadaistów a wkrótce stał się jednym z jego przedstawicieli. Jego grafiki były publikowane m.in. w "Dada 4–5 (Anthologie Dada)" w maju 1919 r. W tym samym roku dołączył do grupy "Das Neue Leben" i nawiązał kontakt m.in. z Hansem Richterem, Hansem Arpem, Tristanem Tzarą, Sophie Täuber i Marcelem Janco.
W 1920 roku zaczął eksperymentować z filmem i współpracować z Hansem Richterem. W 1921 roku wraz z nim Eggeling przeprowadził się do Niemiec. W roku 1923 ukończył swój pierwszy, 10 minutowy, film „Horizontal-Vertikal Orkester” (dziś zaginiony). Zaś w roku 1924 ukończył „Symphonie Diagonale” (do dziś nie znaleziono kompozycji muzycznej do którego powstał obraz), którego premiera odbyła się 3 maja 1925 roku, na krótko przed jego śmiercią. Zmarł niespełna trzy tygodnie później najprawdopodobniej w wyniku nędzy i niedożywienia. Jego prace stały się wkrótce inspiracją dla innych artystów. Fascynacji jego twórczością nigdy nie ukrywał m.in. Henryk Berlewi.

</doc>
<doc id="1521653" url="https://pl.wikipedia.org/wiki?curid=1521653" title="Bronisław Dostatni">
Bronisław Dostatni

Bronisław Dostatni (ur. 10 grudnia 1926 w Cielczy, zm. 15 sierpnia 2001) – polski pisarz i podróżnik.
Ukończył Szkołę Lotniczą w Dęblinie oraz Szkołę Główną Handlową, w której uzyskał stopień doktora, specjalizując się w problematyce międzynarodowego transportu lotniczego. Bronisław Dostatni był ekspertem od przewozów lotniczych oraz biegłym sądowym do spraw wypadków lotniczych.
W 1976 roku odbył swą pierwszą podróż dookoła świata. Zwiedził m.in. Australię, Indonezję, Malezję, Nową Zelandię, Singapur, Tahiti, Tajlandię. Odbywał wiele spotkań z dziećmi i młodzieżą. Plonem jego podróży jest wiele książek.
Pisał również książki z dziedziny lotnictwa, książki popularnonaukowe oraz dla dzieci.
Publikacje.
Książki podróżnicze:
Literatura dziecięca:
Książki z dziedziny lotnictwa:
Książki popularno-naukowe:

</doc>
<doc id="1521655" url="https://pl.wikipedia.org/wiki?curid=1521655" title="Helmuth Viking Eggeling">
Helmuth Viking Eggeling



</doc>
<doc id="1521657" url="https://pl.wikipedia.org/wiki?curid=1521657" title="Riedgletscher">
Riedgletscher

Riedgletscher – lodowiec o długości 6 km (2005 r.) i powierzchni 8,22 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521661" url="https://pl.wikipedia.org/wiki?curid=1521661" title="Anastazów">
Anastazów

Anastazów – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521662" url="https://pl.wikipedia.org/wiki?curid=1521662" title="Vadret da Roseg">
Vadret da Roseg

Vadret da Roseg (nazwa w języku romansz; niem. "Roseggletscher") – lodowiec o długości 4 km (2005 r.) i powierzchni 8,52 km² (1973 r.).
Lodowiec położony jest w górach Berninagruppe w kantonie Gryzonia w Szwajcarii.

</doc>
<doc id="1521672" url="https://pl.wikipedia.org/wiki?curid=1521672" title="Apolinów">
Apolinów

Apolinów – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521676" url="https://pl.wikipedia.org/wiki?curid=1521676" title="Rosenlauigletscher">
Rosenlauigletscher

Rosenlauigletscher – lodowiec o długości 5 km (2005 r.) i powierzchni 6,14 km² (1973 r.).
Lodowiec położony jest w Alpach Berneńskich w kantonie Berno w Szwajcarii.

</doc>
<doc id="1521677" url="https://pl.wikipedia.org/wiki?curid=1521677" title="Bernardów">
Bernardów

Bernardów – kolonia w Polsce, położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521679" url="https://pl.wikipedia.org/wiki?curid=1521679" title="Rossbodegletscher">
Rossbodegletscher

Rossbodegletscher – lodowiec o długości 3,5 km (2005 r.) i powierzchni 1,87 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521680" url="https://pl.wikipedia.org/wiki?curid=1521680" title="Global Drifter Program">
Global Drifter Program

Globalny program sond dryfujących (ang. Global Drifter Program) – sieć pomiarów temperatury, zasolenia i prędkości oceanicznych prądów używający dryfujących sond.
Dane.
Dane gromadzone w światowym programie sond dryfujących są odbierane i kontrolowane w Atlantyckim Oceanograficznym i Meteorologicznym Laboratorium Atlantic Oceanographic and Meteorological Laboratory. Pozycja sond dryfujących określana jest z około 16-20 danych satelitarnych otrzymywanych dziennie. Kontrolowana jest jakość danych i następuje interpolacja do sześciogodzinnych przedziałów czasowych dane są przechowywane w AOML oraz w Kanadzie w Marine Environmental Data Services (MEDS). Istnieją dwa rodzaje danych: "metadane" opisujące m.in. położenie i czas, oraz "zinterpolowane dane", zawierające wyniki po kontroli jakości. Dane dostępne są z okresu od 15 lutego 1979 roku do chwili obecnej.

</doc>
<doc id="1521682" url="https://pl.wikipedia.org/wiki?curid=1521682" title="Bugaj (powiat bełchatowski)">
Bugaj (powiat bełchatowski)

Bugaj – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521684" url="https://pl.wikipedia.org/wiki?curid=1521684" title="Human">
Human



</doc>
<doc id="1521686" url="https://pl.wikipedia.org/wiki?curid=1521686" title="Silvrettagletscher">
Silvrettagletscher

Silvrettagletscher – lodowiec o długości 3 km (2005 r.) i powierzchni 3,35 km² (1973 r.).
Lodowiec położony jest w łańcuchu górskim Silvretta w kantonie Gryzonia w Szwajcarii.

</doc>
<doc id="1521687" url="https://pl.wikipedia.org/wiki?curid=1521687" title="Prezbiterat">
Prezbiterat



</doc>
<doc id="1521688" url="https://pl.wikipedia.org/wiki?curid=1521688" title="Emilin (województwo łódzkie)">
Emilin (województwo łódzkie)

Emilin – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521689" url="https://pl.wikipedia.org/wiki?curid=1521689" title="Jurij Zachariewicz">
Jurij Zachariewicz

Jurij Iwanowicz Zachariewicz (ros. Юрий Иванович Захаревич, ur. 18 stycznia 1963 w Dimitrowgradzie) – radziecki sztangista.
Na Igrzyskach Olimpijskich w Seulu w 1988 zdobył złoty medal. Do jego osiągnięć należy również pięć medali Mistrzostw świata: trzy złote (1985, 1986, 1987) i dwa srebrne (1981, 1982). Ma w swoim dorobku także osiem medali Mistrzostw Europy: pięć złotych (1984, 1985, 1986, 1987, 1988) i trzy srebrne (1981, 1982, 1990). Dwukrotnie był mistrzem (1982, 1986) i raz wicemistrzem ZSRR (1981). Ustanowił 38 rekordów świata.

</doc>
<doc id="1521692" url="https://pl.wikipedia.org/wiki?curid=1521692" title="Góry Borowskie">
Góry Borowskie

Góry Borowskie popularnie "Borowa Góra" i "Borowska Góra" – trzy niewielkie wzniesienia (około 279 m n.p.m.) w Polsce położone w województwie łódzkim, w powiecie piotrkowskim, w gminie Wola Krzysztoporska. Przed wybuchem II wojny światowej na Borowej Górze znajdowało się lotnisko sportowe. Miejsce jednej z większych bitew w kampanii wrześniowej 1939.

</doc>
<doc id="1521695" url="https://pl.wikipedia.org/wiki?curid=1521695" title="Steingletscher">
Steingletscher

Steingletscher – lodowiec o długości 4 km (2005 r.) i powierzchni 6,06 km² (1973 r.).
Lodowiec położony jest w Alpach Urneńskich w kantonie Berno w Szwajcarii.

</doc>
<doc id="1521698" url="https://pl.wikipedia.org/wiki?curid=1521698" title="Kanada (województwo łódzkie)">
Kanada (województwo łódzkie)

Kanada – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521699" url="https://pl.wikipedia.org/wiki?curid=1521699" title="Tiefengletscher">
Tiefengletscher

Tiefengletscher – lodowiec o długości 2,5 km (2005 r.) i powierzchni 3,16 km² (1973 r.).
Lodowiec położony jest w Alpach Urneńskich w kantonie Uri w Szwajcarii.

</doc>
<doc id="1521704" url="https://pl.wikipedia.org/wiki?curid=1521704" title="William Beckford">
William Beckford

William Thomas Beckford (ur. 1 października 1760 w Londynie, zm. 2 maja 1844 w Bath) – angielski powieściopisarz, krytyk i kolekcjoner sztuki, autor relacji z podróży i polityk (poseł).
Życiorys.
W wieku 10 lat odziedziczył po ojcu ogromną fortunę, pochodzącą głównie z wyzysku niewolników na plantacjach na Jamajce. Poświęcił się zgłębianiu sztuki, architektury, pisaniu; Mozart uczył go muzyki.
Najbardziej znana jest jego gotycko-egzotyczna (motywy arabskie) powieść "Vathek" z 1786 roku, napisana po francusku (tłumaczenia na angielski dokonał Samuel Henley; po polsku jako "Watek : (romans wschodni)", 1923 i "Wathek : opowieść arabska", 1976).
Podróżował głównie do Włoch, Hiszpanii, Portugalii. Trwonił fortunę wznosząc ekscentryczne budowle, co zmusiło go w końcu do sprzedaży plantacji.
Zgromadził znaczącą kolekcję dzieł sztuki, znaną głównie z obrazów malarstwa włoskiego okresu Quattrocento. Wśród najbardziej znanych płócien, jakie posiadał znajdowały się: "Filip IV w Brązie i Srebrze" Velazqueza, "Agonia w ogrodzie" Giovanniego Belliniego i "Św. Katarzyna Aleksandryjska" Rafaela.
Wielka budowla Fonthill Abbey już nie istnieje, została rozebrana po zawaleniu się wieży. Beckford's Tower w Bath nadal stoi, mieści się tam muzeum pisarza.
Spędzał czas przeważnie w samotności (żona zmarła w wieku 24 lat) w Fonthill Abbey (hrabstwo Wiltshire), a od 1822 roku, po jego sprzedaży, w rezydencji w Bath, powstałej z połączenia kilku zakupionych tam domów.
Jeden z najbogatszych mieszkańców Anglii, który w 1785 roku został zmuszony do opuszczenia kraju w wyniku skandalu homoerotycznego. Powróciwszy otoczył się gromadą męskich służących oraz pilnie kolekcjonował wszelkie wzmianki o homoseksualizmie.
Linki zewnętrzne.
Zdjęcie wieży w Bath

</doc>
<doc id="1521706" url="https://pl.wikipedia.org/wiki?curid=1521706" title="Leonów (powiat bełchatowski)">
Leonów (powiat bełchatowski)

Leonów – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Leonów

</doc>
<doc id="1521707" url="https://pl.wikipedia.org/wiki?curid=1521707" title="Glacier du Trient">
Glacier du Trient

Glacier du Trient – lodowiec o długości 4,3 km (2005 r.) i powierzchni 6,4 km² (1973 r.).
Lodowiec położony jest w Masywie Mont Blanc w kantonie Valais w Szwajcarii.

</doc>
<doc id="1521711" url="https://pl.wikipedia.org/wiki?curid=1521711" title="Ceslovas Blazys">
Ceslovas Blazys



</doc>
<doc id="1521713" url="https://pl.wikipedia.org/wiki?curid=1521713" title="Biały Dom (ujednoznacznienie)">
Biały Dom (ujednoznacznienie)



</doc>
<doc id="1521714" url="https://pl.wikipedia.org/wiki?curid=1521714" title="Triftgletscher (Alpy Urneńskie)">
Triftgletscher (Alpy Urneńskie)

Triftgletscher – lodowiec o długości 5 km (2005 r.) i powierzchni 16,6 km² (1973 r.).
Lodowiec położony jest w Alpach Urneńskich w kantonie Berno w Szwajcarii.

</doc>
<doc id="1521715" url="https://pl.wikipedia.org/wiki?curid=1521715" title="Kostas Birulis">
Kostas Birulis

Kostas Birulis (ur. 15 lutego 1925 w Poniewieżu, zm. 27 stycznia 2004 w Wilnie) – litewski inżynier elektrotechnik, polityk, minister łączności w latach 1990–1991.
Życiorys.
Od 1944 służył w Armii Czerwonej. Brał udział w walkach 1 Frontu Nadbałtyckiego na Żmudzi i w Prusach Wschodnich. Był ciężko ranny. W 1946 został zdemobilizowany jako inwalida wojenny.
W latach 1946–1951 studiował na wydziale elektrotechniki Uniwersytetu Witolda Wielkiego w Kownie, a w latach 1957–1961 zaocznie studiował język angielski w instytucie języków obcych w Moskwie.
W latach 1950–1951 pracował jako starszy radiotechnik w stacji radiowej w Sitkūnai. Był naczelnym inżynierem w kłajpedzkich sieciach radiofonicznych od 1951 do 1953 i w wileńskich sieciach radiofonicznych od 1953 do 1957. Następnie przez dwa lata pełnił funkcję zastępcy naczelnika zarządu produkcji urządzeń w sownarchozie. W latach 1959–1962 był naczelnikiem zarządu techniki w resorcie łączności, a w latach 1962–1965 naczelnikiem biura łączności miasta Kowna. W 1965 wrócił do pracy w ministerstwie, obejmując stanowisko naczelnika zarządu łączności elektrycznej, z którego odszedł w 1988. Pozostał w resorcie jako główny ekspert ds. stosunków międzynarodowych. W tym samym czasie zaangażował się w działalność Sąjūdisu.
W marcu 1990 objął kierownictwo ministerstwa łączności w pierwszym rządzie niepodległej Litwy. Ze stanowiska ministra odszedł w grudniu 1991. Do 1993 pozostawał pracownikiem ministerstwa jako doradca w wydziale stosunków międzynarodowych.
W latach 1993–1995 był dyrektorem przedstawicielstwa duńskiej firmy NKT na Litwie, a w latach 1995–1998 konsultantem Eutelsat.

</doc>
<doc id="1521716" url="https://pl.wikipedia.org/wiki?curid=1521716" title="Glacier de Tsanfleuron">
Glacier de Tsanfleuron

Glacier de Tsanfleuron – lodowiec o długości 3,5 km (2005 r.) i powierzchni 3,81 km² (1973 r.).
Lodowiec położony jest w Alpach Berneńskich w kantonie Valais w Szwajcarii.

</doc>
<doc id="1521721" url="https://pl.wikipedia.org/wiki?curid=1521721" title="Seo">
Seo



</doc>
<doc id="1521722" url="https://pl.wikipedia.org/wiki?curid=1521722" title="Ropsten">
Ropsten

Ropsten – powierzchniowa stacja sztokholmskiego metra, leży w Sztokholmie, w Innerstaden, w dzielnicy Östermalm, w części Hjorthagen. Jest to stacja końcowa czerwonej linii metra T13, za Gärdet. Dziennie korzysta z niej około 16 900 osób. Jest to stacja przesiadkowa między metrem a szybkim tramwajem Lidingöbanan (21).
Jest to stacja czołowa, znajduje się na wiadukcie nad Ropstensplanem. Posiada dwie hale biletowe, północna znajduje się przy Ropstensplanie, wyjście jest tam zlokalizowane, tutaj również można przesiąść się do Lidingöbanan (21). Południowa hala znajduje się przy Artemisgatan (Hjorthagen). 
Otworzono ją 2 września 1967 wraz z odcinkiem Östermalmstorg-Ropsten. Początkowo zakładano, że linia metra będzie biegła dalej na wyspę Lidingö. Posiada dwa perony, każdy z jedną krawędzią. Stacja została zaprojektowana przez Olova Blomkvista.
Otoczenie.
W otoczeniu stacji znajdują się:

</doc>
<doc id="1521723" url="https://pl.wikipedia.org/wiki?curid=1521723" title="Pozycjonowanie stron">
Pozycjonowanie stron



</doc>
<doc id="1521725" url="https://pl.wikipedia.org/wiki?curid=1521725" title="Vadret da Tschierva">
Vadret da Tschierva

Vadret da Tschierva (nazwa w języku romansz; niem. "Tschiervagletscher") – lodowiec o długości 4 km (2005 r.) i powierzchni 6,2 km² (1973 r.).
Lodowiec położony jest w paśmie górskim Berninagruppe w kantonie Gryzonia w Szwajcarii.

</doc>
<doc id="1521726" url="https://pl.wikipedia.org/wiki?curid=1521726" title="Bolesław Pawica">
Bolesław Pawica

Bolesław Pawica (ur. 12 sierpnia 1961 w Czańcu) – polski reżyser, scenarzysta i producent.
Reżyser i producent telewizyjno-filmowy. Absolwent Wydziału Reżyserii łódzkiej PWSFTviT. Reżyseruje i produkuje widowiska muzyczne, gale, koncerty, programy telewizyjne, z których większość powstała na zlecenie polskich telewizji – TVP1, TVP2, Polsat i TVN.
Wspólnie z Jarosławem Szodą zrealizował ponad 80 teledysków największych polskich wykonawców między innymi: Kayah, Edyty Górniak, Budki Suflera, Edyty Bartosiewicz, Justyny Steczkowskiej, Roberta Gawlińskiego, Republiki, Varius Manx, Cessárii Évory, Anny Marii Jopek, Roberta Janowskiego, Urszuli, Gorana Bregovica, Anity Lipnickiej i Johna Portera, Natalii Kukulskiej, Maanamu itd. Laureat wielu nagród m.in. Fryderyków, Yachów, Superjedynek.
Do ważnych produkcji tego artystycznego tandemu należy zaliczyć pełnometrażowy film fabularny w koprodukcji polsko-szwedzkiej „Handlarz cudów” z Borysem Szycem w roli głównej.
Od 2000 roku współwłaściciel przedsiębiorstwa „Fabryka-Spółka Realizatorów Filmowych i Telewizyjnych”. W latach 1992–1999 dyrektor artystyczny studia filmowo-telewizyjnego ACCESS GRAM TV. Na początku lat 90. nawiązał stałą współpracę z Telewizją Publiczną; w kolejnych latach także z innymi ogólnopolskimi stacjami komercyjnymi. W latach 80. współpracował z Wytwórnią Filmów Fabularnych w Łodzi, łódzką Wytwórnią Filmów Oświatowych i Programów Edukacyjnych oraz ze studiem im. Karola Irzykowskiego i studiem Andrzeja Munka.
Spektakle multimedialne i plenerowe.
W roku 2010 na wielkiej scenie pod Pałacem Kultury wystąpili: Muniek Staszczyk, brytyjski zespół Kosheen w składzie Sian Evans (wokal), Markee Substance i Darren Decoder oraz Europe. Fani Europe przyjechali na koncert z całej Europy i czekali na ich występ już od wczesnych godzin rannych. Legendarny zespół okazał się być w fantastycznej formie i emanował pozytywną energią. Poza utworami z nowej płyty muzycy zaprezentowali kilka starych hitów, a show zakończyli słynnym „The Final Countdown”. Wianki nad Wisłą organizuje Stołeczna Estrada, instytucja kultury m.st. Warszawy – reżyseria 2010
W roku 2009 Podczas Europejskiego Festynu Świętojańskiego można było poznać kulturę, zwyczaje i zabawy państw europejskich oraz spróbować tradycyjnych przysmaków charakterystycznych dla kuchni prezentowanych krajów. Wieczorem na głównej scenie zagrali Maciej Maleńczuk z projektem „Psychodancing, Matt Pokora i zespół Reamonn. Zwieńczeniem nocnej zabawy było gigantyczne widowisko pirotechniczne. Muzykę do pokazu napisał specjalnie Leszek Możdżer. Wianki nad Wisłą organizuje Stołeczna Estrada, instytucja kultury m.st. Warszawy – reżyseria 2009
W roku 2008 – tematem tej edycji Wianków było średniowiecze. Widzowie mogli zobaczyć pokaz starodawnej mody oraz tańców dworskich w wykonaniu Cracovia Danza oraz pokazy walk rycerskich. O godz. 19.30 odbył się happening pn.: „Wianek na Wiśle, czyli wodowanie wielkiego wianka o średnicy 21 metrów. Wieczorem na głównej scenie zagrali: T.LOVE, Kayah oraz brytyjski zespół Level 42 grający muzykę z pogranicza rocka, popu, funky i R&amp;B. Na koniec odbył się specjalny koncert połączony z widowiskiem pirotechnicznym – Rock Loves Chopin. Nowe interpretacje muzyki Chopina zaprezentowali m.in. Janusz Olejniczak (fortepian) i Jan Borysewicz (gitara). Wianki nad Wisłą organizuje Stołeczna Estrada, instytucja kultury m.st. Warszawy – reżyseria 2008
Teledyski.
Wyreżyserowanych ponad 80 teledysków muzycznych w latach 1992–2003 dla wszystkich największych gwiazd Polskiej sceny muzycznej. Wybrane:

</doc>
<doc id="1521731" url="https://pl.wikipedia.org/wiki?curid=1521731" title="Tschingelfirn">
Tschingelfirn

Tschingelfirn – lodowiec o długości 3 km (2005 r.) i powierzchni 6,19 km² (1973 r.).
Lodowiec położony jest w Alpach Berneńskich w kantonie Berno w Szwajcarii.

</doc>
<doc id="1521733" url="https://pl.wikipedia.org/wiki?curid=1521733" title="Glacier de Tsijiore Nouve">
Glacier de Tsijiore Nouve

Glacier de Tsijiore Nouve – lodowiec o długości 4 km (2005 r.) i powierzchni 3,2 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521735" url="https://pl.wikipedia.org/wiki?curid=1521735" title="Elisabeth Dored">
Elisabeth Dored

Elisabeth Dored (ur. 1908 w Idd jako Elisabeth Braadland, zm. 1972 w Øyer) – norweska pisarka. Była córką ministra spraw zagranicznych Norwegii Birgera Braadlanda. W 1932 roku wyszła za dziennikarza Johna Doreda. Absolwentka szkoły o profilu ekonomicznym, ukończyła studia na Akademii Sztuk Pięknych w Oslo. Następnie nie tylko malowała, ale i została pisarką, tworząc głównie powieści historyczne. W 1964 roku otrzymała literacką nagrodę Bokhandlarprisen.

</doc>
<doc id="1521737" url="https://pl.wikipedia.org/wiki?curid=1521737" title="Ratusz w Grybowie">
Ratusz w Grybowie

Ratusz w Grybowie – siedziba Urzędu Miasta znajdująca się w mieście Grybów, w powiecie nowosądeckim, w województwie małopolskim.
Jest to niewielki prostokątny budynek usytuowany jest w północnej pierzei wydłużonego, pochyłego grybowskiego rynku, przy ruchliwej drodze przelotowej Gorlice – Nowy Sącz. Ratusz jest wbudowany między zabytkowe kamienice. Jednopiętrowy neogotycki budynek z czerwonej cegły jest siedzibą władz miejskich i Urzędu Stanu Cywilnego. Interesująca fasada ratusza należy do najładniejszych w mieście. Ratusz zbudowany w 1902 (data uwidoczniona na chorągiewce) jest pokryty blaszanym, dwuspadowym dachem. Charakterystyczne są wielkie, neogotyckie okna dominujące na fasadzie. Na osi wyróżnia się niewielki ryzalit z dużym oknem na piętrze i balkonem (wspartym na konsolach) z ażurową, metalową balustradą. Ryzalit wieńczy trójkątny szczyt z wieżyczką o kwadratowej podstawie zakończony blaszaną chorągiewką. Na uwagę zasługuje herb Grybowa znajdujący się w zwieńczeniu okna fasady głównej.

</doc>
<doc id="1521739" url="https://pl.wikipedia.org/wiki?curid=1521739" title="Sul-Matuul">
Sul-Matuul



</doc>
<doc id="1521740" url="https://pl.wikipedia.org/wiki?curid=1521740" title="Turtmanngletscher">
Turtmanngletscher

Turtmanngletscher – lodowiec o długości 5 km (2005 r.) i powierzchni 5,91 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521741" url="https://pl.wikipedia.org/wiki?curid=1521741" title="Marianka (powiat bełchatowski)">
Marianka (powiat bełchatowski)

Marianka – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Na zachód od wsi przepływa rzeka Rakówka.
Zobacz też: Marianka

</doc>
<doc id="1521742" url="https://pl.wikipedia.org/wiki?curid=1521742" title="Johnny Giles">
Johnny Giles

Johnny Giles (ur. 6 listopada 1940 w Dublinie) – irlandzki piłkarz występujący na pozycji pomocnika oraz trener.
Kariera klubowa.
Johnny Giles jest wychowankiem klubu Manortown United, jednak zawodową karierę rozpoczynał w 1957 roku w Manchesterze United. W jego barwach zadebiutował w 1958 po tym, jak w katastrofie lotniczej zginęło ośmiu piłkarzy „Czerwonych Diabłów”. Miejsce w podstawowej jedenastce Manchesteru Giles wywalczył sobie w sezonie 1960/1961, kiedy to wystąpił w 23 meczach Division One. Irlandczyk regularnie grywał w wyjściowym składzie obok takich graczy jak Bobby Charlton i Denis Law.
Razem z Manchesterem Giles w 1963 roku zwyciężył w rozgrywkach Pucharu Anglii. Irlandzki pomocnik poprosił jednak o odejście z klubu i jeszcze w tym samym roku za 330 tysięcy funtów przeniósł się do Leeds United.
W Leeds Giles bez problemów wywalczył sobie miejsce w podstawowej jedenastce i jak się później okazało na Elland Road występował przez kolejne dwanaście sezonów. Razem z drużyną „The Whites” w 1969 i 1974 roku zdobył tytuł mistrza Anglii, w 1965, 1966, 1970, 1971 i 1972 wicemistrzostwo kraju, w 1972 roku Puchar Anglii, a w 1968 roku Puchar Ligi Angielskiej. Oprócz tego w 1968 i 1971 roku zwyciężył w Pucharze Miast Targowych (po wygranych z Ferencvárosi oraz Juventusem), a w 1975 roku dotarł do finału Champions League. W zespole prowadzonym przez Dona Reviego Giles stanowił o sile drużyny razem z Billym Bremnerem, natomiast obok nich w linii pomocy grali jeszcze między innymi tacy piłkarze jak Paul Madeley, Eddie Gray oraz Bobby Collins. W 1974 roku Revie został trenerem reprezentacji Anglii i przekazał zarządowi Leeds, że Giles ma już 34 lata i mógłby zostać jego następcą. Tak się jednak nie stało i nowym trenerem „Pawi” został wybrany Brian Clough. Łącznie dla Leeds irlandzki gracz w 383 ligowych pojedynkach strzelił 87 goli. Podsumowując wszystkie rozgrywki w których uczestniczył w 521 meczach zdobył 114 bramek i oba te wyniki należą obecnie do czołówki klubowych rekordów.
W czerwcu 1975 roku Irlandczyk postanowił zmienić klub i odszedł do West Bromwich Albion. Spędził tam dwa sezony, podczas których był grającym szkoleniowcem West Brom. Z posady tej Giles zrezygnował 21 kwietnia 1977 roku, po czym został graczem Shamrock Rovers, gdzie także pełnił rolę szkoleniowca. W 1978 roku zaliczył krótki epizod w amerykańskim klubie Philadelphia Fury, a piłkarską karierę zakończył w 1983 roku.
Kariera reprezentacyjna.
W latach 1960–1979 Giles rozegrał 59 meczów i strzelił pięć bramek dla reprezentacji Irlandii. Przez ten czas ani razu nie udało mu się jednak wywalczyć awansu na mistrzostwa świata oraz na mistrzostwa Europy. W 1973 roku Giles został grającym trenerem reprezentacji swojego kraju, a w 1980 roku jego następcą został Alan Kelly.
Kariera trenerska.
Podczas piłkarskiej kariery Giles był grającym trenerem West Bromwich Albion, reprezentacji Irlandii oraz Shamrock Rovers. W latach 1981–1983 był szkoleniowcem Vancouver Whitecaps, natomiast w 1984 roku po raz drugi przyjął ofertę pracy w West Bromwich. Zajął z nim dwunaste miejsce w Division One, a po zakończeniu sezonu nowym trenerem zespołu został Nobby Stiles.

</doc>
<doc id="1521746" url="https://pl.wikipedia.org/wiki?curid=1521746" title="John Giles">
John Giles



</doc>
<doc id="1521748" url="https://pl.wikipedia.org/wiki?curid=1521748" title="Michał Sierakowski">
Michał Sierakowski

Michał Roman Sierakowski herbu Dołęga (ur. 10 sierpnia 1748 w Twierdzy, zm. 27 lipca 1802 w Humaniu) – biskup rzymskokatolicki, biskup pomocniczy przemyski w latach 1778–1786, biskup diecezjalny kamieniecki i biskup diecezjalny latyczowski, targowiczanin – konsyliarz konfederacji generalnej koronnej w konfederacji targowickiej.
Życiorys.
Uczył się we Lwowie pod opieką Wacława Hieronima Sierakowskiego, ówczesnego biskupa przemyskiego. Z jego rąk otrzymał w 1764 w katedrze lwowskiej tonsurę i cztery niższe święcenia kapłańskie. W 1772 uzyskał święcenia diakonatu. W 1773 został kanonikiem kapituły kamienieckiej. W 1776 jako kanonik wszedł do kapituły katedralnej przemyskiej. W 1778 został koadiutorem dziekanii kapitulnej przemyskiej, a w 1781 dziekanem tej kapituły. Objął probostwa w Dynowie i Otfinowie.
W 1778 biskup przemyski Józef Tadeusz Kierski wyznaczył go swym sufraganem. Papież Pius VI prekonizował go na biskupa tytularnego Prusy. Święcenia biskupie otrzymał w Warszawie 8 grudnia 1778. W 1786 w ramach reform józefińskich zniesiona została sufragania przemyska. Sierakowski udał się więc na Ukrainę, gdzie pozostał. Z prezenty Stanisława Szczęsnego Potockiego uzyskał probostwo w Humaniu.
Związał się z konfederacją targowicką i 3 czerwca 1792 został jednym z jej konsyliarzy. 30 sierpnia 1792 w dniu imienin jej marszałka Stanisława Szczęsnego Potockiego odprawił nabożeństwo w Lubomli i wygłosił przemówienie, w którym wysławiał jego gorliwość w „dźwiganiu upadłej wolności”, zapewniając o wdzięczności przyszłych pokoleń, stawiał go za wzór cnoty i patriotyzmu i ogłosił zbawcą Rzeczypospolitej. 11 września tego roku, w dniu zjednoczenia się Generalności konfederacji Korony i Litwy, odprawił w Brześciu Litewskim mszę, po której wygłosił okolicznościowe przemówienie i odczytał akt unii. Władze konfederackie wyznaczyły Sierakowskiego posłem do Rzymu, gdzie miał dziękować papieżowi za błogosławieństwo oraz prosić o przywrócenie uroczystości świętego Stanisława 8 maja i cofnięcie kasaty zakonu jezuitów. Od ambasadora rosyjskiego J.J. Sieversa otrzymał pensję 300 dukatów.
Występował w obronie Żydów, a przeciw mieszczanom warszawskim. Za obietnicę kilku tysięcy dukatów ułożył projekt, w którym ustawy uzyskane przez popierających konstytucję 3 maja mieszczan warszawskich, nakazujące usunięcie ludności żydowskiej z Warszawy uznał za bezprawne. W 1792 był delegowany przez konfederację targowicką do zasiadania w Komisji Edukacji Narodowej. W maju 1793 Generalność konfederacka nadała mu probostwo krzyżanowickie, odsądzając jego poprzedniego dożywotniego posesora Hugona Kołłątaja.
17 września 1795 Katarzyna II zniosła pięć spośród sześciu istniejących łacińskich diecezji w zaborze rosyjskim. Mianowała Sierakowskiego rządcą nowo utworzonej diecezji latyczowskiej z pensją 2 tysięcy rubli. Jako jeden z pierwszych nakazał stosowanie kalendarza juliańskiego w swojej diecezji. W 1798 został biskupem reaktywowanej diecezji kamienieckiej. Wsławił się wielką liczbą unieważnień małżeństwa, jakie łatwo uzyskiwano za jego pośrednictwem. Przegrał w karty pieniądze przyznane na legację do Rzymu oraz insygnia biskupie wykupionymi potem przez słynną kurtyzanę Zofię Wittową, później drugą żonę targowiczanina Szczęsnego Potockiego, która także z pasją grywała z biskupem w karty. Z biskupem-karciarzem przyjaźniła się także poprzednia żona Potockiego, Józefina Amalia Potocka.
Pochowany w katedrze w Kamieńcu Podolskim. 

</doc>
<doc id="1521749" url="https://pl.wikipedia.org/wiki?curid=1521749" title="Unteraargletscher">
Unteraargletscher

Unteraargletscher – lodowiec w Alpach Berneńskich w Szwajcarii.
Lodowiec jest jednym ze źródeł rzeki Aare.

</doc>
<doc id="1521751" url="https://pl.wikipedia.org/wiki?curid=1521751" title="Michałów (powiat bełchatowski)">
Michałów (powiat bełchatowski)

Michałów – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Michałów

</doc>
<doc id="1521752" url="https://pl.wikipedia.org/wiki?curid=1521752" title="Ochłodzenie w latach 535–536">
Ochłodzenie w latach 535–536

Ochłodzenie w latach 535–536 – jedno z najbardziej dotkliwych zakłóceń klimatu na północnej półkuli ziemskiego globu w ciągu ostatnich dwóch tysięcy lat. Jakkolwiek dokładna przyczyna tej klimatycznej aberracji nie jest znana, to przypuszcza się (m.in. na podstawie badań), że było ono skutkiem zimy wulkanicznej, podobnie jak tzw. „rok bez lata” w 1816, który był skutkiem wyrzucenia w kwietniu poprzedniego roku w wysokie warstwy atmosfery znacznej ilości popiołów i gazów wulkanicznych przez wulkan Tambora.
Kronikarz bizantyjski Prokopiusz z Cezarei w swoich zapiskach z wojny z Wandalami zanotował, że blask Słońca w roku 535 był bardzo słaby, jak podczas zaćmienia, i że była to bardzo zła przepowiednia. Gaelickie kroniki irlandzkie z wczesnego średniowiecza zarejestrowały „brak chleba w roku 535”, a nawet „brak chleba od 535 do 539”. W Chinach zanotowano opady śniegu w sierpniu i opóźnione zbiory, „gęste suche mgły” w Europie, na Bliskim Wschodzie i w Chinach, suszę w Peru, która dotknęła kulturę Mochica.
W artykule w „Nature” w roku 1984 R.B. Stothers przedstawił przypuszczenie, że ochłodzenie z 535–536 było skutkiem wybuchu wulkanu Tavurvur, znajdującego się niegdyś nieopodal dzisiejszego miasta Rabaul (Nowa Brytania Wschodnia, Papua-Nowa Gwinea). Z kolei Ken Wohletz z Los Alamos National Laboratory wysunął podejrzenie – w swojej pracy pt. „Czy "wieki ciemne" były skutkiem zmian klimatycznych w VI stuleciu wywołanych przez wulkan?” – że przyczyną tego wydarzenia był inny wulkan, Krakatau (ten sam, którego katastrofalny wybuch kilkanaście stuleci później – w 1883 – również spowodował globalne zjawiska atmosferyczne), którego erupcję, mającą miejsce w połowie I tysiąclecia naszej ery zapisaną w kronikach jawajskich datowano do tej pory na rok 416 według kalendarza europejskiego.

</doc>
<doc id="1521755" url="https://pl.wikipedia.org/wiki?curid=1521755" title="Mikorzyce">
Mikorzyce

2 miejscowości w Polsce:

</doc>
<doc id="1521756" url="https://pl.wikipedia.org/wiki?curid=1521756" title="Pajarito">
Pajarito

Pajarito – miasto w Kolumbii, w departamencie Boyacá.

</doc>
<doc id="1521758" url="https://pl.wikipedia.org/wiki?curid=1521758" title="Oberer Grindelwaldgletscher">
Oberer Grindelwaldgletscher

Oberer Grindelwaldgletscher – lodowiec o długości 6 km i powierzchni 10 km².
Lodowiec położony jest w Alpach Berneńskich w kantonie Berno w Szwajcarii.

</doc>
<doc id="1521762" url="https://pl.wikipedia.org/wiki?curid=1521762" title="Lasha Bugadze">
Lasha Bugadze



</doc>
<doc id="1521764" url="https://pl.wikipedia.org/wiki?curid=1521764" title="Sandra H. Magnus">
Sandra H. Magnus



</doc>
<doc id="1521766" url="https://pl.wikipedia.org/wiki?curid=1521766" title="Morgi Rząsawskie">
Morgi Rząsawskie

Morgi Rząsawskie – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521767" url="https://pl.wikipedia.org/wiki?curid=1521767" title="Glacier de Valsorey">
Glacier de Valsorey

Glacier de Valsorey – lodowiec o długości 3,5 km (2005 r.) i powierzchni 2,37 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521769" url="https://pl.wikipedia.org/wiki?curid=1521769" title="AFI 100 Lat Muzyki Filmowej">
AFI 100 Lat Muzyki Filmowej

AFI’s 100 Years of Film Scores – lista zawiera ranking 25 najlepszych ścieżek dźwiękowych w historii amerykańskiej kinematografii. Została ogłoszona przez Amerykański Instytut Filmowy w 2005 roku.

</doc>
<doc id="1521770" url="https://pl.wikipedia.org/wiki?curid=1521770" title="Morgi Zawadowskie">
Morgi Zawadowskie

Morgi Zawadowskie – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521772" url="https://pl.wikipedia.org/wiki?curid=1521772" title="Verstanclagletscher">
Verstanclagletscher

Verstanclagletscher – lodowiec o długości 2 km (2005 r.) i powierzchni 1,27 km² (1973 r.).
Lodowiec położony jest w łańcuchu górskim Silvretta w kantonie Gryzonia w Szwajcarii.

</doc>
<doc id="1521773" url="https://pl.wikipedia.org/wiki?curid=1521773" title="Gry dydaktyczne">
Gry dydaktyczne



</doc>
<doc id="1521774" url="https://pl.wikipedia.org/wiki?curid=1521774" title="Parasolka (województwo łódzkie)">
Parasolka (województwo łódzkie)

Parasolka – kolonia w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Przez miejscowość przebiega droga krajowa nr 74.

</doc>
<doc id="1521781" url="https://pl.wikipedia.org/wiki?curid=1521781" title="Vorabgletscher">
Vorabgletscher

Vorabgletscher lub Vorabfirn (rom. "Glatscher dil Vorab") – lodowiec o długości 2 km (2005 r.) i powierzchni 2,17 km² (1973 r.).
Lodowiec położony jest w Alpach Glarneńskich w kantonie Glarus w Szwajcarii.

</doc>
<doc id="1521784" url="https://pl.wikipedia.org/wiki?curid=1521784" title="Wiktorów (powiat bełchatowski)">
Wiktorów (powiat bełchatowski)

Wiktorów – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521786" url="https://pl.wikipedia.org/wiki?curid=1521786" title="Glacier de Zinal">
Glacier de Zinal

Glacier de Zinal – lodowiec w Alpach Pennińskich w kantonie Valais w Szwajcarii. Spływa do doliny Val de Zinal spod szczytów Dent Blanche i Grand Cornier z wysokości ok. 3470 m n.p.m. Ciągnie się aż po przełęcz Col Durand. Ma długość 6,9 km (2013 r.) i powierzchnię 13,46 km² (2016 r.). W górnej części doliny, na wysokości ok. 2005 m n.p.m., wypływa spod niego źródłowy ciek rzeki Navizence.

</doc>
<doc id="1521789" url="https://pl.wikipedia.org/wiki?curid=1521789" title="Zmuttgletscher">
Zmuttgletscher

Zmuttgletscher – lodowiec o długości 6 km (2005 r.) i powierzchni 16,89 km² (1973 r.).
Lodowiec położony jest w Alpach Pennińskich w kantonie Valais w Szwajcarii.

</doc>
<doc id="1521790" url="https://pl.wikipedia.org/wiki?curid=1521790" title="Wygoda (powiat bełchatowski)">
Wygoda (powiat bełchatowski)

Wygoda – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Przez miejscowość przebiega droga wojewódzka nr 484.

</doc>
<doc id="1521794" url="https://pl.wikipedia.org/wiki?curid=1521794" title="Wygwizdów">
Wygwizdów



</doc>
<doc id="1521795" url="https://pl.wikipedia.org/wiki?curid=1521795" title="Wyżni Staw Staroleśny">
Wyżni Staw Staroleśny



</doc>
<doc id="1521796" url="https://pl.wikipedia.org/wiki?curid=1521796" title="Pianchi (arcykapłan Amona)">
Pianchi (arcykapłan Amona)

Pianchi – Hem-Neczer Tepi-en-Amon nesyt neczer Pianchi – "Boski Ojciec Pierwszy Prorok Amona, boski w królowaniu Pianchi" – Wielki kapłan Amona, a zarazem dowódca wojskowy – wódz armii. Prawdopodobnie syn Herhora, (lub według innych ocen jego zięć). Godność Wielkiego kapłana Amona w Tebach objął po śmierci Herhora, wcześniej już obejmując dowództwo nad armią nie pytając o zezwolenie Ramzesa, będącego wówczas (co najmniej tytularnym) Królem Górnego i Dolnego Egiptu. Od końca jego pontyfikatu w Egipcie rozpoczyna się okres wyraźnej dwuwładzy. Północą władają królowie założonej w Tanis przez Smendesa XXI dynastii, a na południu niepodzielną władzę sprawują arcykapłani Amona. Okres władzy Pianchiego jest jednym z okresów w dziejach Egiptu, o których niewiele wiadomo. Niepewne są lata jego pontyfikatu, jak również jego rodowód. Informacją pewną natomiast jest to, iż swego syna Pinodżema ożenił z córką Ramzesa XI – Henuttaui II.
W czasie jego pontyfikatu równocześnie władzę sprawowali:

</doc>
<doc id="1521798" url="https://pl.wikipedia.org/wiki?curid=1521798" title="Christopher J. Ferguson">
Christopher J. Ferguson



</doc>
<doc id="1521800" url="https://pl.wikipedia.org/wiki?curid=1521800" title="Wygwizdów (powiat bełchatowski)">
Wygwizdów (powiat bełchatowski)

Wygwizdów – kolonia w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521802" url="https://pl.wikipedia.org/wiki?curid=1521802" title="Godfryd I">
Godfryd I



</doc>
<doc id="1521803" url="https://pl.wikipedia.org/wiki?curid=1521803" title="Zalesna">
Zalesna

Zalesna – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521804" url="https://pl.wikipedia.org/wiki?curid=1521804" title="Unterer Grindelwaldgletscher">
Unterer Grindelwaldgletscher

Unterer Grindelwaldgletscher – lodowiec o powierzchni 20,8 km² (1973 r.).
Lodowiec położony jest w na północ od miejscowości Grindelwald w Alpach Berneńskich w kantonie Berno w Szwajcarii.

</doc>
<doc id="1521805" url="https://pl.wikipedia.org/wiki?curid=1521805" title="Próby">
Próby



</doc>
<doc id="1521810" url="https://pl.wikipedia.org/wiki?curid=1521810" title="Próby (grupa poetycka)">
Próby (grupa poetycka)

Próby – poznańska grupa poetycka, istniejąca w latach 1964–1968. Członków grupy nazywano również "lingwistami poznańskimi", bowiem ich twórczość sytuowała się w nurcie poezji lingwistycznej. Zapowiedzieli także nadejście Nowej Fali w polskiej literaturze.
Do grupy należeli Stanisław Barańczak, Ryszard Krynicki (główni reprezentanci), Marek Kośmider, Wojciech Jamroziak, Anna Maciejewska i Ruta Zylberberg. Grupa nie posiadała własnego programu, chociaż za taki można uznać wypowiedzi Barańczaka i Krynickiego (na łamach czasopisma "Itd", nr 51/52 z 1966 roku), którzy kładli nacisk na "przeciwstawianie się fetyszyzowaniu tzw. poezji samorodnej, talentowi natchnienia". Ich twórczość charakteryzowała się "nieufnością poznawczą wobec rzeczywistości, języka i własnych doznań".
Członkowie grupy współpracowali z Teatrem Ósmego Dnia, Kołem Naukowym Polonistów Uniwersytetu Adama Mickiewicza, czasopismem "Nurt" oraz ze studenckim klubem "Od Nowa". W 1966 roku opublikowali almanach "Imiona powinności".

</doc>
<doc id="1521811" url="https://pl.wikipedia.org/wiki?curid=1521811" title="Parafia Niepokalanego Poczęcia Najświętszej Maryi Panny w Koluszkach">
Parafia Niepokalanego Poczęcia Najświętszej Maryi Panny w Koluszkach

Parafia pw. Niepokalanego Poczęcia Najświętszej Maryi Panny w Koluszkach – parafia rzymskokatolicka znajdująca się w archidiecezji łódzkiej w dekanacie koluszkowskim. Kościół został zbudowany w stylu neogotyckim w latach 1895-1921.
Parafia erygowana w październiku 1904 roku. Budowę w stylu neogotyckim rozpoczęto w 1895 roku. Kościół trzynawowy, z kaplicą oraz z wieżą z trzema dzwonami. Główną nawę ukończono w 1896 roku. W 1904 roku został poświęcony przez bpa warszawskiego Teofila Chościak Popiela. W obecnym kształcie architektonicznym ukończony w 1921 roku.

</doc>
<doc id="1521812" url="https://pl.wikipedia.org/wiki?curid=1521812" title="Gotfryd I">
Gotfryd I



</doc>
<doc id="1521814" url="https://pl.wikipedia.org/wiki?curid=1521814" title="Heidemarie M. Stefanyshyn-Piper">
Heidemarie M. Stefanyshyn-Piper



</doc>
<doc id="1521815" url="https://pl.wikipedia.org/wiki?curid=1521815" title="Lingwiści poznańscy">
Lingwiści poznańscy



</doc>
<doc id="1521816" url="https://pl.wikipedia.org/wiki?curid=1521816" title="Zawały (województwo łódzkie)">
Zawały (województwo łódzkie)

Zawały – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521823" url="https://pl.wikipedia.org/wiki?curid=1521823" title="Bukowa (kolonia w województwie łódzkim)">
Bukowa (kolonia w województwie łódzkim)

Bukowa – kolonia w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521825" url="https://pl.wikipedia.org/wiki?curid=1521825" title="Krummendeich">
Krummendeich

Krummendeich (dolnoniem. "Krummendiek") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Nordkehdingen. 

</doc>
<doc id="1521826" url="https://pl.wikipedia.org/wiki?curid=1521826" title="Wojas">
Wojas

Wojas – polskie przedsiębiorstwo zajmujące się produkcją i sprzedażą obuwia skórzanego oraz drobnej galanterii skórzanej. Jest notowane na Giełdzie Papierów Wartościowych w Warszawie.
Spółka jest dostawcą butów dla administracji państwowej, wojska i leśnictwa. Produkty Wojas można nabyć w blisko 170 sklepach firmowych na terenie Polski, Słowacji, Czech, Białorusi. Około 10% sprzedaży to eksport, głównie do Ukrainy, Izraela, Mongolii, Litwy, Niemiec oraz Rosji.
Historia spółki.
W 1990 roku Wiesław Wojas, którego rodzina od wielu pokoleń jest związana z produkcją obuwia, postanowił wprowadzić na rynek markę Wojas. Produkcja w pierwszym roku działalności sięgnęła kilkudziesięciu tysięcy par butów. W 1994 roku zdecydował się odkupić od syndyka masy upadłościowej NZPS Podhale część wydziałów likwidowanego kombinatu wraz z maszynami. Umożliwiło to dynamiczny wzrost mocy produkcyjnych, ale też zachowanie setek zagrożonych miejsc pracy. W ciągu jednego roku zatrudnienie w przedsiębiorstwie potroiło się. W 1996 roku powstała spółka Wojas Trade Sp. z o.o., która przejęła istniejące sklepy firmowe i rozpoczęła rozbudowę sieci sprzedaży.
Wiosną 2008 roku Wojas S.A. zadebiutował na Giełdzie Papierów Wartościowych w Warszawie. Pozyskany kapitał przeznaczono na rozbudowę i dokapitalizowanie sieci sprzedaży, rozbudowę zakładu produkcyjnego oraz rozwój działu wzorniczego. W tym samym roku nabyto 100% udziałów w Wojas Slovakia intensyfikując ekspansję na ten rynek. Obecnie sieć słowacka liczy 9 salonów.
W 2009 roku spółka rozpoczęła rozbudowę zakładu produkcyjnego, połączoną z zakupem i wdrożeniem nowego wtryskowego systemu montażu obuwia oraz nowych maszyn szwalniczych i montażowych. Połowa kosztów inwestycji (12 milionów zł) została sfinansowana ze środków unijnych w ramach Programu Operacyjnego Innowacyjna Gospodarka.
Zarząd.
Wiesław Tadeusz Wojas (ur. w 1955 roku w Kalwarii Zebrzydowskiej), prezes zarządu Wojas S.A. W roku 1981 ukończył studia w Akademii Górniczo-Hutniczej w Krakowie, na Wydziale Maszyn Górniczo-Hutniczych.
Prezes zarządu Wojas S.A oraz Wojas-Trade Sp. z o.o. Założyciel i wspólnik spółki S.S.A. Wojas-Podhale, Decolte Sp. z o.o. oraz Wo-Ma Sp. z o.o. Członek Zarządu i udziałowiec w AW INVEST. Wcześniej pracował w NZPS „Podhale”, założyciel oraz wieloletni prezes Spółdzielni Mieszkaniowej przy NZPS ”Podhale". Był zastępcą przewodniczącego rady nadzorczej oraz członkiem rady nadzorczej LZPS Protektor S.A.
Agnieszka Wojas z domu Martyniak (ur. 26.02.1972 roku w Szczawnicy), dyrektor ds. strategii i marki oraz prokurent Wojas S.A. Ukończyła kierunek Zarządzanie Firmą na Akademii Ekonomicznej w Krakowie (Obecnie Uniwersytet Ekonomiczny w Krakowie). Z wykształcenia jest ekonomistką.
Dyrektor ds. strategii i marki oraz prokurent WOJAS S.A., wcześniej V-ce Prezes Zarządu Wojas Trade sp. z o.o. Współwłaściciel Spółki Decolte sp. z o.o.  Zaangażowana w działalność deweloperską. Prezes Zarządu i udziałowiec firmy WO-MA Sp. z o.o. Firma jest właścicielem Grand Hotel Samary oraz Hotelu Skalny w Zakopanem. Zarządzane przez nią hotele otrzymały Diament Polskiej Jakości 2018, Perfect Spa Awards 2017. Członek zarządu i udziałowiec w AW INVEST (Ibis Styles). Właścicielka WO-MA Agnieszka Wojas, firmy zajmującej się obrotem nieruchomościami.
Działalność charytatywna.
Marka wspiera wiele instytucji oraz bierze aktywny udział w działaniach charytatywnych. Jest partnerem Fundacji Anny Dymnej „Mimo Wszystko”. Zbierane przy sprzedaży butów pieniądze pomagają w terapii artystycznej dla dorosłych osób niepełnosprawnych intelektualnie. Wojas wspiera też Fundację dzieciom „Zdążyć z Pomocą” Beaty Tyszkiewicz oraz Omenaa Foundation. Partner inicjatywy promującej polską transplantologię „Bieg po nowe życie”. Spółka jest sponsorem generalnym drużyny MMKS Podhale Nowy Targ, sekcja Unihokej.
Agnieszka Wojas brała udział w projekcie kalendarz Businesswoman&amp;Life 2020 na rzecz Kliniki Budzik. Przynależy do klubu Honorowych Dawców Krwi. Z jej inicjatywy WOJAS S.A. stał się pierwszą polską marką obuwia i galanterii wolną od futer. Odznaczona Brązowym Krzyżem Zasługi.

</doc>
<doc id="1521827" url="https://pl.wikipedia.org/wiki?curid=1521827" title="Glacier Grand Désert">
Glacier Grand Désert

Glacier Grand Désert – lodowiec o długości 2 km (2005 r.) i powierzchni 1,89 km² (1973 r.).
Lodowiec położony jest na zboczu szczytu Rosablanche w Alpach Pennińskich w kantonie Valais w Szwajcarii.

</doc>
<doc id="1521828" url="https://pl.wikipedia.org/wiki?curid=1521828" title="Postękalice (kolonia)">
Postękalice (kolonia)

Postękalice – kolonia w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Postękalice

</doc>
<doc id="1521832" url="https://pl.wikipedia.org/wiki?curid=1521832" title="Oederquart">
Oederquart

Oederquart - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Nordkehdingen.

</doc>
<doc id="1521833" url="https://pl.wikipedia.org/wiki?curid=1521833" title="Spólne">
Spólne

Spólne – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521837" url="https://pl.wikipedia.org/wiki?curid=1521837" title="La Cudera">
La Cudera

La Cudera – lodowiec o długości 2 km (2005 r.) i powierzchni 2,07 km² (1973 r.).
Lodowiec położony jest w łańcuchu górskim Silvretta w kantonie Gryzonia w Szwajcarii.

</doc>
<doc id="1521841" url="https://pl.wikipedia.org/wiki?curid=1521841" title="Wischhafen">
Wischhafen

Wischhafen (dolnoniem. "Wischhoben") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Nordkehdingen.

</doc>
<doc id="1521843" url="https://pl.wikipedia.org/wiki?curid=1521843" title="Tour of Hainan">
Tour of Hainan

Tour of Hainan - wyścig kolarski rozgrywany na terenie Chin. Rozgrywany jest corocznie w listopadzie. Pierwsza edycja tego wyścigu odbyła się w roku 2006, a pierwszym zwycięzcą był Siergiej Kolesnikow jeżdżący wtedy w grupie Omnibike Dinamo Moskwa. W 2007 roku zwycięzcą wyścigu został Robert Radosz jeżdżący w grupie Action Uniqua.

</doc>
<doc id="1521844" url="https://pl.wikipedia.org/wiki?curid=1521844" title="Borowa (gmina Bełchatów)">
Borowa (gmina Bełchatów)

Borowa – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Borowa

</doc>
<doc id="1521845" url="https://pl.wikipedia.org/wiki?curid=1521845" title="Geografia Mozambiku">
Geografia Mozambiku

Mozambik to państwo położone w południowej Afryce, nad Kanałem Mozambickim, pomiędzy Republiką Południowej Afryki a Tanzanią. Jego terytorium ciągnie się długim na około 2500 km pasem wzdłuż wybrzeża Oceanem Indyjskim. Do roku 1975 Mozambik był we władaniu Portugalii.
Powierzchnia i granice.
Powierzchnia: 801 590 km².
Mozambik graniczy z:
Budowa geologiczna i rzeźba.
Południową i wschodnią część kraju zajmuje aluwialna, silnie zabagniona Nizina Mozambicka o szerokości od ok. 400 km na południu do 80 km na północ od doliny Zambezi. Nizina ta zbudowana jest z osadów mezozoicznych i trzeciorzędowych.
W południowej części nizinnego obszaru wznosi się izolowany, wapienny płaskowyż Cheringoma (do 250 m) z licznymi jaskiniami. Od zachodu (pomiędzy rzekami Zambezi i Limpopo) nizinę odizolowuje krawędź krystalicznego płaskowyżu Matabele.
Na granicy jednostek występują liczne skały wulkaniczne. Występują tu samotne masywy górskie: Inyanga (2597 m n.p.m.), Binga – najwyższy szczyt Mozambiku (2439 m n.p.m.), Gorongosa (1873 m n.p.m.).
W północnej części kraju leży prekambryjska Wyżyna Mozambicka. Zbudowana ze skał krystalicznych i osadowych. Jest to wyżyna zrębowa. Najwyższym punktem wyżyny jest Namuli (2422 m n.p.m.). Średnia wysokość wyżyny waha się od 1000 do 2000 m n.p.m. Wyżyna Mozambicka ma charakter nachylonej w kierunku wschodnim, pociętej dolinami rzek równiny. Ponadto znajdują się tam uskoki tektoniczne.
Wybrzeże Mozambiku na północy jest skaliste, rozczłonkowane, z licznymi zatoczkami. Natomiast na południu – odwrotnie. Mozambik rozciąga się południkowo.
Klimat.
Mozambik leży w strefie klimatu podrównikowego wilgotnego, natomiast w głębi Wyżyny Mozambickiej ma suchą odmianę. Na krańcach południowych klimat jest zwrotnikowy. Taki typ klimatu oznacza występowanie dwóch pór roku – suchej (kwiecień-wrzesień) oraz deszczowej (październik-marzec). Izotermy układają się równoleżnikowo. Im dalej na południe, tym średnie wartości temperatur obniżają się. Na wpływ temperatur ma także wysokość nad poziomem morza.
Najcieplej jest w porze deszczowej, temperatury wahają się od 26-29 °C. W czasie trwania pory suchej, kiedy słońce świeci nad półkulą północną jest chłodniej, zwłaszcza na południowych krańcach Mozambiku. Temperatury wahają się od 16-20 °C.
Opady są zróżnicowane i związane z rytmem wspomnianych pór roku. Na południu kraju deszczy jest mało, średnia to około 400 mm. Im dalej na północ, tym opady są większe. Na północy średnia opadowa w głębi lądu wynosi około 800 mm. Na wybrzeżu w północnej części kraju, to około 1000 mm rocznie. W rejonie jeziora Niasa jest najwilgotniej. Średnio spada tam rocznie 1500 mm deszczu.
W Mozambiku pogoda jest zmienna, zdarzają się zarówno lata suche, gdzie kraj nawiedza dotkliwa susza, jak i lata gdzie opady deszczu są duże. Wybrzeże nawiedzane jest przez cyklony tropikalne.
Wody.
Sieć rzeczna w kraju niemal w całości należy do zlewiska Oceanu Indyjskiego. Mozambik posiada gęstą sieć kilkudziesięciu rzek spływających we wschodnim kierunku do oceanu. Największa z nich: Zambezi, na terenie Mozambiku ma 820 km długości. Drugą rzeką jest Ruvuma o długości 730 km. Lurio, wypływająca z okolic jeziora Chilwa ma 537 km. Limpopo, płynąca na południowych krańcach Mozambiku ma 522 km. Wszystkie rzeki, zwłaszcza te na południu kraju jak Limpopo, charakteryzują się zmniejszonym stanem swych wód w czasie pory suchej.
Gleby.
W kraju występuje kilka rodzajów gleb. Doliny rzeczne, zwłaszcza dolina Zambezi pokryte są żyznymi fluwisolami. Miejscami występują gleby brunatnoziemne. Na Nizinie Mozambickiej przeważają gleby ferralitowe. Są to zlaterytyzowane gleby piaskowe. Na wyżynach zaś można spotkać gleby płowe.
Flora.
W Mozambiku rosną lasy tropikalne, które zajmują 20% powierzchni kraju. W porze suchej lasy są bezlistne. Rosną głównie na północy, a także na zachodnich krańcach Mozambiku. Nad rzekami występują lasy galeriowe, a nad brzegami oceanu lasy namorzynowe. Resztę kraju zajmują wysoko trawiaste sawanny.
Fauna.
Świat zwierzęcy obfituje w wiele gatunków. Występuje tam 179 gatunków ssaków, i ponad 600 ptaków. Na sawannach żyją m.in.: słonie, bawoły, nosorożce i lwy. Nad rzekami tak jak w wielu afrykańskich krajach międzyzwrotnikowych spotkamy krokodyle oraz hipopotamy.
W Mozambiku istnieją trzy parki narodowe: Gorongosa, Zinave i Banhine. Podstawowym zagrożeniem dla przyrody jest wyrąb lasów.

</doc>
<doc id="1521848" url="https://pl.wikipedia.org/wiki?curid=1521848" title="Nicholas Jonas (album)">
Nicholas Jonas (album)

"Nicholas Jonas" jest solowym albumem piosenkarza Nicka Jonasa (obecnie Jonas Brothers). Na początku miał być wydany w grudniu 2004 roku, ale planu nie zrealizowano. Pomysł powrócił wraz z oferta naznaczenia płyty jako edycji limitowanej w 2005 roku przez Columbia Records. Dwa single z płyty ("Time for me to fly" i "Please be mine") zostały ponownie wydane na płycie It’s About Time. 

</doc>
<doc id="1521849" url="https://pl.wikipedia.org/wiki?curid=1521849" title="Chrojszcza">
Chrojszcza

Chrojszcza – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521851" url="https://pl.wikipedia.org/wiki?curid=1521851" title="Dobiecin (osada w województwie łódzkim)">
Dobiecin (osada w województwie łódzkim)

Dobiecin – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Dobiecin

</doc>
<doc id="1521853" url="https://pl.wikipedia.org/wiki?curid=1521853" title="Glacier de la Plaine Morte">
Glacier de la Plaine Morte

Glacier de la Plaine Morte – lodowiec na wysokości 2750 m n.p.m.
Lodowiec położony jest w kantonie Valais w Szwajcarii.

</doc>
<doc id="1521854" url="https://pl.wikipedia.org/wiki?curid=1521854" title="Mazury (kolonia w województwie łódzkim)">
Mazury (kolonia w województwie łódzkim)

Mazury – kolonia w Polsce, położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Mazury

</doc>
<doc id="1521857" url="https://pl.wikipedia.org/wiki?curid=1521857" title="Karolew (powiat bełchatowski)">
Karolew (powiat bełchatowski)

Karolew – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Karolew
Uwaga.
Nazwa występuje w TERYT jako wieś, w miejscu wskazywanym przez Targeo jest las zarówno na mapach jak i na zdjęciach satelitarnych. Nie występuje w geoportalu, na mapce gminy zamieszczonej na stronie internetowej gminy.

</doc>
<doc id="1521859" url="https://pl.wikipedia.org/wiki?curid=1521859" title="Kąsie (powiat bełchatowski)">
Kąsie (powiat bełchatowski)

Kąsie – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521860" url="https://pl.wikipedia.org/wiki?curid=1521860" title="Agathenburg">
Agathenburg

Agathenburg (dolnoniem. "Gothenborg") – gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Horneburg.

</doc>
<doc id="1521862" url="https://pl.wikipedia.org/wiki?curid=1521862" title="Łęg (powiat bełchatowski)">
Łęg (powiat bełchatowski)

Łęg – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521863" url="https://pl.wikipedia.org/wiki?curid=1521863" title="Niwy Postękalickie">
Niwy Postękalickie

Niwy Postękalickie – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521865" url="https://pl.wikipedia.org/wiki?curid=1521865" title="Słok">
Słok

Słok – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Przez miejscowość przepływa rzeka Widawka.

</doc>
<doc id="1521869" url="https://pl.wikipedia.org/wiki?curid=1521869" title="Bliedersdorf">
Bliedersdorf

Bliedersdorf (dolnoniem. "Bliersdörp") – gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Horneburg.

</doc>
<doc id="1521870" url="https://pl.wikipedia.org/wiki?curid=1521870" title="Studzianki (powiat bełchatowski)">
Studzianki (powiat bełchatowski)

Studzianki – kolonia w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521872" url="https://pl.wikipedia.org/wiki?curid=1521872" title="Katedra w Coventry">
Katedra w Coventry

Katedra św. Michała Archanioła w Coventry – anglikańska katedra w Coventry, w Wielkiej Brytanii. Jest siedzibą biskupa Coventry i centrum diecezji Coventry.
Gotycka katedra z XIV/XV wieku została zniszczona 14 listopada 1940 w wyniku nalotu i stała się sławna jako symbol niemieckich nalotów na Anglię w czasie II wojny światowej, a później jako symbol pokoju, odbudowy i pojednania. W latach 50. XX wieku wybudowano obok nową katedrę (zachowano patrona św. Michała), podczas gdy stara katedra została przekształcona w pomnik.
Jedną z unikatowych cech katedry są tzw. Krzyże z Gwoździ. Istnieje ponad 160 takich krzyży, każdy zawiera 3 gwoździe z oryginalnej katedry, są one symbolem pokoju i zgody (jeden z krzyży został przekazany Kościołowi Pamięci w Berlinie, zniszczonemu podczas nalotów alianckich). Katedra jest także jedną z dwóch (obok katedry w Wołgogradzie) z repliką Madonny Stalingradzkiej (oryginał znajduje się w Kościele Pamięci Cesarza Wilhelma).

</doc>
<doc id="1521873" url="https://pl.wikipedia.org/wiki?curid=1521873" title="Wawrzkowizna">
Wawrzkowizna

Wawrzkowizna – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Przez miejscowość przepływa rzeka Widawka.

</doc>
<doc id="1521874" url="https://pl.wikipedia.org/wiki?curid=1521874" title="Wielopole (osada w województwie łódzkim)">
Wielopole (osada w województwie łódzkim)

Wielopole – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Wielopole

</doc>
<doc id="1521875" url="https://pl.wikipedia.org/wiki?curid=1521875" title="Rosablanche">
Rosablanche

Rosablanche – szczyt w Alpach Pennińskich, w masywie Pleureur. Leży w Szwajcarii w kantonie Valais. Szczyt otaczają lodowce Glacier Grand Désert i Prafleuri. Szczyt można zdobyć ze schroniska Cabane de Prafleuri (2660 m).

</doc>
<doc id="1521876" url="https://pl.wikipedia.org/wiki?curid=1521876" title="Wizytka">
Wizytka

Wizytka – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1521877" url="https://pl.wikipedia.org/wiki?curid=1521877" title="Marriott International">
Marriott International

Marriott International, Inc. – największa na świecie amerykańska międzynarodowa sieć luksusowych hoteli. Siedziba znajduje się w mieście Bethesda w stanie Maryland. Obecnie spółka dysponuje 1 479 179 pokojami hotelowych w 7 989 hotelach, w 139 państwach świata (31 grudnia 2021). Spółka notowana jest na giełdach NASDAQ oraz Chicago Stock Exchange. 
Historia.
Firma została założona w 1927 roku przez Johna Willarda Marriotta oraz jego żonę Alice Marriott w Waszyngtonie. Zaczęli od budki z piwem korzennym (ang. "root beer" - orzeźwiający, bezalkoholowy oraz bezkofeinowy napój o smaku korzennym) we franczyzowej sieci A&amp;W Restaurants. Oboje wychodzili z założenia, że podczas parnego lata, mieszkańcy miasta potrzebują miejsca, aby napić się zimnego napoju. Oprócz napojów, wprowadzają do swojej oferty gorące posiłki i dlatego rodzi się nazwa sieci restauracji Hot Shoppes. Rok później otwierają dwa kolejne lokale, w tym pierwszą restaurację drive-in na Wschodnim Wybrzeżu. Od roku 1937 firma zajmuje się dostawą gotowych posiłków dla pasażerów linii lotniczych dawnego portu lotniczego Hoover w Hrabstwie Arlington. W 1953 firma stała się spółką publiczną i zmieniono jej nazwę na Hot Shoppes, Inc.. 
Pierwszy hotel Twin Bridges Motor Hotel powstał w hrabstwie Arlington, w stanie Wirginia w 1957. Dyrektorem hotelu został Bill Marriott, syn Johna Willarda. Dwa lata później powstaje kolejny hotel Key Bridge Marriott w tym samym hrabstwie. Hotel ten jest do dziś najdłużej, nieprzerwanie działającym hotelem sieci.
W roku 1967 firma zmienia nazwę na Marriott Corporation a dwa lata później powstaje pierwszy hotel należący do sieci za granicą w Acapulco, w Meksyku. 
W 1976 sieć otwiera dwa parki tematyczne, jeden Marriott's Great America w hrabstwie Greene w stanie Illinois oraz drugi w Santa Clara w stanie Kalifornia. Oba parki zostały sprzedane w 1984. W 1983 zostaje otworzony pierwszy hotel pod marką Courtyard, a rok później JW Marriott. W roku 1985 umiera John Willard, jego funkcję przejmuje John Willard jr. Pierwszy hotel marki Fairfield powstaje w 1987. W tym samym roku sieć nabywa Residence Inn. W roku 1988 otwarto pięćsetny hotel w Warszawie, jako pierwszy hotel tej sieci w Europie Wschodniej. 
Obecna nazwa firmy powstała w 1993, kiedy to Marriott Corporation podzielono na dwie firmy: Marriott International oraz Host Marriott Corporation. W kwietniu 1995 sieć nabywa 49% udziałów w The Ritz-Carlton Hotel Company oraz jest jedyną firmą z branży hotelarskiej na świecie, która zaoferowała gościom możliwość rezerwacji online, przez wdrożenie automatycznego systemu rezerwacji hotelowej MARSHA (ang. "Marriott's Automatic Reservation System for Hotel Accommodations"). Dwa lata później kupuje Renaissance Hotels oraz TownePlace Suites. W roku 1998 sieć dokupuje SpringHill Suites. Dwa lata później w wieku 92 lat umiera Alice Marriott.
Podczas zamachu z 11 września 2001 zniszczony zostaje Marriott World Trade Center. W roku 2004 otwarto w Mediolanie, we Włoszech pierwszy hotel marki Bulgari, Marriott International sprzedaje również firmie Cendant markę hotelową Ramada. 19 lipca 2006 firma ogłasza, że od września tego samego roku we wszystkich obiektach należących do sieci w USA i Kanadzie będzie obowiązywał całkowity zakaz palenia. Podczas zamachu z 20 września 2008 w Islamabadzie zniszczony został hotel należący do sieci. W tym samym roku założono markę hoteli EDITION a rok później firma nabywa Autograph Collection i podczas zamachu z 17 lipca zostaje zniszczony kolejny hotel.
Dnia 21 stycznia 2011 Marriott International oświadczył, że pornografia nie będzie objęta rozrywką oferowaną w nowych hotelach, które wykorzystują internetowy system wideo na żądanie. Od tego samego roku zaczyna działać marka hoteli AC Hotels, a 13 grudnia 2011 J.W. Marriott jr ogłosił, że ustąpi ze stanowiska dyrektora generalnego spółki, jednocześnie pełniąc funkcję prezesa zarządu. Ogłoszono, że Arne Sorenson przejmie jego stanowisko od marca 2012. W 2012 nabyto również Gaylord Hotels, a w grudniu tego roku hotel JW Marriott Marquis Hotel Dubai został wpisany do Księgi rekordów Guinnessa jako najwyższy obiekt hotelarski na świecie. Obecnie (kwiecień 2020) jest drugim pod względem wysokości hotelem na świecie. W 2013 otworzono pierwszy hotel marki Moxy. Rok później sieć nabywa afrykańską markę hotelową Protea Hotels.
27 stycznia 2015 Marriott International nabywa kanadyjską sieć hotelową Delta Hotels. We wrześniu 2016 roku Marriott International kupił sieć Starwood za 13 mld dolarów, tworząc w ten sposób największą sieć hotelową na świecie. 9 grudnia 2019 dokupił kolejną sieć Elegant Hotels Group plc. 
Marki hotelowe.
Do sieci hotelowej należy 30 brandów o różnych koncepcjach, które trafiają do różnych grup docelowych. Są one podzielone na trzy poziomy jakości:

</doc>
<doc id="1521878" url="https://pl.wikipedia.org/wiki?curid=1521878" title="Zawadów (kolonia w województwie łódzkim)">
Zawadów (kolonia w województwie łódzkim)

Zawadów – kolonia w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Zawadów

</doc>
<doc id="1521879" url="https://pl.wikipedia.org/wiki?curid=1521879" title="Marriott Corporation">
Marriott Corporation

Marriott Corporation – dawne amerykańskie przedsiębiorstwo branży hotelarskiej w latach 1927-1993. Siedziba firmy znajdowała się w mieście Bethesda, w stanie Maryland. Założycielem był John Willard Marriott, który rozpoczął działalność wraz z żoną Alice Marriott pod nazwą Hot Shoppes. Sprzedawali oni w budce piwo korzenne a następnie gorące dania. W roku 1957 firma buduje pierwszy hotel Twin Bridges Motor Hotel w Stanach Zjednoczonych, w hrabstwie Arlington, w stanie Wirginia. Hotel ten został zburzony w 1990.
W 1967 Hot Shoppes staje się Marriott Corporation, które w 1993 przekształca się w dwie firmy: Marriott International oraz Host Marriott Corporation. W roku 1969 powstaje pierwszy hotel należący do firmy poza granicami Stanów, w Meksyku, w Acapulco.

</doc>
<doc id="1521880" url="https://pl.wikipedia.org/wiki?curid=1521880" title="Marriott">
Marriott

Stany Zjednoczone:
Osoby:
Inne:
Zobacz też:

</doc>
<doc id="1521881" url="https://pl.wikipedia.org/wiki?curid=1521881" title="Dollern">
Dollern

Dollern - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Horneburg.

</doc>
<doc id="1521882" url="https://pl.wikipedia.org/wiki?curid=1521882" title="Zdzieszulice Górne (osada)">
Zdzieszulice Górne (osada)

Zdzieszulice Górne – osada w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
Zobacz też: Zdzieszulice Górne

</doc>
<doc id="1521891" url="https://pl.wikipedia.org/wiki?curid=1521891" title="Nottensdorf">
Nottensdorf

Nottensdorf (dolnoniem. "Nottensdörp") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Horneburg.

</doc>
<doc id="1521900" url="https://pl.wikipedia.org/wiki?curid=1521900" title="Miejski Zakład Komunikacji w Nysie">
Miejski Zakład Komunikacji w Nysie

Miejski Zakład Komunikacyjny w Nysie Sp. z o.o. jest przewoźnikiem działającym na terenie miasta i gminy Nysa. Spółka prowadzi działalność w zakresie przewozów osób w ramach komunikacji miejskiej na obszarze gminy Nysa na 12 liniach autobusowych. W ramach porozumienia z gminą Otmuchów także wykonuje kursy 3 linii autobusowych na terenie gminy Otmuchów. Wykonuje swoje usługi od 1954 roku.
Historia.
Geneza zakładu.
Początki autobusowej komunikacji miejskiej w Nysie datowane są na początek lat 50. XX wieku. W tym czasie Nysa była miastem dużo większym pod względem powierzchni terytorialnej od Opola, stolicy nowo powstałego województwa. Za powołaniem miejskiego zakładu komunikacyjnego w Nysie przemawiały wtedy m.in. takie argumenty jak:
Decyzję o utworzeniu MZK podjęto 16 lutego 1954 roku decyzją Prezydium Miejskiej Rady Narodowej, która z kolei powoływała się na uchwałę Prezydium Rady Ministrów z dnia 10 października 1953 roku. Nowo powstały zakład komunikacyjny podporządkowany został Miejskiemu Przedsiębiorstwu Gospodarki Komunalnej.
Początki zakładu.
MZK w Nysie uruchomiło pierwszą linię tego samego miesiąca. Autobusy kursowały po trasie: Grodkowska – Bramy Grodkowskiej – Szlak Chrobrego – Krzywoustego – Chopina – Prudnicka – Piłsudskiego. Linię tę obsługiwały 4 wysłużone autobusy marki Mavag, które zostały przekazane miastu przez Wojewódzkie Przedsiębiorstwo Komunikacyjne w Katowicach. Wszystkie autobusy już na początku roku doznały poważnych awarii – w 3 zepsuł się tylny most, a w 4 silnik.
Miejski Komitet Frontu Narodowego w związku z wyborami władz lokalnych, wyznaczonymi na 5 grudnia 1954 roku podjął decyzję o uruchomieniu drugiej linii autobusowej, która miała przebiegać od ul.Piłsudskiego przez Mariacką, plac Staromiejski, Bohaterów Warszawy, Ujejskiego do Chełmońskiego. Linię tę uruchomiono na początku 1955 roku, jednakże już 25 maja 1955 roku w związku z tym, że linia przynosiła same straty, postanowiono zmienić jej trasę z Bohaterów Warszawy i Mariackiej na Chopina, Prudnicką, Mickiewicza do dzielnicy Zamłynie. Już 18 listopada 1955 roku Miejska Rada Narodowa planowała uruchomić kolejną linię na trasie: aleja Wojska Polskiego – Górna Wieś. Jednak ostatecznie uruchomiono ją 26 lipca 1956 roku.
Dalszy rozwój.
Pod koniec lat 50. XX wieku Miejski Zakład Komunikacyjny posiadał 8 autobusów, z tego 5 w eksploatacji oraz 3 w rezerwie. W ciągu kolejnych kilkunastu lat nastąpił gwałtowny wzrost liczby ludności miasta, spowodowany budową nowych osiedlili mieszkaniowych z wielkiej płyty, czego efektem było uruchamianie kolejnych linii autobusowych. W 1974 roku układ linii autobusowych wyglądał następująco:
W ramach WPK w Opolu.
W październiku 1975 roku decyzją władz wojewódzkich MZK w Nysie stało się jednym z oddziałów powołanego wówczas do życia Wojewódzkiego Przedsiębiorstwa Komunikacji Miejskiej w Opolu, które stało się organizatorem komunikacji miejskiej w Opolu, Nysie i Kędzierzynie-Koźlu.
Nyska filia WPK dysponowała Zakład Komunikacji w tym czasie 34 autobusami, w tym 10 autosanami. Z kolei jego potrzeby przewozowe według planów wynosiły zapotrzebowanie na 37 autobusów. Stałych linii autobusowych było 9 oraz 1 okresowa "0", która była uruchamiania w sezonie letnim nad jezioro. Współczynnik wykorzystania taboru wynosił 94%, a planowy powinien być 80%. Pod względem przewozu, z usług MZK korzystało 30 000 pasażerów na dobę, zaś łączny przebieg tras to 6700 km na dobę. Spośród trudności oraz przeszkód, które zakłócały prawidłowy rozkład jazdy wymieniano m.in.: przejazdy kolejowe, remonty, objazdy i złą nawierzchnię ulic.
Zakład Nysa WPK w Opolu dysponował w tym czasie numerami bocznymi od 1 do 50.
Reaktywacja MZK.
W dniu 17 grudnia 1991 roku Rada Miejska w Opolu podjęła uchwałę o przejęciu Wojewódzkiego Przedsiębiorstwa Komunikacji Miejskiej. Tym samym samodzielność uzyskał Zakład Nysa, który ponownie został przekształcony w Miejski Zakład Komunikacyjny, będący zakładem budżetowym gminy miejsko-wiejskiej Nysa. Następnie W latach 90. XX wieku zakład został przekształcony w spółkę z ograniczoną odpowiedzialnością, w której to formie prawnej funkcjonuje do dnia dzisiejszego, świadcząc przewozy komunikacji zbiorowej na terenie miasta Nysa oraz sąsiadujących wsi i gmin.
100% udziałów w spółce należy do gminy miejsko-wiejskiej Nysa.
Tabor.
Ogólna liczba autobusów na stanie MZK Nysa to 32 sztuki miejskie i 4 szkolne / wycieczkowe. Tabor jest w większości nowoczesny.
Linie.
Obecnie po Nysie kursuje 13 linii autobusowych:
Dodatkowo na terenie gminy Otmuchów działają 3 linie:

</doc>
<doc id="1521904" url="https://pl.wikipedia.org/wiki?curid=1521904" title="Zlarin">
Zlarin

Zlarin – chorwacka wyspa na Adriatyku w archipelagu Szybenickim. Wąski kanał Szybenik oddziela ją od kontynentu. Jej powierzchnia wynosi 8,048 km² a długość linii brzegowej 20,236 km.
Najwyżej położonym miejscem jest Klepac (169 m n.p.m.). Gleba orna jest w dolinie między 2 równoległymi grzbietami. Na wyspie nie jeżdżą samochody.
Zlarin – jedyne osiedle na wyspie, które leży przy Zatoce Luka Zlarin. Posiada port i piaszczyste plaże. Do kilka miejskich kościołów należy również kościół parafialny Św. Marija z 1740, kościół Św. Roka z 1649 i kościół Naszej Dziewicy z Raszelju z XV wieku (rekonstruowany w 1714).
W okolicy wyspy wydobywane są koralowce, które następnie obrabiane są w jedynym, istniejącym na wyspie zakładzie. Pochodzące stamtąd korale słyną z rzadkich: ciemno różowych, purpurowych, jaskrawoczerwonych i jaskrawopomarańczowych barw. To jedyne miejsce na Ziemi, gdzie można je znaleźć w takich odcieniach.
Na wyspie Zlarin urodziła się znana chorwacka poetka Vesna Parun.
Ochrona środowiska.
Od marca 2019 Zlarin jest pierwszą wyspą w Chorwacji, która uwolniła się od jednorazowych tworzyw sztucznych. Operujące na jej terenie firmy zobowiązały się, że przestaną używać jednorazowych tworzyw sztucznych, takich jak torby, talerze, sztućce, słomki i kubki. Plastik to ogromne zagrożenie dla wyspy, ponieważ populacja w sezonie letnim eksploduje z 300 do ponad 3000 osób. Około 15 000 plastikowych toreb trafia do śmieci, a dalej do zatoki i morza. Następnym krokiem jest opracowanie infrastruktury kompostowania dla całej wyspy, a tym samym zamknięcie pętli zarządzania wszystkimi odpadami kompostowalnymi.

</doc>
<doc id="1521918" url="https://pl.wikipedia.org/wiki?curid=1521918" title="Elke Wosik">
Elke Wosik



</doc>
<doc id="1521921" url="https://pl.wikipedia.org/wiki?curid=1521921" title="Auasz (miasto)">
Auasz (miasto)

 
Auasz - miasto w Etiopii, w regionie Afar. Według danych szacunkowych na rok 2005 liczy 11 053 mieszkańców.

</doc>
<doc id="1521922" url="https://pl.wikipedia.org/wiki?curid=1521922" title="Społeczność świętych">
Społeczność świętych



</doc>
<doc id="1521923" url="https://pl.wikipedia.org/wiki?curid=1521923" title="Lista lodowców w Szwajcarii">
Lista lodowców w Szwajcarii

Lista lodowców w Szwajcarii – jest to niepełny wykaz dużych lodowców w Szwajcarii wraz z porównaniem ich długości i powierzchni w latach 1850, 1973 oraz aktualnie (2000-2018). W tabeli podany jest także kanton, na terenie którego znajduje się lodowiec.
Wszystkie lodowce znajdują się w Alpach Szwajcarskich. Większość z nich znajduje się w Alpach Pennińskich i Berneńskich. Na obszarze chronionym Jungfrau-Aletsch znajdują się największe lodowce Alp.
W Szwajcarii lodowce znajdują się w czterech głównych zlewiskach rzecznych. Zlewiska Renu i Rodanu znajdują się po północnej stronie Alp, zlewisko Padu znajduje się po południowej stronie Alp. Zlewisko Dunaju znajduje się po wschodniej stronie Alp. Nie ma lodowców w szwajcarskiej części zlewiska Adygi.
W Alpach Szwajcarskich znajduje się około 1800 lodowców.

</doc>
<doc id="1521924" url="https://pl.wikipedia.org/wiki?curid=1521924" title="Shapley 1">
Shapley 1

Shapley 1 (również Sp-1) – mgławica planetarna znajdująca się w konstelacji Węgielnicy. Została odkryta w 1936 roku przez Harlowa Shapleya. Mgławica ta jest odległa o 4700 lat świetlnych od Ziemi. 
Mgławica Shapley 1 tworzy wyraźny pierścień kołowy wokół centralnej gwiazdy. Obserwowana wielkość gwiazdowa gwiazdy wynosi 14.

</doc>
<doc id="1521927" url="https://pl.wikipedia.org/wiki?curid=1521927" title="Szlaki turystyczne Bielska-Białej i powiatu bielskiego">
Szlaki turystyczne Bielska-Białej i powiatu bielskiego



</doc>
<doc id="1521931" url="https://pl.wikipedia.org/wiki?curid=1521931" title="Hydrol">
Hydrol



</doc>
<doc id="1521934" url="https://pl.wikipedia.org/wiki?curid=1521934" title="Ramūnas Garbaravičius">
Ramūnas Garbaravičius

Ramūnas Garbaravičius (ur. 29 sierpnia 1956 w Kownie) – litewski polityk, samorządowiec, inżynier, poseł na Sejm Republiki Litewskiej (2004–2008).
Życiorys.
Ukończył w 1979 studia w Kowieńskim Instytucie Politechnicznym, uzyskując tytuł zawodowy inżyniera ze specjalizacją w zakresie mechaniki.
Od 1981 do 1992 pracował jako asystent na Uniwersytecie Technicznym w Kownie. Następnie zajął się działalnością biznesową, do 1996 pełnił funkcję dyrektora spółki UAB "Genys", następnie kolejno dyrektora przedsiębiorstwa "Kauno audiniai" (do 2000) i doradcy prezesa zarządu w spółce akcyjnej "Kauno energija". Działacz różnych organizacji społecznych. W 2000 i 2002 uzyskiwał mandat radnego Kowna, kierował komitetem ds. inwestycji i strategicznego planowania.
W wyborach w 2004 został wybrany posłem na Sejm Republiki Litewskiej z ramienia Związku Ojczyzny, do którego wstąpił w 1998. W 2008 bez powodzenia kandydował w następnych wyborach, jako jedyny spośród 23 ubiegających się o reelekcję posłów swojego ugrupowania nie zdobył ponownie mandatu.

</doc>
<doc id="1521935" url="https://pl.wikipedia.org/wiki?curid=1521935" title="Ramunas Garbaravicius">
Ramunas Garbaravicius



</doc>
<doc id="1521938" url="https://pl.wikipedia.org/wiki?curid=1521938" title="Tadeusz Nowakowski">
Tadeusz Nowakowski



</doc>
<doc id="1521940" url="https://pl.wikipedia.org/wiki?curid=1521940" title="Tadeusz Nowakowski (poseł)">
Tadeusz Nowakowski (poseł)



</doc>
<doc id="1521944" url="https://pl.wikipedia.org/wiki?curid=1521944" title="Horwacki Wierch">
Horwacki Wierch

Horwacki Wierch (słow. "Horvátov vrch", "Horvátský vrch", niem. "Horvath-Kuppe", węg. "Horvát-kúp", 1902 m n.p.m.) – niewybitny szczyt w słowackich Tatrach Wysokich. Wznosi się w północno-zachodnim ramieniu Szerokiej Jaworzyńskiej ("Široká", 2210 m) oddzielającym Dolinę Białej Wody ("Bielovodská dolina") i Dolinę Białki od Doliny Szerokiej ("Široká dolina") – dużej gałęzi Doliny Jaworowej ("Javorová dolina"). Od Spismichałowej Czuby ("Zámky", 2010 m) oddzielony jest płytką Spismichałową Przełęczą, a od Zadniej Kopy ("Zadná kopa", 1674 m) – Przełęczą pod Zadnią Kopą ("sedlo Močidlá", 1596 m).
Horwacki Wierch jest zwornikiem dla biegnącego na północny zachód grzbietu oddzielającego dolinę Rozpadlinę ("Rozpadliny") od Doliny Spismichałowej ("Spismichalova dolina"). Położone jest w niej siodło Niżniego Spismichałowego Przechodu, przez które biegnie dawna ścieżka myśliwska z Doliny Spismichałowej na Przełęcz pod Zadnią Kopą. Dolina Rozpadlina jest jedną z odnóg Doliny Białki, a Dolina Spismichałowa pierwszym od dołu odgałęzieniem Doliny Białej Wody. Grzbiet ten w swej środkowej części opada do Doliny Spismichałowej wysokimi wapiennymi urwiskami, które są dobrze widoczne np. z drogi do Morskiego Oka.
Wierzchołek Horwackiego Wierchu jest łagodny, pokryty łąkami wysokogórskimi (halami). Zachodnie stoki grzbietu schodzącego do Przełęczy pod Zadnią Kopą są porośnięte miejscami aż do wysokości ok. 1660 m górnoreglowym lasem. Sam szczyt i fragment północnych stoków zbudowany jest z granitoidów (czapka krystaliczna), ale przeważającą część masywu tworzą wapienie. Rozwinęły się tu liczne zjawiska krasowe. Można wśród nich wymienić lej krasowy o średnicy ponad 20 m w południowo-zachodnich stokach oraz jaskinie – Spismichałową ("Spismichalova jaskyňa") oraz Cień Księżyca ("Mesačný tieň"). Ta ostatnia została odkryta 26 czerwca 2004 r. i po zaledwie kilku latach eksploracji stała się najdłuższą jaskinią w Tatrach z 30,5 km poznanych korytarzy (stan na październik 2012). Ma co najmniej 451 m głębokości.
Nazwa Horwackiego Wierchu pochodzi od węgierskiego rodu Horváth-Palocsay, który w latach 1589–1856 był właścicielem Tatr Jaworzyńskich. Na szczyt nie prowadzi żaden znakowany szlak turystyczny, przez wierzchołek przechodzi natomiast stara ścieżka myśliwska na Szeroką Jaworzyńską. Na Horwacki Wierch wchodzili od dawna pasterze i myśliwi. Pierwszego znanego wejścia zimowego dokonał Gyula Komarnicki 3 stycznia 1913 r.

</doc>
<doc id="1521945" url="https://pl.wikipedia.org/wiki?curid=1521945" title="Kościół Świętego Jerzego w Lalibeli">
Kościół Świętego Jerzego w Lalibeli

Kościół Świętego Jerzego (amh. ቤተ ጊዮርጊስ, "Biete Ghiorgis") – monolityczny kościół pw. św. Jerzego zbudowany na planie krzyża greckiego w Lalibeli w Etiopii. Jest najpóźniejszym i najlepiej znanym w świecie spośród 11 kościołów w Lalibeli. Wymiary budowli to 12 na 12 na 13 metrów. Kościół posiada także własny mały basen chrzcielny.
Został zbudowany na polecenie cesarza Lalibeli, podobnie jak pozostałe 10 kościołów w mieście. Według legend miejscowych przy budowie kościołów pomagać miały anioły a nadzorował ją sam Święty Jerzy. Charakterystyczną cechą kościoła jest motyw greckiego krzyża zdobiącego jego dach.
Kościół Świętego Jerzego znajduje się na liście liście UNESCO.

</doc>
<doc id="1521947" url="https://pl.wikipedia.org/wiki?curid=1521947" title="Aletsch">
Aletsch



</doc>
<doc id="1521948" url="https://pl.wikipedia.org/wiki?curid=1521948" title="Jonas Kindurys">
Jonas Kindurys

Jonas Kindurys (ur. 10 marca 1946 w Ignalinie) – litewski architekt i dyplomata, konsul generalny Republiki Litewskiej w Rzeczypospolitej Polskiej.
W 1968 roku ukończył Instytut Politechniczny w Kownie ze specjalnością architekta, po czym podjął pracę w zawodzie. Od 1998 roku jest zatrudniony w litewskiej służbie dyplomatycznej. W latach 1998–2002 pełnił urząd konsula Litwy w Sejnach. Po powrocie do kraju objął funkcję I sekretarza Departamentu Konsularnego MSZ, a w 2003 roku został doradcą w tymże departamencie.
W latach 2003–2006 piastował urząd konsula w Sowiecku. Od 2006 roku jest konsulem generalnym Republiki Litewskiej w Warszawie.

</doc>
<doc id="1521955" url="https://pl.wikipedia.org/wiki?curid=1521955" title="Midsommarkransen (stacja metra)">
Midsommarkransen (stacja metra)

Midsommarkransen – stacja sztokholmskiego metra, leży w Sztokholmie, w Söderort, w dzielnicy Hägersten-Liljeholmen, w części Midsommarkransen. Na czerwonej linii metra T14, między Telefonplanem a Liljeholmen. Dziennie korzysta z niej około 5 100 osób.
Stacja znajduje się na głębokości około 17 m, równolegle do Övre Bergsvägen. Ma jedną halę biletową, wyjścia zlokalizowane są na rogu Svandammsvägen i Övre Bergsvägen oraz przy Tegelbruksvägen. 
Otworzono ją 5 kwietnia 1964 jako 54. stację w systemie wraz z odcinkiem T-Centralen-Fruängen. Ma jeden peron. Stacja została zaprojektowana przez Stockholms Stads Gatukontor.
Otoczenie.
W otoczeniu stacji znajdują się:

</doc>
<doc id="1521956" url="https://pl.wikipedia.org/wiki?curid=1521956" title="Üür gol">
Üür gol

Üür gol (jęz. mongolski Үүр гол) – rzeka w północno-wschodniej części ajmaku chubsugulskiego, głównie w Cagaan-Üür. Jest dopływem Egijn gol. Ma 331 km długości. Powierzchnia dorzecza wynosi ok. 12 300 km².

</doc>
<doc id="1521957" url="https://pl.wikipedia.org/wiki?curid=1521957" title="Raaso">
Raaso

 
Raaso – miejscowość w regionie administracyjnym Somali w Etiopii, zamieszkana głównie przez klan Shikal. Lokalizacja: 6°32′N 41°47′E.

</doc>
<doc id="1521961" url="https://pl.wikipedia.org/wiki?curid=1521961" title="Maksym Tank">
Maksym Tank



</doc>
<doc id="1521964" url="https://pl.wikipedia.org/wiki?curid=1521964" title="Rūta Rutkelytė">
Rūta Rutkelytė

Rūta Rutkelytė (ur. 10 czerwca 1960 w Mariampolu) – litewska polityk, filolog, menedżer, posłanka na Sejm Republiki Litewskiej.
Życiorys.
Ukończyła w 1985 studia filologiczne na Wileńskim Uniwersytecie Państwowym. W 1990 uzyskała stopień doktora nauk społecznych. Odbywała staże naukowe na uczelniach m.in. w Niemczech i Stanach Zjednoczonych.
Od 1988 do 1991 pozostawała wykładowczynią Wileńskiego Uniwersytetu Technicznego im. Giedymina. Następnie do 1996 pracowała w firmie litewsko-niemieckiej R.R.W. Medical Trade, której była jednym z założycieli.
W 1995 wstąpiła do Litewskiego Związku Centrum. Rok później z ramienia tej partii uzyskała mandat poselski. W 2000 bez powodzenia ubiegała się o reelekcję, po czym wycofała się z bieżącej polityki. Przez kilka lat zajmowała się działalnością doradczą jako konsultant na rynku nieruchomości.
W 2007 dołączyła do Związku Ojczyzny. Startowała jako kandydatka tego ugrupowania w wyborach parlamentarnych w 2008 z okręgu jednomandatowego (przegrywając w II turze z Raimondasem Šukysem) oraz ze 133. miejsca na liście partyjnej, w ramach której zajęła 39. (pierwsze niemandatowe) miejsce. Mandat poselski przypadł jej jednak w związku z rezygnacją Raimundasa Alekny jeszcze przed pierwszym posiedzeniem Sejmu nowej kadencji. W 2012 nie ubiegała się o reelekcję.
Była żoną profesora Kęstutisa Glaveckasa, wieloletniego posła na Sejm i jednego z liderów Ruchu Liberalnego Republiki Litewskiej.

</doc>
<doc id="1521965" url="https://pl.wikipedia.org/wiki?curid=1521965" title="Ruta Rutkelyte">
Ruta Rutkelyte



</doc>
<doc id="1521967" url="https://pl.wikipedia.org/wiki?curid=1521967" title="NGC 3918">
NGC 3918

NGC 3918 – mgławica planetarna ósmej wielkości, znajdująca się w konstelacji Centaura. Została odkryta 3 kwietnia 1834 roku przez Johna Herschela. Według różnych szacunków mgławica ta jest odległa od 4900 do 6800 lat świetlnych od Ziemi.
Wyglądem przypomina Urana, ale ma trzykrotnie większe rozmiary kątowe. Przez amatorski teleskop można dostrzec centralną gwiazdę obiektu, jedenastej wielkości. 

</doc>
<doc id="1521969" url="https://pl.wikipedia.org/wiki?curid=1521969" title="Bomlitz (gmina)">
Bomlitz (gmina)

Bomlitz – dawna gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Heidekreis. 1 stycznia 2020 teren gminy włączono do miasta Walsrode i tym samym gmina stała się jego dzielnicą.

</doc>
<doc id="1521973" url="https://pl.wikipedia.org/wiki?curid=1521973" title="Telefonplan">
Telefonplan

Telefonplan – powierzchniowa stacja sztokholmskiego metra, leży w Sztokholmie, w Söderort, w dzielnicy Hägersten-Liljeholmen, w części Midsommarkransen. Na czerwonej linii metra T14, między Hägerstensåsen a Midsommarkransen. Dziennie korzysta z niej około 8300 osób.
Stacja znajduje się na wschód od skrzyżowania Telefonvägen z Mikrofonvägen, przed wejściem do tunelu. Posiada jedno wyjście zlokalizowane na rogu Mikrofonvägen i Telefonvägen.
Otworzono ją 5 kwietnia 1964 jako 55. stację w systemie wraz z odcinkiem T-Centralen-Fruängen. Posiada jeden peron. Stacja została zaprojektowana przez Olova Blomkvista. Stacja swoją nazwę wzięła od pobliskiego placu Telefonplan, z kolei on zawdzięcza nazwę dawnej głównej siedzibie koncernu Ericsson.
Otoczenie.
W otoczeniu stacji znajdują się:

</doc>
<doc id="1521974" url="https://pl.wikipedia.org/wiki?curid=1521974" title="Terry Phelan">
Terry Phelan

Terrance „Terry” Michael Phelan (ur. 16 marca 1967 w Manchesterze) – irlandzki piłkarz grający na pozycji lewego obrońcy.
Kariera klubowa.
Karierę piłkarską Phelan rozpoczął w Leeds United. W sezonie 1985/1986 zadebiutował w jego barwach w Division Two. W zespole prowadzonym przez Billy’ego Bremnera rozegrał 14 meczów, a następnie odszedł za darmo w letnim oknie transferowym do Swansea City. Przez rok był podstawowym zawodnikiem drużyny i w 1987 roku został sprzedany za 100 tysięcy funtów do grającego w najwyższej klasie rozgrykowej Anglii (Division One), Wimbledonu. W zespole tym zadebiutował 15 sierpnia w przegranym 0:1 domowym spotkaniu z Watfordem. W 1988 roku dotarł z Wimbledonem aż do finału Pucharu Anglii, a w nim zespół z Londynu niespodziewanie pokonał 1:0 Liverpool F.C. W zespole „The Dons” Phelan spędził łącznie pięć sezonów i w tym okresie rozegrał 159 spotkań ligowych.
25 sierpnia 1992 roku Phelan został zawodnikiem Manchesteru City, do którego trafił za 2,5 miliona funtów i wyrównał tym samym rekord transferu obrońcy w angielskiej ligi. W nowym zespole zadebiutował 26 sierpnia w wygranym 3:1 domowym meczu z Norwich City. W Manchesterze występował przez trzy lata za kadencji menedżerów Petera Reida i Briana Hortona. W tym okresie był podstawowym zawodnikiem swojego zespołu, w koszulce którego wystąpił 104 razy i zdobył dwa gole.
15 listopada 1995 roku Terry odszedł do stołecznej Chelsea i kosztował 900 tysięcy funtów. W drużynie prowadzonej przez Glenna Hoddle'a po raz pierwszy wystąpił 9 grudnia w meczu z Newcastle United. Nie potrafił jednak przebić się do podstawowego składu „The Blues” i przez ponad rok rozegrał zaledwie 15 spotkań w Premier League.
1 stycznia 1997 Phelan ponownie zmienił barwy klubowe i stał się piłkarzem Evertonu (suma transferu wyniosła 850 tysięcy funtów). Swój pierwszy mecz w „The Toffies” rozegrał w tym samym dniu przeciwko Blackburn Rovers (2:0). W czasie pobytu w Evertonie doznał kontuzji, która wyeliminowała go z gry na 18 miesięcy. Gdy Irlandczyk wrócił po kontuzji nie wywalczył miejsca w składzie i w 1999 roku został wypożyczony do Crystal Palace, a w 2000 roku odszedł do Fulham. W 2001 roku wywalczył z nim awans do Premiership, ale po promocji klubu rozwiązano kontrakt z zawodnikiem. Phelan odszedł wówczas do Sheffield United, a następnie wyjechał do Stanów Zjednoczonych i do 2005 roku występował w Charleston Battery w USL First Division. Następnie został grającym menedżerem nowozelandzkiego Otago United.
Kariera reprezentacyjna.
W reprezentacji Irlandii Phelan zadebiutował 11 września 1991 roku w wygranym 2:1 towarzyskim spotkaniu z Węgrami. W 1994 roku został powołany przez selekcjonera Jacka Charltona na Mistrzostwa Świata w USA. Tam zagrał w trzech spotkaniach: grupowych z Włochami (1:0) i Meksykiem (1:2), a także w 1/8 finału z Holandią (0:2). W kadrze narodowej grał do 2000 roku, a łącznie rozegrał w niej 42 mecze i zdobył jednego gola.

</doc>
<doc id="1521975" url="https://pl.wikipedia.org/wiki?curid=1521975" title="Wielka Kamea Francji">
Wielka Kamea Francji

Wielka Kamea Francji (fr. "Grand Camée de France") – największa znana współcześnie gemma starożytna.
Wiadomości ogólne.
Powstała w okresie panowania w Rzymie dynastii julijsko-klaudyjskiej. Data wykonania gemmy waha się między 17 a 41 n.e. Wykonana została z pięciowarstwowego sardonyksu, ma wymiary 31 × 26,5 cm. Przechowywana jest obecnie w Gabinecie Medali Francuskiej Biblioteki Narodowej w Paryżu.
Kompozycja dzieła.
Dekorację na Wielkiej Kamei rozmieszczono w trzech pasach.
W pasie górnym w środku znajduje się postać (10) z głową przykrytą welonem ("capite velato"), trzymająca w prawej ręce berło. Podtrzymywana jest w powietrzu przez osobę w stroju azjatyckim (spodnie, czapka frygijska), dzierżącą glob (13). Na lewo umieszczona jest lecąca postać w pancerzu, z tarczą w rękach (12), a na prawo mała uskrzydlona postać (14) i osoba w wieńcu laurowym i w płaszczu wojskowym, dosiadająca Pegaza (11).
W pasie środkowym w centrum znajduje się siedząca na tronie para – mężczyzna w pozie Jowisza ma nagi tors, na głowie wieniec laurowy, a w lewej ręce długie berło (1), po jego prawej stronie kobieta, przedstawiona jako Ceres, trzyma kłos (2). U stóp tronu siedzi barbarzyńca w spodniach, w krótkiej tunice i w czapce frygijskiej (9). Po lewej, przed tronem stoi mężczyzna w pancerzu i paludamencie, w lewej ręce trzymający tarczę, prawą dotykający hełmu (3), za nim kobieta w wieńcu laurowym (4). Na lewo od tej pary stoi mały chłopiec w stroju wojskowym, bez hełmu (7), a na drugim planie kobieta w wieńcu laurowym, ze zwiniętym rotulusem w prawej ręce (8). Na prawo od tronu mężczyzna w pancerzu trzyma w uniesionej ręce trofeum (5); obok niego siedzi kobieta (6).
W pasie dolnym pośrodku widoczna jest kobieta z plemienia barbarzyńskiego z dzieckiem na rękach (15), a po jej bokach siedzący barbarzyńcy – Partowie lub Germanie.
Interpretacja postaci.
Postacie 1 i 2 większość badaczy identyfikuje z Tyberiuszem i Liwią, postać 10 zdecydowana większość uznaje za Augusta. Interpretacja postaci 9 i 13 jest bardzo różna. Postać lecąca (13) to Eneasz, Aleksander Wielki, Ajon, Julus, Apollo, Mitra lub Mitra-Helios-Hermes. Postać siedząca we wschodnim stroju (9) to może być Tridates, książę arsacydzki, książę armeński, Attis, Pers, Trak lub Part, a według niektórych badaczy – Balbillus ("Tiberius Claudius Balbillus"), astrolog i doradca Nerona. Może to być też personifikacja Armenii lub całego Orientu. Postać (12) to prawdopodobnie Druzus Młodszy, a osoba dosiadająca Pegaza (11) – Druzus Starszy, mężczyzna w pancerzu (3) – Germanik, kobieta w wieńcu laurowym (4) – Agrypina Starsza, mały chłopiec (7) może być Kaligulą lub Neronem, kobieta z rotulusem (8) to Providentia, mężczyzna z trofeum (5) – Druzus Młodszy lub Klaudiusz, a kobieta obok niego (6) – Agrypina Młodsza lub Klaudia Julia Liwilla.
Scena u góry przedstawia apoteozę Augusta noszonego do nieba przez Eneasza lub Ajona. Cesarzowi towarzyszy Germanik i Druzus Młodszy (lub Marcellus i Druzus Starszy).
W pasie dolnym widnieją pokonani barbarzyńcy, stanowiący symbol zwycięstw Augusta.

</doc>
<doc id="1521976" url="https://pl.wikipedia.org/wiki?curid=1521976" title="Walerij Tretiakow">
Walerij Tretiakow

Walerij Tretiakow, lit. Valerij Tretjakov, ros. Валерий Третьяков (ur. 19 stycznia 1958 w Ługańsku) – litewski dziennikarz, wydawca i polityk rosyjskiego pochodzenia, poseł na Sejm Republiki Litewskiej (2000–2004).
Życiorys.
W 1975 ukończył szkołę średnią w Anapie. Po przeprowadzce na Litwę podjął pracę w wileńskim przedsiębiorstwie budowlanym. W 1979 rozpoczął studia na Wydziale Filologii Wileńskiego Uniwersytetu Państwowego, którego absolwentem został w 1984. Po rozpoczęciu przemian gospodarczych na Litwie uzyskał zatrudnienie w prywatnej firmie.
Od 1995 wchodził w skład władz spółki akcyjnej wydającej przeznaczony dla rosyjskiej mniejszości tygodnik "Litowskij kurier". W 2000 uzyskał jako bezpartyjny kandydat mandat posła na Sejm z list Nowego Związku – Socjalliberałów. Był przewodniczącym grupy parlamentarnej ds. kontaktów z Ukrainą. W 2004 i 2008 bez powodzenia kandydował w kolejnych wyborach parlamentarnych.
Jest członkiem Związku Rosyjskich Wydawców oraz Światowego Stowarzyszenia Prasy ("World Association of Newspapers", WAN). Należy do Litewskiego Związku Dziennikarzy. Objął stanowisko generalnego dyrektora spółki prawa handlowego UAB Litovskij kurjer.

</doc>
<doc id="1521978" url="https://pl.wikipedia.org/wiki?curid=1521978" title="Neuenkirchen (powiat Heidekreis)">
Neuenkirchen (powiat Heidekreis)

Neuenkirchen – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Heidekreis. Gmina położona jest na terenie Pustaci Lüneburskiej.

</doc>
<doc id="1521980" url="https://pl.wikipedia.org/wiki?curid=1521980" title="Neuenkirchen (powiat Stade)">
Neuenkirchen (powiat Stade)

Neuenkirchen (dolnoniem. "Neekark") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Lühe.

</doc>
<doc id="1521983" url="https://pl.wikipedia.org/wiki?curid=1521983" title="Poniemuń (zamek)">
Poniemuń (zamek)

Poniemuń albo zamek Giełgudów (lit. "Panemunės pilis") – zamek na Litwie w okręgu tauroskim, rejon jurborski na północnym brzegu rzeki Niemen, 15 km na wschód od Jurborka.
Historia.
Miejscowość w różnych dokumentach wymieniana jest pod różnymi nazwami.
W XIII wieku był tu drewniany gród obronny Żmudzinów, ale już w XIV wieku okoliczne ziemie były w rękach Krzyżaków. W XVI wieku ziemia ta należała do Billewiczów. Pod koniec XVI wieku posiadłość odkupił Jan Epereysz – Węgier. W rękach węgierskich majątek pozostawał do 1753 roku, a od roku 1759 był własnością Antoniego Giełguda. Giełgudowie brali udział w powstaniu listopadowym. W 1833 roku władze carskie skonfiskowały majątek, który w późniejszym okresie odzyskali ich kuzyni Pusłowscy. W 1929 roku władze litewskie przejęły majątek w ramach reformy rolnej.
Zamek.
W XIV wieku Krzyżacy wybudowali na stromym brzegu Niemna murowaną warownię, której nadali nazwę Königsburg (według legendy, inicjatorem jego powstania miał być Konrad von Jungingen). W wyniku walk litewsko-krzyżackich zamek popadł w ruinę. Pod koniec XVI wieku nowy właściciel Epereysz wybudował w miejscu warowni, wykorzystując stare mury, gotycko-renesansowy zamek. Giełgudowie przebudowali zamek w XVIII wieku w stylu klasycystycznym. Położony na wysokiej skarpie Niemna zamek miał arkadowy dziedziniec i wzniesiony został na planie kwadratu. W czasie powstania listopadowego został zniszczony. W 1867 roku wyremontowali go Pusłowscy. Ponownie został zniszczony w czasie I wojny światowej. Po II wojnie opuszczony zabytek powoli niszczał. Zachowały się dwa korpusy zamku i dwie wysokie baszty, lochy i podziemia. Pozostały ślady umocnień i fos. Zamek otacza park o powierzchni 15 ha założony w XVIII wieku.

</doc>
<doc id="1521985" url="https://pl.wikipedia.org/wiki?curid=1521985" title="Patsy Cline">
Patsy Cline

Patsy Cline, właśc. Virginia Patterson Hensley (ur. 8 września 1932 w Winchester, zm. 5 marca 1963 w Camden) – amerykańska piosenkarka muzyki country i pop. Ballada z roku 1961 "Crazy" autorstwa Williego Nelsona w jej wykonaniu została umieszczona przez magazyn muzyczny Rolling Stone na 85 miejscu listy "500 najlepszych piosenek wszech czasów".
Zginęła w katastrofie lotniczej w leśnych okolicach Camden (Tennessee) w wieku 30 lat.

</doc>
<doc id="1521989" url="https://pl.wikipedia.org/wiki?curid=1521989" title="Saulius Nefas">
Saulius Nefas

Saulius Nefas (ur. 8 grudnia 1960 w Towianach) – litewski nauczyciel i samorządowiec, poseł na Sejm Republiki Litewskiej (2004).
Życiorys.
Po ukończeniu szkoły średniej w Towianach w 1978 podjął studia na wydziale historyczno-pedagogicznym Wileńskiego Instytutu Pedagogicznego. W 1983 został absolwentem tej uczelni, rozpoczynając pracę nauczyciela w szkołach średnich w Oniksztach oraz w Wieszyntach. W 1997 otworzył przewód doktorski na macierzystej uczelni.
W 1989 zaangażował się w działalność polityczną w ramach Sąjūdisu. W 1993 wstąpił do Związku Ojczyzny. W latach 1990–1995 pełnił funkcję dyrektora szkoły średniej w Oniksztach. Od 1995 do 1997 sprawował mandat radnego rejonu oniksztyńskiego, zajmując stanowisko jego starosty.
W wyborach w 2000 bez powodzenia startował w okręgu jednomandatowym Onikszty-Kupiszki oraz z listy krajowej konserwatystów. 29 czerwca 2004 objął na pięć miesięcy mandat posła na Sejm z ramienia Związku Ojczyzny.
Po odejściu z parlamentu zajął się pracą naukową w katedrze administracji publicznej Uniwersytetu Michała Römera w Wilnie.

</doc>
<doc id="1521991" url="https://pl.wikipedia.org/wiki?curid=1521991" title="NGC 5307">
NGC 5307

NGC 5307 – mgławica planetarna znajdująca się w gwiazdozbiorze Centaura. Została odkryta 15 kwietnia 1836 roku przez Johna Herschela. Według różnych szacunków mgławica ta jest odległa od 7200 do 8500 lat świetlnych od Ziemi.

</doc>
<doc id="1521995" url="https://pl.wikipedia.org/wiki?curid=1521995" title="Julius Dautartas">
Julius Dautartas

Julius Dautartas (ur. 30 maja 1953 w Wilnie) – litewski polityk, samorządowiec, aktor i reżyser teatralny, od 2004 do 2012 poseł na Sejm Republiki Litewskiej.
Życiorys.
W 1977 ukończył studia z zakresu aktorstwa w Konserwatorium Litewskim, przez rok pracował jako aktor teatru dramatycznego w Szawlach. Wyjechał następnie do Moskwy, gdzie przez pięć lat pobierał nauki z zakresu reżyserii w Rosyjskiej Akademii Sztuki Teatralnej.
W 1983 został reżyserem w teatrze dramatycznym w Poniewieżu, a w 1988 w akademickim teatrze dramatycznym w Kownie. Na przełomie 1991 i 1992 zakładał teatr miejski „Menas” w Poniewieżu. Do 2004 był jego dyrektorem, jednocześnie kontynuował działalność reżyserską. Jest twórcą kilkudziesięciu spektakli teatralnych, w tym sztuk opartych na dziełach autorów litewskich (np. Vincasa Krėvė-Mickevičiusa).
W 1993 został członkiem Związku Ojczyzny. W 2000 i 2002 uzyskiwał mandat radnego Poniewieża, w samorządzie kierował komitetem ds. etyki. Od 2002 do 2004 był doradcą litewskiego ministerstwa kultury oraz komisji sejmowych.
W wyborach w 2004 z ramienia konserwatystów został wybrany do Sejmu. W parlamencie pełnił funkcję zastępcy przewodniczącego komisji edukacji, nauki i kultury. W 2008 z powodzeniem kandydował w następnych wyborach, pokonując w II turze w okręgu jednomandatowym przedstawiciela Partii Wskrzeszenia Narodowego. W 2012 nie uzyskał reelekcji.

</doc>
<doc id="1521996" url="https://pl.wikipedia.org/wiki?curid=1521996" title="Jan Zawicki">
Jan Zawicki

Jan Zawicki (ur. przed 1565) – polski poeta, dramaturg i tłumacz, autor tragedii "Jephtes tragoedia" (1587, tłumaczenie z łaciny utworu Buchanana).
Życiorys.
Żył i tworzył w XVI wieku, za panowania Stefana Batorego (1576-1586) i Zygmunta III (od roku 1587). Utrzymywał bliższe kontakty ze Stanisławem Mińskim (późniejszym wojewodą łęczyckim i podkanclerzem koronnym, zmarłym w roku 1607). Lata narodzin i śmierci nie są obecnie znane.

</doc>
<doc id="1521997" url="https://pl.wikipedia.org/wiki?curid=1521997" title="Order Czerwonego Sztandaru (ujednoznacznienie)">
Order Czerwonego Sztandaru (ujednoznacznienie)



</doc>
<doc id="1521998" url="https://pl.wikipedia.org/wiki?curid=1521998" title="Hrabstwo Wyndham-East Kimberley">
Hrabstwo Wyndham-East Kimberley

Hrabstwo Wyndham-East Kimberley ("Shire of Wyndham-East Kimberley") - jednostka samorządu terytorialnego w stanie Australia Zachodnia. Liczy 117 514 km2 powierzchni i jest zamieszkiwane przez 6 596 osób (2006). 
Obszar ten został wydzielony w 1887 jako Zarząd Dróg East Kimberley. W 1896 zmienił nazwę na Wyndham, a w 1961 uzyskał status hrabstwa jako Wyndham-East Kimberley. Władzę ustawodawczą stanowi rada hrabstwa złożona z dziewięciu radnych, którzy powołują dyrektora generalnego hrabstwa, kierującego administracją lokalną. Ośrodkiem administracyjnym jest Kununurra. 
Na terenie hrabstwa znajdują się m.in. największa na świecie kopalnia diamentów oraz Park Narodowy Drysdale River.

</doc>
<doc id="1522002" url="https://pl.wikipedia.org/wiki?curid=1522002" title="Lotnik Warszawa">
Lotnik Warszawa

WKS Lotnik Warszawa (pełna nazwa: "Wojskowy Klub Sportowy „Lotnik” Warszawa") – wielosekcyjny klub sportowy założony w Warszawie w 1951. Rozwiązany w 1975 roku 
Historia.
Klub prowadził sekcje hokeja na lodzie, judo, lekkiej atletyki, pięcioboju nowoczesnego, rugby, siatkówki, strzelectwa oraz piłki nożnej. Piłkarska drużyna Lotnika przez dwa sezony (1952 i 1953) grała w II lidze, zajmując odpowiednio 2. i 5. miejsce. Po sezonie 1953 została wycofana z rozgrywek w zw. z reorganizacją struktur klubów wojskowych. Jesienią 1962 sekcja piłki nożnej została połączona z sekcją klubu Okęcie Warszawa.
Wśród czołowych zawodników Lotnika można wymienić m.in. braci Leszka i Mirosława Wodzyńskich czy pięcioboistę Janusza Pyciaka-Peciaka. Klub został rozwiązany w roku 1975 i połączony z Legią Warszawa. Wśród argumentów postawionych przy likwidacji była niemożność istnienia dwóch wojskowych klubów w jednym mieście.

</doc>
<doc id="1522007" url="https://pl.wikipedia.org/wiki?curid=1522007" title="Plezjozaur">
Plezjozaur

Plezjozaur ("Plesiosaurus") – rodzaj średniej wielkości plezjozaura z Plesiosauridae. Żył we wczesnej jurze (synemur) na terenach obecnych Anglii i Niemiec. Cechował się długą i smukłą szyją, krótkim, krępym tułowiem, krótkim ogonem i dwiema parami wydłużonych płetw.
Morfologia.
"Plesiosaurus" osiągał długość od 3,5 do 5 m. Jego pysk był krótki, lecz gad ten był w stanie rozwierać szczęki bardzo szeroko. W zębodołach żuchwy osadzone były 24 pary niewielkich, ostrych, okrągłych w przekroju zębów, a pięć par znajdowało się w kości przedszczękowej. Szyja, mimo iż długa i smukła, zdaje się być raczej mało elastyczna, gdyż kręgi są płasko zakończone. Składała się z około 40 żeber szyjnych i stanowiła do 150% długości tułowia. Od większości innych przedstawicieli Plesiosauroidea odróżniał się stosunkowo mniejszą czaszką (16–19 cm długości), krótszą w regionach oczodołowym i skroniowym.
Wydłużone płetwy plezjozaura składały się z pięciu palców, ze stosunkowo dużą liczbą kości przypominających paliczki. Skamieniałe odciski skóry plezjozaura wskazują, że była ona gładka, a nie łuskowata. Nozdrza wewnętrzne znajdowały się niemal dokładnie pod zewnętrznymi. Według O'Keefe'a wiele plezjomorficznych cech osteologicznych łączy plezjozaura z rodzajem "Thalassiodracon", jednak nie były one ze sobą blisko spokrewnione.
Klasyfikacja.
Obecnie przeważnie wyróżnia się jeden gatunek wchodzący w skład rodzaju "Plesiosaurus" – pozostałe zostały włączone do innych rodzajów (m.in.: "Archaeonectrus", "Attenborosaurus", "Eretmosaurus", "Eurycleidus", "Microcleidus", "Peloneustes", "Rhomaleosaurus", "Thalassiodracon") lub zostały uznane za młodsze synonimy już nazwanych. O'Keefe uznawał trzy gatunki "Plesiosaurus": typowy "P. dolichodeirus", "P. guilelmiimperatoris" i "P. brachypterygius", jednak dwa ostatnie bywają klasyfikowane w odrębnych rodzajach "Seeleyosaurus" i "Hydrorion".
"Plesiosaurus" jest jednym z przedstawicieli rodziny Plesiosauridae, obejmującej również – według Ketchuma i Bensona (2010) – rodzaje "Seeleyosaurus", "Hydrorion", "Microcleidus" i "Occitanosaurus". Według analizy przeprowadzonej przez O'Keefe'a "Plesiosaurus" jest taksonem siostrzanym dla wszystkich pozostałych Plesiosauroidea.
Paleobiologia i paleoekologia.
Plezjozaury te żywiły się prawdopodobnie głównie rybami – co ułatwiało im przystosowane do tego celu uzębienie oraz długa szyja. Połykały zdobycz w całości, nie przeżuwały. Brak jednak pancerza i stosunkowo niewielkie rozmiary narażały je na ataki większych drapieżników, takich jak m.in. daleko z nimi spokrewnione pliozaury. Najprawdopodobniej plezjozaury były w stanie przez krótki czas przebywać poza wodą, np. w celu złożenia jaj. Jednak znalezisko gatunku "Polycotylus latippinus (Cope)", zinterpretowane przez O’Keefe i Chiappe jako ciężarna samica ze znajdującym się wewnątrz jej ciała płodem wskazuje, że ten dość blisko spokrewniony z plezjozaurami gatunek był żyworodny i w związku z tym nie składał jaj.
Nozdrza wewnętrzne znajdowały się niemal dokładnie pod zewnętrznymi, co sugeruje, że "Plesiosaurus" – w przeciwieństwie do plezjozaurów takich jak kryptoklid czy "Rhomaleosaurus" – nie był w stanie wyczuwać zapachów pod wodą.
Historia odkryć.
Wiele doskonale zachowanych i niemal kompletnych szkieletów odkryła na klifach w Lyme Regis angielska paleontolog Mary Anning. W 1821 roku "Plesiosaurus" („bliski jaszczur”) został oficjalnie opisany. Jako że był pierwszym opisanym plezjozaurem, wiele skamieniałości przedstawicieli innych taksonów również błędnie zaliczano do rodzaju "Plesiosaurus". Holotypem gatunku typowego, "P. dolichodeirus", jest NHM 22656 (dawniej BMNH 22656), pochodzący z synemuru Lyme Regis.

</doc>
<doc id="1522008" url="https://pl.wikipedia.org/wiki?curid=1522008" title="Plesiosaurus">
Plesiosaurus



</doc>
<doc id="1522009" url="https://pl.wikipedia.org/wiki?curid=1522009" title="Plesiosauridae">
Plesiosauridae

Plesiosauridae – rodzina plezjozaurów z grupy Plesiosauroidea. Została nazwana w 1825 roku przez Johna Edwarda Graya. 
Według analizy filogenetycznej przeprowadzonej przez Franka O’Keefe’a "Plesiosaurus dolichodeirus", gatunek typowy rodziny, był najbliżej spokrewniony z "Hydrorion brachypterygius" i "Seeleyosaurus guilelmiimperatoris" (przez autora uznawanymi za gatunki z rodzaju "Plesiosaurus"), a te trzy gatunki stanowiły grupę siostrzaną dla wszystkich pozostałych Plesiosauroidea. Niektórzy autorzy zaliczali do Plesiosauridae rodzaje "Plesiosaurus" i "Attenborosaurus". Według definicji filogenetycznej przedstawionej przez Ketchuma i Bensona grupa Plesiosauridae obeujmuje wszystkie plezjozaury bliżej spokrewnione z "Plesiosaurus dolichodeirus" niż z "Cryptoclidus eurymerus", "Elasmosaurus platyurus", "Leptocleidus superstes" lub "Polycotylus latipinnis". Autorzy przeprowadzili analizę filogenetyczną zgodnie z którą do tak definiowanych Plesiosauridae należą "Plesiosaurus dolichodeirus" i gatunki włączane dawniej do rodzaju "Plesiosaurus", czyli "Hydrorion brachypterygius", "Seeleyosaurus guilelmiimperatoris" i "Occitanosaurus tournemirensis", oraz "Microcleidus homalospondylus". Grupę taką wspierają cztery niedwuznaczne synapomorfie. Do Plesiosauridae nie należał natomiast "Attenborosaurus conybeari", który był jednym z nielicznych plezjozaurów, które oddzieliły się od linii ewolucyjnej Plesiosauria przed jej podziałem na Plesiosauroidea i Pliosauroidea.

</doc>
<doc id="1522010" url="https://pl.wikipedia.org/wiki?curid=1522010" title="BWP-2000">
BWP-2000

Bojowy Wóz Piechoty BWP-2000 – prototyp gąsienicowego bojowego wózu piechoty konstrukcji polskiej z lat 90. W zamyśle miał zastąpić używane do tej pory w Wojsku Polskim radzieckie pojazdy BWP-1. Ostatecznie wyprodukowano tylko dwa prototypy.
Konstrukcja.
Pojazd zaprojektowany jako środek transportu i walki pododdziału piechoty.
Kadłub BWP-2000 spawany był ze stalowych płyt. Ponadto możliwa była instalacja pancerza reaktywnego w celu zwiększenia ochrony. Uważa się, że pancerz pojazdu zapewniał ochronę przed pociskami kal. 7,62 mm, a pancerz przedni nawet przed pociskami kal. do 35 mm.
Prototyp wyposażony był w wieżę OTO Melara T60/70A produkcji włoskiej. W niej umieszczono uzbrojenie - w pełni stabilizowaną armatę kal. 60 mm oraz sprzężony z nią karabin maszynowy kal. 7,62 mm. Ponadto na wieży umieszczono dwie wyrzutnie ppk TOW umiejscowione po obu jej stronach. Pojazd napędzany był przez silnik wysokoprężny V-46-6 o mocy 791 KM, stosowany w czołgach T-72.
Załogę BWP-2000 stanowiło trzech żołnierzy: kierowca, strzelec oraz dowódca. Ponadto pojazd przewoził 8 żołnierzy desantu. Mogli oni opuścić pojazd przez tylne drzwi lub włazy. 
Pojazd nie posiadał zdolności amfibijnych.

</doc>
<doc id="1522011" url="https://pl.wikipedia.org/wiki?curid=1522011" title="Wyspy Nieszczęśliwe">
Wyspy Nieszczęśliwe



</doc>
<doc id="1522012" url="https://pl.wikipedia.org/wiki?curid=1522012" title="NGC 1514">
NGC 1514

NGC 1514 (również Kryształowa Kula) – mgławica planetarna znajdująca się w konstelacji Byka. Została odkryta 13 listopada 1790 roku przez Williama Herschela. Mgławica ta jest odległa około 600 lat świetlnych od Ziemi.
Mgławica składa się z dwóch gwiazd, „umierającego” olbrzyma i białego karła. W miarę starzenia się olbrzym odrzuca od siebie część materii, która tworzy „bąbel” wokół obydwu gwiazd, który jest przerywany w dwóch miejscach dżetami wydobywającymi się z białego karła.

</doc>
<doc id="1522018" url="https://pl.wikipedia.org/wiki?curid=1522018" title="I liga brazylijska w piłce nożnej (1977)">
I liga brazylijska w piłce nożnej (1977)

Brazylia 1977
Mistrzem Brazylii został klub São Paulo, natomiast wicemistrzem Brazylii - klub Clube Atlético Mineiro.
Do Copa Libertadores w roku 1978 zakwalifikowały się następujące kluby:
W 1977 roku w rozgrywkach I ligi brazylijskiej wzięły udział 62 kluby. Nie było żadnych spadków, a w następnym sezonie I liga liczyła 74 kluby.
Campeonato Brasileiro Série A 1977.
Uczestnicy.
W mistrzostwach Brazylii w 1977 roku wzięły udział 62 kluby - najlepsze w mistrzostwach stanowych 1976 roku.
Stan Amazonas reprezentowały 2 kluby: Fast Manaus, Nacional Manaus.
Stan Alagoas reprezentowały 2 kluby: CRB Maceió, CSA Maceió.
Stan Bahia reprezentowały 3 kluby: EC Bahia, Fluminense Feira de Santana, Vitória Salvador.
Stan Ceará reprezentowały 2 kluby: Ceará Fortaleza, Fortaleza.
Dystrykt Federalny reprezentował 1 klub: Brasília.
Stan Espírito Santo reprezentowały 2 kluby: Desportiva Cariacica, Vitória.
Stan Goiás reprezentowały 3 kluby: Goiânia, Goiás EC, Vila Nova Goiânia.
Stan Maranhão reprezentował 1 klub: Sampaio Corrêa São Luís.
Stan Mato Grosso reprezentowały 2 kluby: Dom Bosco Cuiabá, Operário Campo Grande.
Stan Minas Gerais reprezentowały 4 kluby: América Mineiro Belo Horizonte, Clube Atlético Mineiro, Cruzeiro EC, Uberaba.
Stan Pará reprezentowały 2 kluby: Paysandu SC, Remo Belém.
Stan Paraíba reprezentowały 2 kluby: Botafogo João Pessoa, Treze Campina Grande.
Stan Parana reprezentowały 4 kluby: Athletico Paranaense, Coritiba FBC, Grêmio Maringá, Londrina.
Stan Pernambuco reprezentowały 2 kluby: Náutico Recife, Santa Cruz Recife, Sport Recife.
Stan Piauí reprezentowały 2 kluby: Ríver Teresina, Flamengo Teresina.
Stan Rio de Janeiro reprezentowało 8 klubów: América Rio de Janeiro, Americano Campos, Botafogo FR, CR Flamengo, Fluminense FC, Goytacaz Campos, CR Vasco da Gama, Volta Redonda.
Stan Rio Grande do Norte reprezentowały 2 kluby: ABC Natal, América Natal.
Stan Rio Grande do Sul reprezentowały 4 kluby: Caxias, Grêmio Porto Alegre, SC Internacional, EC Juventude.
Stan Santa Catarina reprezentowały 2 kluby: Avaí FC, Joinville.
Stan São Paulo reprezentowało 9 klubów: Botafogo Ribeirão Preto, Corinthians Paulista, Guarani FC, SE Palmeiras, Ponte Preta Campinas, Portuguesa São Paulo, Santos FC, São Paulo, XV de Piracicaba.
Stan Sergipe reprezentowały 2 kluby: Confiança Aracaju, Sergipe Aracaju.
Format rozgrywek.
W pierwszym etapie 62 kluby podzielono na 6 grup - 4 grupy po 10 klubów i 2 grupy po 11 klubów. Z każdej grupy awansowało dalej 5 klubów.
W drugim etapie 30 klubów podzielono na 6 grup po 5 klubów. Z każdej grupy do etapu finałowego awansowały po 3 najlepsze kluby.
Szansę awansu do etapu finałowego zachowały także 32 kluby, które odpadły w pierwszym etapie. Podzielone zostały na 6 grup - 4 po 5 klubów i 2 po 6 klubów. Z każdej grupy do etapu finałowego awansował tylko zwycięzca.
W etapie finałowym 24 kluby podzielono na 4 grupy po 6 klubów. Tylko zwycięzcy grup awansowali do półfinału. W półfinale walkę o finał stoczyły ze sobą dwie pary, rozgrywając po dwa mecze. Zwycięzcy par półfinałowych rozegrali ze sobą jeden decydujący mecz o miano mistrza Brazylii.
Pierwszy etap.
Grupa A.
Tabela grupy A.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa B.
Tabela grupy B.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa C.
Tabela grupy C.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa D.
Tabela grupy D.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa E.
Tabela grupy E.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa F.
Tabela grupy F.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Drugi etap.
Grupa G.
Tabela grupy G.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa H.
Tabela grupy H.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa I.
Tabela grupy I.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa J.
Tabela grupy J.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa K.
Tabela grupy K.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa L.
Tabela grupy L.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Turniej przegranych.
Kluby, które odpadły we wcześniejszych etapach mistrzostw miały jeszcze szansę dostać się do trzeciego etapu mistrzostw Brazylii.
Grupa M.
Tabela grupy M.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa N.
Tabela grupy N.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa O.
Tabela grupy O.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa P.
Tabela grupy P.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa Q.
Tabela grupy Q.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa R.
Tabela grupy R.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Etap finałowy.
Grupa S.
Tabela grupy S.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa T.
Tabela grupy T.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa U.
Tabela grupy U.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa V.
Tabela grupy V.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Finał.
Mistrzem Brazylii w 1977 roku został klub São Paulo, a wicemistrzem Brazylii – Clube Atlético Mineiro.
Końcowa klasyfikacja sezonu 1977.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.

</doc>
<doc id="1522020" url="https://pl.wikipedia.org/wiki?curid=1522020" title="Aleksiej Sawrasow">
Aleksiej Sawrasow

Aleksiej Kondratiewicz Sawrasow (ros. Алексе́й Кондра́тьевич Савра́сов, ur. 1830, zm. 1897) – malarz rosyjski, jeden z członków założycieli grupy artystycznej pieriedwiżników i nauczyciel Izaaka Lewitana.
Urodził się w rodzinie kupca, studiował w Moskiewskiej Szkole Malarstwa, Rzeźby i Architektury. Dyplom uzyskał w 1850, podróżował po Rosji i Ukrainie, odwiedził również Europę Zachodnią, Anglię i Szwajcarię. W latach 1857-1882 pracował w charakterze pedagoga w Moskwie.
Malował głównie pejzaże, początkowo romantyczne, później stopniowo przechodząc do realistycznych. Był wnikliwym obserwatorem przyrody, jego obrazy ilustrują bogactwo zmian czterech pór roku w rosyjskim krajobrazie. Uważany jest za twórcę rosyjskiego pejzażu lirycznego. Wystawiał między innymi na wszechrosyjskiej wystawie w Moskwie (1882), na Wystawach Światowych w Wiedniu (1873) i Paryżu (1878). Po wstąpieniu do pieriedwiżników zerwał całkowicie z tradycyjnym malarstwem akademickim.
Już w 1871 po śmierci córki Sawrasow przeszedł załamanie nerwowe, później stan jego psychiki i zdrowia stopniowo się pogarszał. Postępujący alkoholizm doprowadził artystę do całkowitego upadku, w ostatnich latach życia był wędrującym po przytułkach nędzarzem. Zmarł samotnie w moskiewskim szpitalu dla biednych, na jego pogrzebie byli jedynie odźwierny ze Szkoły Malarstwa i Paweł Trietiakow, założyciel Galerii Trietiakowskiej.

</doc>
<doc id="1522026" url="https://pl.wikipedia.org/wiki?curid=1522026" title="Krajobraz Warszawski">
Krajobraz Warszawski

Krajobraz Warszawski – magazyn urbanistyczno-architektoniczny wydawany od 1994 do 2016 przez władze Warszawy. Zajmował się tematyką zagospodarowania przestrzennego, planowania przestrzennego i kształtowania krajobrazu Warszawy, prezentował wyniki konkursów architektonicznych rozpisywanych przez władze Warszawy.
Początkowo był dodatkiem urbanistyczno-architektonicznym do stołecznego dwutygodnika "Ratusz", potem jednak zaczął funkcjonować jako odrębne wydawnictwo (wydawane do 2003 przez Wydział Zagospodarowania Przestrzennego Biura Zarządu m.st. Warszawy, 2003-2007 – przez Biuro Naczelnego Architekta Miasta, od 2007 – przez Biuro Architektury i Planowania Przestrzennego Urzędu m.st. Warszawy). Niektóre numery powstawały przy współpracy z innymi biurami Urzędu m.st. Warszawy, jak np. Biurem Drogownictwa i Komunikacji, Biurem Stołecznego Konserwatora Zabytków.
Z magazynem związani byli w przeszłości m.in. Grzegorz Buczek, Zbigniew Gonciarz (projekt graficzny), Marek Mikos, Katarzyna Niekrasz, Andrzej Śwital, Małgorzata Zdancewicz.
Zawartość numerów.
W serii zostało wydanych kilka dużych opracowań, nazwanych zeszytami, oznaczonych numerami rzymskimi:
Późniejsze są oznaczone numerami arabskimi, każdy numer poświęcony jest zwykle innemu tematowi i nosi podtytuł opisujący jego zawartość, np.: [Krajobraz Warszawski - czyli...]:

</doc>
<doc id="1522027" url="https://pl.wikipedia.org/wiki?curid=1522027" title="Podwójny iloczyn wektorowy">
Podwójny iloczyn wektorowy



</doc>
<doc id="1522028" url="https://pl.wikipedia.org/wiki?curid=1522028" title="Mirek Gil">
Mirek Gil



</doc>
<doc id="1522031" url="https://pl.wikipedia.org/wiki?curid=1522031" title="Wojtek Szadkowski">
Wojtek Szadkowski



</doc>
<doc id="1522033" url="https://pl.wikipedia.org/wiki?curid=1522033" title="Winchester (Wirginia)">
Winchester (Wirginia)

Winchester – miasto w Stanach Zjednoczonych, w stanie Wirginia, założone w roku 1802. Według spisu w 2020 roku liczy 28,1 tys. mieszkańców, oraz 142,6 tys. mieszkańców w obszarze metropolitalnym.
Winchester jest miastem niezależnym i mieści się północno-zachodniej części stanu. Jest stolicą hrabstwa Frederick i głównym miastem Obszaru Metropolitalnego Wirginii – Wirginii Zachodniej, będącego częścią składową Metropolii Baltimore-Washington. Biuro Analiz Ekonomicznych dla celów statystycznych traktuje miasto i hrabstwo jak jedną całość. Winchester jest siedzibą Shenandoah University oraz Muzeum Doliny Shenandoah.

</doc>
<doc id="1522037" url="https://pl.wikipedia.org/wiki?curid=1522037" title="Bauria">
Bauria

Bauria – rodzaj synapsyda z podrzędu Therocephalia. Należał do rodziny Bauriidae.
"Bauria" była prawdopodobnie mięsożerna lub owadożerna. Żyła we wczesnym triasie (241-245 milionów lat temu).

</doc>
<doc id="1522039" url="https://pl.wikipedia.org/wiki?curid=1522039" title="Therocephalia">
Therocephalia



</doc>
<doc id="1522040" url="https://pl.wikipedia.org/wiki?curid=1522040" title="Aleja Szucha w Warszawie">
Aleja Szucha w Warszawie



</doc>
<doc id="1522045" url="https://pl.wikipedia.org/wiki?curid=1522045" title="Lend-lease">
Lend-lease



</doc>
<doc id="1522048" url="https://pl.wikipedia.org/wiki?curid=1522048" title="Viačeslav Škil">
Viačeslav Škil

Viačeslav Škil, ros. Вячеслав Шкиль, trb. Wiaczesław Szkil (ur. 11 maja 1947 w Wilnie) – litewski inżynier, ekonomista, polityk i samorządowiec, radziecki działacz partyjny, poseł na Sejm Republiki Litewskiej (2004–2008).
Życiorys.
W 1966 ukończył wileńskie technikum elektromechaniczne ze specjalnością technika-elektryka. W 1973 został absolwentem mechaniki inżynieryjnej Instytutu Technologicznego w Leningradzie. Od 1966 do 1974 pracował jako elektryk i inżynier we Wszechzwiązkowym Instytucie Naukowo-Badawczym Materiałów Spawalniczych w Moskwie. W 1974 rozpoczął pracę w aparacie KPZR. Pięć lat później ukończył Wyższą Szkołę Partyjną przy KC KPZR w Leningradzie, a w 1981 obronił tam pracę kandydacką. Od 1983 był zatrudniony jako docent na uczelni. W 1990 ukończył Akademię Kierowania Rolnictwem przy Radzie Ministrów ZSRR ze specjalnością ekonomia. Po przemianach własnościowych na Litwie objął kierownictwo nad spółką akcyjną ODA-LUX, a w 1994 został dyrektorem przedsiębiorstwa Teisity. Od 2000 do 2003 pełnił mandat radnego Wisaginii. W 2003 wstąpił do Partii Pracy, z ramienia której w następnym roku uzyskał mandat posła na Sejm. Od 2007 należał do klubu parlamentarnego Litewskiej Partii Socjaldemokratycznej. W wyborach w 2008 nie ubiegał się o reelekcję.

</doc>
<doc id="1522050" url="https://pl.wikipedia.org/wiki?curid=1522050" title="Antoni Giza">
Antoni Giza

Antoni Giza (ur. 13 czerwca 1947 roku w Oblach k. Warszawy, zm. 12 listopada 2005 w Szczecinie) – polski historyk i bałkanista.
Życiorys.
Pochodził z ubogiej, wielodzietnej rodziny. W 1975 ukończył studia historyczne na Uniwersytecie Warszawskim. W 1978 obronił pracę doktorską (promotor: prof. Mieczysław Tanty). Po doktoracie przeniósł się do Szczecina, gdzie podjął pracę najpierw w Wyższej Szkole Pedagogicznej, a następnie na Uniwersytecie Szczecińskim. W 1985 uzyskał stopień doktora habilitowanego na Uniwersytecie Gdańskim, a w 1997 tytuł profesora nadzwyczajnego. Dwa lata później został profesorem zwyczajnym. W latach 1986–2005 kierował Zakładem Historii Europy Wschodniej na Uniwersytecie Szczecińskim. w 2002 otrzymał tytuł doktora h.c. Uniwersytetu Południowo-Zachodniego im. Neofita Rylskiego w Błagojewgradzie. Równolegle pracował jako rezydent biur podróży realizując tym samym swoje pasje podróżnicze.
Wśród kierunków badawczych A.Gizy główną rolę odgrywały zagadnienia rosyjskie i bałkańskie. Pozostawił po sobie 25 pozycji książkowych i ponad 300 artykułów.
Przez wiele lat współpracował ze szczecińskimi czasopismami – Kurierem Szczecińskim i Głosem Szczecińskim, popularyzując historię na ich łamach. Wyróżniony lokalnym odznaczeniem dziennika Głos Szczeciński - Nieprzeciętny 2000.
Odznaczony Krzyżem Kawalerskim Orderu Odrodzenia Polski, Złotym Krzyżem Zasługi oraz Medalem Polonia Mater Nostra Est (2003).
Ojciec dwóch córek: Joanny Gizy (literaturoznawczyni, dziennikarki) i dr n. med. Agata Giza-Zwierzchowskiej (psychologa).
Pochowany na Cmentarzu Centralnym w Szczecinie (kwatera 1A).

</doc>
<doc id="1522052" url="https://pl.wikipedia.org/wiki?curid=1522052" title="Skalite (szczyt)">
Skalite (szczyt)

Skalite (864 m n.p.m.) – szczyt w Paśmie Baraniej Góry, w północno-wschodniej części Beskidu Śląskiego, administracyjnie znajduje się na obszarze Miasta Szczyrku.
Szczyt Skalitego w formie kształtnej kopy kończy krótkie ramię odchodzące na północny wschód od Skrzycznego. Oddzielony jest od tego najwyższego szczytu Beskidu Śląskiego przełęczą Siodło. Skalite stromymi, zalesionymi stokami opada ku Dolnemu Szczyrkowi, Buczkowicom i Godziszce. Aktualnie (2008 r.) lasy te przerzedzone są licznymi wiatrołomami i wyrębami. Od strony południowego wschodu pod szczytem położony jest kompleks dawnych polan pasterskich.
U północno-zachodnich podnóży Skalitego, w Dolnym Szczyrku, znajduje się kompleks skoczni narciarskich Skalite. 
Bezpośrednio przez szczyt Skalitego nie przechodzą żadne szlaki turystyczne. W pobliżu przebiega zielony szlak turystyczny ze Szczyrku Dolnego na Skrzyczne oraz czerwony szlak turystyczny z Buczkowic na Skrzyczne.

</doc>
<doc id="1522053" url="https://pl.wikipedia.org/wiki?curid=1522053" title="Donatas Jankauskas">
Donatas Jankauskas

Donatas Jankauskas (ur. 22 sierpnia 1958 w Buriacji) – litewski polityk, samorządowiec, inżynier, poseł na Sejm Republiki Litewskiej, minister pracy.
Życiorys.
Urodził się na terytorium RFSRR w rodzinie zesłańców.
Ukończył w 1981 studia w Kowieńskim Instytucie Politechnicznym, uzyskując tytuł zawodowy inżyniera ze specjalizacją w zakresie elektromechaniki. W 1999 został na Uniwersytecie Technicznym w Kownie absolwentem administracji.
W latach 1981–1985 pracował w przedsiębiorstwie "Energoremontas" w Kownie jako inżynier-technolog, następnie był zatrudniony w kombinacie naukowym jako starszy majster. W pierwszej połowie lat 90. prowadził własne studio projektowe.
W latach 1995–2004 sprawował mandat radnego rejonu kowieńskiego. Do 1997 pełnił funkcję zastępcy starosty, przez następne trzy lata zajmował stanowisko mera tego rejonu. Od 2000 do 2004 był regionalnym dyrektorem spółki akcyjnej "Lietuvos draudimas".
W 1994 wstąpił do Związku Ojczyzny. W wyborach w 2004 z ramienia konserwatystów został wybrany do Sejmu Republiki Litewskiej. W parlamencie przez część kadencji pełnił funkcję przewodniczącego komisji audytu. W 2008 z powodzeniem kandydował w następnych wyborach, pokonując w II turze w okręgu jednomandatowym przedstawiciela socjaldemokratów. 22 lipca 2009 w rządzie Andriusa Kubiliusa objął stanowisko ministra pracy.
W 2012 po raz kolejny został wybrany do Sejmu. W grudniu tego samego roku zakończył urzędowanie na stanowisku rządowym. W Sejmie zasiadał do 2016, w 2019 ponownie wybrany na radnego rejonu kowieńskiego.

</doc>
<doc id="1522055" url="https://pl.wikipedia.org/wiki?curid=1522055" title="Figura geometryczna">
Figura geometryczna

Figura geometryczna – dowolny podzbiór danej przestrzeni, zwykle przestrzeni euklidesowej, afinicznej lub rzutowej.
Figurę homeomorficzną z prostą lub jej częściami nazywamy linią lub krzywą (figurą jednowymiarową), z płaszczyzną lub jej częściami – powierzchnią (figurą dwuwymiarową), z przestrzenią lub jej częściami – bryłą (figurą trójwymiarową).
Figurą liniową nazywa się figurę, która może być zanurzona w przestrzeni jednowymiarowej, czyli leży na pewnej prostej, płaską – w przestrzeni dwuwymiarowej, czyli leży w pewnej płaszczyźnie, przestrzenną – w przestrzeni trójwymiarowej (nie może być zawarta w żadnej płaszczyźnie). Innymi słowy figurami "liniowymi" nazywa się figury, które wymagają parametryzacji jednowymiarowej, "płaskimi" – dwuwymiarowej, zaś "przestrzennymi" – przynajmniej trójwymiarowej.
Figura liniowa jednowymiarowa to np. odcinek. Figury płaskie jednowymiarowe to m.in. okrąg, elipsa, parabola, hiperbola. Figury płaskie dwuwymiarowe to np. koło, wielokąty. Figura przestrzenna jednowymiarowa to np. linia śrubowa, dwuwymiarowa – sfera, trójwymiarowe – m.in. kula, sześcian, ostrosłup.
W przestrzeni czterowymiarowej może być zanurzona figura „hiperprzestrzenna”: trójwymiarowa hiperpowierzchnia, np. hiperpłaszczyzna lub czterowymiarowa (hiperbryła), np. hiperkula, hipersześcian.

</doc>
<doc id="1522058" url="https://pl.wikipedia.org/wiki?curid=1522058" title="HMS Edinburgh">
HMS Edinburgh

HMS „Edinburgh” – nazwa sześciu okrętów brytyjskiej Royal Navy, pochodząca od stolicy Szkocji, Edynburga:

</doc>
<doc id="1522059" url="https://pl.wikipedia.org/wiki?curid=1522059" title="VLT">
VLT



</doc>
<doc id="1522060" url="https://pl.wikipedia.org/wiki?curid=1522060" title="Bastion Sakwowy">
Bastion Sakwowy

Bastion Sakwowy (niem. "Taschenbastion") – fragment dawnych fortyfikacji miasta Wrocławia, w południowo-wschodnim ich narożniku.
Historia.
Na miejscu istniejącego wcześniej wzgórza, przy znajdującej się od średniowiecza bramie miejskiej, zwanej – od nazwy cechu – Bramą Sakwową, zbudowano w 1571 bastion systemu szkoły nowowłoskiej według projektu Hansa Schneidera. Miał on kazamaty, nadszańce i działobitnie barkowe w miejscu, gdzie wcześniej znajdowały się basteje.
W 1593 w Bastionie Sakwowym mieściła się prochownia, a w wieku XVIII dodano płaszcz ziemny i kontrgardę.
Po likwidacji wrocławskich fortyfikacji na polecenie francuskich zwycięzców z 1807 roku planowano w 1813 przekształcić Bastion Sakwowy w cytadelę. W rezultacie jednak bastion włączono w ciąg widokowej promenady miejskiej, zamieniając go we Wzgórze Sakwowe według projektu Johanna Friedricha Knorra. Pół wieku później, w 1867 roku, wybudowano na wzgórzu belweder oraz wieżę, a samo wzgórze przemianowano na "Liebichs Höhe" (wzgórze Liebicha).
Podczas oblężenia "Festung Breslau" w 1945 w kazamatach dawnego bastionu ulokowano schron komendanta twierdzy. Wzgórze Liebicha po 1945 przemianowano najpierw na „Wzgórze Miłości”, a w 1948 na „Wzgórze Partyzantów”.

</doc>
<doc id="1522061" url="https://pl.wikipedia.org/wiki?curid=1522061" title="Bój noworoczny">
Bój noworoczny



</doc>
<doc id="1522064" url="https://pl.wikipedia.org/wiki?curid=1522064" title="Stefan Steć">
Stefan Steć

Stefan Steć (ur. 20 listopada 1964 w Warszawie, zm. 29 września 2005 w Hadze) – major SZ RP. W 1994 uczestniczył w Misji Organizacji Narodów Zjednoczonych do spraw Pomocy Rwandzie. Za ofiarność w ratowaniu życia masakrowanej ludności cywilnej z narażeniem własnego został odznaczony Krzyżem Zasługi za Dzielność. Zmarł w wieku 41 lat w wyniku powikłań związanych z zespołem stresu pourazowego.
Młodość.
Stefan Steć rozpoczął służbę wojskową w 1982 r., od 1983 studiował na Wojskowej Akademii Technicznej, w ich trakcie zgłosił się do służby w polskich siłach pokojowych przy ONZ i przeszedł przeszkolenie w Centrum Szkolenia na Potrzeby Sił Pokojowych w Kielcach-Bukówce.
Na pierwszą misję ONZ został wysłany w ramach sił UNTAC nadzorujących pierwsze wybory parlamentarne w Kambodży do jej stolicy Phnom Penh, dokąd Polska wysłała kontyngent wielkości batalionu złożony z jednostek inżynieryjnych i zaopatrzeniowych naprawiających drogi i mosty i dostarczających jednostkom operacyjnym wodę żywność i paliwo.
Służba w UNAMIR podczas ludobójstwa w 1994 roku.
Jego następna delegacja to misja pokojowa w Rwandzie UNAMIR, polski kontyngent był niedoposażony i zaniedbany przez Ministerstwo Obrony Narodowej. Politycy określili udział żołnierzy SZ RP w tym afrykańskim państwie jako „klasyczny” - bez zagrożeń. W tej misji, która trwała od października 1993 r. do marca 1996 r. wzięło udział jedynie pięciu polskich oficerów i chorążych, przerzuconych głównie z zakończonej we wrześniu 1993 r. misji w Kambodży (UNTAC) (również niewystarczająco przygotowanej), którzy przybyli do Kigali w listopadzie i grudniu 1993 roku. Ich zadaniem było przygotowanie planów organizacji i wsparcia logistycznego UNAMIR.
Niemal natychmiast mjr Steć zauważył, jak inni żołnierze UNAMIR określają tę misję jako „Mission Impossible”, mając na uwadze zauważalny rasizm czarnych, oddziały milicji Hutu i łamanie praw człowieka: „Rwanda była beczką prochu, ludobójstwo wisiało w powietrzu”, a społeczność międzynarodowa grała na zwłokę, oczekując na jakieś ostateczne rozwiązanie problemu Rwandy. Członkowie ONZ zlekceważyli problem zagrożenia, który niedługo strasznie się objawił.
Kiedy 6 kwietnia 1994 rozpoczęło się Ludobójstwo w Rwandzie, był jednym z pierwszych (wraz z polskim majorem Markiem Pazikiem, kanadyjskim majorem Brentem Beardsley i trzyosobową załogą z Bangladeszu), którzy przybyli transporterem opancerzonym na miejsce pierwszej odkrytej przez siły UNAMIR masakry w Gikondo, gdzie znajdowali się już dwaj polscy oficerowie UNAMIR – major Jerzy Mączka i major Ryszard Chudy. Osobiście sfilmował ofiary masakry na dowód ludobójstwa i był pierwszym oficerem UNAMIR, który użył tego słowa. „Wyraźnie zabroniono nam używać słowa «ludobójstwo» w naszej korespondencji z kwaterą główną ONZ w Nowym Jorku”.
Masakr na taką skalę jak ta w Gikondo przybywało. „Mieliśmy do czynienia z dobrze zorganizowanym ludobójstwem, które przetaczało się przez kraj”.
Szacowano, że każdego dnia bojówki Interhamwe mordowały 10 000 osób. Steć i pozostałych czterech polskich oficerów niezwłocznie stworzyło Komórkę Akcji Humanitarnej celem koordynacji i organizacji zespołów ratunkowych. Przed 15 kwietnia 1994 opracowali plan pomocy humanitarnej dla Rwandy obejmujący utworzenie stref bezpieczeństwa, w których mogła chronić się atakowana ludność, koordynacji działań doraźnej pomocy i ochrony ludności. Jakikolwiek z punktów nie został zrealizowany z uwagi na naciski Rady Bezpieczeństwa ONZ, lub raczej Paryża, Londynu, Waszyngtonu i Brukseli. „Zamiast ratować ludzi, kazano nam podejmować rozmowy na temat niemożliwego do osiągnięcia zawieszenia broni. Brzmiało to: "nie ratujcie ludzi, grajcie na zwłokę i zobaczmy jak rozwinie się sytuacja"”. W całej Rwandzie było 91 takich stref bezpieczeństwa, lecz siły UNAMIR były wystarczające do ochrony jedynie czterech z nich.
To właśnie Steć wraz z czwórką Tunezyjczyków z UNAMIR ratował ludzi z hotelu Mille Collines, odczytując ich imiona i nazwiska w zatłoczonym lobby hotelowym. Jako oficer pomocy humanitarnej miał listę tych, których można było uratować, a warunki były następujące: musieli mieć wizę belgijską i gwarancję finansową, że zostaną przyjęci poza Rwandą. Kilka budynków za Mille Collines, znajdował się kościół St. Famille, w którym schroniło się ponad 5000 uciekinierów. Każdej nocy milicja Interhamwe mordowała tam ludzi. Nie zrobiono dla nich nic tylko dlatego, że nie mieli ważnych wiz.
W maju 1994 roku usiłował ponownie wdrożyć w życie swój plan pomocy humanitarnej. Generał Dallaire uznał, że to stosowne, ale z przyczyn politycznych nie można było zrobić nic. W tym czasie poczucie rebelii było bardzo silne w oddziałach UNAMIR, a pomoc, jaką zapewniali polscy oficerowie, wielu uważało za nonsensowną. To właśnie wtedy Steć rozważał dezercję z UNAMIR i wstąpienie do wojsk Rwandyjskiego Frontu Patriotycznego. Jednak wciąż miał swoją listę mających wizy ludzi, których można było uratować.
Kiedy Rada Bezpieczeństwa ONZ za namową Wielkiej Brytanii zdecydowała o wycofaniu większości sił UNAMIR z ogarniętej ludobójstwem Rwandy, Steć pozostał, mimo iż Rada zaprzestała dostarczania zapasów pozostałym w Rwandzie żołnierzom.
Fundacja Amahoro.
Po zakończeniu ludobójstwa w lipcu 1994 r. opuścił UNAMIR i zamieszkał w Hadze wraz z partnerką Heather Kilner. Pracując jako informatyk, zaoszczędził dosyć pieniędzy, aby założyć wraz z Kilner Fundację Amahoro, która pomaga dzieciom, zwłaszcza osieroconym, wspiera edukację i łagodzi skutki biedy w Rwandzie, poszukując ludzi dobrej woli za pomocą witryny internetowej, którą sam zaprojektował.
Dalsze losy.
Za swoją postawę w Rwandzie został odznaczony przez prezydenta RP Lecha Wałęsę Krzyżem Zasługi za Dzielność. Oddał jednak to odznaczenie wszystkim ochotnikom, którzy pozostali w siłach UNAMIR mimo ich formalnego rozwiązania, a w szczególności generałowi Dallaire, „którego odwaga i przywództwo sprawiało, że działaliśmy wówczas wbrew woli społeczności międzynarodowej”.
W 2005 roku odbyła się w Hadze szczególna projekcja filmu "Hotel Rwanda", na którą został zaproszony. Po filmie, który obrazuje żołnierzy ONZ jako nieudolnych, odbyła się dyskusja panelowa, podczas której Steć był publicznie obwiniany za to, że nie zrobiono dostatecznie dużo, aby uratować życie wielu Rwandyjczyków.
Steć zachorował zaraz po tej projekcji. Przestał jeść i mimo pomocy doświadczonych psychiatrów, którzy leczyli już żołnierzy z holenderskiego batalionu ONZ w Srebrenicy, zmarł w wyniku powikłań związanych z zespołem stresu pourazowego we wrześniu 2005 roku.
W poświęconym ludobójstwu w Rwandzie kanadyjskim filmie "Podać rękę diabłu" z 2007 roku jego postać zagrał Mark Antony Krupa.

</doc>
<doc id="1522072" url="https://pl.wikipedia.org/wiki?curid=1522072" title="Innerpartysystem">
Innerpartysystem

Innerpartysystem – amerykański zespół rockowy, założony przez Patricka Nissleya i Jareda Piccone w Mohnton (Pensylwania) w 2006 roku w USA.
Grupa wykonuje rock alternatywny, industrial, oraz muzykę elektroniczną.
Skład.
Byli członkowie:

</doc>
<doc id="1522073" url="https://pl.wikipedia.org/wiki?curid=1522073" title="Masyw Rodopski">
Masyw Rodopski

Masyw Rodopski (t. Masyw Tracko-Macedoński, Masyw Tracki) – jednostka fizycznogeograficzna i jednostka geologiczna Półwyspu Bałkańskiego. 
Masyw Rodopski stanowi stary, hercyński masyw krystaliczny – pozostałość masywu egejskiego, który w plejstocenie uległ częściowemu zniszczeniu, rozczłonkowaniu i zapadnięciu (jego południowa część stanowi obecnie dno Morza Egejskiego). Od zachodu i północy Masyw Rodopski graniczy z pasmami gór orogenezy alpejskiej. Od zachodu graniczy z pasmami Gór Dynarskich i Hellenidów – granicę wyznaczają doliny Wardaru, Ibaru, Zachodniej Morawy i Kolubary. Na północy Masyw Rodopski sięga środkowego Dunaju w okolicach Belgradu. Od północnego wschodu Masyw Rodopski, poprzez dolinę Południowej Morawy i Kotlinę Sofijską, graniczy z podsystemem górskim Bałkanu – z Górami Wschodnioserbskimi, Starą Płaniną i Niziną Górnotracką. Na południu pod względem geologicznym do Masywu Rodopskiego należą również wyspy Morza Egejskiego, natomiast jako jednostkę fizycznogeograficzną ogranicza go północne wybrzeże tego morza. 
Masyw Rodopski stanowi system zrębowych gór różnej wysokości. Wschodnia część Masywu, na wschód od doliny Strumy, zachowała charakter zwartego masywu górskiego. Tu leżą jego najwyższe pasma – góry Riła i Pirin, sięgające niemal 3000 m n.p.m. i mające charakter alpejski. Na wschód od nich leżą właściwe Rodopy – wyższe Rodopy Zachodnie i niższe Rodopy Wschodnie, mające charakter gór niskich. Ta część Masywu jest zbudowana z łupków krystalicznych i granitów. Na wschód od niej leżą niskie góry Sakar i Strandża. Część Masywu Rodopskiego na zachód od doliny Strumy została mocniej zniszczona. Stanowi obecnie kompleks gór ze skał krystalicznych i metamorficznych, porozdzielanych uskokowymi zapadliskami. Największymi grupami górskimi tej części są Kopaonik, Jastrebac, Crna Gora, Osogowska Płanina, Plačkovica, Ogražden, Bełasica, Krusia i Chortiatis. 
Regionalizacja tej części Półwyspu Bałkańskiego nie jest jeszcze bezspornie ustalona. Niekiedy wyróżnia się, jako jednostki równorzędne z Masywem Rodopskim, Masyw Pelagoński na wschód od właściwych Rodopów i Masyw Tracki na zachód od nich. Różne są również wersje przebiegu granicy między Hellenidami a Masywem Rodopskim – leżące w zachodniej Macedonii Północnej masywy Jakupica, Poreče, Plakenska planina, Kożuf, Nidże i pomniejsze bywają zaliczane do jednego i drugiego systemu górskiego.

</doc>
<doc id="1522075" url="https://pl.wikipedia.org/wiki?curid=1522075" title="Schichau-Werke">
Schichau-Werke

Zakłady Schichaua w Elblągu (niem. "F. Schichau, Maschinen- und Lokomotivfabrik, Schiffswerft und Eisengießerei GmbH") – zakłady mechaniczne, w tym stocznia, funkcjonujące w latach 1855–1945, założone przez Ferdinanda Gottloba Schichaua. Były jedną z ważniejszych stoczni budujących okręty w Niemczech, szczególnie torpedowce i niszczyciele. Zakłady Schichaua były też dużym producentem lokomotyw.
Historia.
Początki przedsiębiorstwa Schichaua.
W 1837 Ferdinand Schichau otworzył w Elblągu warsztat budowy maszyn (przy nieistniejącej obecnie ulicy Wały Staromiejskie), w którym zajmował się budową i naprawą przede wszystkim maszyn parowych dla przemysłu, a także pras hydraulicznych i sprzętu rolniczego. Zainteresowany przemysłem okrętowym rozwinął wkrótce swoje przedsiębiorstwo w tym kierunku. Pierwszym zamówieniem tego typu było wykonanie w 1841 silnika i wyposażenia dla pierwszej mechanicznej pogłębiarki (bez własnego napędu) wyprodukowanej w Niemczech, używanej przez następne 45 lat na rzece Elbląg i Zalewie Wiślanym. W 1847 w jego firmie powstała maszyna parowa do napędu pierwszego parowca „James Watt” zbudowanego całkowicie w Prusach (kadłuby tych jednostek powstawały jeszcze w sąsiedniej stoczni Mitzlaffa). W 1852 dostarczył wyposażenie dla budowanej w Gdańsku korwety pruskiej marynarki wojennej – „Danzig”.
Powstanie stoczni.
W 1854 Schichau postanowił zbudować własną stocznię i w tym celu uzyskał od władz miejskich część Fosy Dworu Popielnego ("Aschhofgraben") w rejonie dawnych umocnień miejskich skomunikowaną z rzeką Elbląg. 21 czerwca 1855 zwodowano tam pierwszy statek, zamówiony przez grupę elbląskich przedsiębiorców. Był to pierwszy niemiecki parowiec o konstrukcji żelaznej z napędem śrubowym – „Borussia”. Większość produkcji zakładów Schichaua początkowo stanowiły jednak maszyny, parowozy urządzenia dla młynów, gorzelni czy też cukrowni. Do 1872 zbudowano 50 statków. W tym samym roku Schichau powiększył zakład, wykupując stocznię Mitzlaffa na północnym brzegu Fosy Dworu Popielnego. Schichau produkował głównie niewielkie statki pasażerskie i handlowe, głównie o napędzie łopatkowym, na potrzeby armatorów z Prus Wschodnich i na eksport, przede wszystkim do Rosji (od 1863), w tym na ziemie polskie. Istotnym przedmiotem działalności była budowa pogłębiarek, szeroko eksportowanych (m.in. do Japonii, Australii, Kanady i Wielkiej Brytanii) oraz holowników. W 1876 zwodowano setny statek.
Okres największego rozwoju (1877–1918).
Dalszy rozwój firmy zapewniły liczne zamówienia wojskowe, począwszy od 1877 roku, przede wszystkim dla szybko rozbudowującej się cesarskiej marynarki niemieckiej. Stocznia Schichaua wyspecjalizowała się przede wszystkim w budowie torpedowców i później niszczycieli, budując większość niemieckich jednostek tych klas przed I wojną światową (nosiły one oznaczenia w postaci litery S z numerem, pochodzącej od inicjału producenta). Budowano także liczne jednostki na eksport, m.in. dla Rosji, Austro-Węgier, Brazylii i Chin (zbudowane dla Chin niszczyciele typu "Hai Long" z 1898 pobiły ówczesny rekord prędkości osiągając 33,6 węzła). W latach 1872–1893 zbudowano w stoczni 450 jednostek, w tym 163 okręty, z tego 156 torpedowców i niszczycieli.
W 1884 Schichau wykupił sąsiednią fabrykę maszyn C.F. Steckla. Dalszy rozwój ograniczała jednak płytka i wąska rzeka Elbląg, nad którą ulokowana była stocznia, co uniemożliwiało budowę większych jednostek. Dlatego od 1889 Schichau zorganizował warsztaty remontowe okrętów w Piławie (stocznia elbląska nie zajmowała się remontami), a w 1892 uruchomił nowo zbudowaną większą stocznię w Gdańsku. W stoczni w Elblągu nadal budowano mniejsze jednostki. Po śmierci Schichaua w 1896 przedsiębiorstwo prowadził zięć, Carl Heinz Ziese. Wykupiono wówczas dalsze tereny w Elblągu leżące wzdłuż rzeki Elbląg, budując cztery większe pochylnie i poszerzając rzekę naprzeciwko nich. Oprócz udanych maszyn parowych własnej konstrukcji, od 1907 w zakładach Schichaua produkowano na licencji okrętowe turbiny parowe.
W trakcie I wojny światowej zintensyfikowano produkcję niszczycieli i torpedowców. Pod koniec wojny rozpoczęto także produkcję okrętów podwodnych, lecz nie ukończono żadnego przed jej zakończeniem.
Okres międzywojenny i upadek.
Rozwój przedsiębiorstwa zakończyła klęska Niemiec w I wojnie światowej, powrócono wówczas do budowy małych jednostek cywilnych. Zerwaniu uległy ścisłe więzi kooperacyjne z zakładem, który znalazł się w Wolnym Mieście Gdańsku. Na skutek kryzysu gospodarczego połączonego z mało efektywnym zarządzaniem, stocznia stanęła w obliczu upadku, lecz 29 maja 1929 została przejęta przez rząd niemiecki jako spółka z ograniczoną odpowiedzialnością. W okresie międzywojennym zbudowano w Elblągu jedynie ok. 100 jednostek cywilnych, w tym 30 holowników. Od 1937, w związku z intensywną remilitaryzacją Niemiec, ponownie rozpoczęto budowę okrętów dla Kriegsmarine – sześciu torpedowców typu 1935 i dziewięciu typu 1937, po czym większą serię dużych torpedowców typu 1939 (nazywanych od stoczni typem "Elbing"). Od 1944 budowano także miniaturowe okręty podwodne Typ XXVIIB Seehund, których ukończono aż 136. Historia stoczni Schichaua zakończyła się wraz z klęską Niemiec i wcieleniem Elbląga do Polski.
Po wojnie na terenie zakładów Schichaua utworzono zakłady turbin parowych Zamech.
Wybrane statki i okręty zbudowane w Zakładach Schichaua.
torpedowce:

</doc>
<doc id="1522076" url="https://pl.wikipedia.org/wiki?curid=1522076" title="Cerro Paranal">
Cerro Paranal

Cerro Paranal (Wzgórze Paranal) – wzniesienie o wysokości 2635 m n.p.m., zlokalizowane na pustyni Atakama w północnym Chile. Na szczycie znajduje się Obserwatorium Paranal z charakterystyczną jego częścią – systemem teleskopów Very Large Telescope oraz teleskopem VLT Survey Telescope. Szczyt jest oddalony o 120 km na południe od miasta Antofagasta i 12 km od wybrzeży Oceanu Spokojnego.

</doc>
<doc id="1522077" url="https://pl.wikipedia.org/wiki?curid=1522077" title="Góra Paranal">
Góra Paranal



</doc>
<doc id="1522078" url="https://pl.wikipedia.org/wiki?curid=1522078" title="Wzgórze Paranal">
Wzgórze Paranal



</doc>
<doc id="1522079" url="https://pl.wikipedia.org/wiki?curid=1522079" title="Bruce Hornsby">
Bruce Hornsby

Bruce Randall Hornsby (ur. 23 listopada 1954 w Williamsburgu, Wirginia) – amerykański wokalista, pianista i kompozytor (rock, jazz). Studiował muzykę na University of Richmond, Berklee College of Music i na University of Miami.
Największe sukcesy odnosił w drugiej połowie lat osiemdziesiątych wraz z akompaniującym mu zespołem The Range w składzie: David Mansfield (gitara, mandolina, skrzypce), George Marinelli (gitary, chórki), Joe Puerta (gitara basowa, chórki), John Molo (perkusja). Z tego też okresu pochodzą jego największe przeboje: "The Way It Is" (1986), "Mandolin Rain" (1987), "Look Out Any Window" (1988), "The Valley Road" (1988).
W roku 1987 wraz z zespołem otrzymał nagrodę The Best New Artist Grammy, w roku 1989 nagrodę The Best Bluegrass Recording Grammy, a w roku 1993 nagrodę The Best Pop Instrumental Grammy.
Napisaną przez niego piosenkę "Jacob's Ladder" (1988) włączył do swego repertuaru jego przyjaciel Huey Lewis (Huey Lewis And The News, album "Fore!"). W roku 1989 wspólnie z Donem Henley skomponował wielki hit wykonywany przez tego ostatniego "The End Of The Innocence" (w utworze tym zagrał również na fortepianie). W popularnym utworze Bonnie Raitt "I Can't Make You Love Me" wspomagał zespół towarzyszący na fortepianie. Uczestniczył również w nagraniach albumów takich wykonawców jak Bob Dylan, Robbie Robertson, Crosby, Stills and Nash.
W latach 1990-1992 współpracował z zespołem Grateful Dead.
Do nagrania płyty solowej "Harbor Lights" (1993) zaprosił takie gwiazdy jak Pat Metheny, Branford Marsalis, Phil Collins i Bonnie Raitt.
W roku 2004 nagrał album zatytułowany "Halcyon Days", na którym gościnnie wystąpili m.in. Sting, Elton John i Eric Clapton.

</doc>
<doc id="1522081" url="https://pl.wikipedia.org/wiki?curid=1522081" title="Masakra w Gikondo">
Masakra w Gikondo

Masakra w Gikondo – masowe morderstwo (ludobójstwo) około 110 osób, w tym dzieci, należących do plemienia Tutsi, które schroniły się w polskiej misji pallotyńskiej w parafii Gikondo w Kigali, dokonana 9 kwietnia 1994 roku przez bojówki Interahamwe pod politycznym i logistycznym nadzorem gwardii prezydenckiej wojsk Hutu. Masakra ta była pierwszym odkrytym przez siły pokojowe UNAMIR aktem ludobójstwa podczas wydarzeń w Rwandzie w 1994 roku.
Przebieg wydarzeń.
Ludobójstwo w Rwandzie rozpoczęło się 6 kwietnia 1994 roku po tym, jak samolot wiozący rwandyjskiego prezydenta Juvénal Habyarimana oraz Cyprien Ntaryamira, prezydenta Burundi, został zestrzelony w Kigali, co stanowiło sygnał do rozpoczęcia zaplanowanych wcześniej działań. Bojówki Interahamwe i Impuzamugambi rozpoczęły systematyczne poszukiwanie osób pochodzenia Tutsi. Odnalezieni Tutsi byli mordowani. Przerażeni ludzie mieszkający w okolicach Gikondo uciekali do kościoła parafii pallotyńskiej, w nadziei uzyskania schronienia i przeczekania zamieszek.
Rankiem 9 kwietnia do kościoła weszło dwóch żołnierzy Gwardii Prezydenckiej i dwóch żandarmów. Rozpoczęli sprawdzanie dowodów osobistych zgromadzonej w kościele ludności, a następnie nakazali kilku osobom pochodzenia Hutu opuszczenie kościoła. Jeden z księży protestował twierdząc, że zgromadzeni w kościele ludzie to chrześcijańscy wierni i członkowie wspólnoty pallotyńskiej, ale został poinformowany przez żandarmów, że „kościół jest schronieniem dla inkotanyi”. Następnie w kościele pojawił się oficer Gwardii Prezydenckiej, który powiedział żołnierzom, aby nie marnowali kul, ponieważ wkrótce pojawią się Interahamwe z maczetami.
Wkrótce później do kościoła wkroczyło około 100 bojówkarzy milicji Interahamwe, którzy grożąc księżom zaczęli mordowanie osób przebywających w kościele przy użyciu maczet i pałek, tnąc ramiona, nogi i twarze przerażonych ludzi, którzy usiłowali ukryć swoje dzieci pod ławkami. Część ludzi wyciągnięto siłą z kościoła i zakatowano na przedkościelnym placu. Karty identyfikacyjne mordowanych palono.
W misji przebywali wówczas nieuzbrojeni obserwatorzy ONZ, Polacy mjr Jerzy Mączka i mjr Ryszard Chudy, nadzorujący w ramach misji pokojowej UNAMIR realizowanie zawartych 4 sierpnia 1993 r. postanowień pokojowych Porozumień z Aruszy. Po rozpoczęciu ataku na kościół, mjr Mączka, znajdujący się w przykościelnym ogrodzie, rozpoczął próby nawiązywania kontaktu z kwaterą główną UNAMIR w Kigali, celem skierowania do miejsca tragicznych wydarzeń żołnierzy z belgijskiego lub bangladeskiego batalionu operacyjnego. Jednak początkowo wszystkie kanały łączności były zablokowane wołaniami o pomoc. Po pewnym czasie mjr Mączka przekazał jednak meldunek o dokonywanym mordzie drogą radiową oficerowi dyżurnemu Kwatery Głównej z prośbą o interwencję. Odpowiedź kapitana UNAMIR, Godsona Zowonogo, była jednak negatywna. Stwierdził, iż posiada informacje o wielu podobnych wydarzeniach w całej stolicy Rwandy – Kigali – i nie ma możliwości interwencji żołnierzy z pododdziałów operacyjnych UNAMIR we wszystkich miejscach. Mjr Mączka usiłował również nawiązać połączenie z rwandyjskimi oficerami łącznikowymi kontrolowanego przez Tutsi Rwandyjskiego Frontu Patriotycznego przy kwaterze głównej UNAMIR.
Masakra trwała około dwie godziny. Po dokładnym przeszukaniu całej okolicy misji pallotyńskiej bojówkarze opuścili jej teren. Polscy oficerowie, wraz z księżmi i siostrami pallotynkami, rozpoczęli natychmiastową akcję opatrywania ciężko rannych. Zmarłych transportowano do dwóch zbiorowych grobów, kopanych przez zaufanych pracowników zatrudnionych przez pallotynów. Konieczny był pośpiech z uwagi na upał i związany z tym szybki proces rozkładania się zwłok. Na prośbę mjr Mączki, księża pallotyni zebrali część nadpalonych kart identyfikacyjnych poległych, aby w przyszłości mogły posłużyć do identyfikacji pogrzebanych. Mjr Mączka wykonał też zdjęcia dokumentujące skalę tragedii – jedyne zdjęcia ofiar wykonane w parafii Gikondo.
Po południu 9 kwietnia na miejsce przybyły dwa ambulanse Czerwonego Krzyża (ICRC), a w nich francuski zespół medyczny i główny delegat ICRC w Rwandzie, Szwajcar Philippe Gaillard. Pod naciskiem polskich oficerów zabrano dwóch ciężko rannych Rwandyjczyków. Uważa się, że były to jedyne dwie osoby z plemienia Tutsi, które przeżyły masakrę.
Po południu na miejsce przybył też transporter opancerzony UNAMIR, a w nim kanadyjski oficer sił pokojowych, mjr Brent Beardsley oraz dwaj polscy wojskowi, mjr Stefan Steć i Marek Pazik, którzy sfilmowali skutki masakry.
W następnych dniach doszło do kolejnej tragedii w kaplicy pallotynów, w bezpośrednim sąsiedztwie kwater. W kaplicy tej znalazło schronienie około jedenastu Rwandyjczyków z plemienia Tutsi, w tym dzieci, którym udało się przeżyć pierwszy atak. Pożywienie dostarczał im odpowiedzialny za sprawy logistyczne polski pallotyn, brat Zdzisław Olejko. Bojówkarze Interahamwe odkryli jednak, że w kaplicy znajdują się uciekinierzy i podpalili ją, wcześniej wlewając do wnętrza benzynę. Nikt nie przeżył.
Sprawą masakry w Gikondo zajmuje się obecnie Międzynarodowy Trybunał Karny dla Rwandy.

</doc>
<doc id="1522082" url="https://pl.wikipedia.org/wiki?curid=1522082" title="Ԓ">
Ԓ

Ԓ, ԓ – litera cyrylicy wykorzystywana w języku chantyjskim, czukockim i itelmeńskim. W chantyjskim oznacza dźwięk [], tj. spółgłoskę boczną półotwartą dziąsłową bezdźwięczną. W dwóch pozostałych używana jest do oddania dźwięku [], czyli spółgłoski bocznej szczelinowej dziąsłowej bezdźwięcznej.

</doc>
<doc id="1522083" url="https://pl.wikipedia.org/wiki?curid=1522083" title="Nils Lid Hjort">
Nils Lid Hjort

Nils Lid Hjort (ur. 1953) - norweski statystyk, a od 1991 profesor na wydziale matematyki Uniwersytetu w Oslo. 
Prowadzi badania w szerokim zakresie w ramach metodologii statystycznej i teorii prawdopodobieństwa; wniósł znaczący wkład do nieparametrycznej i parametrycznej metodyki Bayesa (procesy Beta), regresji nieparametrycznej i szacunku funkcji gęstości (lokalne podobieństwo) oraz do analizy modeli mieszanych.
Jego artykuł “Model Selection and Model Averaging”, opracowany wspólnie z Gerdą Claeskens został uznany za przełomowe osiągnięcie na polu matematyki przez ESI (Essential Science Indicator) w 2005. W 1999 Hjort został członkiem Norweskiej Akademii Nauk.
Ze strony praktycznej: w 1994 roku, po systematycznej analizie rezultatów mistrzostw świata w biegu łyżwiarskim, Nils Hjort dowiódł istnienia z pozoru nieznacznej, ale w efekcie znaczącej różnicy między ostatnim torem zewnętrznym a ostatnim torem wewętrznym w łyżwiarskim biegu na 500 metrów – co oznaczało, że już od 1924 konkurencja była rozstrzygana błędnie. Z inicjatywy Hjorta reguły olimpijskie zostały zmienione: od olimpiady w Nagano 1998 zawodnicy pokonują przewidziany dystans dwa razy: startując raz z toru zewnętrznego, a raz wewnętrznego.

</doc>
<doc id="1522085" url="https://pl.wikipedia.org/wiki?curid=1522085" title="Biuro Wystaw Artystycznych w Katowicach">
Biuro Wystaw Artystycznych w Katowicach



</doc>
<doc id="1522086" url="https://pl.wikipedia.org/wiki?curid=1522086" title="Ryszard Przygodzki">
Ryszard Przygodzki

Ryszard Przygodzki (ur. 2 kwietnia 1957 w Bydgoszczy) – polski piłkarz, grający na pozycji pomocnika. Znany głównie z występów w Lechii Gdańsk, Bałtyku Gdynia, Szombierkach Bytom i Odrze Wodzisław Śląski.

</doc>
<doc id="1522091" url="https://pl.wikipedia.org/wiki?curid=1522091" title="Huragan Frances">
Huragan Frances

Huragan Frances – szósty nazwany sztorm tropikalny i czwarty huragan, oraz trzeci główny huragan w sezonie huraganowym na Atlantyku w 2004 roku. Maksymalny wiatr wyniósł 145 mph (230 km/h) i był w kategorii 4 skali Saffira-Simpsona.
Badania naukowe.
W czasie trwania sztormu prowadzony był program badawczy CBLAST, podczas którego przeprowadzono unikalną serię pomiarów oceanograficznych. Do pomiarów wykorzystano m.in. sondy dryfujące (tzw. dryftery) oraz sondy profilujace. W czasie eksperymentu 22 dryftery mierzyły temperaturę i prądy oceaniczne na powierzchni oceanu. Instrumenty zostały umieszczone w oceanie 31 sierpnia, 2004 z samolotu C-130, dodatkowe 7 dryfterów umieszczono w lipcu 2004.
Poza sondami dryfującymi użyto także sond profilujących.

</doc>
<doc id="1522093" url="https://pl.wikipedia.org/wiki?curid=1522093" title="Babice (gmina w województwie lubelskim)">
Babice (gmina w województwie lubelskim)

Babice (od 1973 Obsza) – dawna gmina wiejska istniejąca w latach 1883-1954 na Lubelszczyźnie. Siedzibą władz gminy były początkowo Babice a następnie Zamch i Obsza.
Gmina Babice powstała w 1883 w powiecie biłgorajskim guberni lubelskiej. W 1912 gmina Księżpol została włączona do guberni chełmskiej. Poprzedni podział administracyjny przywróciły okupacyjne władze austriackie po zajęciu Lubelszczyzny przez Austro-Węgry w 1915. W 1919 gmina weszła w skład woj. lubelskiego.
Według stanu na 30 września 1921 gmina Babice obejmowała miejscowości Babice, Dorbozy, Łom, Obsza, Obszańska Wola, Olchowiec i Zamek. Gmina liczyła 5.649 mieszkańców.
Podczas okupacji gmina należała do dystryktu lubelskiego Generalnego Gubernatorstwa. Po wyzwoleniu powołano do życia Radę Narodową w Babicach na mocy statutu z dnia 1 stycznia 1944 roku.
Według stanu na 1 lipca 1952 gmina Babice składała się z 6 gromad: Babice, Obsza, Olchowiec, Wola Obszańska, Zamch część I i Zamch część II.
Gmina Babice została zniesiona 29 września 1954 wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 gmina Babice nie została przywrócona, natomiast z całego jej dawnego obszaru, powiększonego o łąki w dolinie Tanwi i Wirowej oraz o las "Kobylanka" z gminy Łukowa, utworzono gminę Obsza.

</doc>
<doc id="1522094" url="https://pl.wikipedia.org/wiki?curid=1522094" title="Sonda profilująca">
Sonda profilująca

Sonda profilująca - sonda oceanograficzna używana do pomiarów temperatury i zasolenia oceanu i innych własności fizycznych w głębi oceanu i na jego powierzchni.
Sondy neutralnej gęstości.
Sondy o neutralnej gestości są tak skonstruowane, że mogą zmieniać swoją wyporność poprzez zmianę swojej objętości przy stałej masie co zmienia ich gęstość. Jest to dokonywane poprzez pompę wewnątrz sondy, która rozpycha gumowy pęcherz na zewnątrz sondy. Zwiększenie objętości sondy zmniejsza jej gęstość, co powoduje że jest ona mniejsza niż gęstość wody i sonda wypływa na powierzchnię. Antena komunikacyjna znajduje się na górnej części sondy. Specjalne baterie dostarczają energię do pompy. Sonda ma okres życia około 4-5 lat. Sondy o prawie neutralnej gęstości (ang. "Swallow float") zostały wynalezione przez Johna Swallow (1923-1994) i pierwszy raz użyte w 1955 roku. W latach 1990, na potrzeby eksperymentu World Ocean Circulation Experiment (WOCE) Russ Davis z Instytutu Oceanografii im. Scripps oraz Doug Webb skonstruowali specjalne sondy oparte na zasadzie neutralnej gestości nazwane ALACE (Autonomous LAgrangian Circulation Explorers), które po modyfikacjach, użyto w systemie Argo. Obecnie (2008) firma Webb Research Corporation produkuje sondy APEX, które są kontynuacją sond ALACE. Inne wersje produkowane są przez kanadyjską firmę Metocean oraz francuska firmę Martec. Sondy są dostarczane na miejsce ich wrzucenia do wody za pomocą statków lub rzadko za pomocą samolotów. Pomiary temperatury i zasolenia dokonywane są m.in. za pomocą Seabird CTD.

</doc>
<doc id="1522095" url="https://pl.wikipedia.org/wiki?curid=1522095" title="Huta Krzeszowska (gmina)">
Huta Krzeszowska (gmina)

Huta Krzeszowska – dawna gmina wiejska istniejąca do 1954 roku w woj. lubelskim. Siedzibą gminy była Huta Krzeszowska.
Gmina Huta Krzeszowska istniała już w 1878 roku w powiecie biłgorajskim. W 1912 południowa część gminy Huta Krzeszowska została włączona do guberni chełmskiej. Poprzedni podział administracyjny przywróciły okupacyjne władze austriackie po zajęciu Lubelszczyzny przez Austro-Węgry w 1915. W 1919 roku weszła w skład w woj. lubelskiego. 
Według stanu na 30 września 1921 gmina Huta Krzeszowska obejmowała miejscowości Borowina, Brzozowiec, Derylaki, Gózd, Harasiuki, Hucisko, Huta Nowa, Huta Plebańska, Huta Podgórna, Huta Stara, Kiszki, Kusze, Maziarnia, Momoty Dolne, Momoty Górne, Półsieraków, Ryczki, Sieraków Nowy, Sieraków nad Tanwią, Szeliga, Ujście, Wólka, Żuk Nowy i Żuk Stary. Gmina liczyła 6.195 mieszkańców.
Podczas okupacji gmina należała do dystryktu lubelskiego Generalnego Gubernatorstwa. Po wyzwoleniu powołano do życia Radę Narodową w Hucie Krzeszowskiej na mocy statutu z dnia 1 stycznia 1944 roku.
Według stanu na 1 lipca 1952 gmina Huta Krzeszowska składała się z 16 gromad: Derylaki, Gózd, Harasiuki, Hucisko, Huta Nowa, Huta Plebańska, Huta Podgórna, Huta Stara, Maziarnia, Momoty Dolne, Momoty Górne, Sieraków, Szeliga, Ujście, Wólka i Żuk.
Gmina Huta Krzeszowska została zniesiona 29 września 1954 wraz z reformą wprowadzającą gromady w miejsce gmin. Na jej obszarze utworzono gromady Harasiuki, Hucisko, Huta Plebańska i Momoty Górne. 1 stycznia 1956 gromada Momoty Górne, obejmująca miejscowości Momoty Dolne, Momoty Górne i Ujście, została przeniesiona do odtworzonego powiatu janowskiego. 1 lipca 1960 zniesiono gromadę Hucisko, a jej obszar włączono do nowo utworzonej gromady Krzeszów Górny. Przed 1 lipca 1965 została zniesiona gromada Huta Plebańska, a utworzona gromada Huta Krzeszowska. 
W kolejnej reformie administracyjnej 1 stycznia 1973 gmina Huta Krzeszowska nie została odtworzona. Większość jej obszaru należy dziś do gminy Harasiuki powiatu niżańskiego, niewielka część na północy (wsie Momoty Dolne, Momoty Górne i Ujście) – do gminy Janów Lubelski powiatu janowskiego, a skrawek na zachodzie (lasy między wsiami Harasiuki, Lipiny Górne i Gózd Lipiński) – do gmin Potok Górny i Biszcza powiatu biłgorajskiego.

</doc>
<doc id="1522097" url="https://pl.wikipedia.org/wiki?curid=1522097" title="Wola Różaniecka (gmina)">
Wola Różaniecka (gmina)

Wola Różaniecka – dawna gmina wiejska istniejąca w latach 1866–1954 w woj. lubelskim. Gmina obejmowała obszar wiejski obecnej gminy Tarnogród. Siedzibą gminy była Wola Różaniecka.
Gmina Wola Różaniecka została utworzona w powiecie biłgorajskim guberni lubelskiej wraz z powołaniem w Królestwie Polskim nowożytnego systemu gmin zbiorowych w latach 1859–1867. 
W 1878 gmina podlegała sądowi gminnemu okręgu III w Tarnogrodzie a jej siedziba znajdowała się w Różańcu. W skład gminy wchodziły miejscowości Bolesławin, folwark Jamieńszczyzna, Luchów Dolny, Luchów Górny, Różaniec, Różaniecka Wola i Zagrody. Miała 14148 mórg obszaru i liczyła 4308 mieszkańców. Była gminą przygraniczną z austriacką Galicją. W latach 1912–1915 wchodziła w skład guberni chełmskiej; po zajęciu Lubelszczyzny przez Austro-Węgry przywrócono poprzedni podział administracyjny. 
W 1919 gmina weszła w skład w woj. lubelskiego. Do 1939 była jednostką samorządu terytorialnego, pełniącą również funkcje administracyjne zlecone przez państwo. 
Według stanu na 30 września 1921 gmina Wola Różaniecka obejmowała miejscowości Bolesławin, Jamieńszczyzna, Luchowska Słoboda, Luchów, Luchów Dolny, Luchów Górny, Pustki (Kolonia Różaniecka), Różaniec, Różaniec Główny i Różaniecka Wola. Gmina liczyła 4.774 mieszkańców. 
Podczas okupacji gmina należała do dystryktu lubelskiego (w Generalnym Gubernatorstwie). Okupanci do gminy Wola Różaniecka przyłączyli gromadę Majdan Sieniawski z dotychczasowej Adamówka z powiatu jarosławskiego (przed wojną w woj. lwowskim); w latach 1940-42 gromadę tę nazywano Osówka Górna.
Po wyzwoleniu powołano do życia Radę Narodową w Woli Różanieckiej na mocy statutu z dnia 1 stycznia 1944. Według stanu na 1 lipca 1952 gmina Wola Różaniecka składała się z 5 gromad: Luchów Dolny, Luchów Górny, Różaniec część I, Różaniec część II i Wola Różaniecka. 
Gmina Wola Różaniecka została zniesiona 29 września 1954 wraz z reformą wprowadzającą gromady w miejsce gmin. Na obszarze dawnej gminy Wola Różaniecka utworzono gromady Luchów Górny i Wola Różaniecka. 1 lipca 1960 zniesiono gromadę Luchów Dolny, a jej obszar przyłączono do gromady Wola Różaniecka. 1 lipca 1971 obszar dawnej gminy Wola Różaniecka obejmowała już tylko gromada Wola Różaniecka. 
W kolejnej reformie administracyjnej 1 stycznia 1973 gmina Wola Różaniecka nie została odtworzona. Z jej obszaru utworzono gminę Tarnogród, obejmującą również miasto Tarnogród, które do 1954 stanowiło oddzielną gminę Tarnogród, składającą się z samego Tarnogrodu (wówczas tzw. osady miejskiej).

</doc>
<doc id="1522099" url="https://pl.wikipedia.org/wiki?curid=1522099" title="Puszcza Solska (gmina)">
Puszcza Solska (gmina)

Puszcza Solska (do 1874 "Bi(e)łgoraj") – dawna gmina wiejska istniejąca do 28 września 1954 roku w woj. lubelskim. Gmina obejmowała północno-wschodni obszar dzisiejszej gminy Biłgoraj. Przed wojną siedzibą gminy była Puszcza Solska (obecnie dzielnica Biłgoraja), a po wojnie Biłgoraj.
Gmina Puszcza Solska, początkowo pod nazwą "gmina Biłgoraj", została utworzona w 1874 roku w powiecie biłgorajskim guberni lubelskiej.
W 1919 roku weszła w skład w woj. lubelskiego. Do 1939 roku była jednostką samorządu terytorialnego, pełniącą również funkcje administracyjne zlecone przez państwo.
Według stanu na 30 września 1921 gmina Puszcza Solska obejmowała miejscowości: Aleksandrowska Słoboda, Bojary, Cyncynopol, Dąbrowica, Dyle, Edwardów, Gromada, Ignatówka, Kajetanówka, Majdan Gromadzki, Nadrzecze, Puszcza Solska, Rapy Bojarskie, Rapy Dylańskie, Różnówka, Stępniówka, Teodorów, Wola, Zagrody Dąbrowickie i Zagumnie. Gmina liczyła 4629 mieszkańców.
1 kwietnia 1927 włączono do gminy Puszcza Solska wsie Brodziaki, Korczów, Okrągłe i Smólsko z gminy Sól, zaś wieś Bojary oraz wieś i folwark Różnówka z gminy Puszcza Solska włączono do miasta Biłgoraja.
Podczas okupacji gmina należała do dystryktu lubelskiego Generalnego Gubernatorstwa. Po wyzwoleniu powołano do życia Radę Narodową w Puszczy Solskiej na mocy statutu z 1 stycznia 1944.
Według stanu na 1 lipca 1952 gmina Puszcza Solska składała się z 11 gromad: Brodziaki, Dąbrowica, Dyle, Gromada, Kajetanówka, Korczów, Majdan Gromadzki, Puszcza Solska, Rapy Dylańskie, Smólsko i Wola.
1 stycznia 1953 do gminy Puszcza Solska włączono gromady Andrzejówka, Bukowa i Korytków Duży z gminy Kocudza.
Gmina Puszcza Solska została zniesiona 29 września 1954 wraz z reformą wprowadzającą gromady w miejsce gmin. Na obszarze dawnej gminy Puszcza Solska utworzono gromady Bukowa, Dąbrowica, Korytków Duży i Majdan Gromadzki. W ramach tej reformy 1 stycznia 1955 do powiatu biłgorajskiego przyłączono między innymi gromadę Hedwiżyn oraz wsie Wolaniny i Ratwica z gromady Bukownica dawnej gminy Tereszpol powiatu zamojskiego. 1 lipca 1960 z gromad Dąbrowica, Korytków Duży, Majdan Gromadzki i Podlesie utworzono nową gromadę Biłgoraj. Przed 1 lipca 1965 zniesiono gromady Bukowa i Hedwiżyn, których obszary przyłączono do gromady Biłgoraj. 1 lipca 1971 obszar dawnej gminy Puszcza Solska obejmowała już tylko gromada Biłgoraj.
W kolejnej reformie administracyjnej 1 stycznia 1973 gmina Puszcza Solska nie została odtworzona. Większość jej obszaru należy dziś do gminy Biłgoraj i miasta Biłgoraj.

</doc>
<doc id="1522100" url="https://pl.wikipedia.org/wiki?curid=1522100" title="Eutydemos II">
Eutydemos II

Eutydemos II – król Baktrii panujący ok. 190–185 p.n.e., następca Demetriusza I.
W trakcie jego panowania pojawili się uzurpatorzy roszczący sobie pretensje do tronu, co spowodowało rozpad i osłabienie królestwa. Byli to Agatokles w Paropamisadzie i Pantaleon w Arachozji, prawdopodobnie krewni Diodotosa II, obalonego przez jednego z jego poprzedników Eutydemosa I. Do ponownego zjednoczenia państwa doprowadził jego następca Antymachos I Theos.

</doc>
<doc id="1522101" url="https://pl.wikipedia.org/wiki?curid=1522101" title="Kocudza (gmina)">
Kocudza (gmina)

Kocudza (od 1973 Dzwola) – dawna gmina wiejska istniejąca w latach 1916–1954 w woj. lubelskim. Siedzibą gminy była Kocudza ("Kocudza Dolna").
Gmina Kocudza została utworzona w ramach carskiej reformy administracyjnej 1864 roku jako jedna z 14 gmin powiatu biłgorajskiego guberni lubelskiej Królestwa Polskiego. Po podziale powiatu biłgorajskiego między gubernię lubelską i chełmską w 1912 gmina została włączona do powiatu janowskiego. Po zajęciu tych terenów przez Austro-Węgry w 1915 przywrócono poprzedni podział administracyjny. Po odzyskaniu przez Polskę niepodległości w 1918 gmina znalazła się w powiecie biłgorajskim województwa lubelskiego.
Według stanu na 30 września 1921 gmina Kocudza obejmowała miejscowości Andrzejówka, Bukowa, Celinki, Dzwola, Kapronie, Kocudza, Kocudza Górna, Kocudza Dolna, Konstantów, Korytków Mały, Korytków Wielki, Władysławów i Zdzisławice. Gmina liczyła 6404 mieszkańców.
Według stanu na 1 lipca 1952 gmina Kocudza składała się z 13 gromad: Andrzejówka, Bukowa, Dzwola, Kapronie, Kocudza I, Kocudza II, Kocudza III, Kocudza Górna, Konstantów, Korytków Duży, Korytków Mały, Władysławów i Zdzisławice. 1 stycznia 1953 roku z gminy Kocudza wyłączono gromady Andrzejówka, Bukowa i Korytków Duży i włączono je do gminy Puszcza Solska.
W reformie administracyjnej 1954 roku dotychczasowa gmina Kocudza została podzielona na gromady Dzwola i Kocudza. 1 stycznia 1956 obie gromady przeniesiono do odtworzonego powiatu janowskiego.
W kolejnej reformie administracyjnej 1 stycznia 1973 gmina Kocudza nie została odtworzona, a jej obszar podzielono między utworzone wówczas gminy Dzwola powiatu janowskiego (wsie Celinki, Dzwola, Kapronie, Kocudza, Konstantów, Władysławów i Zdzisławice) i Biłgoraj powiatu biłgorajskiego (wsie Andrzejówka, Bukowa i Korytków Duży) oraz gminę Frampol (Korytków Mały).

</doc>
<doc id="1522102" url="https://pl.wikipedia.org/wiki?curid=1522102" title="Sól (gmina)">
Sól (gmina)

Sól – dawna gmina wiejska istniejąca w latach 1863-1954 na Lubelszczyźnie. Siedzibą gminy była Sól.
Gmina Sól powstała w 1863 w Królestwie Polskim a po jego podziale na powiaty i gminy z początkiem 1867 weszła w skład w powiatu biłgorajskiego w guberni lubelskiej. W 1912 gmina Sól została włączona do guberni chełmskiej. Poprzedni podział administracyjny przywróciły okupacyjne władze austriackie po zajęciu Lubelszczyzny przez Austro-Węgry w 1915. W 1919 gmina znalazła się w woj. lubelskim. Do 1939 była jednostką samorządu terytorialnego, pełniącą również funkcje administracyjne zlecone przez państwo. 
Według stanu na 30 września 1921 gmina Sól obejmowała miejscowości Banachy, Bidaczów Nowy, Bidaczów Stary, Brodziaki, Ciosmy, Dereźnia Majdańska, Dereźnia Solska, Dereźnia Zagrody, Dereźniańska Wola, Korczów, Łazory, Majdan Nowy, Majdan Stary, Margole, Okrągłe, Rogale, Rogóźnia, Ruda Solska, Ruda Zagrody, Smólsko, Sól i Zofiampol. Gmina liczyła 8.453 mieszkańców. 1 kwietnia 1927 wsie Brodziaki, Korczów, Okrągłe i Smólsko włączono do gminy Puszcza Solska, a wieś Margole włączono do gminy Aleksandrów.
Podczas okupacji gmina należała do dystryktu lubelskiego (w Generalnym Gubernatorstwie). Po wyzwoleniu powołano do życia Radę Narodową w Soli na mocy statutu z dnia 1 stycznia 1944. 
Według stanu na 1 lipca 1952 gmina Sól składała się z 13 gromad: Banachy, Bidaczów Nowy, Bidaczów Stary, Ciosmy, Dereźnia, Łazory, Majdan Nowy, Majdan Stary, Rogale, Rogóźnia, Ruda Solska, Sól i Wola Dereźniańska. 
Gmina Sól została zniesiona 29 września 1954 w ramach reformy wprowadzającej gromady w miejsce gmin. Na obszarze dawnej gminy Sól utworzono gromady Bidaczów Stary, Majdan Nowy, Podlesie, Smólsko Duże, Sól i Wola Dereźniańska. 1 lipca 1960 zniesiono gromady Podlesie i Bidaczów Stary, których obszary włączono do gromady Sól, oraz Smólsko Duże - do gromady Majdan Nowy. 
W kolejnej reformie administracyjnej 1 stycznia 1973 gmina Sól nie została odtworzona. Większość jej obszaru należy dziś do gminy Biłgoraj (Bidaczów Nowy, Bidaczów Stary, Brodziaki, Ciosmy, Dereźnia, Korczów, Okrągłe, Ruda Solska, Ruda Zagrody, Smólsko Duże, Sól, Wola Dereźniańska, Zofiampol), a skrawki do gmin Księżpol (Majdan Nowy, Majdan Stary, Rogale), Aleksandrów (Margole) i Harasiuki (Banachy, Łazory, Rogóźnia).

</doc>
<doc id="1522109" url="https://pl.wikipedia.org/wiki?curid=1522109" title="Alfreda Benge">
Alfreda Benge

Alfreda Benge (ur. 1940 w Austrii) – poetka, malarka, autorka tekstów piosenek, ilustratorka, projektantka okładek płyt.
Jej matka była Polką, góralką z Zakopanego.
26 lipca 1974 r. Alfreda (znana jako Alfie) poślubiła muzyka, kompozytora i wokalistę rockowego Roberta Wyatta.
Po 1974 r. rozpoczęła projektować okładki do płyt swojego męża, jak i innych muzyków, m.in. Freda Fritha (album "Gravity").
Jest także autorką tekstów do kompozycji Roberta i innych muzyków.
Zilustrowała także dwie książki dla dzieci autorstwa muzyka (m.in. współpracującego z Wyattem) Ivora Cutlera: "Herbert the Chicken" i "Herbert the Elephant".
Jest najlepszą przyjaciółką wybitnej aktorki brytyjskiej Julie Christie. Jako asystentka montażysty pracowała przy filmie "Don’t Look Now" w reżyserii Nicolasa Roega. W filmie tym Christie grała główną rolę kobiecą jako żona bohatera granego przez Donalda Sutherlanda.
Głos Alfredy został uwieczniony na kilku albumach Roberta Wyatta. Julia Christie dzięki przyjaźni z Alfredą także została nagrana na albumie zespołu Wyatta Matching Mole "Matching Mole's Little Red Record". Pod pseudonimem Ruby Crystal wygłasza mówioną, bardzo słabo słyszalną partię (Matching Mole był zespołem głównie instrumentalnym) w utworze „Nan True’s Hole”. Tekst ma charakter lesbijski. Grupa Hatfield and North wykonywała ten utwór pod anagramowymi tytułami "Oh, Len’s Nature" lub "Ethanol Nurse" z powodu problemów, które mieli z wydawcą.
Obie panie zostały także uwiecznione w tytułach dwóch kompozycji Billa MacCormicka; Alfreda (Gloria) w „Gloria Gloom” a Julie (Flora) we „Flora Fridget”.
Alfredzie poświęcony jest prawie cały album Wyatta "Rock Bottom".

</doc>
<doc id="1522114" url="https://pl.wikipedia.org/wiki?curid=1522114" title="Szlak Ho Chi Minha">
Szlak Ho Chi Minha

Szlak Ho Chi Minha – obiegowa nazwa używana w czasie wojny wietnamskiej na określenie skomplikowanego systemu tajnych tras komunikacyjnych łączących Wietnam Północny z Wietnamem Południowym omijających silnie obsadzoną strefę zdemilitaryzowaną, poprzez obszary sąsiadujących państw, Laosu i Kambodży. System ów zapewniał dostarczanie zaopatrzenia, ludzi i uzbrojenia siłom Wietkongu i Ludowej Armii Wietnamu (dalej w tekście LAW) w czasie trwania konfliktu w latach 1960–1975.
Nie był to pojedynczy szlak, co sugerowałaby nazwa, a raczej gęsta plątanina dróg gruntowych dla samochodów, ścieżek pieszych i rowerowych, a także szlaków wodnych na niektórych rzekach. Nazwa powstała w Stanach Zjednoczonych. W Wietnamie Północnym nazywano ją "Đường Trường Sơn" („Szlakiem Dostawczym Dãy Trường Sơn”), od pasma górskiego w środkowym Wietnamie, przez które szlak ów przebiegał.
Początki (1959–1965).
To, co Amerykanie nazwali Szlakiem Hồ Chí Minha, istniało od stuleci jako sieć prymitywnych ścieżek umożliwiających komunikację i handel w regionie, który należy do najdzikszych w całej Azji Południowo-Wschodniej: prawie niezamieszkany, z górami wysokości od 500 do 2700 metrów n.p.m., pokrytych nieprzebytą gęstwą tropikalnej dżungli. Już podczas pierwszej wojny indochińskiej walczący z Francuzami Việt Minh wykorzystywał te ścieżki dla przemieszczania się z północy na południe.
Pierwsze 5 tysięcy żołnierzy i działaczy Lao động znalazło się na Południu już w 1959 roku. Gdy rozgorzał konflikt pomiędzy Wietkongiem i południowowietnamskim reżimem Ngô Đình Diệma, Hanoi wysłało na południe nowo utworzoną 559 Grupę Transportową, dowodzoną przez pułkownika (później generała) Võ Bẩma, z zadaniem rozbudowania całego systemu. Początkowo Wietnamczycy z północy koncentrowali wysiłki na przenikaniu przez granicę tuż poniżej strefy zdemilitaryzowanej rozdzielającej oba państwa wietnamskie, wykorzystując zajętą jeszcze w maju 1958 roku przez Pathet Lao bazę w Xépôn, na laotańskiej drodze krajowej nr 9. Umożliwiło to 559 Grupie przeniesienie swych linii komunikacyjnych na zachód od pasma Gór Annamskich. W ciągu roku Grupa Transportowa rozrosła się do 6000 personelu w dwóch regimentach – 70. i 71.. Liczba ta nie obejmowała sił wojskowych przysłanych dla ochrony szlaku ani pracowników cywilnych.
Żołnierze przeznaczonego do uderzenia na Masyw Centralny 133 Regimentu LAW, którymi dowodził gen.bryg. Chu Huy Mân, rozpoczęli w 1963 roku ponad 18-miesięczne szkolenie. Każdy rekrut otrzymał na wstępie dwie drelichowe koszule w kolorze khaki, dwie pary takich samych spodni, zestaw nici i igieł do szycia oraz parę "sandałów Ho Chi Minha" wyciętych ze zużytych opon samochodowych. Taki "mundur" miał służyć żołnierzowi 5 lat. Po 16-tygodniowym szkoleniu rekruckim najzdolniejszych skierowano na 6 miesięcy do szkół podoficerskich. Reszta zapoznawała się ze wszystkimi znanymi rodzajami broni i materiałów wybuchowych, uczyła się zasad kamuflażu i taktyki walk partyzanckich. Po dodatkowym przeszkoleniu w górach, które przypominały pogranicze Laosu i Wietnamu Południowego, regiment gen. Mana wyruszył w 2-miesięczną drogę, przy czym podzielony został na bataliony wędrujące w 3-dniowych odstępach. Każdy żołnierz niósł 7-dniową rację ryżu (ok. 2 kg) oraz 4 kg innych produktów spożywczych (sól, mąka pszenna, solona wieprzowina), które miały mu wystarczyć na cały czas trwania podróży. Otrzymał też 50 tabletek antymalarycznych i 100 tabletek witaminy Bˡ. Do tego trzeba dodać obciążenie w postaci broni i amunicji. 
Na samym początku wojny szlak służył wyłącznie do przerzucania wojsk. Wynikało to z tego, że Hanoi mogło dostarczać sprzęt i amunicję swym oddziałom na południu drogą morską, w którym to celu utworzono 759. Grupę Transportową, wyposażoną w 20 stalowych łodzi motorowych. Jednak po zainicjowaniu przez Amerykanów ścisłej kontroli wód przybrzeżnych (Operacja Market Time), szlak musiał przejąć wszystkie zadania transportowe. Odtąd zaopatrzenie i uzbrojenie przesyłane z północy było magazynowane w rejonach nadgranicznych, które wkrótce zostały nazwane Obszarami Bazowymi (BA), gdzie jednocześnie bojownicy Wietkongu i żołnierze LAW znajdowali odpoczynek i możliwość uzupełnienia sił po walkach w Południowym Wietnamie.
W południowym Laosie istniało pięć takich obszarów bazowych. BA 604 był głównym centrum logistycznym w czasie trwania wojny; stąd płynęły rozkazy, zaopatrzenie i ludzie do południowowietnamskiego obszaru frontowego MR-1 i do kolejnych baz powstających dalej na południe. BA 611 przegrupowywał transporty z bazy BA 604 do BA 609 i wysyłała konwoje z zaopatrzeniem w tym kierunku. Dostarczał także paliwa i amunicji bazie BA 607 i partyzantom działającym w południowowietnamskiej prowincji Thừa Thiên-Huế. BA 612 stanowił bezpośrednie zaplecze frontu B-3 na obszarze Płaskowyżu Centralnego w Południowym Wietnamie. BA 614, położony pomiędzy Chavane w Laosie i Khâm Đức w Południowym Wietnamie, był głównie używany do przerzucania ludzi i zaopatrzenia do obszaru frontowego MR-2 i frontu B-3. Obszar bazowy 609 był szczególnie ważny ze względu na dobry stan dróg, co umożliwiało przerzucanie zaopatrzenia także w porze deszczowej.
Amerykanie i Europejczycy wyobrażali sobie, że ukrytymi w gęstej dżungli ścieżkami wędrują gromady bosonogich Wietnamczyków prowadzących ciężko wyładowane rowery, wozy zaprzężone w woły lub wręcz – jak kulisi chińscy – niosąc setki ton zaopatrzenia na własnych plecach. Tak rzeczywiście było na początku, ale, zgodnie z ambitnymi planami północnowietnamskiego dowództwa, które chciało przekształcić szlak w nowoczesny system logistyczny, ludzi wkrótce zastąpiły (na niektórych odcinkach) ciężarówki sowieckiej, chińskiej lub wschodnioeuropejskiej produkcji (z NRD, Czechosłowacji i Polski). W grudniu 1961 roku 3 Grupa Transportu Samochodowego Głównego Departamentu Wsparcia LAW stała się pierwszym zmotoryzowanym oddziałem używanym przez siły Wietnamu Północnego na szlaku, a ten rodzaj transportu był szybko i stale rozwijany.
Wkrótce powstał zawiły labirynt szerokich na sześć metrów dróg gruntowych (wysypanych żwirem, a tam, gdzie trzeba, wyłożonych kłodami drzewa), ścieżek pieszych i rowerowych. Ponadto na szlaku znajdowały się liczne pod- i naziemne parkingi dla ciężarówek, warsztaty naprawcze, zbiorniki paliwa, magazyny, koszary, szpitale, stanowiska dowódcze i kontrolne. Wszystko to było chronione przed okiem nieprzyjaciela przez system naturalnego i sztucznego kamuflażu, ciągle poprawianego i udoskonalanego. W roku 1973 ciężarówki mogły pokonywać całą trasę bez obawy odkrycia przez obserwację lotniczą, poza pokonywaniem przeszkód wodnych na rzekach i strumieniach, gdzie pobudowano utwardzone groble ukryte pod powierzchnią wody. 
W południowo-wschodnim Laosie kluczową rolę odgrywała pogoda i to zarówno dla transportu, jak i amerykańsko-południowowietnamskich wysiłków do przerwania tej trasy zaopatrzenia. Monsun południowo-zachodni, trwający od połowy maja do połowy września, niesie wielką falę opadów (70% rocznych 3750 mm). W czasie tej pory deszczowej niebo jest mocno zachmurzone, a temperatura wysoka. Monsun północno-wschodni (pora sucha) od połowy listopada do połowy kwietnia jest okresem relatywnie suchszym, ze znaczną ilością dni słonecznych i z niższą temperaturą. W czasie wojny warunki te sprawiały, że drogi gruntowe stawały się w lecie miejscami nieprzejezdne, a transport przejmowały jednostki pływające na nielicznych rzekach regionu.
Dodatkowym utrudnieniem w zwalczaniu sił LAW, Wietkongu i Pathet Lao był chaos panujący w całym regionie, gdzie dowódcy południowo-wietnamskich i laotańskich obszarów frontowych traktowali powierzone sobie oddziały jak prywatne armie. W rezultacie jedynymi siłami, zdolnymi oprzeć się komunistom były plemiona górskie, które udało się wyszkolić i uzbroić SOG oraz ambasadom Stanów Zjednoczonych.
Rozbudowa (1965–1968).
W roku 1961 wywiad amerykański obliczał, że 5843 nieprzyjaciół z północy (w rzeczywistości ok. 4000) przeniknęło szlakiem na południe; w roku 1962 miało ich być 12 675 (w rzeczywistości 5300); w 1963–7693 (w rzeczywistości 4700); a w 1964 – 12 424. W roku 1964 zdolności transportowe szlaku sięgnęły 20–30 ton dziennie, a według obliczeń analityków amerykańskich 12 000 (w rzeczywistości 9000) żołnierzy z północy przedostało się tą drogą na południe.
W roku 1965 amerykańskie dowództwo w Sajgonie obliczało, że potrzeby LAW/Wietkongu sięgają 234 ton zaopatrzenia miesięcznie i że 195 ton z tej liczby dociera do Wietkongu przez Laos. Według analityków wywiadu w ciągu pory suchej w roku 1965 przez Laos przerzucano szlakiem 30 ciężarówek (90 ton) dziennie, co znacznie przekraczało wyliczenia sporządzane w Sajgonie.
Priorytetem dla Amerykanów stało się przerwanie szlaku, ale operacje przeciwko systemowi były utrudnione ze względu na pozorną „neutralność” Laosu, co nie powstrzymało żadnej ze stron konfliktu przed naruszaniem owej neutralności; Północ nadal wspierała sojuszników z Pathet Lao, a Amerykanie starali się wspierać siły rządowe i partyzantkę antykomunistyczną, bombardując szlak coraz intensywniej. Była to tzw. „tajna wojna” (ang. "secret war"), do udziału w której Amerykanie przyznali się dopiero w latach prezydentury Billa Clintona.
2 grudnia 1964 roku prezydent Lyndon B. Johnson zaakceptował "plan ograniczonych działań lotniczych przeciwko komunistycznym liniom zaopatrzeniowym", a 14 grudnia 1964 roku US Air Force w ramach operacji Barrel Roll rozpoczęła systematyczne bombardowania Szlaku Ho Chi Minha w Laosie. 20 marca 1965, po rozpoczęciu operacji Rolling Thunder przeciwko Północnemu Wietnamowi, prezydent Johnson powtórnie wyraził zgodę na akcję przeciwko szlakowi. "Operacja Barrel Roll" była prowadzona w północno-wschodnim Laosie, podczas gdy Laos południowy bombardowany był w ramach operacji Steel Tiger. W połowie roku liczba wykonywanych lotów bojowych wzrosła z 20 do 1000 miesięcznie.
Na żądanie dowództwa w Sajgonie Kolegium Połączonych Szefów Sztabów zgodziło się na objęcie bombardowaniami obszarów Laosu przylegających do północnych prowincji Wietnamu Południowego, w wyniku czego obszary te zostały objęte działaniami w ramach operacji Tiger Hound. Jednak operacji lotniczych nie ułatwiała ani skomplikowana sytuacja polityczna (konieczność zachowywania operacji w tajemnicy), ani pogoda: pora deszczowa (będąca zresztą przeszkodą także dla komunistów) i poranne mgły oraz dymy i zamglenia powodowane przez wypalanie łąk i pól ryżowych, co praktykowali nagminnie miejscowi rolnicy.
W ciągu roku 1968 US Air Force przeprowadziły dwa eksperymenty, które miały być remedium na przeszkody pogodowe, a zwłaszcza zachmurzenie. Projekt Popeye zmierzał do likwidacji lub zmniejszenia zachmurzenia nad południowym Laosem. Testy polegające na zasiewaniu chmur jodkiem srebra rozpoczęły się we wrześniu w dorzeczu rzeki Kong, która przebiegała przez obszar operacji Steel Tiger i Tiger Hound. Chmury były zasiewane rozpylonym jodkiem srebra, a skraplanie inicjowano następnie użyciu rakietnic sygnałowych. Po pięćdziesięciu sześciu testach zakończonych w połowie października ogłoszono, że w 85% metoda jest skuteczna. Prezydent Johnson wydał zezwolenie na jej wdrożenie, była stosowana do końca lipca 1972 roku.
Testowanie projektu Commando Lava rozpoczęło się 17 maja. Naukowcy z zakładów Dow Chemical stworzyli podobną do mydła miksturę, która pod działaniem wody deszczowej miała dekomponować wierzchnią warstwę ziemi zamieniając ją w błoto. Zarówno wojskowi, jak i cywilni uczestnicy projektu podchodzili do jego realizacji z wielkim entuzjazmem, głosząc hasło „rób błoto, nie wojnę”. Rezultaty nie były jednak zachęcające: na pewnych obszarach mikstura działała, na innych nie – w zależności od składu budowy gruntu. Pierwszy lot, z Bazy Tajlandzkich Królewskich Sił Powietrznych w Udorn, wykonały trzy samoloty transportowe C-130A. Tworząca błoto mikstura została zapakowana w płócienne worki, które miały ulec zniszczeniu przy uderzeniu o ziemię. Samoloty zrzuciły swe ładunki z wysokości szczytów drzew, a wieczorny deszcz spowodował, że około 800 metrów wyciętej w zboczu wzgórza drogi spłynęło w głąb doliny. Twórcom zdawało się, że sukces jest kompletny i że można tą metodą wygrać wojnę. Jednakże dwie następne próby, dokonane niedaleko zatoki Cam Ranh w Południowym Wietnamie, zakończyły się niepowodzeniem. Załogom mówiono, że Wietkong wysyłał setki ludzi w miejsca zrzutów, by pozbierali „mydło” przed deszczem. Podczas kolejnej misji jeden z samolotów został poważnie uszkodzony przez ogień z baterii przeciwlotniczych, co stało się pretekstem do odstąpienia od dalszych eksperymentów.
Trwały natomiast operacje naziemne, gdzie CIA i Królewska Armia Laosu (wówczas FAL, wkrótce przemianowana na FAR) otrzymały zadanie powstrzymywania, opóźniania lub przynajmniej obserwowania nieprzyjacielskich działań infiltracyjnych. Na obszarze Laosu Agencja uruchomiła w tym celu w roku 1962 projekt Pincushion. W okresie późniejszym powstał z tego projekt Hardnose, zgodnie z którym wspierani przez CIA laotańscy partyzanci antykomunistyczni (zwłaszcza z plemienia Hmong) prowadzili akcje rozpoznawcze. W październiku 1965 roku generał William Westmoreland, głównodowodzący sił amerykańskich w Wietnamie Południowym, otrzymał zezwolenie na prowadzenie militarnych operacji transgranicznych. 18 listopada pierwsza grupa zwiadowców, wykonując tajną misję Military Assistance Command, Vietnam – Studies and Observations Group (SOG), wkroczyła do Laosu. Te akcje specjalne (prowadzone w Wietnamie Południowym, ale także w Północnym), w których udział brali odpowiednio przeszkoleni żołnierze "Zielonych Beretów", "US Army Rangers" oraz "Navy SEALs", trwały nieprzerwanie do ostatecznego zakazu ich prowadzenia w roku 1972. Jednocześnie 10 grudnia 1965 rozpoczęły się bombardowania szlaku przez bombowce B-52 Stratofortress.
Mimo wszelkich wysiłków podejmowanych przez Amerykanów liczba żołnierzy LAW, którzy przeniknęli do Wietnamu Południowego w roku 1966, wyniosła od 58 000 do 90 000, w tym co najmniej pięć regimentów piechoty w pełnych składach bojowych. W czerwcu Defense Intelligence Agency (DIA) obliczała, że na szlaku znajduje się 900 km dróg przystosowanych dla ciężarówek, w tym co najmniej 300 km dróg tak dobrych, że mogą być użytkowane przez cały rok. Wywiad amerykański wykrył też, że nieprzyjaciel wykorzystuje rzeki Kong i Bang Fai, dostarczając swoim oddziałom żywność, paliwo i amunicję w napełnionych do połowy stalowych beczkach, które spławia z ich nurtem do placówek Wietkongu, gdzie wyłapywane są przez system sieci. Amerykanie nie wiedzieli, że LAW rozpoczęła przerzucanie przez granicę ponad 81 000 ton zaopatrzenia „do wykorzystania podczas przyszłej ofensywy”. Ta „przyszła ofensywa” rozpoczęła się wraz z początkiem nowego roku księżycowego Tết w roku 1968, do czego przygotowano ponad 200 tysięcy wojsk północnowietnamskich w siedmiu pułkach piechoty i dwudziestu niezależnych batalionach, które zostały przerzucone na południe. W grudniu 1967 roku, tuż przed świętami Bożego Narodzenia, SOG przedstawił ekspertyzę mówiącą, że ruch ciężarówek na Szlaku wzrósł dwukrotnie.
Commando Hunt (1968–1970).
Na samym początku Ofensywy Tết siły Wietnamu Północnego znacznie przyspieszyły wysiłki w kierunku powiększenia stanu posiadania w północnym Laosie (czemu służyło uderzenie na wojska laotańskie w Dolinie Nambac, na północ od Luang Prabang) i modernizacji systemów logistycznych. Wprawdzie liczebność personelu obsługującego szlak zmalała, ale stało się tak głównie dlatego, że częściej zaczęto wykorzystywać szlaki wodne i mechanizować prace przy budowie i naprawianiu dróg. CIA przypuszczała, że w 1968 roku 559. Grupa używała dwudziestu spychaczy, jedenastu równiarek, trzech maszyn do kruszenia skał i dwóch walców do utwardzania dróg. Około 43 tysięcy Północnych Wietnamczyków i Laotańczyków, głównie przy użyciu kilofów i łopat, było zaangażowanych w roku 1968 w obsługę, naprawy i rozbudowywanie dróg, wraz z całym systemem pomocniczych instalacji. Utrzymaniem w znacznej części stanowiły „Młodzieżowe Brygady Szturmowe dla Ocalenia Narodowego” składające się głównie z kilkunastoletnich dziewcząt (młodzi mężczyźni byli od 18 roku życia powoływani do wojska), które – według twierdzeń Hanoi – ochotniczo zgłaszały się na trzy lata do pracy.
Amerykańską reakcją były wzmożone bombardowania szlaku. Ich największe natężenie miało miejsce w roku 1969, kiedy to na Laos spadły 433 tysiące ton bomb. Było to możliwe dzięki zakończeniu operacji Rolling Thunder i rozpoczęciu operacji Commando Hunt w listopadzie 1968 roku. Lotnictwo amerykańskie zostało zwolnione z zakazu dokonywania lotów nad Laosem i wkrótce co najmniej 500 maszyn dziennie operowało nad górzystym pograniczem. Z końcem roku ilość bombardowań południowego Laosu wzrosła nieomal trzykrotnie, z 4700 lotów bojowych w październiku do 12 800 w listopadzie. Amerykanie obliczali, że w wyniku bombardowań ginął co setny żołnierz LAW posyłany na Południe. Oznaczało to, iż na jednego zabitego przypadało przeciętnie 100 ton bomb o wartości 140 000 USD.
Nieustanne bombardowania wspomagała operacja Igloo White, prowadzona z Nakhon Phanom w Tajlandii. Składały się na nią trzy rodzaje działań: zrzucanie wzdłuż szlaku tysięcy akustycznych i sejsmicznych czujników, które zbierały informacje o aktywności nieprzyjaciela; komputerowe przetwarzanie tych danych w centrali wywiadu (Intelligence Service Center, w skr. ISC) i budowanie na tej podstawie informacji o kierunkach i szybkości poruszania się konwojów; wreszcie przekazywanie danych samolotom kontroli, które same zbierały informacje od czujników i na tej podstawie oraz na podstawie wskazań ISC kierowały bombowce ku celom. Tym działaniom towarzyszyły zespoły wywiadowcze SOG, które – niezależnie od podstawowych działań na rzecz operacji Commando Hunt – zajmowały się instalowaniem czujników dla Igloo White. Czujniki nie były na tyle wrażliwe, by mogły wykrywać obecność ludzi na szlaku, ale udoskonalono je w przededniu rozpoczęcia operacji Island Tree pod koniec roku 1971.
Szokiem dla analityków wywiadu było odkrycie powstałego w 1968 roku zamaskowanego rurociągu biegnącego z północnowietnamskiego portu Vinh na południowy zachód. W początkach następnego roku rurociąg przekroczył granicę laotańską, a w 1970 osiągnął podejścia do Doliny A Sầu w Wietnamie Południowym. Plastikowy rurociąg, wspomagany na trasie przebiegu przez liczne małe przepompownie, mógł transportować na zmianę ropę, benzynę i naftę tą samą pojedynczą rurą. W ciągu roku liczba rurociągów docierających do granicy Laosu wzrosła do sześciu.
W 1970 roku 559. Grupa stała się odpowiednikiem okręgu wojskowego pod dowództwem generała Đồng Sỹ Nguyêna, który dokonał reorganizacji jednostki tworząc pięć dowództw dywizji – 470., 471., 472., 473. i 571. W skład grupy wchodziły cztery regimenty transportowe, dwa regimenty paliwowe sprawujące pieczę nad rurociągami, trzy regimenty artylerii przeciwlotniczej, osiem regimentów inżynieryjnych i 968 Dywizja Piechoty. Pod koniec roku 559 Grupa operowała dwudziestoma siedmioma binh trạmami (odpowiednikami logistycznych kwater regimentowych), które w ciągu roku przetransportowały 40 tysięcy ton zaopatrzenia ze stratami nie przekraczającymi 3,4%.
Zaopatrzenie przewożone było z Wietnamu Północnego etapami, przy czym każda ciężarówka pokonywała tylko jeden odcinek, na końcu którego towar był przeładowywany na ciężarówkę kolejnego odcinka. Jeśli któryś z pojazdów został uszkodzony lub zniszczony, zastępował go jeden ze stanu następnej stacji na północy i tak po kolei aż do Wietnamu Północnego, gdzie do akcji wchodziła (zwykle fabrycznie nowa) ciężarówka. Gdy jadące etapami ciężarówki docierały do ostatnich stacji na terenie Laosu lub Kambodży, były rozładowywane, zaopatrzenie magazynowano, a następnie ładowano na łodzie lub transportowano przez granicę przy pomocy rowerów lub wręcz na ludzkich plecach.
W związku z rosnącą częstotliwością bombardowań w ramach operacji Commando Hunt północnowietnamskie kolumny transportowe ruszały na szlak o zmierzchu, a największe natężenie ruchu miało miejsce tuż przed świtem. Ruch zamierał, gdy nad szlakiem pojawiały się amerykańskie bombowce nocne i ożywał ponownie, gdy zawróciły one do baz.. W ostatniej fazie Commando Hunt (październik 1970–kwiecień 1972) lotnictwo wykonywało nad szlakiem przeciętnie 216 misji bojowych dziennie, w tym 21 przez bombowce B-52.
Siły LAW odpowiadały na amerykańskie zagrożenie rosnącą liczbą broni przeciwlotniczej. W roku 1968 były to przeważnie szybkostrzelne działka 37- i 57-milimetrowe z radarowym systemem kierowania ogniem. W roku następnym pojawiły się działa kalibru 85 i 100 mm, a pod koniec Commando Hunt szlaku broniło ponad 1500 armat przeciwlotniczych.
Ze wszystkich środków bojowych użytych przeciwko szlakowi najbardziej efektywnym, a więc najgroźniejszym, był samolot AC-130 Spectre. Według tego samego źródła amerykańskie i sprzymierzone lotnictwo w porze suchej 1970–1971 zniszczyło 4000 ciężarówek, z czego AC-130 aż 2432. Wkrótce jednak pojawiła się przeciwwaga dla Spectre. 29 marca 1972 roku jeden z tych samolotów został – podczas nocnego bombardowania – zestrzelony przez rakietę przeciwlotniczą SAM-7 w pobliżu Xépôn. Był to pierwszy przypadek zestrzelenia amerykańskiego samolotu przez SAM tak daleko na południu. Odpowiedzią LAW na nocne bombardowania była również budowa tysiąckilometrowej Drogi K, albo inaczej „Zielonej Drogi” z okolic Lum Bum do południowego Laosu.
W czasie IV Fazy Commando Hunt (30 kwietnia–9 października 1971) amerykańskie, południowowietnamskie i laotańskie siły zaczęły odczuwać reakcję LAW na przewrót generała Lon Nola w Kambodży i zbliżanie się sił komunistycznych do ważnego portu Sihanoukville. Na początku 1969 roku LAW, prawdopodobnie w przewidywaniu utraty swej południowej linii zaopatrzenia, podjęła największą operację logistyczną całej wojny. Laotańskie miasta Attopeu i Saravane, leżące u stóp płaskowyżu Bolovens, zostały zajęte przez LAW w roku 1970, otwierając szlak transportowy w głąb Kambodży. Hanoi stworzyło 470. Grupę Transportową, która miała zapewnić przepływ ludzi i zaopatrzenia na południowy teatr działań. Ta nowa „Droga Wolności”, nazywana przez Amerykanów „Szlakiem Sihanouka”, odbijała ze szlaku na zachód w okolicach Muong May, na południowym krańcu Laosu i podążała wzdłuż rzeki Kong do Kambodży.
Ostatecznie ten nowy szlak został przedłużony za Siem Prang, by dotrzeć do rzeki Mekong w pobliżu Stung Treng. W ciągu roku 1971 LAW zajęła Paksong i posunęła się ku Pakse, w samym sercu płaskowyżu Bolovens. W roku następnym Północni Wietnamczycy zdobyli Khong Sedone. LAW prowadziła również kampanię mającą na celu oczyszczenie wschodniej flanki szlaku. W roku 1968 bazy amerykańskie w Khe Sanh i Khâm Đức, wykorzystywane przez SOG jako wysunięte placówki dla działań wywiadowczych, zostały opuszczone lub zdobyte przez nieprzyjaciela. W roku 1970 ten sam los spotkał bazę w Dak Seang. W rezultacie szlak, dotąd szeroki na około 30 km, teraz rozpostarł się na ponad 140 km ze wschodu na zachód.
Droga do zwycięstwa (1971–1975).
Na początku lutego 1971 roku 16 000 (później 20 000) żołnierzy południowowietnamskich przekroczyło granicę laotańską wzdłuż drogi nr 9, dążąc do zajęcia logistycznego centrum LAW w Xépôn. Operacja Lam Sơn 719, długo oczekiwane uderzenie na Szlak Ho Chi Minha, mające być sprawdzianem skuteczności amerykańskiej polityki zmierzającej do stopniowej „wietnamizacji” wojny, zostało rozpoczęte. Wojska amerykańskie (nie licząc wsparcia lotniczego i ognia artylerii) otrzymały zakaz uczestniczenia w uderzeniu. Z początku wszystko szło dobrze, a opór LAW był niewielki. Jednakże na początku marca sytuacja zaczęła się zmieniać. W Hanoi podjęto decyzję, by podjąć walkę i natychmiast zaczęto przegrupowywać wojska tak, że w krótkim czasie przeciw Południowym Wietnamczykom w Laosie stanęły 60-tysięczne siły, przewyższające liczebnie przeciwnika co najmniej trzykrotnie.
Walki, jakie wtedy wybuchły w Laosie, były czymś niespotykanym w czasie całej wojny wietnamskiej. LAW odstąpiła od swej dotychczasowej taktyki, przypuściła konwencjonalny kontratak piechoty wspartej czołgami i ostrzałem ciężkiej artylerii na południowowietnamskie skrzydła i przełamała je. Skoordynowany ogień artylerii przeciwlotniczej dał LAW taktyczną przewagę, a przeciwnikom utrudnił wsparcie i zaopatrzenie; Amerykanie stracili 108 helikopterów zestrzelonych i dalszych 618 uszkodzonych. Siły LAW zaczęły zamykać główne siły południowowietnamskie w okrążeniu.
Wprawdzie desant helikopterowy doprowadził do zajęcia Xépôn, było to jednak osiągnięcie bez znaczenia, jako że Południowi Wietnamczycy mogli utrzymać miasto tylko przez krótki okres i musieli się wycofać wobec zdecydowanego ataku przeważających sił LAW. Jedynym wyjściem dla sił inwazyjnych było wycofanie się z Laosu, korzystając z osłony amerykańskiego lotnictwa. 25 marca wszystko się skończyło. Ostatni oddział wojsk południowowietnamskich przekroczył ponownie granicę, a za nim szli żołnierze LAW. Jako sprawdzian wietnamizacji wojny operacja Lam Sơn 719 się nie sprawdziła. Wojska inwazyjne straciły w jej trakcie niemal połowę ludzi. Wprawdzie żołnierze południowowietnamscy bili się dobrze, jednak dowodzeni byli fatalnie. Co więcej, ich elitarne oddziały rangersów i spadochroniarzy zostały zdziesiątkowane.
Aczkolwiek operacja Lam Sơn 719 zakończyła się krwawą klęską i ciosem zadanym sprawie sprzymierzonych, spowodowała jednak odsunięcie w czasie (i to o rok) planowanej ofensywy północnowietnamskiej przeciwko północnym prowincjom Wietnamu Południowego. Niemniej jednak na wiosnę 1972 roku dla Amerykanów i Południowych Wietnamczyków stało się jasne, że nieprzyjaciel przygotowuje generalne uderzenie. Nie wiedzieli tylko, gdzie i kiedy ono nastąpi. Odpowiedź przyszła 30 marca, kiedy to 30-tysięczne siły LAW, wspierane przez 300 czołgów, przeszły granicę i uderzyły na prowincję Quảng Trị. Tzw. ofensywa Nguyễn Huệ (zwana przez Amerykanów „ofensywą Wielkanocną”) doprowadziła niemal do załamania się armii Wietnamu Południowego. Prezydent Richard Nixon zdecydował się w tej sytuacji na przeprowadzenie amerykańskiego ataku lotniczego (wobec wycofania się Amerykanów z Azji Południowo-Wschodniej, loty bojowe nad Południowym Wietnamem przeprowadzane były przez samoloty z Guam, Japonii, a nawet z terytorium samych Stanów Zjednoczonych). Mimo ogromnych wysiłków nie udało się zapobiec upadkowi Quảng Trị (1 maja), co oznaczało zajęcie przez LAW wszystkich czterech prowincji na północy. Jednak w związku z przyjęciem zasady otwartego działania (a co za tym idzie odmiennych od partyzantki działań logistycznych), LAW naraziła się bezpośrednio na amerykańskie uderzenie z powietrza i poniosła ogromne straty.
Sytuację skomplikowały dwa pomniejsze uderzenia wykonane przez Północnych Wietnamczyków: próba zajęcia Kon Tum na Centralnym Płaskowyżu oraz próba przecięcia Wietnamu Południowego na pół; to drugie uderzenie doprowadziło do niszczycielskich walk wokół miejscowości An Lộc, stolicy prowincji Bình Long. W ofensywie brało udział 14 północnowietnamskich dywizji. 13 maja siły południowowietnamskie przeszły do kontrofensywy z udziałem czterech dywizji z silnym wsparciem lotniczym z USA. 17 maja odbito Quảng Trị, ale było już za późno: Południowi Wietnamczycy stracili wolę do dalszej walki. Po ciężkich bojach LAW ponownie uderzyła na Kon Tum i An Lộc. W czasie tej operacji Północni Wietnamczycy stracili 100 tysięcy ludzi, podczas gdy Południowi 30 tysięcy. Jednakże zdobycie przyczółka w Wietnamie Południowym oznaczało dla Hanoi przedłużenie szlaku w głąb terytorium nieprzyjaciela.
Podpisanie 27 stycznia 1973 roku porozumienia w Paryżu miało oznaczać zakończenie konfliktu w Azji Południowo-Wschodniej. Ostatnie wojska amerykańskie (i wszystkie samoloty USA) zniknęły z teatru działań. Zgodnie z postanowieniami traktatu zarówno Północni, jak i Południowi Wietnamczycy mieli kontrolować terytoria przez siebie zajmowane, a negocjacje obu rządów miały doprowadzić do ewentualnego zjednoczenia i powstania rządu koalicyjnego. Było to zupełnie nierealne. Obie strony, dążąc do przejęcia kontroli nad większym terytorium, naruszały postanowienia traktatu o zawieszeniu broni, a komuniści myśleli tylko o ostatecznym, szybkim zwycięstwie, mimo że w Pekinie i Moskwie radzono im odczekać pięć, a nawet dziesięć lat.
W roku 1973 szlak został szlakiem tylko z nazwy. Teraz była to dwupasmowa, wyłożona wapiennym kruszywem szosa, biegnąca z Wietnamu Północnego wprost do gór masywu Chu Pông w Wietnamie Południowym. W rok później można było bez przeszkód podróżować z północy na południe czteropasmową „autostradą” wiodącą przez Płaskowyż Centralny do prowincji Tây Ninh na północny zachód od Sajgonu. Pojedynczy rurociąg, który ongiś docierał do Doliny A Sầu, teraz składał się z czterech rur (największa o średnicy 20 cm) biegnących aż do Lộc Ninh. W lipcu 1973 roku 259. Grupa Transportowa została nazwana Dowództwem Trường Sơn, sektory pułkowe przemianowano na dywizyjne, a "binh trạmy" stały się pułkami. Pod koniec roku 1974 składały się z 377 Dywizji Artylerii Przeciwlotniczej, 571 Dywizji Transportowej, 473 Dywizji Wojsk Inżynieryjnych, 968 Dywizji Piechoty oraz terytorialnych dywizji o numerach 470, 471 i 472. Dowódcą całości tych sił został generał Hoàng Thế Thiện.
W grudniu 1974 roku rozpoczęła się pierwsza faza ograniczonej ofensywy LAW w Wietnamie Południowym. Jej sukces spowodował, że Hanoi postanowiło podjąć kolejną – wprawdzie także ograniczoną – ofensywę, by uzyskać lepszą sytuację przetargową w przyszłych rokowaniach w Sajgonie. 6 marca 1975 roku północnowietnamski generał Văn Tiến Dũng rozpoczął „kampanię 275”, której sukces spowodował, że Hanoi zdecydowało się na ostateczne uderzenie celem zajęcia całego Wietnamu. Po krwawych walkach, które nie powstrzymały ofensywy komunistów, Sajgon padł niemal niebroniony 30 kwietnia 1975 roku. Cała operacja trwała zaledwie 55 dni; wojna w Wietnamie była skończona, a 15 maja nastąpił upadek królestwa Laosu. Szlak Ho Chi Minha odegrał znaczącą rolę w osiągnięciu zwycięstwa. Według historii wojny spisanej na zlecenie amerykańskiej National Security Agency (NSA) szlak był „jednym z największych – w warunkach bojowych – osiągnięć inżynierii wojskowej XX wieku”.

</doc>
<doc id="1522117" url="https://pl.wikipedia.org/wiki?curid=1522117" title="Janusz Cisek">
Janusz Cisek

Janusz Waldemar Cisek (ur. 8 listopada 1955 w Stalowej Woli, zm. 28 lutego 2020 w Piasecznie) – polski historyk, wykładowca akademicki, dyrektor Instytutu Piłsudskiego oraz Muzeum Wojska Polskiego, w latach 2012–2013 podsekretarz stanu w Ministerstwie Spraw Zagranicznych.
Życiorys.
Syn Romana i Łucji. Absolwent Liceum Ogólnokształcącego im. Komisji Edukacji Narodowej w Stalowej Woli, w 1980 ukończył historię na Uniwersytecie Jagiellońskim. W 1993 uzyskał stopień doktora nauk humanistycznych na Uniwersytecie Wrocławskim na podstawie pracy zatytułowanej "Białoruskie oddziały gen. Stanisława Bułak-Bałachowicza w polityce Józefa Piłsudskiego w okresie wojny polsko-bolszewickiej (marzec-grudzień 1920 r.)". W 2003 habilitował się na tej samej uczelni. W 2013 otrzymał tytuł profesora nauk humanistycznych.
Początkowo pracował w krakowskich archiwach. W 1986 wyjechał do Nowego Jorku, pracował w Instytucie Piłsudskiego, pełniąc funkcje wicedyrektora (1989–1992) i dyrektora (1992–2000) tej instytucji. Po powrocie do Polski pełnił funkcje zastępcy dyrektora departamentu w Ministerstwie Kultury (2001–2002) i wiceprezydenta Stalowej Woli (2002–2003). W 2006 objął stanowisko dyrektora Muzeum Wojska Polskiego, które pełnił do 2012. Jako wykładowca akademicki był związany z Uniwersytetem Jagiellońskim, gdzie został profesorem nadzwyczajnym w Instytucie Europeistyki. Został też komendantem głównym Związku Strzeleckiego „Strzelec” Organizacji Społeczno-Wychowawczej (2008–2012), członkiem władz Fundacji Byłych Żołnierzy Jednostek Specjalnych GROM i członkiem Polskiego Towarzystwa Naukowego na Obczyźnie.
W wyborach w 2011 bez powodzenia kandydował z ramienia PSL do Senatu. 11 czerwca 2012 powołany na podsekretarza stanu w Ministerstwie Spraw Zagranicznych. 24 kwietnia 2013 został odwołany ze stanowiska po złożeniu rezygnacji, którą motywował względami zdrowotnymi – koniecznością przejścia chemioterapii w związku z białaczką.
Pochowany na cmentarzu Wojskowym na Powązkach w Warszawie (kwatera B40 dod./1/14).
Odznaczenia.
W 2009 odznaczony Krzyżem Oficerskim Orderu Odrodzenia Polski.

</doc>
<doc id="1522118" url="https://pl.wikipedia.org/wiki?curid=1522118" title="Norbert Kościuch">
Norbert Kościuch

Norbert Kościuch (ur. 28 kwietnia 1984 w Lesznie) – polski żużlowiec.
Pierwsze kroki na torze żużlowym stawiał w Unii Leszno, licencję uzyskał 16 maja 2000 w Opolu. W Unii Leszno startował, w latach 2000-2006, w latach 2007-2011 w PSŻ Poznań, sezony 2012, 2013 i 2014 spędził w GKM Grudziądz. W sezonie 2015 reprezentował Start Gniezno. Od 2016 roku występuje w barwach Polonii Piła.
Osiągnięcia.
Drużynowe Mistrzostwa Polski.
Legenda: 

</doc>
<doc id="1522119" url="https://pl.wikipedia.org/wiki?curid=1522119" title="Parafia Niepokalanego Serca Najświętszej Maryi Panny w Łodzi">
Parafia Niepokalanego Serca Najświętszej Maryi Panny w Łodzi



</doc>
<doc id="1522120" url="https://pl.wikipedia.org/wiki?curid=1522120" title="Cecile Vogt-Mugnier">
Cecile Vogt-Mugnier



</doc>
<doc id="1522129" url="https://pl.wikipedia.org/wiki?curid=1522129" title="Łukasz Obrzut">
Łukasz Obrzut

Łukasz Eugeniusz Obrzut (ur. 31 sierpnia 1982 w Jędrzejowie) – polski koszykarz występujący na pozycji środkowego.
Na Uniwersytecie Kentucky uzyskał tytuł magistra socjologii.
W 2007 roku wziął udział w obozie szkoleniowym zespołu NBA – Indiana Pacers. W sezonie 2008/2009 bronił barw Sportino Inowrocław. Od 2009 występuje w Bluegrass Stallions.

</doc>
<doc id="1522130" url="https://pl.wikipedia.org/wiki?curid=1522130" title="Skrajna Salatyńska Dolina">
Skrajna Salatyńska Dolina



</doc>
<doc id="1522131" url="https://pl.wikipedia.org/wiki?curid=1522131" title="Zofia Alberowa">
Zofia Alberowa

Zofia Alberowa (ur. 28 września 1924 w Stanisławowie, zm. 27 maja 1999 w Krakowie) – historyk sztuki, znawczyni sztuki japońskiej. Absolwentka Uniwersytetu Jagiellońskiego (1951), od 1950 pracowała w Muzeum Narodowym w Krakowie. Od 1968 pełniła funkcję kustosza Działu Sztuki Dalekiego Wschodu. Współzałożycielka krakowskiego oddziału Towarzystwa Polsko-Japońskiego. 
W 1993 roku odznaczona japońskim Orderem Skarbu Korony V klasy.

</doc>
<doc id="1522133" url="https://pl.wikipedia.org/wiki?curid=1522133" title="Kyle Landry">
Kyle Landry

Kyle Landry (ur. 4 kwietnia 1986 w Calgary) - kanadyjski koszykarz występujący na pozycjach silnego skrzydłowego oraz środkowego, obecnie zawodnik KK Buducnostu Voli Podgorica.
W sezonie 2008/2009 reprezentował klub Polskiej Ligi Koszykówki – Sportino Inowrocław.
W sezonie 2008/09, podczas przegranego 86-96 spotkania z Polonią Warszawa, ustanowił nadal aktualny rekord PLK (odkąd wprowadzono oficjalne statystyki w sezonie 1998/99), notując 25 zbiórek.
1 sierpnia 2017 został zawodnikiem KK Buducnostu Voli Podgorica.

</doc>
<doc id="1522134" url="https://pl.wikipedia.org/wiki?curid=1522134" title="Tramwaje w Moście i Litwinowie">
Tramwaje w Moście i Litwinowie



</doc>
<doc id="1522136" url="https://pl.wikipedia.org/wiki?curid=1522136" title="Heinrich Klüver">
Heinrich Klüver

Heinrich Klüver (ur. 25 maja 1897 w Holsztynie, zm. 8 lutego 1979 w Oak Lawn) – niemiecko-amerykański fizjolog i psycholog.
Podczas I wojny światowej służył w armii niemieckiej, następnie studiował na Uniwersytecie w Hamburgu i w Berlinie od 1920 do 1923 roku. Potem wyemigrował do USA i studiował na Uniwersytecie Stanforda, gdzie otrzymał tytuł Ph.D. W 1927 roku ożenił się z Cessą Feyerabend, w 1934 roku przyjął obywatelstwo amerykańskie.
Współpracował z Paulem Bucym, razem z nim opisał zespół znany dziś jako zespół Klüvera-Bucy’ego. Prowadził także badania nad efektami i z użyciem meskaliny. Jest współtwórcą metody Klüvera-Barrery, stosowanej do wybarwiania osłonek mielinowych i innych komórek glejowych np. w czasie badań neuroanatomicznych i neuropatalogicznych.

</doc>
<doc id="1522137" url="https://pl.wikipedia.org/wiki?curid=1522137" title="Przednia Spalona Dolina">
Przednia Spalona Dolina



</doc>
<doc id="1522138" url="https://pl.wikipedia.org/wiki?curid=1522138" title="Antena Literacka">
Antena Literacka

Antena Literacka – miesięcznik wydawany w Krakowie w latach 1929–1930. Pierwszym wydawcą i redaktorem naczelnym był M. Wojtaszewski. Od numeru 3 wydawcą był Krakowski Klub Literacki. Na łamach pisma ukazywały się fragmenty prozy, poezja, recenzje, a także artykuły krytycznoliterackie.

</doc>
<doc id="1522139" url="https://pl.wikipedia.org/wiki?curid=1522139" title="Salatyńska Dolina">
Salatyńska Dolina



</doc>
<doc id="1522140" url="https://pl.wikipedia.org/wiki?curid=1522140" title="Dolina Przednia Salatyńska">
Dolina Przednia Salatyńska



</doc>
<doc id="1522141" url="https://pl.wikipedia.org/wiki?curid=1522141" title="Dolina Skrajna Salatyńska">
Dolina Skrajna Salatyńska



</doc>
<doc id="1522143" url="https://pl.wikipedia.org/wiki?curid=1522143" title="Nino d’Angelo">
Nino d’Angelo

Gaetano „Nino” D’Angelo (ur. 21 czerwca 1957 w Neapolu) - włoski piosenkarz, aktor, kompozytor, scenarzysta i reżyser. 
Życiorys.
Urodził się w ubogiej rodzinie w dzielnicy San Pietro a Patierno, na przedmieściach Neapolu. Aby wspomóc finansowo rodzinę porzucił szkołę i w bardzo młodym wieku zaczął pracować jako piosenkarz na uroczystościach weselnych, a także jako sprzedawca lodów na stacji w Neapolu.
Jego debiutancki album "'A storia mia ('O scippo)" (1976) został bardzo dobrze przyjęty, natychmiast stał się hitem na listach przebojów, zwłaszcza w regionach południowych na Sycylii. W tym samym czasie zaczął pracować w teatrze występując w tzw. dramatach neapolitańskich. 
W 1981 zadebiutował na kinowym ekranie jako Pasqualino Capece w dramacie muzycznym "Celebrità" u boku Reginy Bianchi. Choć film nie spodobał się krytykom, D’Angelo stał się znany szerokiej publiczności. Następnie zagrał w kolejnych filmach: "Tradimento" (1982) u boku Maria Meroli, "Un jeans e una maglietta" (1983), "Pop corn e patatine" (1985) i "Quel ragazzo della curva B" (1987). Debiutował jako reżyser filmu "Giuro che ti amo" (1986).
W 1986 wystąpił na Festiwalu w San Remo z piosenką „Vai” („Go!”). 
W Polsce stał się znany dzięki utworowi „Napoli Napoli” z filmu "Quel ragazzo della curva B" (1987), którego tematem są sukcesy klubu piłkarskiego SSC Napoli pod wodzą Diego Maradony. Klub Napoli zdobył mistrzostwo Włoch w latach 1987 i 1989 oraz Puchar UEFA w roku 1989.
W 1998 otrzymał Nastro d’argento, Ciak d’oro i David di Donatello za najlepszą muzykę filmową komediodramatu muzycznego Roberty Torre "Tano da morire" (1997). 

</doc>
<doc id="1522148" url="https://pl.wikipedia.org/wiki?curid=1522148" title="Brykieciarka">
Brykieciarka

Brykieciarka ("prasa brykietowa") - maszyna technologiczna, służąca do produkcji brykietów (tzw. brykietowania).
Klasyfikacja.
Ze względu na konstrukcję i sposób działania, brykieciarki można podzielić na:

</doc>
<doc id="1522150" url="https://pl.wikipedia.org/wiki?curid=1522150" title="Wyżni Rohacki Staw">
Wyżni Rohacki Staw



</doc>
<doc id="1522153" url="https://pl.wikipedia.org/wiki?curid=1522153" title="Brandun Hughes">
Brandun Hughes

Brandun Hughes (ur. 8 maja 1976 w Peorii) – amerykański koszykarz grający na pozycjach rozgrywającego lub rzucającego obrońcy. 
W Polsce grał w latach 2002–2010.

</doc>
<doc id="1522154" url="https://pl.wikipedia.org/wiki?curid=1522154" title="Niżni Rohacki Staw">
Niżni Rohacki Staw



</doc>
<doc id="1522155" url="https://pl.wikipedia.org/wiki?curid=1522155" title="Wielki Staw Rohacki">
Wielki Staw Rohacki



</doc>
<doc id="1522157" url="https://pl.wikipedia.org/wiki?curid=1522157" title="Mały Staw Rohacki">
Mały Staw Rohacki



</doc>
<doc id="1522158" url="https://pl.wikipedia.org/wiki?curid=1522158" title="Mały Rohacki Staw">
Mały Rohacki Staw



</doc>
<doc id="1522159" url="https://pl.wikipedia.org/wiki?curid=1522159" title="Pośredni Rohacki Staw">
Pośredni Rohacki Staw



</doc>
<doc id="1522160" url="https://pl.wikipedia.org/wiki?curid=1522160" title="Pośredni Staw Rohacki">
Pośredni Staw Rohacki



</doc>
<doc id="1522163" url="https://pl.wikipedia.org/wiki?curid=1522163" title="Otto Detlev Creutzfeldt">
Otto Detlev Creutzfeldt

Otto Detlev Creutzfeldt (ur. 1 kwietnia 1927 w Berlinie, zm. 23 stycznia 1992) – niemiecki neurolog. Syn neurologa Hansa-Gerharda Creutzfeldta, brat lekarza chorób wewnętrznych Wernera Creutzfeldta (1924–2006). Studiował medycynę na Uniwersytecie we Fryburgu, ukończył studia w 1953 roku. Od 1962 pracował w Max-Planck-Institut für Psychiatrie. Od 1971 do 1992 roku dyrektor Max-Planck-Institut für biophysikalische Chemie w Getyndze. 

</doc>
<doc id="1522164" url="https://pl.wikipedia.org/wiki?curid=1522164" title="Stawy Rohackie">
Stawy Rohackie



</doc>
<doc id="1522167" url="https://pl.wikipedia.org/wiki?curid=1522167" title="Trofeo Lorenzo Bandini">
Trofeo Lorenzo Bandini



</doc>
<doc id="1522169" url="https://pl.wikipedia.org/wiki?curid=1522169" title="Dante Basco">
Dante Basco



</doc>
<doc id="1522173" url="https://pl.wikipedia.org/wiki?curid=1522173" title="Manfredas Žymantas">
Manfredas Žymantas

Manfredas Žymantas (ur. 8 sierpnia 1970 w Kiejdanach) – litewski polityk, lekarz i samorządowiec, poseł na Sejm Republiki Litewskiej (2004–2008).
Życiorys.
W 1988 ukończył z wyróżnieniem szkołę medyczną w Szawlach. Naukę kontynuował w latach 1992–1998 na Uniwersytecie Medycznym w Kownie. Od 1998 do 2000 kształcił się na Wydziale Prawa Uniwersytetu Wileńskiego.
Od 1985 do 1990 był sanitariuszem w punkcie medycznym jednostki wojskowej w rejonie szawelskim. W latach 1990–1993 pracował w szpitalu przeciwgruźliczym w Szawlach, a w 1993 został zatrudniony w szpitalu zakaźnym w Kownie, w którym pozostał na stanowisku do 2001.
W latach 2001–2004 pracował jako lekarz w Jeziorosach, a od marca do listopada 2004 był zatrudniony w centrum rodzinnym przy stacji pogotowia ratunkowego w Wisaginie.
W 2003 wstąpił do Partii Pracy, został jej wiceprzewodniczącym w Jeziorosach. Rok później został wybrany z jej ramienia na radnego rejonu jezioroskiego oraz na posła na Sejm z okręgu nr 52 Jeziorosy-Wisaginia. W 2008 bez powodzenia ubiegał się o reelekcję. W 2011 wybrany do rady rejonu ignalińskiego, utrzymał mandat również w 2015 i 2019.

</doc>
<doc id="1522174" url="https://pl.wikipedia.org/wiki?curid=1522174" title="Agatokles Baktryjski">
Agatokles Baktryjski

Agatokles – uzurpatorski król baktryjskiej prowincji Paropamisada w latach 190-180 p.n.e. (daty przybliżone). W tym czasie w Baktrii rządził Eutydemos II, a w Arachozji Pantaleon. Pantaleonowi i Agatoklesowi przypisuje się rozszerzenie władzy Greków w północnych Indiach. Korzystając z upadku dynastii Maurjów zajęli Gandharę i zachodnią część Pendżabu.
Nie zachowały się żadne świadectwa pisane na temat Agatoklesa, jego historyczność potwierdzają jednak bogate znaleziska numizmatyczne. Są to zarówno emitowane w tradycji numizmatyki greckiej drachmy i tetradrachmy, jak również srebrne i brązowe czworokątne monety indyjskie z dwujęzyczną legendą w alfabecie greckim i piśmie kharoszthi. Był to obok Pantaleona pierwszy władca baktryjski, który emitował monety w systemie indyjskim. Jedna z takich srebrnych czworokątnych monet, znaleziona w Ajchanom, zawiera obok legendy w języku greckim także indyjską w piśmie brahmi, a zamiast wizerunków bogów olimpijskich podobizny Samkarszany oraz Wasudewy-Kryszny. Na innych monetach Agatoklesa znajdują się m.in. wizerunki lwa i bogini Lakszmi, bądź sama tylko legenda indyjska oraz wizerunki wzgórza z gwiazdą i drzewa.
Ciężko na podstawie monet Agatoklesa ustalić jego pokrewieństwo dynastyczne i politykę, choć zazwyczaj przyjmuje się, że był spokrewniony z obalonym Diodotosem II i walczył z Eutydemosem II. Świadectwem na pokrewieństwo z obalonym rodem Diodotosa mogą być emitowane w systemie greckim monety z wizerunkiem Zeusa, jego bóstwa opiekuńczego. Jednocześnie emitował on także monety ku czci Eutydemosa, co może dowodzić prób lub nawet faktu zawarcia z nim w pewnym momencie porozumienia. Sprawę komplikuje jednak fakt wybijania przez niego także monet z wizerunkami Aleksandra Wielkiego, władcy seleucydzkiego Antiocha II i Pantaleona.
Był w niejasny sposób spokrewniony z Agatokleją, późniejszą królową indo-grecką.

</doc>
<doc id="1522176" url="https://pl.wikipedia.org/wiki?curid=1522176" title="Paropamisada">
Paropamisada

Paropamisada (Koine Παροπαμισάδαι) (także: Paropamisadai, Paropamisos) - grecka starożytna nazwa krainy leżącej w górach Hindukusz, we wschodnim Afganistanie. W jej centrum znajdowały się dzisiejsze miasta Kabul i Bagram.
Stanowiła ona część państwa Aleksandra Macedońskiego, a następnie Seleucydów i Królestwa Greko-Baktryjskiego. 

</doc>
<doc id="1522178" url="https://pl.wikipedia.org/wiki?curid=1522178" title="Jakobe boehme">
Jakobe boehme



</doc>
<doc id="1522179" url="https://pl.wikipedia.org/wiki?curid=1522179" title="Raphael Liesegang">
Raphael Liesegang

Raphael Eduard Liesegang (ur. 1 listopada 1869 w Elberfeld, zm. 13 listopada 1947 w Bad Homburg vor der Höhe) – niemiecki chemik. Zajmował się chemią koloidów i był odkrywcą zjawiska, znanego dziś jako pierścienie Lieseganga.

</doc>
<doc id="1522180" url="https://pl.wikipedia.org/wiki?curid=1522180" title="48 Dywizja Piechoty (III Rzesza)">
48 Dywizja Piechoty (III Rzesza)

48 Dywizja Piechoty - niemiecka dywizja z czasów II wojny światowej, sformowana na mocy rozkazu 1 lutego 1944 roku przez XI Okręg Wojskowy w rejonie Ostendy z 171 Dywizji Rezerwowej.
Struktura organizacyjna.
Struktura organizacyjna w lutym 1944 roku:
Struktura organizacyjna w grudniu 1944 roku:

</doc>
<doc id="1522185" url="https://pl.wikipedia.org/wiki?curid=1522185" title="49 Dywizja Piechoty (III Rzesza)">
49 Dywizja Piechoty (III Rzesza)

49 Dywizja Piechoty – niemiecka dywizja z czasów II wojny światowej, sformowana na mocy rozkazu 1 lutego 1944 roku przez XI. Okręg Wojskowy, miejsce sformowania rejon Boulogne.
Struktura organizacyjna.
Struktura organizacyjna w lutym 1944 roku:

</doc>
<doc id="1522186" url="https://pl.wikipedia.org/wiki?curid=1522186" title="Mercedes-Benz O303">
Mercedes-Benz O303

Mercedes-Benz O303 – autobus dalekobieżny, wykorzystywany również jako autobus międzymiastowy i podmiejski, produkowany w latach 1974-1992 przez niemiecką firmę Mercedes-Benz.
Historia modelu.
W 1974 roku "Mercedes-Benz O303" zastąpił model O302. Był to pierwszy autobus tej firmy, który wyposażono w silnik widlasty oraz od 1981 roku ABS. W 1982 roku przeprowadzono facelifting. Pojazd zyskał chromowane ozdobniki, a pas przedni zaczęto wykonywać w całości z tworzyw sztucznych. Pojazd oferowano w sześciu wariantach długości: od wersji klubowej z 9 rzędami siedzeń do wielkopojemnej, bardziej komfortowej 15-rzędowej. O wersji informuje symbol znajdujący się za nazwą modelu, np. 15 RHD. Konstrukcję zastąpiono w 1991 roku modelem O404, ale produkcję utrzymano jeszcze przez rok. Łącznie sprzedano ok. 38 000 sztuk modelu O303, co daje mu tytuł najlepiej sprzedawanego autobusu tego typu w historii.

</doc>
<doc id="1522187" url="https://pl.wikipedia.org/wiki?curid=1522187" title="Rumanowy Staw">
Rumanowy Staw

Rumanowy Staw (słow. "Rumanovo pleso", niem. "Rumansee", węg. "Ruman-tó") – staw położony na wysokości 2090 m n.p.m., w Dolince Rumanowej (boczna odnoga Doliny Złomisk), w słowackich Tatrach Wysokich. Pomiary pracowników TANAP-u z lat 60. XX w. wykazują, że ma on powierzchnię 0,248 ha i wymiary 70 × 48 m. Jest to największy staw w Dolince Rumanowej (dużo większy od pozostałych dwóch), położony w otoczeniu surowego, wysokogórskiego krajobrazu. Nie prowadzi do niego żaden znakowany szlak turystyczny.
Nazwa stawu i doliny (oraz innych obiektów w okolicy) upamiętnia przewodnika górskiego Jána Rumana Driečnego młodszego.

</doc>
<doc id="1522191" url="https://pl.wikipedia.org/wiki?curid=1522191" title="Zoran Stawrewski">
Zoran Stawrewski

Zoran Stawrewski (mac. Зоран Ставрески; ur. 29 października 1965 w Ochrydzie) – macedoński polityk, wicepremier Macedonii ds. gospodarczych od 26 sierpnia 2006.
Życiorys.
Zoran Stawrewski w 1987 zdobył tytuł magistra ekonomii na Uniwersytecie Świętych Cyryla i Metodego w Skopju.
W latach 1993-2000 był doradcą, a następnie szefem Biura Badań w Macedońskim Banku Narodowym. W 2001 został podsekretarzem w Ministerstwie Finansów. W latach 2001-2006 pracował na różnych stanowiskach w Banku Światowym.
26 sierpnia 2006 Stawrewski objął funkcję wicepremiera ds. gospodarczych rządzie premiera Nikoły Gruewskiego. Zachował ją w nowym gabinecie Gruewskiego, sformowanym 26 lipca 2008, po zwycięstwie we wcześniejszych wyborach parlamentarnych w czerwcu 2008.

</doc>
<doc id="1522197" url="https://pl.wikipedia.org/wiki?curid=1522197" title="Ulica Stefana Jaracza w Warszawie">
Ulica Stefana Jaracza w Warszawie

Ulica Stefana Jaracza – ulica na warszawskim Powiślu, biegnąca od ul. Wybrzeże Kościuszkowskie do ul. Dobrej i Solec.
Historia.
Ulica do 1951 była częścią ul. Czerwonego Krzyża, przeprowadzonej w latach 1897–1898 jako przedłużenie ulicy Rozbrat. Obecną nazwę nadano dla upamiętnienia Stefana Jaracza, który w okresie 1930-1939 prowadził Teatr Ateneum znajdujący się przy ul. Czerwonego Krzyża 20 (obecny adres – ul. Jaracza 2).
Przy tym odcinku ulicy parcele wytyczono w 1904, jednak pierwsza zabudowa pojawiła się na nich w latach dwudziestych XX wieku. 
Pierwszym wzniesionym tu obiektem był zaprojektowany przez Romualda Millera gmach Związku Zawodowego Pracowników Kolejowych RP, wzniesiony w okresie 1924–1928 pod obecnym nr. 2. Oprócz biur związku pomieścił także Teatr Ateneum, restauracje, sale klubowe i konferencyjne, hotel o 46 pokojach oraz mieszkania. Budynek mimo utraty części wystroju jest ciekawym przykładem architektury "narodowej", odwołującej się do baroku; jego częściowo zachowane wnętrza należą do najwybitniejszych realizacji w duchu Polskiej Sztuki Dekoracyjnej.
Równocześnie do 1926 ukończono budowę domu "Spółdzielni Budowy Własnych Mieszkań" pod nr. 1; zniszczony podczas ostatniej wojny budynek nawiązujący swym wyglądem do klasycyzmu akademickiego tworzył z "Domem Kolejarza" wizualną jedność, świetnie korespondując z jego architekturą.
Był to pierwszy z całej serii domów spółdzielczych, które powstały przy tym odcinku ul. Czerwonego Krzyża do 1939: pod nr. 7 w 1930 duży dom "Spółdzielni Budowy Własnych Domów i Mieszkań "Zjednoczenie"" projektowany przez Karola Jankowskiego; w tym samym czasie spółdzielnia "Nowe Domostwo" wystawiła zbliżony rzutem do podkowy dom pod nr. 3 projektu Piotra Kwieka.
Kolejna faza ożywienia budowlanego nadeszła po 1933, kiedy to wprowadzenie nowej, korzystnej ustawy podatkowej zachęciło inwestorów do wystawiania nowych kamienic. Jeden z wzniesionych w tym czasie domów zaprojektował Antoni Jawornicki; kamienica wybudowana pod nr. 6 została utrzymana w formach ekspresyjnego funkcjonalizmu.
W okresie okupacji zniszczeniu uległ tylko narożny dom spółdzielczy pod nr. 1; pozostałe budynki, w różnym stopniu uszkodzone, odbudowano z licznymi uproszczeniami, mimo to ulica zachowała wiele ze swego przedwojennego klimatu.

</doc>
<doc id="1522198" url="https://pl.wikipedia.org/wiki?curid=1522198" title="Cukierek albo psikus">
Cukierek albo psikus

Cukierek albo psikus (ang. "trick-or-treating") – zwyczaj związany z Halloween. Dzieci chodzą w przebraniach od domu do domu, prosząc o słodycze lub czasami pieniądze, z pytaniem "cukierek albo psikus?". Psikusem tym może być psota wykonana na właścicielach domu lub ich własności, jeśli właściciel nie da "zapłaty".
Należy jednak pamiętać, że odwiedzany dom musi być udekorowany halloweenowymi ozdobami. Jeśli dom nie jest udekorowany, dzieci omijają go.
W Stanach Zjednoczonych "cukierek albo psikus" jest teraz jedną z głównych tradycji Halloween i ludzie, którzy mają w sąsiedztwie dzieci, przygotowują się do niego, wcześniej kupując słodkości.

</doc>
<doc id="1522199" url="https://pl.wikipedia.org/wiki?curid=1522199" title="Roman Niestrój">
Roman Niestrój

Roman Emanuel Niestrój (ur. 17 stycznia 1944) – polski ekonomista, specjalizujący się w zagadnieniach z zakresu marketingu, profesor nauk ekonomicznych, rektor Uniwersytetu Ekonomicznego w Krakowie w latach 2008–2012.
Życiorys.
W 1969 ukończył studia ekonomiczne w Wyższej Szkole Ekonomicznej w Krakowie. Stopnie naukowe doktora i doktora habilitowanego uzyskiwał na Akademii Ekonomicznej w Krakowie odpowiednio w 1976 i w 1986. W 1997 otrzymał tytuł profesora nauk ekonomicznych.
Od 1969 zawodowo związany z macierzystą uczelnią (WSE, AEK, UEK), zaczynał jako asystent, w 2003 doszedł do stanowiska profesora zwyczajnego w Katedrze Marketingu. Objął stanowisko kierownika Zakładu Zarządzania Marketingiem. W latach 1999–2002 był dziekanem Wydziału Zarządzania, zaś od 2008 do 2012 pełnił funkcję rektora UEK.
Został także przewodniczącym Komisji Nauk Ekonomicznych Polskiej Akademii Umiejętności. Kierował Katedrą Marketingu w Wyższej Szkole Biznesu w Dąbrowie Górniczej.
Odznaczony Krzyżem Kawalerskim Orderu Odrodzenia Polski (2005). W 2010 otrzymał honorowy doktorat amerykańskiej uczelni Grand Valley State University.

</doc>
<doc id="1522200" url="https://pl.wikipedia.org/wiki?curid=1522200" title="Choroba Méniére'a">
Choroba Méniére'a



</doc>
<doc id="1522201" url="https://pl.wikipedia.org/wiki?curid=1522201" title="Malvino Salvador">
Malvino Salvador

Malvino Ramos Salvador (ur. 31 stycznia 1976 w Manaus) - brazylijski aktor telewizyjny, filmowy i teatralny, producent filmowy i model. 
Życiorys.
Wczesne lata.
Urodził się w Manaus, w stanie Amazonas, gdzie mieszkał do 25. roku życia i był urzędnikiem bankowym. Studiował na kierunku finanse i rachunkowość na Federalnym Uniwersytecie Amazonas (UFAM) w Manaus. 
Kariera.
Podczas parady w Manaus, dla zabawy, został zaproszony do São Paulo, gdzie rozpoczął pracę jako model w reklamie wyrobów Carlos Alexandre Oliveira Correa. Po castingu trafił do agencji modelek Duomo, a potem agencji BRM Models i L’Equipe, biorąc udział w sesjach zdjęciowych w czasopismach oraz w pokazach mody we Włoszech, Francji i Brazylii. 
Pełnił funkcję asystenta reżysera sztuki Maii Wolf "Blue Jeans" (2003). Następnie wystąpił po raz pierwszy na małym ekranie w popularnej telenoweli Rede Globo "Cabocla" (2004), a wkrótce potem pojawił się w trzech telenowelach: "Duch brata" ("Alma Gêmea", 2005) jako Vitório, "Prorok" ("O Profeta", 2006) jako Camilo oraz "Siedem grzechów" ("Sete Pecados") jako Régis Ninja. 
W 2010 zagrał w dwóch spektaklach teatralnych: "Pasja" ("Paixão de Cristo") i "Kłamiący umysł" ("Mente Mentira") w Teatro Raul Cortez. W telenoweli "Walka płci" ("Guerra dos Sexos", 2012) pojawił się jako bokser. 
W 2012 kandydował do roli aktora porno Rogê Ferro w filmie "Roge, ogniem i mieczem" ("Rogê, a ferro e fogo").
Życie osobiste.
Ze związku z Aną Ceolin ma córkę Sofię (ur. 19 czerwca 2009). W październiku 2019 poślubił mistrzynię świata w brazylijskim jiu-jitsu i submission fightingu - Kyrę Gracie, z którą ma dwie córki - Ayrę (ur. 8 września 2014) i Sofię (ur. 21 października 2016) oraz syna Rayana (ur. 1 września 2020).

</doc>
<doc id="1522203" url="https://pl.wikipedia.org/wiki?curid=1522203" title="Mroczne miasta">
Mroczne miasta

Mroczne miasta () – francuskojęzyczna seria komiksowa, której twórcami są belgijski rysownik i architekt François Schuiten i francuski scenarzysta Benoît Peeters. Ukazuje się od 1983 nakładem belgijskiego wydawnictwa Casterman. Po polsku pierwszy tom opublikowało wydawnictwo Manzoku, a kolejne tomy – wydawnictwo Scream Comics.
Fabuła.
"Mroczne miasta" są zbiorem niezależnych opowieści, w których główną lub pośrednią rolę odgrywają architekci i urbaniści, a także "urbitekci" – wymyślone przez twórców serii postaci łączące oba dwa zawody. Osadzona w świecie alternatywnym do rzeczywistego, seria przedstawia wizje miast i budowli, które mają wpływ na głównych bohaterów, a często są też konstrukcjami inteligentnymi. 
Nagrody i odbiór krytyki.
"Mroczne miasta" zdobyły uznanie drobiazgowym oddaniem detali architektonicznych przez François Schuiten, tworzącego w swych rysunkach projekty łączące dawne style z fantastyką naukową. Drugi tom serii, "Gorączka urbikandyjska", otrzymał Nagrodę za najlepszy komiks na Międzynarodowym Festiwalu Komiksu w Angoulême w 1985. Amerykańska edycja siódmego tomu została w 2022 uhonorowana Nagrodą Eisnera w kategorii najlepszego materiału międzynarodowego.

</doc>
<doc id="1522209" url="https://pl.wikipedia.org/wiki?curid=1522209" title="Parafia św. Antoniego w Zdzieszowicach">
Parafia św. Antoniego w Zdzieszowicach

Parafia Świętego Antoniego w Zdzieszowicach – rzymskokatolicka parafia dekanatu Leśnica. Parafia została założona w 1922 roku. Stary kościół parafialny został wybudowany w 1920, nowy kościół został wybudowany w latach 1935–1937. Mieści się przy ulicy Pokoju.

</doc>
<doc id="1522210" url="https://pl.wikipedia.org/wiki?curid=1522210" title="Nicholas Vansittart">
Nicholas Vansittart

Nicholas Vansittart, 1. baron Bexley (ur. 29 kwietnia 1766 w Bloomsbury, hrabstwo Middlesex, zm. 8 lutego 1851 w Foots Cray, hrabstwo Kent) – brytyjski polityk, członek stronnictwa torysów, najdłużej (11 lat) urzędujący kanclerz skarbu w historii Wielkiej Brytanii.
Był piątym synem Henry’ego Vansittarta, gubernatora Bengalu, i Emilii Morse, córki Nicholasa Morse’a, gubernatora Madrasu. Wychowywał się w Bray w hrabstwie Berkshire. Wykształcenie odebrał w Christ Church na Uniwersytecie Oksfordzkim. Studia ukończył w 1787 r., a następnie został powołany do prawniczej korporacji Lincoln’s Inn.
Swoją karierę polityczną rozpoczął jako autor pamfletów broniących administrację Williama Pitta Młodszego, zwłaszcza politykę rządu w kwestiach finansowych. W maju 1796 r. Vansittart został wybrany do Izby Gmin jako reprezentant okręgu Hastings. Od 1802 r. reprezentował okręg wyborczy Old Sarum. W wyborach 1806 r. uzyskał także mandat z okręgu Helston, ale zdecydował się dalej reprezentować Old Sarum. Dopiero w 1812 r. zmienił okręg wyborczy, najpierw na East Grinstead, a następnie na Harwich.
W lutym 1801 r. został wysłany z poselstwem do Kopenhagi, a po powrocie otrzymał stanowiska sekretarza skarbu w rządzie Henry’ego Addingtona. Pozostał na tym stanowisku do upadku gabinetu w kwietniu 1804 r. W styczniu 1805 r., dzięki protekcji swojego przyjaciela księcia Cumberland, został Głównym Sekretarzem Irlandii w rządzie Pitta Młodszego, ale zrezygnował z tego stanowiska jeszcze we wrześniu. W Gabinecie Wszystkich Talentów w latach 1806–1807 był ponownie sekretarzem skarbu. Razem ze swoim protektorem, lordem Sidmouthem, opuścił gabinetu w marcu 1807 r., tuż przed jego upadkiem.
W tym czasie Vansittart zdobył w parlamencie reputację eksperta w sprawach finansowych. W 1809 r. zgłosił projekty oraz przeprowadził przez parlamentu 38 rezolucji w sprawach finansowych. W tym samym roku premier Spencer Perceval zaproponował mu stanowisko kanclerza skarbu w swoim gabinecie, ale Vansittart, kierując się lojalnością wobec lorda Sidmoutha, odmówił. W 1811 r. sprzeciwiał się wczesnemu przywróceniu zasady płatności gotówką. W 1812 r. otrzymał tekę kanclerza skarbu w gabinecie lorda Liverpoola.
Kiedy Vansittart obejmował stanowisko kraj był obciążony ogromnym długiem publicznym i wysokimi podatkami. Jednak trwające wojny napoleońskie zmusiły Vansittarta do dalszego podniesienia ceł i podatków. Kiedy jednak wojny na kontynencie dobiegły końca Vansittart nie zdecydował się na radykalne zmiany w systemie podatkowym, proponując tylko w 1816 r. obniżenie podatku dochodowego. Likwidacja tego podatku została jednak przegłosowana w parlamencie, który dodatkowo zobligował Vansittarta do obniżenia dodatkowego podatku na słód. W dalszych latach głównym priorytetem Vansittarta była redukcja długu publicznego. Jego działalność na stanowisku Kanclerza była krytykowana przez Williama Huskissona, Henry’ego Broughama i Davida Ricardo. Vansittart nie cieszył się również popularnością w społeczeństwie. Ostatecznie w grudniu 1822 r. podał się do dymisji.
Lord Liverpool zaproponował wówczas Vansittartowi stanowisko Kanclerza Księstwa Lancaster. Vansittart przyjął to stanowisko w lutym 1823 r., a w marcu został kreowany 1. baronem Bexley i zasiadł w Izbie Lordów. Otrzymał również roczna pensję w wysokości 3000 funtów. Ze stanowiska Kanclerza zrezygnował w styczniu 1828 r. Głosował za emancypacją katolików, wspierał działalność misyjną takich organizacji jak "British and Foreign Bible Mission", czy też "Church Missionary Society". Był także współzałożycielem londyńskiego King’s College.
W lipcu 1806 r. poślubił Isabellę Eden (zm. 1810), córkę 1. barona Auckland. Nie miał z nią dzieci. Zmarł w 1851 r. Wraz z jego śmiercią wygasł tytuł parowski.

</doc>
<doc id="1522211" url="https://pl.wikipedia.org/wiki?curid=1522211" title="Baron Bexley">
Baron Bexley



</doc>
<doc id="1522212" url="https://pl.wikipedia.org/wiki?curid=1522212" title="The Empyrean">
The Empyrean

The Empyrean – dziewiąty solowy album Johna Frusciante, którego premiera miała miejsce 20 stycznia 2009 roku. Materiał na płytę był nagrywany od grudnia 2006 do marca 2008. W nagraniach Johna wspomagał Josh Klinghoffer, Flea, Sonus Quartet, Johnny Marr oraz The New Dimension Singers. Według słów Johna nowa płyta będzie utrzymana w "psychodelicznych brzmieniach, które ma nadzieje będą słuchane bardzo głośno w ciemnych pokojach w zimne wieczory".
Lista utworów.
Wszystkie utwory napisane przez Johna Frusciante; wyjątki zostały zaznaczone. 
Japan Bonus:

</doc>
<doc id="1522214" url="https://pl.wikipedia.org/wiki?curid=1522214" title="Jan Boretti">
Jan Boretti

Giovanni (Jan) Boretti (ur. 1753 w Inzago w Lombardii, zm. 2 maja 1833 w Wilnie) – włoski budowniczy i architekt działający w Polsce.
Życiorys.
Przybył do Warszawy w 1784 roku, wcześniej o trzy lata od brata swojego Giuseppe (Józefa) Boretti. Jako mularz wsławił się stawianiem w roku 1786 pierwszych konduktorów, czyli przewodników elektrycznych w Warszawie na Zamku Królewskim, pod kierunkiem ks. Bystrzyckiego, astronoma królewskiego. Bracia Józef i Jan pojawiają się w Wilnie już 1791, kiedy to od maja do września wyreperowali facjatę i pobielili cały kościół franciszkański NP Marii "na Piaskach", za co wypłacono im 1860 zł Polskich.
Jan pozostał w Wilnie, w latach 90. XVIII w. oraz później brał udział m.in.:
Od 1807 roku "murmajster Jan Boretti" stale pracuje dla Uniwersytetu Wileńskiego jako przedsiębiorca budowlany. W tym też roku buduje duży kanał odprowadzający. 
W następnym roku buduje figarnię w ogrodzie botanicznym, remontuje dom pokadecki, tymczasowy zakład anatomiczny oraz gmach gimnazjalny.
W 1810 ogradza ogród botaniczny murowanym parkanem, remontuje schody na wieżę kościelną św. Jana i osadza dzwony. 
W 1811 kontynuuje murowanie parkanu wokół ogrodu botanicznego, remontuje kopułę na kaplicy św. Kazimierza przy katedrze. 
W 1812 buduje "reytszulę" przy zakładzie anatomii. 
W 1830 przerabia kaplicę w kościele św. Jana od ulicy Świętojańskiej. 

</doc>
<doc id="1522215" url="https://pl.wikipedia.org/wiki?curid=1522215" title="Dariusz Snarski">
Dariusz Snarski

Dariusz Snarski (ur. 20 grudnia 1968 w Bielsku Podlaskim) – polski bokser, olimpijczyk. Założyciel grupy promotorskiej "Wschodzący Białystok Boxing Team".
Kariera w boksie amatorskim.
Walczył w wagach lekkiej i lekkopółśredniej. Startował na igrzyskach olimpijskich w Barcelonie w 1992 w wadze lekkiej, gdzie odpadł w 2. rundzie (1/8 finału). największy sukces odniósł podczas mistrzostw świata w Tampere w 1993, gdzie w tej samej wadze dotarł do ćwierćfinału. Dwa występy w mistrzostwach Europy (w Bursie (1993) w wadze lekkopółśredniej oraz w Vejle (1996) w wadze lekkiej) bez sukcesów.
Trzykrotnie był mistrzem Polski w wadze lekkiej: w 1991, 1996 i 1997, a raz wicemistrzem w wadze lekkopółśredniej (w 1993). Zwyciężył w Turnieju im. Feliksa Stamma w 1995 w wadze lekkiej.
Stoczył 294 walki, z których 247 wygrał, 5 zremisował, a 42 przegrał. Był zawodnikiem Hetmana Białystok i Olimpii Poznań.
Kariera w boksie zawodowym.
Boksował zawodowo w wadze lekkiej, w latach 1998-2013. Stoczył łącznie 66 walk, z których wygrał 32, przegrał 32 i dwie zremisował. 2 grudnia 2000 zdobył tytuł IBF intercontinal po wyrównanej walce z Włochem Vincenzo Belcastro w wadze super piórkowej. W 2001 walczył o tytuł zawodowego mistrza Europy w wadze lekkiej, ale przegrał z obrońcą tytułu Stefano Zoffem.
7 listopada 2008 Dariusz Snarski stoczył pojedynek z Polakiem Maciejem Zeganem o tytuł mistrza państwa bałtyckich federacji BBU. Po 8 rundach przegrał na punkty, a w ostatnim starciu odjęto mu punkt za cios poniżej pasa.
14 grudnia 2008 Snarski walczył o wakujący tytuł mistrza świata federacji Universal Boxing Council. W 12 rundzie przegrał przez techniczny nokaut, chociaż u dwóch sędziów prowadził walkę na punkty. Rywalem Polaka był Kenijczyk David Kiilu.
21 listopada 2009 zdobył tytuł wakującego mistrza świata federacji UBO w wadze lekkiej, pokonując Gruzina Nugzara Margawelaszwiliego.
27 czerwca 2010 Snarski wywalczył tytuł mistrza państw bałtyckich federacji BBU na gali w Kolnie. Po 8 rundach pokonał na punkty Białorusina Yauheni Abdurazakau'a.
10 października 2010 Snarski przegrał na punkty w walce z Krzysztofem Cieślakiem, choć werdykt sędziowski walki był kontrowersyjny i uważany za niesłuszny.
19 grudnia 2010 Snarski zrewanżował się Cieślakowi, posyłając rywala dwukrotnie na deski i wygrywając pewnie na punkty: 118-109, 118-109, 118-110.
16 listopada 2013 stoczył rewanżowy pojedynek z Maciejem Zeganem. Po 8-rundowej przegrał na punkty, stosunkiem dwa do remisu: 76:76, 73-78 i 75-77.

</doc>
<doc id="1522216" url="https://pl.wikipedia.org/wiki?curid=1522216" title="Parafia św. Wawrzyńca w Strzelcach Opolskich">
Parafia św. Wawrzyńca w Strzelcach Opolskich

Parafia Świętego Wawrzyńca w Strzelcach Opolskich – rzymskokatolicka parafia dekanatu Strzelce Opolskie. Parafia została założona w XIII wieku. Jej obecnym proboszczem jest ks. Rudolf Nieszwiec. Z parafii św. Wawrzyńca wyodrębniono następujące parafie: parafię Narodzenia NMP w Rożniątowie (30 sierpnia 1987), parafię Podwyższenia Krzyża Świętego w Strzelcach Opolskich (25 sierpnia 1991).
Historia.
Pierwszy kościół.
Wybudowanie kościoła katolickiego pod wezwaniem św. Wawrzyńca należy datować przed 1290, kiedy to odnotowany został pierwszy znany proboszcz – Mikołaj, będący również notariuszem księcia Bolesława I opolskiego. Kościół i proboszcz administracyjnie podlegali wówczas archiprezbiteriatowi w Opolu. Świątynia znajdowała się w obrębie murów miejskich. W I połowie XV w. odnotowano fundacje ołtarzy w tym kościele i pojawienie się funkcji ołtarzysty (opiekuna danego ołtarza). Ówcześnie na plebanii urzędowali: proboszcz i jeden wikary.
Pierwotny kościół był drewniany i niezbyt duży, w latach 1575–1629 należał do protestantów.
Istotnych wzmianek na temat kościoła doszukano się w protokole z 1687 r. Odnotowano w nim, iż świątynia ta uległa licznym zniszczeniom z okresu wojny trzydziestoletniej. W protokole wzmiankuje się również o fakcie, iż w roku 1592 została spalona plebania i aż do 1687 nie podjęto działań zmierzających do jej odbudowy.
Za czasów posługi proboszcza Ernesta Joachima von Strachwitz (został proboszczem w 1697) przeprowadzona została renowacja kościoła, m.in. zakupiono nowe organy oraz rozbudowano istniejąca plebanię. W listopadzie 1754 podczas pożaru centrum miasta, częściowo ucierpiał również kościół. Proboszcz Franciszek Jerzy von Strachwitz całkowicie go odrestaurował. W 1824 ówczesny ksiądz proboszcz (Jan von Larisch) odnowił częściowo dach w Kościele.
W okresie Kulturkampfu – w latach 1875–1886, kościół był w ręku władz państwowych.
Obecny kościół.
Na początku XX wieku rozpoczęto rozbudowę, a właściwie budowę nowej świątyni, na miejscu poprzedniego kościoła. Proboszcz Maksymilian Ganczarski, przy wsparciu architekta Jerzego Gűldenpfenniga, w latach 1904–1907, zbudował większy, murowany, neobarokowy kościół parafialny zaprojektowany jako trzynawowa bazylika. Konsekracji kościoła 3 czerwca 1907 dokonał kardynał J. Kopp.
Z dotychczasowego kościoła do nowej świątyni został przeniesiony jedynie ołtarz główny (z 1712), będący dziełem rzeźbiarza wrocławskiego Jana Königa, jak również ołtarze boczne i częściowo ambona. Stary kościół był budowlą bardzo skromną z trzema podłużnymi nawami, z kolei nowy kościół stał się o wiele bardziej rozbudowany. Zbudowany został na planie krzyża łacińskiego.
Nowy kościół św. Wawrzyńca jest wykonany z cegieł, od zewnątrz otynkowany. Długość kościoła wynosi 58 m, szerokość środkowej nawy – 12,8 m, wysokość – 14 m. Sklepienie jest beczkowe, łączy się w skrzyżowaniu w efektywną kopułę. Wieża sięga 62 m wysokości, ukoronowana jakby czepkiem barokowym. Po bokach prowadzą schody w kierunku organów. Obok chóru znajdują się 2-piętrowe przybudówki.
Obecne wyposażenie kościoła parafialnego.
Najcenniejsze przedmioty przejęto ze starego kościoła.
Ołtarz główny powstał w 1712 r., w stylu barokowym. W ołtarzu znajdują się rzeźby świętych: Jerzego, Floriana, Michała Archanioła i 2 nieznanych niewiast. W centrum mieści się obraz Matki Boskiej Śnieżnej z Dzieciątkiem w ozdobnej ramie. W węższym górnym piętrze głównego ołtarza usytuowany jest nowszy obraz patrona kościoła, św. Wawrzyńca.
Lewy ołtarz boczny w stylu barokowym. Posiada rzeźby św. Wawrzyńca i nieznanego świętego, a u szczytu – Chrystusa Salwatora. W tym ołtarzu mieści się także obraz św. Michała Archanioła (XVIII w.).
Prawy ołtarz boczny w stylu barokowym z 4 kolumnami ma rzeźby 2 aniołów, a u szczytu Chrystusa błogosławiącego. W prawym ołtarzu mieści się także obraz św. Antoniego z Dzieciątkiem (XVII w.), malowany na desce.
Ambona zbudowana w stylu późnobarokowym pochodzi z I połowy XVIII w. Umiejscowiona jest w lewej części kościoła, obok lewego bocznego ołtarza. W 1907, z chwilą oddania do użytku nowo wybudowanego kościoła, ambona została odnowiona i częściowo przebudowana. Jej baldachim jest w kształcie latarni, z rzeźbą Matki Bożej Wniebowziętej w asyście czterech ewangelistów.
Organy wykonane przez firmę Schlag i synowie.
Stacyjki krzyżowe wyrzeźbione przez Pawła Thamm z Lądka.
Dzwony wykonane przez firmę Geitner z Wrocławia – 3 grudnia 1922 wciągnięte na wieżę kościoła. Poświęcone 6 i 7 grudnia, nadano im imiona: Jan, Maria i Barbara.
Obraz Matki Bożej Częstochowskiej zakupiony przez proboszcza ks. Faustyna Zbaniuszka w październiku 1946 r. w czasie pielgrzymki parafian do Częstochowy, umieszczony jako wotum na bocznym ołtarzu, obok ambony.
W marcu 1926, kiedy proboszczem w parafii został ks. Karol Lange, w strzeleckiej świątyni powstały nowe ołtarze boczne: ołtarz Serca Jezusowego i ołtarz różańcowy. Górne piętra ozdabiają obrazy św. Boromeusza i św. Józefa.
Nad portalem głównym znajduje się relikwia dobrego pasterza, wykonana ze stiuku; po bokach znajdują się figury Apostołów. Spoglądając do góry można zobaczyć 7 wielkich obrazów sufitowych, których motywy wybrał ówczesny proboszcz – Maksymilian Ganczarski. Przedstawiają: Zwiastowanie, Narodziny Chrystusa, nauczanie Jezusa w świątyni, uzdrawianie chorych, Chrystus jako przyjaciel dzieci, Ostatnia Wieczerza oraz Wniebowstąpienie Chrystusa. Artysta malarz Klink z Babic koło Głubczyc, wykonał powyższe obrazy w duchu barokowym. Na witrażach w oknach chóru są widoczne postaci: św. Jana Nepomucena, św. Jerzego. W oknach nawy krzyżowej znajduje się obraz Niepokalanej i św. Klary.
Powyższe wyposażenie kościoła swoim stylem artystycznym harmonizuje z pozostałym wystrojem świątyni. Wspomnieniem o byłej kaplicy św. Barbary ze starego kościoła – obecnej kaplicy św. Jadwigi – jest ołtarz św. Jadwigi.
Świątynie i kaplice na terenie parafii.
Oprócz parafialnego kościoła św. Wawrzyńca na terenie parafii znajdują się:
Msze święte.
Dni powszednie: 6.30, 7.00, 18.00
Sobota 15.00 (w Domu Opieki)Niedziele: 6.45 (niemiecka), 7.00 (w szpitalu), 7.45, 9.00, 9.00 (w Księżym Lesie), 10.15, 11.30, 15.00 (chrzcielna w każdą pierwszą niedzielę miesiąca), 18.00

</doc>
<doc id="1522217" url="https://pl.wikipedia.org/wiki?curid=1522217" title="Francuska Szkoła Pilotów">
Francuska Szkoła Pilotów

Francuska Szkoła Pilotów od 15 lutego 1920 jako Niższa Szkoła Pilotów w Warszawie – działająca na terenie Polski w okresie od 12 maja 1919 do 1 grudnia 1920 szkoła pilotów.
Historia szkoły.
Na początku 1919 przedstawiciele Polskiej Armii we Francji rozpoczęli starania o pomoc Francuzów w szkoleniu nowo powstałego lotnictwa polskiego. W wyniku porozumień pomiędzy armiami na początku maja została wysłana do Warszawy Francuska Szkoła Pilotów pod dowództwem majora Mauger de Varennessa na roczny kontrakt. 12 maja została rozmieszczona na lotnisku mokotowskim. Z eskadrą do Polski przybyło 50 samolotów: Morane (Rouleur) – 5 szt., Caudron G.III – 20 szt., Nieuport 23 – 20 szt. i Nieuport 18 – 5 szt.
W początkowym okresie cały personel szkoły stanowili Francuzi. Do personelu francuskiego z czasem zostali przydzieleni polscy wojskowi, dublujący ich funkcje z własnym dowódcą kpt. Baranowskim. Pierwsze szkolenia polskiego personelu rozpoczęto 1 czerwca 1919. Szkolenie obejmowało cały personel: pilotów, mechaników, oficerów techniczno-administracyjnych.
W związku z reorganizacją szkół lotniczych 15 lutego 1920 szkołę przemianowano na "Niższa Szkoła Pilotów w Warszawie". Wkrótce po zmianie nazwy dokonano od dawna planowanej dyslokacji szkoły z lotniska mokotowskiego do Dęblina. Jednak szkoła przebywała w swojej nowej siedzibie tylko przez kilka tygodni. Ofensywa bolszewicka w czerwcu 1920 bardzo zagroziła położonemu na prawym brzegu Wisły lotnisku. Zmusiło to dowództwo wojsk lotniczych do podjęcia decyzji o ponownym przeniesieniu szkoły. Tym razem jednak przeniesiono szkołę na dalekie tyły do Bydgoszczy. Tutaj szkolenie pilotów zostało zintensyfikowane.
Pod koniec lipca 1920 wobec zakończenia rocznego kontraktu z personelem francuskim prawie całą obsługę szkoły przejęli Polacy. Dowódcą szkoły został mianowany porucznik Garbiński, a dotychczasowy jej dowódca Francuz mjr. de Chivré pozostał w Polsce na stanowisku doradcy technicznego.
Jesienią 1920 po kolejnej reorganizacji lotnictwa Krakowską Szkołę Pilotów przeniesiono do Bydgoszczy. Tutaj 1 grudnia nastąpiło połączenie z Francuską Szkołą Pilotów i utworzenie nowej jednostki szkoleniowej Niższej Szkoły Pilotów w Bydgoszczy. Jej dowódcą został mianowany ppłk. Jan Kieżun.
System szkolenia.
System szkolenia oparty był na francuskim systemie szkolenia, dłuższym niż austriacki, ale dającym gruntowne podstawy pilotażu. Nauka pilotażu odbywała się w trzech turach. Pierwsza obejmowała dokładne zapoznanie się z budową płatowca i silnika, wyekwipowaniem samolotów, instrumentów pokładowych.
Drugi etap polegał na nauce prowadzenia samolotu po ziemi po linii prostej. Do tego celu wykorzystywane były specjalne wersje samolotów Morana z mniejszym silnikiem 45 KM i z krótszymi skrzydłami. Samoloty te „Rouler” nie odrywały się od ziemi. Mogły poruszać się po nawierzchni lotniska z prędkością dochodzącą do 40 km/h.
Kolejnym etapem było szkolenie na dwusterowych samolotach Caudron. Tutaj uczeń pilot odbywał około 70 – 80 lotów o zwiększanym stopniu trudności, które kończyły się egzaminem.
Ostatnim etapem szkolenia były loty w dywizjonie samolotów Nieuport. Pierwsze loty odbywały się z instruktorami. Na tego typu samolotach znacznie trudniejszych w starcie i lądowaniu uczeń wylatywał około 20 – 30 lotów, aby przesiąść się na samolot Nieuport 23 już do lotów samodzielnych. Po kilkunastu lotach, gdy sztuka pilotażu została następował ostatni najtrudniejszy etap szkolenia. Polegało ono na samodzielnych lotach samolotami Nieuport 18. Szkolenie kończyło się egzaminem końcowym i otrzymaniem przez ucznia tytułu pilota.
Po ukończeniu Szkoły pilot był kierowany do Wyższej Szkoły Pilotów, gdzie po szkoleniu na samolotach bojowych mógł uzyskać dyplom pilota.
Od maja 1919 do grudnia 1920 w szkole wykonano 31027 lotów ćwiczebnych, 5360 godzin w powietrzu. Wyszkolono 43 pilotów. Nastąpiły tylko 3 wypadki.
Dowódcy szkoły.
Absolwentami szkoły m.in. byli: Marian Romeyko, Zdzisław Jakubowski,

</doc>
<doc id="1522219" url="https://pl.wikipedia.org/wiki?curid=1522219" title="Alice Ann Laidlaw">
Alice Ann Laidlaw



</doc>
<doc id="1522220" url="https://pl.wikipedia.org/wiki?curid=1522220" title="Łożysko toroidalne">
Łożysko toroidalne

Łożysko toroidalne – łożysko toczne z elementami tocznymi w kształcie wałeczków przypominających te w łożysku igiełkowym, ale o pobocznicy z krzywizną zbliżoną do cechującej rolki w łożysku baryłkowym. 
Dzięki temu połączeniu otrzymano cechy funkcjonalne zarówno łożyska igiełkowego (niewielkie wymiary i samonastawność wzdłużna), jak i baryłkowego (wysoka obciążalność promieniowa, samonastawność kątowa). Może być ono stosowane jako zamiennik łożyska baryłkowego bez większych zmian konstrukcyjnych (jedynie z tuleją korygującą średnicę zewnętrzną). Montaż i demontaż łożyska toroidalnego przebiega tak samo jak baryłkowego.
Łożyska toroidalne praktycznie eliminują korozję cierną z węzłów łożyskowych, dlatego uważane są za łożyska toczne o największej trwałości. Są one opatentowane i produkowane jedynie przez szwedzką firmę SKF.

</doc>
<doc id="1522221" url="https://pl.wikipedia.org/wiki?curid=1522221" title="Tablica multimedialna">
Tablica multimedialna

Tablica interaktywna to urządzenie, które przypomina dużą białą tablicę i umożliwia współdziałanie z podłączonym do niej komputerem oraz projektorem multimedialnym. Można ją porównać do wielkiego monitora, który reaguje na dotyk. W zależności od technologii, w której tablica została wykonana, można używać specjalnego pióra, każdego innego przedmiotu lub dłoni. Osoba korzystająca z tablicy może za jej pomocą obsługiwać dowolny program uruchomiony w komputerze. Interaktywna tablica zazwyczaj dysponuje też własnym specjalistycznym oprogramowaniem, które umożliwia przygotowanie zasobów do wykorzystania podczas wykładu, lekcji czy prezentacji.
Jej działanie polega na przekazywaniu do komputera przez moduł elektroniczny danych na temat położenia względem osi X i Y tablicy specjalnego pisaka. Dane te są następnie obrazowane w postaci położenia kursora myszy na tablicy. W zależności od miejsca w którym znajduje się wskaźnik, trybu pracy tablicy (wybieranego programowo) oraz zdarzenia wywołanego wskaźnikiem następuje określone działanie, które dzięki projektorowi multimedialnemu, wizualizowany jest na tablicy.
Zajęcia można wcześniej zaplanować i zapisać w komputerze. Oprogramowanie tablicy obejmuje specjalnie opracowany zestaw elementów graficznych oraz szablonów. Utworzone materiały, mogą być zapisane na dysku komputera. Później można je przesłać pocztą elektroniczną, ponownie odtworzyć na kolejnych zajęciach lub wydrukować.

</doc>
<doc id="1522225" url="https://pl.wikipedia.org/wiki?curid=1522225" title="Ulica Jakuba Jasińskiego w Warszawie">
Ulica Jakuba Jasińskiego w Warszawie

Ulica Jakuba Jasińskiego – ulica w dzielnicy Praga-Północ w Warszawie.
Historia.
Ulicę Jakuba Jasińskiego w obecnym kształcie wytyczono przed 1912. Jej zachodnia część zawiera w swym przebiegu zachodni odcinek ulicy "Michajłowskiej (Michałowskiej)" (od 1916 ul. Łukasińskiego). Od ok. 1905 do 1916 ulica nosiła nazwę "Floriańskiej".
Ulica Michajłowska powstała jako element gwiaździstego założenia ulic przecinających plac Weteranów 1863 r.. Jej końcowy odcinek jest dziś początkiem ulicy Jasińskiego.
Przed rokiem 1912 zlikwidowano środkowy odcinek ulicy; dziś na tym miejscu wznosi się gmach Szpitala Praskiego. Po tym czasie ulicę poprowadzono na nowo, wzdłuż posesji należących do ul. "Szerokiej" (dziś: ks. I.Kłopotowskiego). Ich stosunkowo prosta linia wyznaczyła południową pierzeję ulicy Jasińskiego; już w połowie XIX wieku stały wzdłuż niej zabudowania gospodarcze. Zachodnią część ulicy przecinało wtedy rozlewisko strumienia wypływającego w rejonie dzisiejszego wejścia do Szpitalnego Oddziału Ratunkowego Szpitala Praskiego przy ul. Olszowej, które ciągnęło się przez tereny dzisiejszego Szpitala Praskiego do skrzyżowania ulic ks. I.Kłopotowskiego i Sierakowskiego.
Przed rokiem 1910 przy "Michajłowskiej" znajdowała się tylko jedna posesja, zabudowana w roku 1905 trzypiętrową kamienicą. Całą pierzeję nieparzystą wypełniły zabudowania Szpitala Praskiego, przypisane obecnie numeracji al. „Solidarności”. Na rogu ulic Jasińskiego i Sierakowskiego wzniesiono budynek tzw. morgi zaprojektowany Felicjana Rakiewicza.
W okresie międzywojennym pomiędzy ulicami Jasińskiego i ks. I.Kłopotowskiego wzniesiono tylko kompleks trzech kamienic "Polskich Zakładów Chemicznych „Nitrat”" zaprojektowanych przez Jerzego Wierzbickiego i przypisanych adresowo do ulicy "Szerokiej", zaś jedyna przy ul. Jasińskiego kamienica ocalała do dziś.
Na rogu Panieńskiej i Jasińskiego, przy murze Szpitala Praskiego, znajduje się zachowany niemiecki schron obserwacyjno-wartowniczy z okresu II wojny światowej.

</doc>
<doc id="1522228" url="https://pl.wikipedia.org/wiki?curid=1522228" title="As the Flower Withers">
As the Flower Withers

As the Flower Withers – debiutancka płyta studyjna brytyjskiego zespołu My Dying Bride wydana 22 maja 1992 roku przez wytwórnię płytową Peaceville.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1522229" url="https://pl.wikipedia.org/wiki?curid=1522229" title="Kraton północnoamerykański">
Kraton północnoamerykański



</doc>
<doc id="1522230" url="https://pl.wikipedia.org/wiki?curid=1522230" title="Psychrometr Assmanna">
Psychrometr Assmanna

Psychrometr Assmanna – psychrometr będący udoskonaleniem psychrometru Augusta, tak że dodano wentylator wymuszający przepływa powietrza wokół termometrów ze stałą prędkością 2,5 m/s. Psychrometr ten wraz z dokładnymi termometrami zapewnia dobrą dokładność pomiarów. Wentylator wymuszający przepływ powietrza wokół termometrów, może być napędzany nakręcaną ręcznie sprężyną lub elektrycznie.
Korzystając z psychrometru Assmanna wartość wilgotności względnej powietrza oblicza się ze wzorów, odczytuje się z wykresów, z tabel opracowanych dla prędkości przepływu powietrza 2,5 m/s. Psychrometry Assmanna używane są do wzorcowania innych psychrometrów i higrometrów.
Przyrząd został opracowany w latach 1887-1892 Richarda Assmanna wraz z Hansem Bartschem von Sigsfeldem.

</doc>
<doc id="1522232" url="https://pl.wikipedia.org/wiki?curid=1522232" title="Zoran Zaew">
Zoran Zaew

Zoran Zaew, mac. Зоран Заев (ur. 8 października 1974 w Strumicy) – macedoński polityk, przewodniczący Socjaldemokratycznego Związku Macedonii (SDSM) w latach 2008–2009 oraz 2013–2021, burmistrz Strumicy w latach 2005–2016, premier Macedonii Północnej (2017–2020 i 2020–2022).
Życiorys.
Zoran Zaew urodził się w Strumicy, gdzie również ukończył edukację na poziomie podstawowym i średnim. W 1997 został absolwentem ekonomii na Uniwersytecie Świętych Cyryla i Metodego w Skopju. Następnie ukończył podyplomowe studia ekonomiczne na tejże uczelni.
W latach 1997–2003 pracował w przedsiębiorstwie Trgoprodukt w Strumicy, w którym od 2001 pełnił funkcję dyrektora zarządzającego. W 1996 wstąpił do Socjaldemokratycznego Związku Macedonii. W latach 2003–2005 był posłem do Zgromadzenia Republiki Macedonii. W wyborach lokalnych w 2005 został wybrany na urząd burmistrza Strumicy. Reelekcję na tym stanowisku uzyskiwał w wyborach w 2009 i 2013. Z urzędu zrezygnował w grudniu 2016 w związku z ponownym objęciem mandatu poselskiego.
W lipcu 2008, w czasie zajmowania urzędu burmistrza, został aresztowany pod zarzutem korupcji, defraudacji publicznych funduszy i nieprawidłowości przy budowie centrum handlowego w Strumicy. W odpowiedzi Socjaldemokratyczny Związek Macedonii rozpoczął bojkot prac parlamentu, uznając zatrzymanie jej członka za nielegalne i politycznie motywowane. Kryzys polityczny w kraju zakończył należący również do SDSM prezydent Branko Crwenkowski, który w sierpniu 2008 ułaskawił Zorana Zaewa.
W 2006 objął funkcję wiceprzewodniczącego SDSM, którą zajmował do 2008. We wrześniu tegoż roku został wybrany na nowego przewodniczącego partii (zastępując Radmiłę Szekerinską). Pozostał nim do 2009, kiedy stanowisko to objął ponownie były prezydent Branko Crwenkowski. Zoran Zaew objął wówczas ponownie stanowisko wiceprzewodniczącego SDSM. W lipcu 2013, po rezygnacji z funkcji złożonej przez byłego prezydenta, został ponownie przewodniczącym Socjaldemokratycznego Związku Macedonii.
Jako lider opozycji od lutego 2015 rozpoczął sukcesywne ujawnianie tajnych nagrań, wedle których działacze rządzącej koalicji premiera Nikoły Gruewskiego mieli przyjmować korzyści majątkowe, podsłuchiwać swoich oponentów politycznych, dziennikarzy, przedstawicieli sądownictwa i państwowej komisji wyborczej oraz przywódców religijnych, w sumie około 20 tysięcy osób. Ujawnienie nagrań oraz nowych informacji o możliwej próbie tuszowania przez przedstawicieli rządu okoliczności śmierci jednego z demonstrantów w 2011 doprowadziły w maju 2015 do protestów ulicznych, dymisji dwóch ministrów oraz wysunięcia żądania dymisji samego premiera. W wyniku porozumienia politycznego, zawartego w czerwcu 2015 pod auspicjami Unii Europejskiej, SDSM oraz WMRO-DPMNE uzgodniły powołanie wspólnego tymczasowego rządu i rozpisanie wcześniejszych wyborów parlamentarnych, co miało zakończyć kryzys polityczny. Nikoła Gruewski zrezygnował ze stanowiska w styczniu 2016, natomiast 11 grudnia 2016 przeprowadzone zostały przedterminowe wybory parlamentarne.
W wyborach parlamentarnych koalicja skupiona wokół SDSM pod przewodnictwem Zorana Zaewa uzyskała 49 mandatów w 120-osobowym parlamencie, podczas gdy WMRO-DPMNE i jego sojusznicy 51 mandatów. W styczniu 2017, po nieudanej próbie sformowania gabinetu przez Nikołę Gruewskiego w styczniu 2017, Zoran Zaew do rozmów koalicyjnych z sukcesem przystąpił z partiami mniejszości albańskiej. Głównym żądaniem partii albańskich było uznanie języka albańskiego za drugi język oficjalny kraju.
Prezydent Ǵorge Iwanow początkowo sprzeciwił się powierzeniu mu misji sformowania rządu, uzasadniając to zagrożeniem suwerenności kraju. Decyzję zmienił po zamieszkach w parlamencie, do których doszło po wyborze na stanowisko przewodniczącego izby etnicznego Albańczyka Talata Xhaferiego. Ostatecznie prezydent powierzył Zoranowi Zaewowi misję sformowania gabinetu 17 maja 2017 (po jego pisemnej deklaracji o gwarancji jedności i suwerenności Macedonii oraz przy nieformalnej presji ze strony Unii Europejskiej). 31 maja 2017 jego rząd uzyskał wotum zaufania w parlamencie. Wśród 25 ministrów znalazło się siedmiu przedstawicieli mniejszości albańskiej, stanowiącej 1/3 mieszkańców kraju.
W okresie jego urzędowania podpisano porozumienie z Grecją, które zakończyło długoletni spór o nazwę państwa (Macedonia przyjęła wówczas nazwę Macedonia Północna). Jego rząd zamierzał w 2019 uzyskać termin rozpoczęcia rozmów akcesyjnych z Unią Europejską, jednak UE odmówiła jego wyznaczenia. W konsekwencji doszło do rozpisania przedterminowych wyborów parlamentarnych na 2020. W grudniu 2019 Zoran Zaew podał się do dymisji, wynikało to z postanowień specjalnej ustawy wyborczej wymuszającej dymisję na 100 dni przed wyborami i powołanie rządu technicznego z udziałem przedstawicieli opozycji. Zakończył urzędowanie 3 stycznia 2020.
W wyborach w tym samym roku ponownie uzyskał mandat deputowanego. Po wyborach jego ugrupowanie odnowiło koalicję z głównym ugrupowaniem albańskim DUI. W sierpniu 2020 prezydent Stewo Pendarowski desygnował Zorana Zaewa ponownie na premiera. 30 sierpnia parlament przegłosował zatwierdzenie jego nowego gabinetu. 31 października 2021 zapowiedział swoją rezygnację z funkcji premiera i przewodniczącego partii, motywując to słabym wynikiem socjaldemokratów w wyborach lokalnych. W listopadzie 2021 lider opozycyjnej centroprawicy Hristijan Mickoski ogłosił powstanie nowej większości w parlamencie. Władze SDSM podjęły wówczas decyzję o odsunięciu w czasie formalnego złożenia dymisji przez Zorana Zaewa. Pod koniec tegoż miesiąca polityk oficjalnie ogłosił rezygnację z kierowania SDSM (koalicja rządowa wcześniej utrzymała większość w parlamencie), w grudniu na tej funkcji zastąpił go poparty przez niego Dimitar Kowaczewski. 22 grudnia Zoran Zaew formalnie złożył dymisję z funkcji premiera, którą parlament przyjął następnego dnia. Zakończył urzędowanie 16 stycznia 2022, gdy na czele rządu stanął Dimitar Kowaczewski.
Życie prywatne.
Zoran Zaew jest żonaty, ma dwoje dzieci.

</doc>
<doc id="1522233" url="https://pl.wikipedia.org/wiki?curid=1522233" title="Fabian Himmelblau">
Fabian Himmelblau

Fabian Bernard Himmelblau (ur. 20 lutego 1860 w Krakowie, zm. 10 lutego 1931 w Krakowie), polski księgarz i wydawca narodowości żydowskiej, bibliofil, oryginał krakowski.
Pochodził z rodziny krakowskich księgarzy, był synem Izaaka (1831-1893) i Estery z Lemlerów. W 1893 przejął zarząd nad księgarnią zmarłego ojca, prowadząc ją (od 1903) pod firmą "Fabian Himmelblau (dawniej J. M. Himmelblau)". Początkowo próbował kontynuować działalność wydawniczą ojca, m.in. w 1894 publikując katalog "Wydawnictwa gwiazdkowe dla dzieci i młodzieży". Wydał też "Wybór Poezji Teofila Lenartowicza" w czterech tomach; dwukrotnie procesował się z innymi wydawcami o bezprawne edycje dzieł Lenartowicza — w 1894 z Kazimierzem Grendyszyńskim z Petersburga, w 1908 z Gebethnerem i Wolffem. W 1905 wszedł w skład komisji statutowej Stowarzyszenia Księgarzy Krakowskich.
Pod kierownictwem Fabiana Himmelblaua księgarnia nie osiągała zysków. Z czasem Himmelblau ograniczył się jedynie do znikomej działalności antykwarycznej, którą prowadził w oryginalny sposób. W 1903 wynajął ciasny lokal w zaułku ulicy św. Tomasza w Krakowie, w którym zgromadził nieciekawy księgozbiór, jednocześnie starając się zniechęcić przypadkowych klientów; konsekwentnie twierdził, że poszukiwanych książek nie ma w ofercie, a osoby, które jednak zainteresowały się jakąś pozycją z jego antykwariatu, odstraszał wygórowaną ceną. Podobnie traktował oferujących mu książki do sprzedania. 
Takie postępowanie antykwariusza miało swoje uzasadnienie; w rzeczywistości nie potrzebował on klienteli, a jedynie sklepu jako pewnej centrali swojej działalności i pasji bibliofilskiej. Himmeblau interesował się nie tylko wartością handlową książek, ale i ich treścią; był wybitnym znawcą polskich książek, gorliwym poszukiwaczem poloniców, szczególnie starych druków. Skupowane dzieła sprzedawał z niechęcią, co najwyżej do zbiorów bibliotek naukowych, z nadzieją wykorzystania ich w pracy naukowej. Szczególnie starał się o zasilanie Biblioteki Jagiellońskiej i stąd częstym gościem jego antykwariatu był m.in. Stanisław Estreicher. Kontakty antykwaryczne Himmelblau utrzymywał zarówno z firmami krajowymi (Jakub Jabłonko i Hieronim Wilder w Warszawie, Józef i Albert Jolowiczowie w Poznaniu), jak i zagranicznymi (w tym z cieszącym się światową renomą antykwariuszem Simonem d'Azzuro z Mediolanu).
Nie uzyskując znaczących zysków, Himmelblau ostatnie lata życia spędził w nędzy, ale do śmierci pozostawał niechętny wyprzedaży księgozbioru. Zmarł 10 lutego 1931. Antykwariat przejęła żona Salomea (ur. 10 listopada 1867 w Warszawie), która część pozostałych książek sprzedała antykwariuszowi Judzie Taffetowi; część trafiła do siostrzeńca zmarłego, Diamanta, prowadzącego Księgarnię Udziałową w Warszawie. Firma została zlikwidowana w 1933.
Fabian Himmelblau został zapamiętany m.in. dzięki wspomnieniom Karola Estreichera juniora, który wielokrotnie towarzyszył ojcu w wizytach w antykwariacie. Przedstawił on charakterystyczną postać krakowskiego antykwariusza-oryginała w zbiorze "Nie od razu Kraków zbudowano" (1959), pod imionami "Jakub Maurycy Himmelblau".

</doc>
<doc id="1522234" url="https://pl.wikipedia.org/wiki?curid=1522234" title="Psychrometr Augusta">
Psychrometr Augusta

Psychrometr Augusta – psychrometr stosowany do pomiaru wilgotności w pomieszczeniach, w których ruch powietrza wywołany jest tylko konwekcją naturalną (przeciwnie do psychrometru Assmanna). Korzystając z tego psychrometru wilgotność względną powietrza odczytuje się z tabeli lub z wykresu psychrometrycznego i oblicza ze wzoru psychrometrycznego:
gdzie:
Stałą psychrometryczną określa wzór:
Dla pomiarów w pomieszczeniach przyjmuje się prędkość powietrza równą W = 0,5 m/s, wówczas A = 0,000785 1/°C.
Udoskonaleniem psychrometru Augusta jest psychrometr Assmanna w którym wymuszono ruch powietrza wokół termometrów.
Historia.
Przyrząd do pomiaru wilgotności powietrza składający się z suchego i mokrego termometru został skonstruowany w 1828 roku przez niemieckiego fizyka Ernsta Ferdinanda Augustusa (Ernst Ferdinand Augustus).

</doc>
<doc id="1522235" url="https://pl.wikipedia.org/wiki?curid=1522235" title="Pamięć biologiczna">
Pamięć biologiczna

Pamięć biologiczna – według W. Kunickiego-Goldfingera to utrwalona przeszłość organizmów żywych, utrwalone zaszłości historyczne. Sposób utrwalenia tych zaszłości historycznych Kunicki-Goldfinger nazywa pamięcią biologiczna. Autor wyróżnił:
Pamięć biologiczna stwarza ograniczenia dla zmienności organizmów żywych. 

</doc>
<doc id="1522236" url="https://pl.wikipedia.org/wiki?curid=1522236" title="Dyskografia Alizée">
Dyskografia Alizée

Dyskografia francuskiej piosenkarki popowej Alizée składa się z 6 albumów studyjnych, 1 albumu koncertowego oraz 16 singlii.

</doc>
<doc id="1522239" url="https://pl.wikipedia.org/wiki?curid=1522239" title="IC 3568">
IC 3568

IC 3568 (Mgławica Plasterek Cytryny, ang. "Lemon Slice Nebula") – mgławica planetarna znajdująca się w konstelacji Żyrafy. Według różnych szacunków mgławica ta jest odległa od 8200 do 11 400 lat świetlnych od Ziemi, a rozciąga się na około 0,4 roku świetlnego. Odkrył ją Robert Aitken 31 sierpnia 1900.

</doc>
<doc id="1522241" url="https://pl.wikipedia.org/wiki?curid=1522241" title="Jürgen Peiffer">
Jürgen Peiffer

Jürgen Peiffer (ur. 1 grudnia 1922 w Berlinie, zm. 11 grudnia 2006 w Tybindze) – niemiecki lekarz neurolog, historyk medycyny, profesor Uniwersytetu Eberharda i Karola w Tybindze.
Studiował na Uniwersytecie Ludwika i Maksymiliana w Monachium, gdzie w 1950 roku został doktorem medycyny. Od 1951 roku specjalizował się z neurologii w klinice neurologicznej w Monachium, od 1952 do 1956 roku był asystentem w Instytucie Psychiatrii Maxa Plancka (niem. "Deutsche Forschungsanstalt für Psychiatrie"). Od 1956 do 1962 pracował w klinice neurologicznej w Würzburgu. W 1961 roku habilitował się z neurologii i psychiatrii, po czym został ordynatorem nowo utworzonej kliniki w Gießen. W 1964 roku został profesorem zwyczajnym neuropatologii i dyrektorem Instytutu Badań Mózgu tybińskiego uniwersytetu. Od 1969 roku był dziekanem wydziału medycznego; w 1970/1971 rektorem. 
Poza neurologią zajmował się także historią niemieckiej neurologii, przede wszystkim w okresie narodowego socjalizmu.

</doc>
<doc id="1522250" url="https://pl.wikipedia.org/wiki?curid=1522250" title="Patrick Okafor">
Patrick Okafor

Patrick Okafor (ur. 13 kwietnia 1979 w Lagos) – nigeryjsko-amerykański koszykarz, w latach 2006-2011 występujący w zespołach polskiej ekstraklasy - Polpharmy Starogard Gdański, Anwilu Włocławek, Stali Ostrów Wielkopolski oraz PBG Basket Poznań. Jest kuzynem czołowego gracza NBA - Emeki Okafora.
Życiorys.
Karierę zaczynał w lidze NCAA, na uniwersytecie w Houston.
W 2005 reprezentował Sacramento Kings, podczas rozgrywek letniej ligi NBA w Las Vegas. 
Następnie występował w amerykańskich ligach USBL i CBA oraz w Izraelu. W 2006 podpisał kontrakt z Polpharmą Starogard Gdański. Był wyróżniającym się zawodnikiem i po sezonie przeszedł do Anwilu Włocławek. Przygoda Okafora z Włocławkiem była jednak kompletnie nieudana i zawodnik opuścił po sezonie zespół. W sezonie 2008/2009 Okafor występował w Stali Ostrów Wielkopolski. W trakcie sezonu klub rozwiązał jednak umowę z Okaforem z powodu kłopotów finansowych. Nigeryjczyk dograł sezon na Łotwie. Przed sezonem 2009/2010 powrócił do Polski. Podpisał kontrakt z klubem, w którym spędził swój pierwszy sezon w PLK - Polpharmą Starogard Gdański.

</doc>
<doc id="1522251" url="https://pl.wikipedia.org/wiki?curid=1522251" title="Higrometr chlorolitowy">
Higrometr chlorolitowy

Higrometr chlorolitowy – higrometr, który działa na zasadzie pomiaru temperatury nasyconego roztworu chlorku litu. 
Higrometr chlorolitowy składa się z czujnika, którym jest termometr rezystancyjny owinięty koszulką z tkaniny szklanej. Na koszulce nawinięte są dwie elektrody podłączone do niskonapięciowego źródła prądu zmiennego. Między elektrodami przez roztwór chlorku litu przepływa prąd elektryczny powodując odparowanie wody z roztworu do otaczającego go powietrza. Wzrost stężenia soli oraz wydzielanie się kryształów zwiększa oporność roztworu, co zmniejsza moc wydzielającą się w czujniku. W temperaturze zależnej od wilgotności powietrza ustala się równowaga termiczna. Na podstawie temperatury czujnika i temperatury powietrza określa się wilgotność względną powietrza.
Temperatura powietrza poddanego pomiarowi może zawierać się w przedziale od -30 °C do 100 °C, prędkość powietrza nie powinna przekraczać 0,5 m/s.

</doc>
<doc id="1522252" url="https://pl.wikipedia.org/wiki?curid=1522252" title="Czernikowo (stacja kolejowa)">
Czernikowo (stacja kolejowa)

Czernikowo – stacja kolejowa w Czernikowie, w województwie kujawsko-pomorskim, w Polsce. Stacja obsługuje wyłącznie pociągi osobowe prywatnego przewoźnika Arriva RP.
W roku 2017 stacja obsługiwała 0–9 pasażerów na dobę.

</doc>
<doc id="1522253" url="https://pl.wikipedia.org/wiki?curid=1522253" title="Mikołaj Miechowicki">
Mikołaj Miechowicki

Mikołaj Miechowicki (Miechowiecki, Miechowski) herbu Pniejnia (zm. 7 października 1608) – dowódca wojsk Dymitra Samozwańca II w czasie dymitriad.
Był zausznikiem marszałka wielkiego koronego Zygmunta Myszkowskiego. Dowodził rotą jego wojsk nadwornych. Związany z Dymitrem Samozwańcem I. Po jego śmierci działał w interesie Maryny Mniszchównej. Według opinii współczesnych był głównym inicjatorem pojawienia się Dymitra Samozwańca II. Skaptował na jego służbę 5000 Polaków, skuszonych obietnicą wysokiego żołdu. Odniósł wiele zwycięstw w walce z oddziałami Wasyla IV Szujskiego. W 1607 uwolnił oblegany Kozielsk. Został zabity przez kniazia Romana Różyńskiego. 

</doc>
<doc id="1522255" url="https://pl.wikipedia.org/wiki?curid=1522255" title="Mikołaj Miechowiecki">
Mikołaj Miechowiecki



</doc>
<doc id="1522256" url="https://pl.wikipedia.org/wiki?curid=1522256" title="Mikołaj Miechowski">
Mikołaj Miechowski



</doc>
<doc id="1522257" url="https://pl.wikipedia.org/wiki?curid=1522257" title="Anamika (film)">
Anamika (film)

Anamika – indyjski film z Dino Moreą i Manishą Lambą w rolach głównych.
Film miał premierę 2 maja 2008 roku. Film wyreżyserował Anant Mahadevan, scenariusz napisał Anant Mahadevan na podstawie powieści Daphne du Maurier.

</doc>
<doc id="1522262" url="https://pl.wikipedia.org/wiki?curid=1522262" title="Port lotniczy Isfahan">
Port lotniczy Isfahan

Port lotniczy Isfahan (IATA: IFN, ICAO: OIFM) – międzynarodowy port lotniczy położony w Isfahanie, w ostanie Isfahan, w Iranie.

</doc>
<doc id="1522263" url="https://pl.wikipedia.org/wiki?curid=1522263" title="Fruängen (stacja metra)">
Fruängen (stacja metra)

Fruängen – powierzchniowa stacja sztokholmskiego metra, leży w Sztokholmie, w Söderort, w dzielnicy Hägersten-Liljeholmen, w części Fruängen. Jest stacją początkową czerwonej linii metra T14, następny przystanek to Västertorp. Dziennie korzysta z niej około 7 300 osób.
Stacja znajduje się na północ od Fruängsgången, między Elsa Brändströms Gata a Ellen Keys Gata, przy Fruängstorget. Posiada jedną halę biletową, wyjścia zlokalizowane są we Fruängens centrum, przy Fruängsgången i Fruängstorget. Leży na wysokości 46,8 m n.p.m. i jest najwyżej położoną stacją metra w Sztokholmie.
Od 1956 z Fruängen jeździły tramwaje linii 14 i 17. Następnie sieć tramwajów poczęto przekształcać w metro, obecną stację otworzono 5 kwietnia 1964 jako 58. w systemie wraz z odcinkiem T-Centralen-Fruängen. Posiada jeden peron. Została zaprojektowana przez Ahlgren-Olsson-Silow Arkitektkontor genom Magnus Ahlgren.
Otoczenie.
W otoczeniu stacji znajdują się:

</doc>
<doc id="1522264" url="https://pl.wikipedia.org/wiki?curid=1522264" title="Västertorp (stacja metra)">
Västertorp (stacja metra)

Västertorp – powierzchniowa stacja sztokholmskiego metra, leży w Sztokholmie, w Söderort, w dzielnicy Hägersten-Liljeholmen, w części Västertorp. Na czerwonej linii metra T14, między Fruängen a Hägerstensåsen. Dziennie korzysta z niej około 3 600 osób.
Stacja znajduje się na łuku między Västertorpsvägen a Störtloppsvägen. Posiada dwa wyjścia, które zlokalizowane są przy Västertorpsvägen 81 (południowe) i Störtloppsvägen 9 (północne). 
Począwszy od 1952 jeździły tutaj tramwaje linii 14 i 17. Następnie sieć tramwajów zmieniono w metro, stację otworzono 5 kwietnia 1964 jako 57. w systemie wraz z odcinkiem T-Centralen-Fruängen. Posiada jeden peron. Została zaprojektowana przez Hansa Borgströma.
Otoczenie.
W otoczeniu stacji znajduje się:

</doc>
<doc id="1522267" url="https://pl.wikipedia.org/wiki?curid=1522267" title="Dailis Alfonsas Barakauskas">
Dailis Alfonsas Barakauskas

Dailis Alfonsas Barakauskas (ur. 29 czerwca 1952 w miejscowości Geručiai w rejonie pokrojskim) – litewski polityk, inżynier, samorządowiec, minister transportu oraz spraw wewnętrznych, poseł na Sejm Republiki Litewskiej.
Życiorys.
Ukończył w 1975 studia w Kowieńskim Instytucie Politechnicznym, uzyskując tytuł zawodowy inżyniera ze specjalizacją w zakresie mechaniki. W 1989 został na Wileńskim Uniwersytecie Państwowym absolwentem międzynarodowych stosunków gospodarczych. W latach 90. odbywał staże naukowe m.in. na Uniwersytecie Harvarda, a także na uczelniach w Holandii, Niemczech i Danii.
W latach 1975–1992 pracował w różnych przedsiębiorstwach w Szawlach, początkowo jako majster, później zastępca naczelnego inżyniera. Następnie do 2000 był dyrektorem regionalnych organizacji przemysłowców, handlowców i rzemieślników.
W 1992 zaangażował się w działalność polityczną, wstępując do Litewskiego Związku Liberałów, był m.in. pierwszym zastępcą przewodniczącego tej formacji. W latach 1997–2000 zasiadał w radzie miejskiej w Szawlach, wchodził w skład władz samorządowych.
W wyborach parlamentarnych w 2000 uzyskał mandat poselski z ramienia LLS. W nowo powołanym rządzie od stycznia do lipca 2001 sprawował urząd ministra transportu. W 2002 odszedł z partii wraz z Rolandasem Paksasem, współtworząc Partię Liberalno-Demokratyczną (działającą później pod nazwą Porządek i Sprawiedliwość).
W 2004 nie odnowił mandatu deputowanego, został następnie dyrektorem Centrum Badań i Nauk Ekonomiczno-Społecznych. W 2006 wszedł do Sejmu po rezygnacji jednej z posłanek w połowie kadencji. W wyborach w 2008 na liście krajowej zajął pierwszą niemandatową pozycję, pozostał jednak w parlamencie w związku z decyzją mera Wilna, Juozasa Imbrasasa, który zrezygnował z zasiadania w parlamencie. W 2012 nie został ponownie wybrany do Sejmu.
13 grudnia 2012 rozpoczął urzędowanie na stanowisku ministra spraw wewnętrznych w rządzie Algirdasa Butkevičiusa. 30 października 2014 zrezygnował z urzędu z powodów zdrowotnych.

</doc>
<doc id="1522268" url="https://pl.wikipedia.org/wiki?curid=1522268" title="Skala Delisle’a">
Skala Delisle’a

Skala Delisle’a – skala termometryczna opracowana w 1732 roku przez francuskiego astronoma Josepha-Nicolasa Delisle’a. Termometr, jaki stworzył Delisle, był termometrem rtęciowym. Za temperaturę 0 °D ustalił punkty wrzenia wody (100 °C), zaś temperatura zamarzania wody wynosi 150 °D. Skala ta była używana głównie w Rosji w XVIII wieku.
Przeliczanie:
Oznacza to w szczególności, że temperatury wyższe niż temperatura wrzenia wody są w skali Delisle’a ujemne, natomiast poniżej tego punktu im niższa temperatura, tym wyższa wartość liczbowa na tej skali.

</doc>
<doc id="1522269" url="https://pl.wikipedia.org/wiki?curid=1522269" title="Hägerstensåsen (stacja metra)">
Hägerstensåsen (stacja metra)

Hägerstensåsen – powierzchniowa stacja sztokholmskiego metra, leży w Sztokholmie, w Söderort, w dzielnicy Hägersten-Liljeholmen, w części Hägerstensåsen. Na czerwonej linii metra T14, między Västertorp a Telefonplan. Dziennie korzysta z niej około 5 000 osób.
Stacja znajduje się między Personnevägen z Sedelvägen, przed wejściem do 400-metrowego tunelu. Posiada dwa wyjścia, które zlokalizowane są przy Personnevägen i na końcu Sedelvägen. 
Otworzono ją 5 kwietnia 1964 jako 56. stację w systemie wraz z odcinkiem T-Centralen-Fruängen. Posiada jeden peron.
Otoczenie.
W otoczeniu stacji znajdują się:

</doc>
<doc id="1522270" url="https://pl.wikipedia.org/wiki?curid=1522270" title="Casmerodius albus">
Casmerodius albus



</doc>
<doc id="1522271" url="https://pl.wikipedia.org/wiki?curid=1522271" title="Arachozja">
Arachozja

Arachozja (gr.: "Ἀραχωσία") – w starożytności achemenidzka i seleucydzka satrapia, której położenie jest najczęściej określane jako obszar obejmujący południowo-wschodni Afganistan i północny Pakistan. Głównym miastem regionu była Aleksandria w Arachozji, założona (lub przemianowana) przez Aleksandra Wielkiego w latach 20. IV wieku p.n.e., dzisiejszy Kandahar.

</doc>
<doc id="1522273" url="https://pl.wikipedia.org/wiki?curid=1522273" title="Lord Blayney">
Lord Blayney



</doc>
<doc id="1522274" url="https://pl.wikipedia.org/wiki?curid=1522274" title="Adam Łapeta">
Adam Łapeta

Adam Łapeta (ur. 9 listopada 1987 w Jastarni) − polski koszykarz występujący na pozycji środkowego, reprezentant Polski, obecnie zawodnik litewskiego klubu Dżukija Olita.
Życiorys.
W przeszłości grał w Asseco Prokomie Gdynia, a także w I-ligowych oraz II-ligowych rezerwach klubu. Od początku kariery był związany z trójmiejską koszykówką.
W sezonie 2009/2010, podczas wygranego 80-79 spotkania z Anwilem Włocławek, ustanowił nadal aktualny rekord finałów PLK (odkąd wprowadzono oficjalne statystyki w sezonie 1998/99), notując 5 bloków.
10 stycznia 2016 związał się z litewskim zespołem Lietuvos Rytas Wilno. 15 września 2017 został zawodnikiem BM Slam Stal Ostrów Wielkopolski.
2 lipca 2018 został zawodnikiem Arki Gdynia.
19 lipca 2019 został zawodnikiem Kinga Szczecin. 3 sierpnia 2020 przedłużył umowę z klubem ze Szczecina.
We wrześniu 2021 zawarł kolejną w karierze umowę z litewskim Dżukija Olita.

</doc>
<doc id="1522276" url="https://pl.wikipedia.org/wiki?curid=1522276" title="Nóż kuchenny">
Nóż kuchenny

Nóż kuchenny – jeden z przyborów ręcznych wchodzących w skład sztućców przeznaczony najczęściej do przygotowywania jedzenia. Noże kuchenne przeznaczone są do określonych zadań. Mogą być wyprodukowane z kilku różnych materiałów. Oto parę charakterystycznych cech niektórych noży:
Nóż szefa kuchni.
Również znany jako nóż francuski. Jest on uniwersalnym nożem, który jest zakrzywiony, by pozwolić kucharzowi na dokładniejsze cięcia. Noże szefa kuchni są najczęściej dostępne między 15 cm i 30 cm (6 i 12 calami), chociaż 20 cm (8 calowy) jest najbardziej popularną wielkością.
Nóż do chleba.
Noże do chleba są typem ząbkowanym, którego rozmiary zwykle wynoszą 15 cm i 25 cm (6 i 10 cali). Współczesny nóż do chleba został stworzony w latach 30. XX wieku. Jego twórcą jest Franz Güde, niemiecki przedsiębiorca z Solingen.
Nóż przeznaczony do filetowania.
Przeznaczony jest do usuwania ości od mięsa. Nóż ten ma cienkie, elastyczne ostrze, zwykle około 12 cm do 15 cm (5 lub 6 cali), to pozwala mu ruszyć bez przeszkód wzdłuż kręgosłupa i pod skórą ryby.
Tasak (nóż).
Tasak do mięsa jest to duży prostokątny nóż używany do ucinania mięsa. Ostrze ma wymiar w przybliżeniu 15 cm (6 cali), jest bardzo ciężki, z grubym kręgosłupem, umożliwiającym nożowi posiekanie kości. Wiele tasaków ma otwór w końcu, aby ułatwić użytkownikom powieszenie go. Tasaki są istotnym narzędziem w restauracji, która przygotowuje własne mięso.

</doc>
<doc id="1522278" url="https://pl.wikipedia.org/wiki?curid=1522278" title="E53 (trasa europejska)">
E53 (trasa europejska)

E53 – trasa europejska zaliczana do dróg pośrednich północ - południe. Szlak zaczyna się w Pilźnie w południowo-zachodnich Czechach i biegnie w kierunku południowym drogą krajową 27 do granicy z Niemcami w miejscowości Železná Ruda. Dalej E53 biegnie śladem niemieckiej drogi B11 do Deggendorfu skąd za pośrednictwem autostrady A92 dociera do Monachium, gdzie kończy bieg.
Stary system numeracji.
Do 1985 obowiązywał poprzedni system numeracji, według którego oznaczenie E53 dotyczyło trasy: "Torino — Asti — Alessandria — Tortona". Arteria E53 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E53.
"Lista dróg opracowana na podstawie materiału źródłowego"

</doc>
<doc id="1522279" url="https://pl.wikipedia.org/wiki?curid=1522279" title="Daniel Ewing">
Daniel Ewing

Daniel Ewing (ur. 26 marca 1983 w Milton) – amerykański koszykarz, w latach 2008-2011 zawodnik drużyny Asseco Prokom Gdynia, obecnie zawodnik BC CSU Sibiu. 
W 2005 wybrany w drafcie z numerem 32 przez Los Angeles Clippers.
Zaczynał swoją przygodę z koszykówką od występów w reprezentacji liceum Willowridge, w Missouri City (stan Teksas). Występował tam w składzie wraz z dwoma innymi, przyszłymi zawodnikami NBA, T.J. Fordem oraz Ivanem McFarlinem. Jako senior (zawodnik ostatniej klasy) został zaliczony do składu McDonald’s All-American oraz otrzymał nagrodę Houston Athletic Committee’s Scholar-Athlete of the Year (2001). Po zdaniu matury zdecydował się na ofertę stypendialna od Duke University, gdzie rozegrał cztery sezony pod wodzą legendarnego trenera Mike'a Krzyżewskiego.
Jako debiutant notował 6,5 punktu, 2,2 zbiórki oraz 1,3 asysty na mecz, w trakcie 35 rozegranych spotkań. Został liderem zespołu pod względem skuteczności rzutów z gry (47,9%) oraz za 3 punkty (45,7%). Był również najlepiej przechwytującym piłki (1 przechwyt) debiutantem w konferencji ACC. Po zakończeniu rozgrywek otrzymał honorową wzmiankę przy wyborze składu All-ACC Freshman Team. W kolejnym sezonie statystyki Ewinga zdecydowanie wzrosły. Legitymował się on średnimi 12 punktów, 3,2 zbiórki oraz 1,4 asysty. Otrzymał nawet tytuł MVP turnieju ACC, po uzyskaniu 20,7 punktu, w trakcie trzech spotkań. Po raz kolejny był najskuteczniej rzucającym za 3 punkty (40%) zawodnikiem Blue Devils, uplasował się także na szóstej pozycji w konferencji pod względem skuteczności egzekwowania rzutów wolnych (82,1%). W trakcie trzeciego sezonu występów na uczelni osiągnął średnie 12,6 punktu, 1,9 asysty, 2,6 zbiórki. Tym razem został już najskuteczniejszym strzelcem z dystansu (41,1%) w całej. Został też zaliczony do składu ACC All-Tournament First Team, zdobywając 18.3 punktu, przy skuteczności z gry 45,9% oraz 53,8 z linii rzutów za 3 punkty. W turnieju NCAA rozegrał 5 gier, notując 13 punktów, 3,2 zbiórki, 2,4 asysty oraz 1,8 przechwytu. Na ostatnim roku studiów jego średnie wzrosły po raz polejny, tym razem do poziomu 15,3 punktu, 4 asysty i 3,2 zbiórki. Ewing został zaliczony do składów All-ACC Third Team, ACC All-Tournament First Team, otrzymał też honorową wzmiankę przy wyborze ACC All-Defensive Team. W turnieju NCAA notował tym razem 17,3 punktu (3 spotkania). Po zakończeniu sezonu odebrał również dyplom uczelni i przystąpił do draftu NBA. Został w nim wygrany przez Los Angeles Clippers, w drugiej rundzie z numerem 32 ogólnej listy. W ten sposób rozpoczął swoją profesjonalną karierę.
Jako debiutant (2005) w NBA rozegrał 66 spotkań, pojawiając się 5 razy w składzie wyjściowym. Na boisku spędzał średnio 14,7 minuty w każdym meczu, notując w tym czasie 3,8 punktu oraz 1,3 zbiórki. Udało mu się również zaliczyć kilka minut w rozgrywkach play-off. Debiutu nie mógł jednak zaliczyć do zbyt udanych. W sezonie 2006/07 jego czas gry spadł do 11,7 minuty. Uzyskiwał średnio 2,9 punktu, 1,5 asysty i 1,2 zbiórki. Rozegrał 61 meczów, w tym 3, jako zawodnik składu podstawowego. Po rozegraniu w NBA 127 spotkań sezonu zasadniczego Ewing został zwolniony przez Clippers 29 czerwca 2007 roku. Niespełna miesiąc później (23 lipca) podpisał umowę z występującym w lidze rosyjskiej zespołem Chimki Moskwa. Kontrakt opiewał na dwa lata. Wraz z zespołem ze stolicy Rosji sięgnął po puchar kraju. Wystąpił także w 14 spotkaniach pucharu Eurocup, osiągając średnie 12,1 punktu, 3,1 asysty, 2,3 zbiórki oraz 1,43 przechwytu.
Przed rozpoczęciem sezonu sezonem 2008/09 pojawił się w Polsce, aby zasilić ówczesny skład mistrza kraju Asseco Prokom Sopot. Wraz z zespołem dotarł do finału Pucharu Polski, gdzie Asseco musiało uznać wyższość Kotwicy Kołobrzeg. Zespół powetował sobie jednak tę stratę zdobywając po raz kolejny tytuł mistrza Polski. Ewing stał się podstawowym rozgrywającym zespołu. Rozpoczął też regularne występy w Eurolidze, gdzie zespół z Sopotu dotarł do fazy TOP 16. W trakcie sezonu zasadniczego PLK notował średnio 11,9 punktu, 3,2 asysty, 2,3 zbiórki oraz 0,9 przechwytu, w Eurolidze natomiast 13 punktów, 2,7 asysty, 2,5 zbiórki i 1,53 przechwytu.
Po zakończeniu sezonu klub Asseco przeniósł się z Sopotu do Gdyni. Ewing pozostał w składzie podobnie, jak większość zawodników z minionych rozgrywek.
24 marca 2019 dołączył do rumuńskiego BC CSU Sibiu.

</doc>
<doc id="1522280" url="https://pl.wikipedia.org/wiki?curid=1522280" title="Dmitrij Trietjakow">
Dmitrij Trietjakow

Dmitrij Konstantinowicz Trietjakow (ros. Дмитрий Константинович Третьяков, ur. we wsi Szumorowo w jarosławskiej guberni, zm. 26 września 1950 w Kijowie) – ukraiński zoolog, anatom, pracował w Odessie. Zajmował się przede wszystkim anatomią ryb. 

</doc>
<doc id="1522281" url="https://pl.wikipedia.org/wiki?curid=1522281" title="Okręg wyborczy Old Sarum">
Okręg wyborczy Old Sarum

Okręg wyborczy Old Sarum powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Old Sarum, leżące w pobliżu obecnego Salisbury. Kiedy w XIII w. założono Salisbury (wówczas New Sarum) mieszkańcy Old Sarum zaczęli opuszczać swoje miasto i przenosić się do nowego Salisbury.
Najpóźniej w XVII w. w Old Sarum nie mieszkał już żaden człowiek, okręg wciąż jednak wysłał deputowanych. Kontrolowali go miejscowi landlordowie, którzy mieli prawo do nominacji dzierżawców, którzy oddawali swoje głosy. W XVIII w. okręg ten był kontrolowany przez rodzinę Pittów. W 1802 r. głowa rodziny, lord Camelford, sprzedał okręg za 60 000 funtów lordowi Caledonowi, który był „właścicielem” tego zgniłego okręgu do jego likwidacji w 1832 r.

</doc>
<doc id="1522282" url="https://pl.wikipedia.org/wiki?curid=1522282" title="Pantaleon Baktryjski">
Pantaleon Baktryjski

Pantaleon – uzurpatorski król baktryjskiej prowincji Arachozja w latach 190-185 p.n.e. W tym czasie w Baktrii rządził Eutydemos II a w Paropamisadzie Agatokles.
Jako pierwszy obok Agatoklesa władca baktryjski emitował obok moment utrzymanych w greckiej tradycji numizmatycznej także czworokątne monety w stylu indyjskim, z dwujęzyczną inskrypcją i wizerunkiem lwa oraz bogini Lakszmi. Podobnie jak w przypadku Agatoklesa, przyjmuje się, że Pantaleon był spokrewniony z obalonym Diodotosem II i walczył przeciw Eutydemosowi II.
Pantaleonowi i Agatoklesowi przypisuje się rozszerzenie władzy Greków w północnych Indiach. Korzystając z upadku dynastii Maurjów zajęli Gandharę i zachodnią część Pendżabu.

</doc>
<doc id="1522284" url="https://pl.wikipedia.org/wiki?curid=1522284" title="Bhante Sujato">
Bhante Sujato

Bhante Sujato, właśc. Anthony Best (ur. 4 listopada 1966 w Perth) – australijski duchowny buddyjski, dawniej muzyk rockowy.
Wychowywał się w liberalnej, katolickiej rodzinie i uczęszczał do szkoły Christian Brothers. Zainspirowany naukową wizją świata, a w szczególności teorią względności, odrzucił chrześcijaństwo, gdy był jeszcze nastolatkiem.
Życie.
Studiował literaturę i filozofię na Uniwersytecie Zachodnioaustralijskim, by po dwóch latach zrezygnować z dalszej nauki i zaczął grać rock n’ rolla. Razem z Peggy van Zalm założył Martha’s Vineyard, zespół grający indie rock, odnoszący sukcesy w późnych latach 80. Zespół jednak rozpadł się, zanim wykorzystał swój potencjał.
Ordynacja.
Po latach oscylowania wokół muzyki alternatywnej pozbył się iluzji odnośnie do kariery muzycznej i potrzebując gruntownej zmiany, udał się do Tajlandii. Mimo że wcześniej nie był związany z praktyką buddyjską, odnalazł dogodne miejsce w świątyni w Chieng Mai. Następnie rozpoczął poszukiwania, by umocnić i pogłębić zrozumienie buddyjskiej praktyki. Po roku przyjechał do Wat Pa Nanachat, the International Forest Monastery prowadzonym przez i dla anglojęzycznych mnichów, w tradycji Ajahn Chah. Zgodnie z życzeniem otrzymał święcenia nowicjusza, a w następnym roku (5 maja 1994) otrzymał pełne święcenia jako bhikkhu. Spędził trzy „vassa”, ucząc się pod okiem Ajahna Brahma w klasztorze Bodhinayana oraz kilka lat w odległych pustelniach i jaskiniach w Tajlandii i Malezji. Na początku 2003 roku Bhante Sujato po powrocie do Australii przybył do posiadłości znanej wtedy jako Citta Bhavana Hermitage. Podjęto wtedy decyzję, by świątynię rozwinąć w klasztor, w którym mogłyby się odbywać nowe święcenia. Zmieniono jego nazwę na Santi Forest Monastery. Spowodowało to, że klasztor zaczął rozwijać się gwałtownie i nastąpiły znaczne postępy. Wynikiem było pierwsze święcenie nowego samaneri (9 marca 2008 r.) oraz liczne upasampada (wyższa ordynacja) bhikkhów, a jednocześnie rozwój projektów budowlanych i innych projektów czasowo zaniechanych z powodu sytuacji finansowej.
Reguła mnisia zawsze zakładała istnienie mniszek buddyjskich. Bhante Sujato nieustannie starł się wspierać pomysł święceń bhikkhuni (mniszek), która to idea jest jedną z poważniejszych kontrowersji w łonie współczesnej theravady.
W trakcie swojej mniszej działalności przez pewien czas mieszkał na Tajwanie.
Praktyka.
Na rozwój duchowy Bhante Sujato ogromny wpływ miały trzy czynniki. Najważniejszym wpływem był styl życia według leśnej tradycji, której był w pełni oddany. Wymagało to ścisłego zastosowania się do kodeksu dyscypliny (Vinaya) buddyjskich mnichów i ciągłego przypominania, że człowiek musi poświęcić całe swe życie praktyce.
Drugim czynnikiem, który wywarł na niego wpływ, były wczesne nauki Buddy. Podczas gdy studiował kanoniczne pisma palijskie przez prawie dziesięć lat, coraz bardziej zaczął zdawać sobie sprawę z zadziwiającego i mało znanego podobieństwa kanonu Pali, do licznych fragmentów, jakie znajdywał w chińskich, sanskryckich i tybetańskich tekstach. Ta zgodność jest traktowana jako jedyna z najważniejszych historycznych wskazówek prowadząca do oryginalnego przekazu nauki Buddy. Bhante Sujato prowadzi badania nad komparatystyką tekstów różnych tradycji buddyjskich, które stara się przedstawiać buddyjskiej społeczności.
Trzeci czynnik, który wpłynął na Sujato, to jego dwaj nauczyciele medytacji. Od mało znanego, tajskiego mnicha Ajahna Maha Chatchaia nauczył się praktyki „miłującej dobroci”, która nieustannie kształtuje jego podejście do medytacji i nauczania. Od Ajahna Brahmavamso nauczył się, jak dokładnie rozumieć tę praktykę w całościowym kontekście ścieżki Buddy. W ciągu ostatnich lat Bhante Sujato nauczał Dharmy i medytacji wiele osób, zarówno społeczności lokalne Australii, jak i ludzi z zagranicy. Przemawiał także na kilku większych międzynarodowych buddyjskich konferencjach i spotkaniach.
Osiągnięcia.
Jego badania dotyczą najwcześniejszych pism buddyjskich. Dzięki analizie porównawczej i historycznej Sujato stara się naświetlić proces powstawania buddyjskiej ideologii i tożsamości. Najważniejsze książki to: „A Swift Pair of Messengers”, „A History of Mindfulness”, „Beginnings” oraz „Sects &amp; Sectarianism”.
Specjalnym polem zainteresowania Sujato jest rola kobiet w buddyzmie, a w szczególności odnowa reguły bhikkhuni w obrębie tradycji theravady. Bhante Sujato stara się swymi tekstami wywrzeć wpływ na tę pilną sprawę dotyczącą współczesnego świata buddyzmu theravady. W związku z tym usiłuje ustanowić społeczność mniszek (bhikkhuni) w Santi Monastery.
Działa i przemawia bezkompromisowo na rzecz święceń bhikkhuni. Bezpośrednio wyraził swoje życzenie (zob. „Dark Master”), stwierdzając „Moim głównym celem jest praca z międzynarodową sangą, by ustanowić poczwórną społeczność na całym świecie. Myślę, że musimy zaakceptować fakt, iż na tym opiera się nasza przyszłość.”
Poglądy.
Określa siebie jako anarchistę ze szczególnym uwzględnieniem na pacyfistyczne usposobienie tej ideologii. Jest wegetarianinem.

</doc>
<doc id="1522288" url="https://pl.wikipedia.org/wiki?curid=1522288" title="Sujato">
Sujato



</doc>
<doc id="1522291" url="https://pl.wikipedia.org/wiki?curid=1522291" title="Tour de France Soundtracks">
Tour de France Soundtracks

Tour de France Soundtracks – album niemieckiego zespołu Kraftwerk, wydany w 2003 roku.
Album powstał z okazji setnej rocznicy powstania wyścigu kolarskiego Tour de France, choć został wydany kilka tygodni po zakończeniu Tour de France 2003. Został nagrany w nowym składzie: Ralf Hütter, Florian Schneider, Fritz Hilpert, Henning Schmitz, i był to pierwszy album Kraftwerk z nowym materiałem od siedemnastu lat. Była to również pierwsza ich płyta od 1975 roku wydana tylko w jednej wersji językowej – większość słów wykonywana jest po francusku, przede wszystkim ze względu na temat albumu, choć pojawiają się również wstawki w języku niemieckim i angielskim. Album zawiera nową wersję singla „Tour de France” wydanego dwadzieścia lat wcześniej. W ramach promocji płyty ukazały się też single „Tour de France 2003” i „Aerodynamik”, a także singel promocyjny „Elektro Kardiogramm”.
Wydawnictwo otrzymało pozytywne recenzje i osiągnęło sukces komercyjny, będąc pierwszym albumem Kraftwerk, który dotarł do 1. miejsca na niemieckiej liście sprzedaży. W 2009 roku płyta została wznowiona pod skróconym tytułem "Tour de France".

</doc>
<doc id="1522293" url="https://pl.wikipedia.org/wiki?curid=1522293" title="Urmas Paet">
Urmas Paet

Urmas Paet (ur. 20 kwietnia 1974 w Tallinnie) – estoński polityk, minister spraw zagranicznych w latach 2005–2014, minister kultury w latach 2003–2005, parlamentarzysta krajowy i europejski.
Życiorys.
W 1996 ukończył nauki polityczne na Uniwersytecie w Tartu, odbył też kurs stosunków międzynarodowych na Uniwersytecie w Oslo. Podczas studiów rozpoczął pracę jako dziennikarz. W latach 1991–1994 pracował w estońskim radiu. Od września 1994 do sierpnia 1999 był redaktorem i dziennikarzem politycznym w dzienniku „Postimees”.
W 1999 zaangażował się w działalność polityczną w ramach Estońskiej Partii Reform. Od września do listopada 1999 pełnił funkcję doradcy tego ugrupowania. W 1999 po raz pierwszy został radnym Tallinna, do 2003 stał na czele administracji dzielnicy Nõmme.
Od kwietnia 2003 do kwietnia 2005 zajmował stanowisko ministra kultury w rządzie premiera Juhana Partsa. 13 kwietnia 2005 został ministrem spraw zagranicznych w gabinecie Andrusa Ansipa. Zachował to stanowisko w kolejnym rządzie tego premiera, powołanym po wyborach parlamentarnych i zaprzysiężonym w kwietniu 2007. W 2011 został posłem do Riigikogu XII kadencji, jednocześnie w kwietniu tego samego roku po raz kolejny objął tekę ministra spraw zagranicznych. Utrzymał to stanowisko również w powołanym w marcu 2014 rządzie Taaviego Rõivasa.
Zakończył urzędowanie w związku z objęciem w listopadzie 2014 mandatu posła do Parlamentu Europejskiego VIII kadencji w miejsce Andrusa Ansipa. W 2019 został wybrany do Europarlamentu IX kadencji.
W 2019 i 2023 ponownie uzyskiwał mandat poselski do estońskiego parlamentu (jednak rezygnował z jego objęcia).
Życie prywatne.
Urmas Paet jest żonaty, ma dwoje dzieci.

</doc>
<doc id="1522294" url="https://pl.wikipedia.org/wiki?curid=1522294" title="Powiat rudzki">
Powiat rudzki

Powiat rudzki – powiat województwa śląskiego II Rzeczypospolitej utworzony rozporządzeniem wojewody śląskiego z dnia 22 czerwca 1922 r. w przedmiocie ustroju powiatowego Województwa Śląskiego z przypadłych Polsce terenów powiatów zabrskiego (w większości) i toszecko-gliwickiego (skrawki). 
10 lipca 1923 r. gminę Gierałtowice wyłączono z powiatu rudzkiego i przyłączono do powiatu rybnickiego.
15 lutego 1924 r. zniesiono powiat rudzki, a jego terytorium włączono do powiatów katowickiego, pszczyńskiego, rybnickiego i świętochłowickiego.
Gminy.
W nawiasach podano powiaty, do których należały gminy powiatu rudzkiego przed 1922 bądź do których zostały przyłączone w 1924 po jego likwidacji.

</doc>
<doc id="1522296" url="https://pl.wikipedia.org/wiki?curid=1522296" title="PKP Żary">
PKP Żary



</doc>
<doc id="1522298" url="https://pl.wikipedia.org/wiki?curid=1522298" title="Wojciech Żurawski (koszykarz)">
Wojciech Żurawski (koszykarz)

Wojciech Żurawski (ur. 20 maja 1976 w Bytomiu) – polski koszykarz, występujący na pozycjach skrzydłowego lub środkowego, obecnie zawodnik II-ligowego KKS RAGOR Tarnowskie Góry.

</doc>
<doc id="1522299" url="https://pl.wikipedia.org/wiki?curid=1522299" title="Courtney Eldridge">
Courtney Eldridge

Courtney Tyrone Eldridge (ur. 10 czerwca 1980 w Bostonie) - amerykański koszykarz grający na pozycji rozgrywającego.

</doc>
<doc id="1522300" url="https://pl.wikipedia.org/wiki?curid=1522300" title="Sklepienie wachlarzowe">
Sklepienie wachlarzowe

Sklepienie wachlarzowe zbudowane jest na żebrach promieniście rozchodzących się z przyściennych punktów podparcia (takich jak np. wspornik, półkolumna, służka). Stosowane najczęściej w okresie późnego gotyku angielskiego – tzw. stylu perpendykularnego czyli pionowego, który zdominował architekturę angielską w XV wieku.

</doc>
<doc id="1522301" url="https://pl.wikipedia.org/wiki?curid=1522301" title="Charles Robert Leslie">
Charles Robert Leslie

Charles Robert Leslie (ur. 19 października 1794 w Londynie, zm. 5 maja 1859 tamże) – angielski malarz i pisarz.
Studiował w Royal Academy, wiele podróżował między Ameryką a Europą. Malował portrety, sceny historyczne oraz wiele tematów zaczerpniętych z Don Kichota, dzieł Szekspira i Waltera Scotta. Był nauczycielem rysunku w Akademii Wojskowej West Point i pełnym członkiem Royal Academy od 1826. Wydał kilka książek, m.in. "Podręcznik dla młodych malarzy" i biografię przyjaciela Johna Constable`a. Jego syn George Dunlop Leslie (1835-1921) również był malarzem i członkiem Akademii Królewskiej.

</doc>
<doc id="1522305" url="https://pl.wikipedia.org/wiki?curid=1522305" title="Siergiej Tretjakow">
Siergiej Tretjakow



</doc>
<doc id="1522306" url="https://pl.wikipedia.org/wiki?curid=1522306" title="Antymachos I Theos">
Antymachos I Theos

Antymachos I Theos – król Baktrii panujący ok. 185-170 p.n.e. Przywrócił jedność państwa, odzyskując prowincje oderwane w czasie panowania swojego poprzednika Eutydemosa II przez uzurpatorów Agatoklesa i Pantaleona. Dokonał również pierwszego rozszerzenia granic państwa baktryjskiego w kierunku doliny Kabulu i doliny Indusu.
Znany jest ze świadectw numizmatycznych oraz z pochodzącego z Baktrii kwitu podatkowego. W kwicie tym wymieniono władcę obok drugiej postaci o tym samym imieniu i nieznanego bliżej Eumenesa. Zazwyczaj przyjmuje się, że drugi Antymachos był synem króla i tożsamy jest z Antymachosem II Nikeforosem. Być może także Eumenes był królewskim synem i koregentem, niepoświadczonym do tej pory przez żadne inne źródła.
Powiązania dynastyczne Antymachosa są niejasne. Na jego monetach znajduje się wizerunek Posejdona, podczas gdy dotychczasowi władcy emitowali monety z Zeusem lub Heraklesem. Możliwe zatem, że był osobą spoza dotychczasowego kręgu władzy, np. zarządcą którejś z prowincji, który objął władzę po zakończeniu wojny domowej między rodami Diodotosa i Eutydemosa.

</doc>
<doc id="1522308" url="https://pl.wikipedia.org/wiki?curid=1522308" title="Siergiej Tretiakow">
Siergiej Tretiakow



</doc>
<doc id="1522309" url="https://pl.wikipedia.org/wiki?curid=1522309" title="Władimir Tretiakow">
Władimir Tretiakow



</doc>
<doc id="1522310" url="https://pl.wikipedia.org/wiki?curid=1522310" title="The Royal Society">
The Royal Society



</doc>
<doc id="1522311" url="https://pl.wikipedia.org/wiki?curid=1522311" title="Trietiakow">
Trietiakow

Trietiakow (ros. Третьяков, inne formy zapisu: Tretjakow (zgodnie z polskimi zasadami transkrypcji alfabetu rosyjskiego), Tretjakoff, Tretyakov) to rosyjskie nazwisko. Nosili je m.in.

</doc>
<doc id="1522318" url="https://pl.wikipedia.org/wiki?curid=1522318" title="Hubert Radke">
Hubert Radke

Hubert Radke (ur. 25 października 1980 w Radziejowie) – polski koszykarz, występujący na pozycji środkowego. Wychowanek trenerów Janusza Maliszewskiego i Grzegorza Karólewskiego w Junaku Włocławek. Reprezentant Polski w latach 2004-2005
Absolwent Wydziału Prawa i Administracji UMK w Toruniu w 2005. Doktorant profesora Mariana Filara w Katedrze Prawa Karnego i Polityki Kryminalnej Wydziału Prawa i Administracji UMK w Toruniu. Absolwent specjalistycznych studiów w zakresie międzynarodowego prawa sportowego Instytutu Assera w Hadze w 2013. Konsultant w dziedzinie prawa sportowego.
Od listopada 2007 analityk (tzw. "color commentator") NBA i Euroligi w stacji telewizyjnej Canal Plus.

</doc>
<doc id="1522321" url="https://pl.wikipedia.org/wiki?curid=1522321" title="Halina Sarul">
Halina Sarul

Halina Marta Sarul (ur. 15 lutego 1948 w Kożuchach) – polska lekarka, samorządowiec, działaczka opozycji w okresie Polskiej Rzeczypospolitej Ludowej.
Życiorys.
Ukończyła w 1971 studia w Akademii Medycznej w Białymstoku. Uzyskała specjalizację II stopnia w zakresie chirurgii ogólnej i specjalizację I stopnia z chirurgii dziecięcej. Od 1971 zawodowo związana ze Szpitalem Powiatowym w Giżycku. Od 1987 zajmowała stanowisko zastępcy ordynatora oddziału chirurgii ogólnej tego szpitala, a od 1992 do listopada 2008 pełniła funkcję dyrektora tej placówki, która pod koniec jej urzędowania nie posiadała zadłużenia. W grudniu 2008 została dyrektorem Szpitala Powiatowego w Mrągowie, pełniła tę funkcję do września 2012.
W 1980 wstąpiła do „Solidarności”. Była wiceprzewodniczącą lokalnego Komitetu Założycielskiego, była członkiem zarządu MKZ w Giżycku, weszła także w skład władz Regionu Pojezierze. Reprezentowała regionalne struktury NSZZ „S” na I Krajowym Zjeździe Delegatów w Gdańsku. Po wprowadzeniu stanu wojennego została internowana na okres od 13 grudnia 1981 do 29 marca 1982. Po zwolnieniu kontynuowała działalność opozycyjną w strukturach podziemnych, zajmowała się kolportażem prasy drugiego obiegu i organizowaniem pomocy dla represjonowanych. Zatrzymana w 1983 podczas podróży apostolskiej Jana Pawła II w Polsce, przez kilka kolejnych lat utrudniano jej uzyskiwanie zawodowych awansów.
W 1989 stanęła na czele miejskiego Komitetu Obywatelskiego. W III RP należała do ROAD, Unii Demokratycznej, Unii Wolności. Z tej ostatniej odeszła w 2004, przystępując później do Platformy Obywatelskiej. Z listy PO w wyborach samorządowych w 2006 uzyskała mandat radnej sejmiku warmińsko-mazurskiego. W 2010 została radną powiatu giżyckiego z listy lokalnego komitetu, uzyskując największą liczbę głosów spośród wszystkich kandydatów. Cztery lata później z powodzeniem ubiegała się o reelekcję. W 2018 uzyskała natomiast mandat radnej miejskiej w Giżycku.
Odznaczenia.
W 2011, "za zasługi w działalności na rzecz przemian demokratycznych w Polsce", została odznaczona Złotym Krzyżem Zasługi.

</doc>
<doc id="1522322" url="https://pl.wikipedia.org/wiki?curid=1522322" title="Diecezja inflancka">
Diecezja inflancka

Diecezja inflancka, do 1677 wendeńska, od 1713 (tytularnie) inflancka i piltyńska – diecezja Kościoła katolickiego ze stolicą w Wenden, istniejąca w latach 1583–1798, początkowo bezpośrednio zależna od Stolicy Apostolskiej, od 1621 sufragania metropolii gnieźnieńskiej.
W wyniku reformacji przestały istnieć biskupstwa katolickie w Inflantach i Kurlandii. Po zwycięskiej wojnie polsko-rosyjskiej 1577-1582 król Stefan Batory postanowił ściślej związać odzyskane tereny z Rzecząpospolitą poprzez erygowanie nowego biskupstwa. W 1582 w Rydze wraz z senatorami postanowił ufundować nową diecezję. Namiestnikiem Inflant mianował biskupa Jerzego Radziwiłła. 1 maja 1585 papież Sykstus V wydał bullę erekcyjną, powołując się na decyzję papieża Grzegorza XIII z 11 maja 1583. Już w latach 30. XVII wieku większość terytorium diecezji odpadła od Polski (pozostały Semigalia i Inflanty polskie), a biskupi rezydowali zazwyczaj poza jej obszarem. Od roku 1685 biskupi inflanccy Mikołaj Popławski i Krzysztof Antoni Szembek zgłaszali pretensje do władzy nad powiatem piltyńskim, stanowiącym zsekularyzowaną pozostałość po domenie biskupa kurlandzkiego. Pretensji tych ostatecznie władze Rzeczypospolitej nie uznały, niemniej jednak niebezpieczeństwo roszczeń biskupów inflanckich wisiało nad powiatem piltyńskim do końca XVIII w. Po I rozbiorze diecezja została zlikwidowana przez Piusa VI w 1783, a jej tereny wcielono do nowo erygowanej archidiecezji mohylewskiej.

</doc>
<doc id="1522323" url="https://pl.wikipedia.org/wiki?curid=1522323" title="NGC 6826">
NGC 6826

NGC 6826 (również Mgławica Mrugająca) – mgławica planetarna znajdująca się w konstelacji Łabędzia. Została odkryta 6 września 1793 roku przez Williama Herschela. Według różnych szacunków mgławica ta jest odległa od około 3900 do 5200 lat świetlnych od Ziemi.
Druga nazwa NGC 6826 pochodzi od złudzenia optycznego, któremu jest poddawany obserwator. Podczas obserwacji na przemian środka mgławicy i obiektów położonych obok, gwiazda centralna wydaje się pojawiać i znikać. Mgławica ta ma niebiesko-zielony dysk wielkości Jowisza.

</doc>
<doc id="1522325" url="https://pl.wikipedia.org/wiki?curid=1522325" title="Przedsiębiorstwo Komunikacji Samochodowej w Szczecinie">
Przedsiębiorstwo Komunikacji Samochodowej w Szczecinie

Przedsiębiorstwo Komunikacji Samochodowej w Szczecinie Sp. z o.o. – przedsiębiorstwo komunikacyjne powstałe 21 czerwca 2001 roku po przekształceniu z Przedsiębiorstwa Państwowej Komunikacji Samochodowej w Szczecinie. Przedsiębiorstwo świadczy usługi przewozowe na liniach podmiejskich oraz części linii miejskich, a także realizuje regularne połączenia krajowe do Piły, Torunia, Bydgoszczy, Wałcza, Łodzi, Poznania, Gorzowa Wlkp., Kielc, Zielonej Góry, Jeleniej Góry i innych miejscowości na terenie kraju. Przedsiębiorstwo zajmuje się również regularnymi przewozami pracowniczymi i szkolnymi, wynajmuje autobusy na wycieczki krajowe i zagraniczne oraz przewozy okazjonalne.
Przedsiębiorstwo świadczy też usługi transportowe i serwisu samochodów.
Historia.
W związku z likwidacją w 1991 r. Wojewódzkiego Przedsiębiorstwa Komunikacji Miejskiej i tym samym linii podmiejskich 104 i 110, kursujących do Gryfina i Elektrowni Dolna Odra w Nowym Czarnowie, obsługę tych linii przejęło Przedsiębiorstwo Komunikacji Samochodowej (PKS) w Szczecinie. Utworzono dwie linie z różnymi wariantami tras oznaczone w późniejszym czasie jako PKS 1, 1A, 1B, 2 i 2A. Po likwidacji linii miejskich 105 i 108, PKS utworzyło linie podmiejskie nr 5 (do Dobrej Szczecińskiej) i nr 8 (do Lubieszyna), zachowując częściowo dawną numerację i trasy. 
Na zlecenie Zarządu Dróg i Transportu Miejskiego w Szczecinie, PKS Szczecin obsługuje linie dzienne zwykłe: 52, 58, 59, 63, 76, 85, 88, 98, 198, 199, 221, 222, 223, 224, 225, 226, 227, 241, 242, 243, 244, a także nocne: 521, 522, 523, 525, 527, 528, 529, 530, 531, 532, 535 i 536. Linie zastępcze: 806 i 812 oraz transport na żądanie: linie 904 oraz 908.
Tabor.
Współcześnie.
Według stanu z 1 lutego 2023 r. przedsiębiorstwo dysponuje m.in. następującymi rodzajami autobusów:
Dawniej.
Wybrane typy autobusów eksploatowanych w przeszłości.

</doc>
<doc id="1522326" url="https://pl.wikipedia.org/wiki?curid=1522326" title="Merzbacher">
Merzbacher

Nazwisko Merzbacher nosili:

</doc>
<doc id="1522327" url="https://pl.wikipedia.org/wiki?curid=1522327" title="Aleksandra Pasynkowa">
Aleksandra Pasynkowa

Aleksandra Arkadiewna Pasynkowa (ros. Александра Пасынкова) (ur. 14 kwietnia 1987 roku w Jekaterynburgu) – rosyjska siatkarka, reprezentantka Rosji, występująca na pozycji przyjmującej. Od sezonu 2018/2019 występuje w drużynie Dinamo Kazań.
Sukcesy klubowe.
Mistrzostwo Rosji:
Puchar CEV:
Puchar Rosji:
Klubowe Mistrzostwa Świata:
Sukcesy reprezentacyjne.
Mistrzostwa Europy:
Grand Prix:
Volley Masters Montreux:
Letnia Uniwersjada:

</doc>
<doc id="1522328" url="https://pl.wikipedia.org/wiki?curid=1522328" title="Biskupi inflanccy, wendeńscy i inflancko-piltyńscy">
Biskupi inflanccy, wendeńscy i inflancko-piltyńscy

Biskupi inflanccy, wendeńscy i inflancko piltyńscy

</doc>
<doc id="1522333" url="https://pl.wikipedia.org/wiki?curid=1522333" title="Arsenał (ujednoznacznienie)">
Arsenał (ujednoznacznienie)



</doc>
<doc id="1522336" url="https://pl.wikipedia.org/wiki?curid=1522336" title="Hubble 5">
Hubble 5

Hubble 5 – bipolarna mgławica planetarna znajdująca się w gwiazdozbiorze Strzelca. Mgławica ta jest odległa o 2200 lat świetlnych od Ziemi. Prezentowane zdjęcie wykonane zostało 9 września 1997 roku za pomocą Wide Field and Planetary Camera 2 zainstalowanej w Kosmicznym Teleskopie Hubble’a.

</doc>
<doc id="1522337" url="https://pl.wikipedia.org/wiki?curid=1522337" title="Antoni Borowski (polityk)">
Antoni Borowski (polityk)

Antoni Henryk Borowski (ur. 22 grudnia 1936 w Komratowie) – polski technolog, działacz opozycji w okresie Polskiej Rzeczypospolitej Ludowej, senator I kadencji.
Życiorys.
W 1955 ukończył Technikum Mechaniczno-Elektryczne dla pracujących w Bydgoszczy. Działał w tym okresie w Związku Młodzieży Polskiej. Pracował do 1961 w Fabryce Urządzeń Kuziennych w Elblągu, następnie do 1983 w Zakładach Mechanicznych im. gen. Karola Świerczewskiego „Zamech”, dochodząc do stanowiska specjalisty-technologa. Przeszedł następnie na wcześniejszą emeryturę.
W 1980 wstąpił do „Solidarności”. Został członkiem Komitetu Założycielskiego w swoim miejscu pracy, później sekretarzem komitetu zakładowego. Wszedł również w skład władz Regionu Elbląskiego. Reprezentował struktury NSZZ „S” na I Krajowym Zjeździe Delegatów w Gdańsku.
Po wprowadzeniu stanu wojennego krótko pozostawał w ukryciu, później do 1988 przewodniczył niejawnej Tymczasowej Komisji Zakładowej związku. Zajmował się także kolportowaniem wydawnictw niezależnych i organizowaniem pomocy finansowej dla represjonowanych.
W 1989 został sekretarzem Komitetu Obywatelskiego w Elblągu. W tym samym roku z ramienia KO wszedł do Senatu I kadencji, reprezentując województwo elbląskie. W parlamencie zasiadał do 1991, wycofał się później z działalności politycznej.
Do 1997 pełnił funkcję dyrektora wydziału przekształceń własnościowych w urzędzie wojewódzkim. Następnie był prezesem zarządu Elbląskiej Spółki Inwestycyjnej, a w 2006 objął tożsame stanowisko w firmie „ELMAN”.
W 2014 otrzymał Krzyż Wolności i Solidarności.

</doc>
<doc id="1522338" url="https://pl.wikipedia.org/wiki?curid=1522338" title="Okulary dwuogniskowe">
Okulary dwuogniskowe

Okulary dwuogniskowe – okulary korekcyjne, w których soczewki zawierają dwa obszary o różnych mocach optycznych. Używane są głównie do korekcji starczowzroczności. Ich działanie jest analogiczne do okularów progresywnych, ale zmiana mocy optycznej zachodzi skokowo.

</doc>
<doc id="1522340" url="https://pl.wikipedia.org/wiki?curid=1522340" title="Twarzą w twarz (album)">
Twarzą w twarz (album)

Twarzą w twarz – drugi album studyjny zespołu Zabili Mi Żółwia wydany nakładem Lou &amp; Rocked Boys 17 listopada 2008 roku.

</doc>
<doc id="1522341" url="https://pl.wikipedia.org/wiki?curid=1522341" title="Leon Boruński">
Leon Boruński

Leon Boruński (ur. 22 października 1909 w Petersburgu, zm. w lipcu 1942 w Otwocku) – polski pianista i kompozytor żydowskiego pochodzenia.
Życiorys.
Urodził się w Rosji w rodzinie polskich Żydów. W 1918 przeniósł się wraz z rodziną do Łodzi. W tym samym roku rozpoczął naukę muzyki u Feliksa Rafała Halperna. W latach 1928–1932 studiował w Wyższej Szkole Muzycznej im. Fryderyka Chopina w Warszawie. W 1932 wziął udział w II Międzynarodowym Konkursie Pianistycznym im. Fryderyka Chopina, gdzie dotarł do finału i otrzymał VII nagrodę. W 1933 wziął udział w Międzynarodowym Konkursie Muzycznym w Wiedniu, gdzie otrzymał dyplom półfinalisty. 
Był także kompozytorem. Komponował koncerty fortepianowe, symfonie dziecięce, pieśni na głos z fortepianem oraz miniatury fortepianowe. Dla warszawskich teatrów rewiowych pisał muzykę ilustracyjną, rozrywkową i jazzową. Podczas II wojny światowej cała twórczość Boruńskiego przepadła, a on sam został zamordowany przez Niemców w Otwocku.

</doc>
<doc id="1522342" url="https://pl.wikipedia.org/wiki?curid=1522342" title="Francesco Lodi">
Francesco Lodi

Francesco Lodi (ur. 23 marca 1984 w Neapolu) – włoski piłkarz występujący na pozycji ofensywnego pomocnika lub napastnika. Obecnie gra w Catanii.
Kariera klubowa.
Francesco Lodi jest wychowankiem Empoli FC, a do kadry pierwszego zespołu został włączony w 1999. W barwach włoskiej drużyny zadebiutował podczas sezonu 2000/2001, kiedy to Empoli występowało w drugiej lidze. Lodi do 2004 rozegrał tylko 4 spotkania dla swojego zespołu, a w Serie A zadebiutował 8 listopada 2003 podczas przegranego 0:2 meczu z Sampdorią. W styczniu piłkarz został wypożyczony do Vicenzy. W nowym klubie zagrał 11 razy, jednak ani razu nie udało mu się strzelić bramki. Sezon 2004/2005 Lodi spędził już w Empoli i w 27 ligowych pojedynkach zdobył 6 goli. W kolejnych rozgrywkach stracił już swoją skuteczność i przez 17 spotkań pierwszej ligi nie strzelił ani jednej bramki.
W 2006 połowę praw do karty włoskiego gracza wykupiło Frosinone. W sezonie 2007/2008 Lodi strzelił w Serie B 20 bramek i zajął siódme miejsce w klasyfikacji najlepszych strzelców. Frosinone w ligowej tabeli zajęło dziesiąte miejsce, a po zakończeniu rozgrywek Lodi powrócił do Empoli. W sezonie 2008/2009 strzelił 12 goli w 40 meczach Serie B, a Empoli przegrało baraże o awans do pierwszej ligi z Brescią.
28 sierpnia 2009 Lodi został wypożyczony do Udinese Calcio, gdzie stał się rezerwowym. 18 października strzelił honorowego gola w przegranym 1:3 meczu z Atalantą. Latem 2010 został sprzedany do Frosinone. W barwach tego zespołu rozegrał 23 ligowe mecze, w których zdobył siedem bramek.
31 stycznia 2011 podpisał kontrakt z występującą w Serie A Catanią. Zadebiutował 2 lutego w zremisowanym 1:1 meczu z Ceseną, a pierwszą bramkę zdobył 11 dni później w zwycięskim 3:2 spotkaniu z Lecce. Sezon zakończył z 16 meczami na końcu, a kolejne rozgrywki również rozpoczął jako podstawowy zawodnik sycylyjskiego zespołu.
Kariera reprezentacyjna.
Lodi ma za sobą występy w młodzieżowych reprezentacjach Włoch. Grał w drużynach do lat 16, 17, 18, 19 oraz 21, dla których łącznie rozegrał 41 meczów i strzelił 21 bramek. 14 października 2002 w spotkaniu drużyn do lat 19 z Litwą Lodi zdobył hat-tricka, a "Azzurini" wygrali 3:1. W 2003 wychowanek Empoli razem z drużyną narodową do lat 19 zdobył mistrzostwo Europy juniorów, a w finale Włosi pokonali 2:0 Portugalię. W kadrze do lat 21 piłkarz zadebiutował 15 sierpnia 2006 w pojedynku przeciwko Chorwacji. Pierluigi Casiraghi nie mógł powołać go na Euro 2007, ponieważ Lodi nie spełniał wymagań wiekowych.

</doc>
<doc id="1522344" url="https://pl.wikipedia.org/wiki?curid=1522344" title="Under Blackpool Lights">
Under Blackpool Lights

Under Blackpool Lights – pierwsza oficjalna płyta DVD z muzyką zespołu The White Stripes. 
Na płycie DVD znajduje się 26 utworów nagranych w sali The Empress Ballroom w Winter Gardens w angielskim kurorcie nadmorskim Blackpool w dniach 27 i 28 stycznia 2004, wyreżyserowanych przez Dicka Carruthersa. Wśród tych utworów znajdują się covery takie jak "Take a Whiff on Me" (Leadbelly), "Outlaw Blues" (Bob Dylan), "Jack the Ripper" (Screaming Lord Sutch), "Jolene" (Dolly Parton), "Death Letter" (Son House), "Goin' Back to Memphis" (Soledad Brothers), oraz "De Ballit of de Boll Weevil" (Leadbelly).
Easter eggs.
Na płycie znajduje się wiele niespodzianek, tzw. "Easter eggs", np.:
Na stronie internetowej zespołu, Jack napisał: "Jest tu tak wiele sekretów! Nie mogę się doczekać, aż wszyscy spróbują je odnaleźć. Na przykład czasem trzeba zwrócić na coś szczególną uwagę, a może coś jest akurat pokazane do góry nogami? Starajcie się zawsze patrzeć na wszystko pod więcej niż jednym kątem. Ale potem posłuchajcie własnego instynktu i idźcie na żywioł. Pójście za głosem własnego serca sprawi, że nie będzie wam smutno."

</doc>
<doc id="1522345" url="https://pl.wikipedia.org/wiki?curid=1522345" title="W3C Markup Validation Service">
W3C Markup Validation Service

W3C Markup Validation Service – darmowa usługa udostępniana przez W3C. Pozwala sprawdzić zgodność dokumentu HTML ze standardami HTML lub XHTML, a także umożliwia autorom strony internetowej znalezienie błędów.
Historia.
"The Markup Validation Service" początkowo nazywał się "The Kinder, Gentler HTML Validator" został utworzony przez Geralda Oskoboiny'ego. Został rozwinięty do bardziej intuicyjnej wersji HTML napisanej przez Dana Connolly'ego i Marka Gaithera. Projekt został upubliczniony 13 lipca 1994.

</doc>
<doc id="1522347" url="https://pl.wikipedia.org/wiki?curid=1522347" title="Kościół wobec Unii Europejskiej">
Kościół wobec Unii Europejskiej



</doc>
<doc id="1522351" url="https://pl.wikipedia.org/wiki?curid=1522351" title="Heino Puuste">
Heino Puuste

Heino Puuste (ur. 7 września 1955) – lekkoatleta specjalizujący się w rzucie oszczepem. Początkowo reprezentował Związek Radziecki, a następnie Estonię.
Wicemistrz Europy z Aten (1982) – uzyskał wynik 89,56 m i przegrał tylko z reprezentantem NRD Uwe Hohnem. Czwarty zawodnik olimpijskie konkursu w Moskwie w 1980 oraz mistrzostw świata 1983. W 1979 i 1981 zdobywał brązowe medali Uniwersjady. Rekord życiowy: 94,50 m (5 czerwca 1983, Birmingham).
Po zakończeniu kariery zajął się pracą trenerską – jednym z jego podopiecznych jest dwukrotny medalista mistrzostw świata, Andrus Värnik.

</doc>
<doc id="1522352" url="https://pl.wikipedia.org/wiki?curid=1522352" title="Woody Woodpecker">
Woody Woodpecker

Woody Woodpecker – postać dzięcioła z kreskówek wytwórni Universal Studios stworzona w 1940 roku przez Bena „Bugs” Hardawaya.
Pierwowzorem Woody’ego Woodpeckera był dzięciur krasnogłowy.
Postaci Woody’ego Woodpeckera głosu użyczali:
Do przyjaciół dzięcioła Woody’ego należą Andy Panda, mors Wally, pingwinek Chilly Willy, siostrzeńcy Knothead i Splinter, myszołów Buzz i inne postaci z kreskówek Waltera Lantza.
Woody Woodpecker wystąpił gościnnie w filmie "Kto wrobił królika Rogera?" (1988), gdzie wraz z innymi postaciami z kreskówek pojawił się w fikcyjnej fabryce ACME
W Polsce seria animowanych krótkometrażówek "Woody Woodpecker" emitowana była przez RTL 7 w paśmie "Odjazdowe kreskówki" z angielskim dubbingiem i polskim lektorem, którym był Henryk Pijanowski. W późniejszym czasie serial można było nabyć na płytach VCD. W latach 1999–2002 powstał serial animowany "Dzięciołek Woody – nowe przygody".
W 2001 roku została wydana gra, przeznaczona na komputery PC, na podstawie kreskówki pod tym samym tytułem.
W 2017 roku studio Universal Studios stworzyło pełnometrażowy film animowano-fabularny na podstawie kreskówki pod eponimicznym tytułem, a rok później na YouTubie pojawił się nowy serial animowany o przygodach dzięcioła Woody'ego i jego przyjaciół.

</doc>
<doc id="1522356" url="https://pl.wikipedia.org/wiki?curid=1522356" title="WebJet Linhas Aéreas">
WebJet Linhas Aéreas

WebJet Linhas Aéreas – nieistniejąca brazylijska tania linia lotnicza z siedzibą w Rio de Janeiro.
W 2012 roku linie zaprzestały wszelkiej działalności.

</doc>
<doc id="1522357" url="https://pl.wikipedia.org/wiki?curid=1522357" title="Pet Soccer">
Pet Soccer

Pet Soccer – gra komputerowa wyprodukowana i wydana przez firmę Techland. Polskie i światowe wydanie tej gry przypadło na 18 czerwca 2002 r.
Opis gry.
Gra stworzona specjalnie dla najmłodszych, ale i zarazem kolejna z serii "Pet...". Gra posiada trójwymiarową grafikę wprowadzającą nas w „klimat” kreskówek.
"Pet Soccer", jak już sama nazwa wskazuje, nawiązuje do gier piłkarskich, jednak odbiega ona od znanych nam gier tego typu. W grze dostępne jest 12 drużyn, każdą z nich reprezentuje inne zwierzę (możemy grać kurczakami, żabami, żółwiami, robotami [wyjątek], panterami, rekinami, misiami polarnymi, bykami, gorylami, dinozaurami, lwami, żyrafami). Każda z drużyn posiada własny, oryginalny stadion i tak grając kurczakami jesteśmy obecni na farmie, gdzie w tle widać budynek gospodarczy i traktor, jeśli wybierzemy żaby wokół naszego boiska obecny będzie staw, grając robotami nasze boisko będzie zlokalizowane na innej planecie, pantery, żyrafy i lwy mają dosyć podobną scenerie boiska, jest nim safari. Drużyna dinozaurów przeniesie nas w czasy prehistoryczne, gdzie wokół będzie gęsty las, a w tle będziemy mogli zauważyć szkielet dużego dinozaura. Misie polarne grają w iście, tylko sobie sprzyjających warunkach, czyli w lodowej krainie, w tle znajduje się bałwan i iglo. Drużyna rekinów na miejsce swojego boiska wybrała plażę, team goryli gra w dżungli, żółwie grają na pustyni, zaś byki grają na łące.
Na boisku żab czasami może trochę pokropić deszcz, w terenie byków tak jak u żab, a na miejscu boiska misi polarnych często pada śnieg. Rzadkie opady deszczu mogą wystąpić u goryli oraz u dinozaurów.
Gra została urozmaicona wieloma śmiesznymi komentarzami komentatora, którym jest... papuga. Rozbawić nas mogą także przedziwne nazwy drużyn, które nawiązują do teamów istniejących:
W każdej drużynie występuje kilku znanych nam dobrze (przynajmniej z brzmienia) zawodników. Mecz toczony jest także w bardzo specyficznych zasadach, nie obowiązują tu faule za wślizg, bramki są niekształtne, za dobrą grę możemy zostać wynagrodzeni specyficzną umiejętnością, np. dużą szybkością, ciągłością wielu dryblingów, silnym strzałem czy murem, który wyrośnie na jakiś czas na naszej bramce! Występują zmienne warunki pogodowe.
Do wyboru mamy cztery tryby gry: Unfriendly Match, UFETA CUP, Multiplayer oraz Special Match.

</doc>
<doc id="1522361" url="https://pl.wikipedia.org/wiki?curid=1522361" title="Blood Bound">
Blood Bound

Blood Bound - piąty singel szwedzkiego zespołu Hammerfall. Utwór trzeci został zarejestrowany podczas "Hard Rock Live in Guadalajara" w Meksyku w 2003 roku. Na płycie znajdują się także tapety i wygaszacz ekranu.

</doc>
<doc id="1522366" url="https://pl.wikipedia.org/wiki?curid=1522366" title="Ernesto Viso">
Ernesto Viso

Ernesto José Viso Lossada (ur. 19 marca 1985 roku w Caracas) – wenezuelski kierowca wyścigowy. Powszechnie przedstawiany jako Ernesto Viso, a od czasu startów w Ameryce także jako E.J. Viso.
Kariera.
Początki kariery.
Karierę rozpoczął od kartingu w 1993 roku i ścigał się tam aż do 2001 roku, kiedy to wystartował w amerykańskiej serii Formuła Barber Dodge East wygrywając ją komfortowo. Ścigał się także w zimowej serii włoskiej Formuły Renault, a od 2002 roku przeniósł się do brytyjskiej Formuły Renault.
W 2003 roku wystartował w klasie B brytyjskiej Formuły 3 i zdobył tam tytuł mistrzowski. W kolejnym roku ścigał się już w głównej klasie. W trakcie sezonu jego osiągnięcia przykuły uwagę zespołu Formuły 3000 - Durango i pozostałą część 2004 roku Viso występował już w F3000.
Seria GP2.
W 2005 wystartował się w inauguracyjnym sezonie serii GP2 w zespole BCN Competicion. Kolejny sezon spędził w ekipie iSport, w której barwach wygrał dwa wyścigi i w końcowej klasyfikacji zajął 6. miejsce. Tego samego roku dostał możliwość startu w piątkowym treningu Formuły 1 podczas Grand Prix Brazylii w ekipie Spyker.
W sezonie 2007 dopiero przed czwartą rundą GP2 znalazł zatrudnienie w zespole Racing Engineering, który zwolnił słabo spisującego się Sérgio Jimeneza. Jednak już w pierwszym starcie na torze Magny-Cours Viso zaliczył bardzo poważny wypadek po kolizji z Michaelem Ammermüllerem i Kazukim Nakajimą. Jego samochód przekoziołkował nad barierami, zerwał baner reklamowy i minimalnie minął przęsło kładki przechodzącej nad torem, a on sam wyszedł z tego wypadku bez poważniejszych kontuzji.
IRL IndyCar Series.
W 2008 roku Viso wystartował w serii IRL IndyCar Series w zespole HVM Racing. Pierwszy sezon był średnio udany, na torach drogowych zaliczył kilka niezłych występów, ale na torach owalnych na których ścigał się po raz pierwszy szło mu znacznie gorzej i ostatecznie zajął 18. miejsce w klasyfikacji generalnej. Kolejny rok startów w IRL rozpoczął bardzo słabo, nie ukończył pierwszych siedmiu wyścigów sezonu. Potem było trochę lepiej, ale tylko raz ukończył wyścig w pierwszej dziesiątce i cały sezon zakończył na 18. miejscu (najsłabszym spośród kierowców którzy zaliczyli komplet wyścigów).

</doc>
<doc id="1522367" url="https://pl.wikipedia.org/wiki?curid=1522367" title="E.J. Viso">
E.J. Viso



</doc>
<doc id="1522368" url="https://pl.wikipedia.org/wiki?curid=1522368" title="Dzięciołek Woody – nowe przygody">
Dzięciołek Woody – nowe przygody

Dzięciołek Woody – nowe przygody (ang. "The New Woody Woodpecker Show", 1999-2002) – amerykański serial animowany stworzony przez wytwórnię Universal Studios na podstawie klasycznych kreskówek z serii Woody Woodpecker. Głównymi bohaterami serialu są Dzięcioł Woody, jego najlepsza przyjaciółka Winnie, siostrzeńcy Knothead i Splinter, mors Wally, pani Meany, sęp Buzz Buzzard i jego pomocnik Tweaky de Lackey, pingwinek Chilly Willy, brązowy miś polarny Smedley i inne postacie. Serial liczy 53 odcinki, a każdy odcinek zawiera 3 kreskówki.
W Polsce ten serial dawniej można było oglądać wyłącznie na kasetach VHS z polskim lektorem, wydanych przez Imperial Entertainment. Na podstawie tej kreskówki powstały 3 gry komputerowe takie jak: Woody Woodpecker Racing, Woody Woodpecker: Escape from Buzz Buzzard Park oraz Woody Woodpecker in Crazy Castle 5.
Serial został wyprodukowany przez Universal Animation Studios dla kanału Fox Kids.
Odcinki.
Seria pierwsza
Seria druga
Seria trzecia
Wybrane odcinki dostępne na kasetach VHS w Polsce:
Woody jedzie na wakacje:
Szalone sporty:
Dzięciołkowe Święta:
Streszczenia wybranych odcinków.
Woody marzy o cudownych wakacjach. Kiedy Buzz dowiaduje się o tym, postanawia zorganizować mu wypoczynek. Przebrany za przedstawiciela biura podróży namawia Woody’ego do zagranicznego wyjazdu – za odpowiednią cenę. Oszukańcze plany Buzza spalają na panewce – a Woody i tak przeżywa wymarzone wakacje.
Nazs przyjaciel, pingwinek Chilly, bardzo chciałby spędzić choć chwilkę, w miejscu, gdzie jest naprawdę ciepło. Gdy dowiaduje się o rejsie do Meksyku, wydaje mu się, że los wreszcie się do niego uśmiechnął. Jest tylko jeden mały problem – Chilly nie ma biletu.
Woody uwielbia snowboard, Wally natomiast woli jazdę na nartach. Każdy z nich uważa, że to właśnie jego sport jest najlepszy. Kiedy pewnego dnia przyjaciele dowiadują się o zawodach w zjeździe z wysokiego górskiego szczytu, zakładają się o zwycięstwo. Obserwując Woody’ego na desce i Wally'ego na nartach walczących o pierwsze miejsce, nikt nie mógł się spodziewać, jak wiele zamieszania wprowadzi borsuk na saneczkach.
Woody uważa, że telewizyjny wrestling to jedno wielkie oszustwo. Mistrz gotów jest walczyć z każdym nowym zawodnikiem – a nagrodą jest 5.000 dolarów. Woody próbuje wszystkich swoich sztuczek, by znaleźć piętę achillesową przeciwnika. Wygraną ma w kieszeni, kiedy wkracza na ring przebrany za mamę mistrza – przecież nikt nie będzie walczył z własną mamą!
Prezenty Dzięciołka dla jego przyjaciół zostały skradzione przez dwóch nierozgarniętych spryciarzy Buzza Buzzarda i Tweaky'ego Da Lackeya. Woody wie, że Tweaky jest wielbicielem Świętego Mikołaja, toteż przebiera się za niego aby oszukać złodziejaszki i skłonić ich do oddania prezentów.
Nastała najzimniejsza Gwiazdka. Chilly Willy próbuje jakoś temu zaradzić. Postanawia ukryć wór z prezentami Świętego Mikołaja. Wysłany przez niego elf wie, że to Chilly przez pomyłkę zabrał worek. Aby go ukarać (no, może niezbyt zupełnie), Święty Mikołaj ofiarowuje Chilly'emu węgiel zamiast prawdziwego prezentu. No, ale przecież o to chodziło... Chilly może się teraz ogrzać.
Woody obawia się, że... może nie dostać na Gwiazdkę żadnego prezentu. Żeby wywrzeć wrażenie na Świętym Mikołaju nagrywa na kasetę wideo wszystkie swoje dobre uczynki. Jego plan nie udaje się, a na domiar złego domy jego sąsiadów ulegają zniszczeniu. Gdy jednak Woody zupełnie bezinteresownie ratuje Świętego Mikołaja, ten w zamian ratuje Gwiazdkę dla wszystkich w sąsiedztwie.

</doc>
<doc id="1522369" url="https://pl.wikipedia.org/wiki?curid=1522369" title="Związek Południowy">
Związek Południowy

Związek Południowy – obok Związku Północnego jedna z organizacji rosyjskiego szlacheckiego ruchu rewolucyjnego dekabrystów. Ukształtowała się w latach 1820-1822. Jego członkami byli niemal wyłącznie oficerowie wojsk stacjonujących na Ukrainie, m.in. P.I. Pestel, M.P. Bestużew-Riumin, S.J. Murawjow-Apostoł.
Centrum sprzysiężenia znajdowało się w Tulczynie, jego programem była tzw. Ruska Prawda P.I. Pestela postulująca utworzenie republiki i zniesienie poddaństwa. W 2. połowie 1825 do organizacji przyłączyło się Stowarzyszenie Zjednoczonych Słowian (założone przez Polaka J. Lublińskiego).
Przedstawiciele Związku Południowego prowadzili pertraktacje z polskim Towarzystwem Patriotycznym, które nie doprowadziły do porozumienia ze względu na różnice odnośnie do ustroju i granic przyszłej Polski. P.J. Pestel starał się o połączenie ze Związkiem Północnym na bazie Ruskiej Prawdy. Po nieudanym powstaniu w grudniu 1825 stowarzyszenie uległo rozbiciu. Przywódcy ponieśli śmierć, zaś 100 innych spiskowców zesłano na Syberię.

</doc>
<doc id="1522370" url="https://pl.wikipedia.org/wiki?curid=1522370" title="Ernesto José Viso Lossada">
Ernesto José Viso Lossada



</doc>
<doc id="1522372" url="https://pl.wikipedia.org/wiki?curid=1522372" title="National Geographic Kids">
National Geographic Kids

National Geographic Kids – amerykański miesięcznik popularnonaukowy dla dzieci, wydawany przez National Geographic Society. 
Pierwszy numer czasopisma ukazał się w Stanach Zjednoczonych we wrześniu 1975; do 1991 roku nosiło ono nazwę „National Geographic World”. Jest pomyślany jako dziecięca wersja magazynu „National Geographic”. Obejmuje zagadnienia z zakresu przyrody, historii i kultury. Jest bogato ilustrowany, zawiera liczne artykuły i propozycje gier.
Lokalne wersje.
Czasopismo ukazuje się w 19 wersjach językowych na świecie (angielskiej w USA, Wielkiej Brytanii i RPA, afrikaans w RPA, arabskiej w Egipcie, bułgarskiej, chińskiej, chorwackiej, greckiej, hebrajskiej w Izraelu, hiszpańskiej w Ameryce Łacińskiej, indonezyjskiej, niderlandzkiej w Belgii i Holandii, niemieckiej, polskiej, rosyjskiej, rumuńskiej, serbskiej, słoweńskiej, tureckiej, węgierskiej). Występuje także pod tytułami „National Geographic World” (np. w Niemczech) i „National Geographic Junior” (np. w Belgii i Holandii).
Polska wersja.
Pierwotnie polska wersja "National Geographic Kids” ukazywała się od października 2008 do kwietnia 2009 i dostępna był wyłącznie w prenumeracie. Jej licencjobiorcą i wydawcą była spółka Gruner+Jahr Polska. Czasopismo ukazywało się jako trzecie na polskim rynku czasopismo spod marki National Geographic (po magazynach „National Geographic Polska” i „National Geographic Traveler”). Jego cechą charakterystyczną był towarzyszący każdemu artykułowi słowniczek angielsko-polski. 
Czasopismo powróciło na rynek polski w 2012 jako "National Geographic Odkrywca" i ukazywało się nakładem Wydawnictwa Nowa Era do grudnia 2020. Początkowo było dostępne wyłącznie w wersji elektronicznej, a następnie w prenumeracie i dedykowane było jako pomoc naukowa dla nauczycieli. Od października 2016, przekształcone do czytania przez dzieci w domu, weszło też do dystrybucji kioskowej. 
W sierpniu 2018 wydawnictwo Edipresse Polska zapowiedziało przywrócenie na rynek polski czasopisma "National Geographic Kids" od początku 2019, niezależnie od "National Geographic Odkrywca" publikowanego przez Wydawnictwo Nowa Era. Od września 2020 licencję na wydawanie polskiej wersji "National Geographic Kids" przejęło wydawnictwo Blue Ocean Entertainment, które publikuje je w formie dwumiesięcznika.

</doc>
<doc id="1522378" url="https://pl.wikipedia.org/wiki?curid=1522378" title="Katarzyna Walewska">
Katarzyna Walewska

Katarzyna Walewska z domu Longchamps de Bérier (ur. 27 stycznia 1949 we Wrocławiu) – polska psychoanalityczka, psycholożka kliniczna, psychoterapeutka, założycielka i wieloletnia prezeska Instytutu Psychoanalizy i Psychoterapii (IPP) w Warszawie.
Życiorys zawodowy.
Ukończyła studia na Uniwersytecie Warszawskim w 1972. Od 1970 psychoterapeutka w psychiatrycznej państwowej służbie  zdrowia. W 2000, po przedstawieniu napisanej pod kierunkiem Roberta Saciuka pracy "Analityczna terapia depresji. Koncepcja człowieka pozbawionego" uzyskała doktorat na Uniwersytecie Wrocławskim. W latach 2004–2014 była zatrudniona jako adiunktka i prowadziła wykłady z psychoanalizy na Wydziale Psychologii Uniwersytetu Warszawskiego.
W 1989 ukończyła szkolenie psychoanalityczne w Paryskim Instytucie Psychoanalitycznym i została członkiem Międzynarodowego Towarzystwa Psychoanalitycznego (IPA), obecnie ma status psychoanalityka szkoleniowego. W 1986 uzyskała II stopień specjalizacji psychologii klinicznej. Uzyskała także certyfikaty psychoterapeuty, a następnie superwizora psychoterapii Polskiego Towarzystwa Psychiatrycznego (1989), Polskiego Towarzystwa Psychologicznego (1989) oraz Polskiego Towarzystwa Psychoterapii Psychoanalitycznej (2004).
Działalność.
W 1991 roku założyła Instytut Psychoanalizy i Psychoterapii w Warszawie, szkolący psychoterapeutów, a w kolejnych latach instytucje leczące: Ośrodek Terapii Dziecka w Środowisku (XIX oddział Szpitala Nowowiejskiego), Ambulatorium Psychoterapii przy Instytucie Psychoanalizy i Psychoterapii oraz Fundację „Poliklinika Korczakowska”.
Organizatorka corocznych, międzynarodowych konferencji „Dni IPP”. 
Autorka projektu „Inicjatywa Korczakowska”, realizowanego na Wydziale Psychologii UW w ramach Programu Operacyjnego Kapitał Ludzki.
Autorka oryginalnej techniki psychoterapii z użyciem pianina, zaprezentowanej na kongresie IPA w Chicago w 2009.
Członkini Komisji Ekspertów ds. Osób z Niepełnosprawnością przy Rzeczniku Praw Obywatelskich.
Jest redaktorem naczelnym kwartalnika IPP „Dialogi”.
Należy do wielu instytucji i towarzystw naukowych i zawodowych, między innymi:

</doc>
<doc id="1522379" url="https://pl.wikipedia.org/wiki?curid=1522379" title="Reprezentacja Jemenu Południowego w piłce nożnej mężczyzn">
Reprezentacja Jemenu Południowego w piłce nożnej mężczyzn

Reprezentacja Jemenu Południowego w piłce nożnej – piłkarska reprezentacja nieistniejącego już Jemenu Południowego występująca w latach 1965 – 1989. W roku 1976 wzięła udział w pucharze Azji, rozgrywając tam dwa spotkania (0:1 z Irakiem oraz 0:8 z Iranem).

</doc>
<doc id="1522384" url="https://pl.wikipedia.org/wiki?curid=1522384" title="FIM Speedway Grand Prix">
FIM Speedway Grand Prix

FIM Speedway Grand Prix – komputerowa gra sportowa o tematyce żużla, wyprodukowana i wydana w 2002 roku przez Techland. Jest to kontynuacja gier "Speedway 99" i "Speedway Championship", oparta na licencji Speedway Grand Prix. Gracz kieruje w niej kierowcą żużlowym i rywalizuje z zawodnikami kierowanymi przez komputer.

</doc>
<doc id="1522385" url="https://pl.wikipedia.org/wiki?curid=1522385" title="Reina Elisenda">
Reina Elisenda

Reina Elisenda - stacja metra w Barcelonie. Jest stacją końcową na linii 12. Znajduje się w dzielnicy Sarrià-Sant Gervasi.
Stacja została otwarta w 1976 przez połączenie ze stacją Sarrià.

</doc>
<doc id="1522386" url="https://pl.wikipedia.org/wiki?curid=1522386" title="Sebald Beham">
Sebald Beham

Hans Sebald Beham (ur. 1500 w Norymberdze, zm. 22 stycznia 1550 we Frankfurcie nad Menem) – niemiecki malarz, grafik, rytownik tworzący w epoce renesansu. Jest klasyfikowany jako największy po Albrechcie Dürerze mistrz „małej formy”.
Życiorys.
Urodził się w rodzinie artystów w Norymberdze. Starszym o dwa lata bratem artysty był Barthel Beham. W 1525, wraz z bratem, został wygnany z Norymbergi za tak zwane „bezbożne malarstwo”. Oskarżony o herezję (wobec luteranizmu), bluźnierstwa i nieuznawanie upoważnienia Rady Miasta. Po trzech miesiącach banicji mógł wraz z bratem wrócić do miasta, niemniej został wygnany ponownie w 1528, po publikacji książki, w której zamieścił wizerunek konia, uważany za plagiat z niepublikowanego rękopisu Albrechta Dürera, który niedawno zmarł. Dalsze życie spędził na pracy, mieszkając w różnych niemieckich miastach. Od 1532 mieszkał głównie we Frankfurcie, aż do śmierci w 1550 roku.
Beham jest najbardziej znany jako płodny grafik. Znanych jest jego około 252 grafik i 1500 drzeworytów, w tym ilustracje do książek. Pracował intensywnie przy bardzo szczegółowych miniaturach i rycinach, w wielu przypadkach tak małych jak współczesne znaczki pocztowe. Jest znany również z projektowania witraży.
W swoich pracach podejmuje szereg rozmaitych tematów, ale jest szczególnie znany z dokumentowania scen z życia chłopów oraz wyobrażeń mitologicznych i historycznych. Często jego prace nawiązują do pierwiastka erotycznego. Jego wczesna twórczość rozwijała się w cieniu Dürera.
Dodatkowa informacja.
Hansa Sebalda Behama nie należy mylić z osobą jego imiennika – Hansa Behema (lub Behama lub Böhm), również z Norymbergi i współczesnego jemu, który to był ludwisarzem i wykonał odlew dzwonu Zygmunt znajdujący się na Wawelu, na zlecenie króla Zygmunta I Starego.

</doc>
<doc id="1522387" url="https://pl.wikipedia.org/wiki?curid=1522387" title="Róża Etkin">
Róża Etkin

Róża Etkin-Moszkowska (ur. 1908 w Warszawie, zm. 16 stycznia 1945 tamże) – polska pianistka oraz kameralistka, pedagog żydowskiego pochodzenia, laureatka III nagrody na I Międzynarodowym Konkursie Pianistycznym im. Fryderyka Chopina w Warszawie.
Życiorys.
Urodziła się w 1908 w rodzinie polskich Żydów, jako córka Lewiego Etkina. Już jako dziecko, mając kilka lat oraz będąc wybitnie utalentowaną, rozpoczęła naukę gry na fortepianie. Mając niespełna 10 lat została uczennicą Wyższej Szkoły Muzycznej im. Fryderyka Chopina w Warszawie, w klasie wybitnego pianisty i pedagoga Aleksandra Michałowskiego. 
Jej debiut koncertowy przypadł 20 czerwca 1920, kiedy miała dwanaście lat. W 1924 wystąpiła z orkiestrą Filharmonii Warszawskiej pod dyrekcją Grzegorza Fitelberga, wykonując "III koncert fortepianowy d-moll op. 30", Siergieja Rachmaninowa. Wiosną 1926 wystąpiła po raz kolejny w Filharmonii Warszawskiej, gdzie wykonała "Koncert fortepianowy Es-dur nr 1 (S. 124)" Ferenca Liszta, a jesienią tegoż roku "Koncert fortepianowy d-moll (BWV 1052)" Johanna Sebastiana Bacha, które wysoko zostały ocenione przez krytyków muzycznych i publiczność. Rozpoczęła wówczas przygotowania do występu w organizowanym po raz pierwszy Międzynarodowym Konkursie Pianistycznym im. Fryderyka Chopina w Warszawie, przygotowując się pod okiem prof. Michałowskiego, a następnie prof. Konserwatorium Warszawskiego Zbigniewa Drzewieckiego, który tak ją scharakteryzował:
W 1927 wzięła udział w I Konkursie Chopinowskim, do którego przystąpiła jako najmłodsza uczestniczka. Dotarła wówczas do finału, w którym zagrała "Koncert fortepianowy f-moll op. 21", Fryderyka Chopina, zajmując ostatecznie III miejsce. Prasa tak o jej występie się rozpisywała:
Konkurs zakończył się zwycięstwem Rosjanina Lwa Oborina, a Etkinównę wyprzedził drugi w kolejności jej rodak Stanisław Szpinalski. Po zakończeniu I Konkursu Chopinowskiego ukazało się wiele pochlebnych komentarzy dotyczących jej występu, m.in. w czasopiśmie „Ilustrowana Republika”:
W maju 1927 wyjechała do Berlina, gdzie podjęła studia pianistyczne w Klindworth-Scharwenka-Konservatorium w klasie Maurycego Mayera-Mahra. W tym samym roku zadebiutowała w Berlinie (w sali im. Carla Bechsteina), a jej występ został bardzo wysoko oceniony przez publiczność oraz pochlebne recenzje prasowe. Muzykolog oraz krytyk muzyczny dr Hugo Leichtentritt tak wówczas pisał o jej występie:
Etkinówna występowała wielokrotnie również i w Polsce. Grała w audycjach Polskiego Radia, występowała na wieczorach Polskiego Towarzystwa Muzyki Współczesnej, systematycznie koncertowała w salach Filharmonii Warszawskiej czy Konserwatorium. Prowadziła również wykłady w Wyższej Szkole Muzycznej im. Fryderyka Chopina w Warszawie.
W stolicy Niemiec poznała architekta i rzeźbiarza Ryszarda Moszkowskiego (bratanka pianisty i kompozytora Maurycego Moszkowskiego), z którym wkrótce wzięła ślub. Po powrocie do Polski kontynuowała karierę koncertującej pianistki. Podczas II wojny światowej przebywała wraz z mężem w Warszawie (po aryjskiej stronie), gdzie ukrywała się w domach zaprzyjaźnionych Polaków. Zginęła 16 stycznia 1945 w niewyjaśnionych okolicznościach. Według relacji niektórych świadków, zabił ją granat wrzucony do piwnicy. Według innych, kryjówkę Moszkowskich zdradził dym z rozpalonego piecyka. Niemcy najprawdopodobniej aresztowali ukrywające się w bunkrze małżeństwo i rozstrzelali na Żoliborzu.
Repertuar i dyskografia.
W jej repertuarze pianistycznym znalazły się dzieła: Johanna Sebastiana Bacha, Ludwiga van Beethovena, Piotra Czajkowskiego, Fryderyka Chopina, Ferenca Liszta, Felixa Mendelssohn-Bartholdy'ego, Wolfganga Amadeusa Mozarta, Roberta Schumanna, Johannesa Brahmsa, czy też Maurice Ravela, Aleksandra Skriabina, Siergieja Rachmaninowa ("II koncert fortepianowy c-moll op. 18" i "III koncert fortepianowy d-moll op. 30"), Karola Szymanowskiego ("Wariacje na polski temat ludowy h-moll op. 10", "12 Etiud op. 33" i "20 Mazurków op. 50") i Bronisława Kapera (m.in. "Sonata fortepianowa"). 
Z pozostawionych przez nią nielicznych nagrań wydano kilka płyt z utworami wykonywanymi również przez innych pianistów.

</doc>
<doc id="1522388" url="https://pl.wikipedia.org/wiki?curid=1522388" title="Róża Etkin-Moszkowska">
Róża Etkin-Moszkowska



</doc>
<doc id="1522390" url="https://pl.wikipedia.org/wiki?curid=1522390" title="System bezpieczeństwa zbiorowego">
System bezpieczeństwa zbiorowego

System bezpieczeństwa zbiorowego – system instytucjonalny, którego celem jest zapobieganie konfliktom pomiędzy państwami członkowskimi. Obejmuje on swym zasięgiem wszystkie państwa danego obszaru, niezależnie od ich różnorodności. Pierwszą historyczną próbą utworzenia tego rodzaju systemu było powołanie Ligi Narodów w 1920 roku. Obecnymi przykładami takich konstrukcji są Organizacja Narodów Zjednoczonych (zasięg uniwersalny) oraz Organizacja Bezpieczeństwa i Współpracy w Europie (zasięg regionalny).
Elementy systemu zbiorowego bezpieczeństwa:

</doc>
<doc id="1522394" url="https://pl.wikipedia.org/wiki?curid=1522394" title="Plaça Molina">
Plaça Molina

Plaça Molina – stacja metra w Barcelonie, na linii 7. Stacja znajduje się pod ulicą Balmes, na wysokości Plaça Molina.
Stacja została otwarta w 1954, kiedy połączoną ją ze stacją Gràcia.

</doc>
<doc id="1522395" url="https://pl.wikipedia.org/wiki?curid=1522395" title="Hans-Jürgen Stumpff">
Hans-Jürgen Stumpff

Hans-Jürgen Stumpff (ur. 15 czerwca 1889 w Kołobrzegu, zm. 9 marca 1968 we Frankfurcie nad Menem) – niemiecki generał Luftwaffe z okresu II wojny światowej. Jego bratem był generał wojsk pancernych Horst Stumpff.
Kariera wojskowa.
Urodzony w 1889 roku w Kołobrzegu Stumpff, w 1907 roku jako chorąży wstąpił do brandenburskiego pułku grenadierów. W 1908 został awansowany na porucznika. W momencie wybuchu I wojny światowej służył w sztabie generalnym. Pod koniec wojny awansował na stopień kapitana. W czasach Republiki Weimarskiej był oficerem sztabowym w "Reichswehrministerium".
1 września 1933 roku, Stumpff, jako generalleutnant, został mianowany dowódcą Luftwaffe, a od 1 czerwca 1937 do 1 stycznia 1939 był szefem jej sztabu. Między 12 stycznia a 10 maja 1940 był dowódcą Luftflotte 1, a od 10 maja 1940 do 27 listopada 1943 dowodził Luftflotte 5. Od 5 lutego do 8 maja 1945 był dowódcą Luftflotte Reich.
9 maja 1945 Stumpff, jako reprezentant Luftwaffe, podpisał dokument bezwarunkowej kapitulacji III Rzeszy w Berlinie.
W 1947 roku został wypuszczony z niewoli brytyjskiej. Zmarł w 1968 we Frankfurcie nad Menem.

</doc>
<doc id="1522397" url="https://pl.wikipedia.org/wiki?curid=1522397" title="Jānis Doniņš">
Jānis Doniņš

Jānis Doniņš (ur. 1946) – łotewski lekkoatleta reprezentujący Związek Radziecki, oszczepnik.
W 1970 roku zajął 9. miejsce podczas uniwersjady. Wicemistrz Europy z Helsinek (1971). Uzyskał wówczas wynik 85,30 m i o ponad 5 metrów przegrał z kolegą z reprezentacji Jānisem Lūsisem. Rekord życiowy: 89,32 m (3 lipca 1971, Berkeley).

</doc>
<doc id="1522398" url="https://pl.wikipedia.org/wiki?curid=1522398" title="Hans-Jurgen Stumpff">
Hans-Jurgen Stumpff



</doc>
<doc id="1522410" url="https://pl.wikipedia.org/wiki?curid=1522410" title="Guadalajara-Yebes">
Guadalajara-Yebes

Guadalajara-Yebes – stacja kolejowa znajdująca się pomiędzy Guadalajarą a Yebes, koło Ciudad Valdeluz, w regionie Kastylia-La Mancha, w Hiszpanii. Stacja położona jest na linii dużej prędkości Madryt – Barcelona i Madryt – Huesca.
Połączenia.
Liczba pociągów, które przejeżdżają przez stację bez zatrzymywania się jest znacznie większa niż, pociągów zatrzymujących się ponieważ pociągi AVE zatrzymują się na stacji w Calatayud.
Stacja jest wykorzystywana bardziej przez lokalne pociągi Madryt – Guadalajara.

</doc>
<doc id="1522417" url="https://pl.wikipedia.org/wiki?curid=1522417" title="Żerdzianka">
Żerdzianka

Żerdzianka ("Monochamus") – rodzaj chrząszczy z rodziny kózkowatych. Występują na całej półkuli północnej. Do tego rodzaju należą:
Żerdzianki posiadają długie czułki. Larwy składają w drzewach (najczęściej świerkach, sosnach i modrzewiach), wygryzając najpierw małe otworki. Larwy drążą w drzewach płaskie korytarzyki, gdzie przechodzą przeobrażenie.

</doc>
<doc id="1522419" url="https://pl.wikipedia.org/wiki?curid=1522419" title="Sezon 2007/2008 Pucharu Świata w biegach narciarskich">
Sezon 2007/2008 Pucharu Świata w biegach narciarskich



</doc>
<doc id="1522420" url="https://pl.wikipedia.org/wiki?curid=1522420" title="Wilhelm Sommer">
Wilhelm Sommer

Karl Wilhelm Sommer (ur. 9 lipca 1852 we Frankfurcie nad Odrą, zm. 10 stycznia 1900 w Allenbergu) – niemiecki lekarz neurolog, psychiatra, antropolog i patolog.
Życiorys.
Był synem lekarza. Ukończył Friedrich-Wilhelms-Gymnasium w rodzinnym mieście. Następnie studiował medycynę na Uniwersytecie Fryderyka Wilhelma w Berlinie, Uniwersytecie Juliusza i Maksymiliana w Würzburgu oraz Uniwersytecie w Lipsku. W 1879 roku zdał egzaminy państwowe. Od 13 maja 1879 pracował w zakładzie psychiatrycznym w pruskim Allenbergu koło Wehlau (Provinzial Heil- und Pflegeanstalt Allenberg). 5 listopada 1890 roku został dyrektorem zakładu, kierował nim do śmierci 10 stycznia 1900 roku. Zmarł na raka trzustki, po trwającej pół roku chorobie, w wieku 47 lat.
Dorobek naukowy.
W 1880 roku ogłosił drukiem pracę, w której opisał zmiany w hipokampie u chorych z padaczką. Praca ta cytowana jest do dziś, a część formacji hipokampa określa się jako tzw. sektor Sommera.

</doc>
<doc id="1522421" url="https://pl.wikipedia.org/wiki?curid=1522421" title="Sezon 2008/2009 Pucharu Świata w biegach narciarskich">
Sezon 2008/2009 Pucharu Świata w biegach narciarskich



</doc>
<doc id="1522422" url="https://pl.wikipedia.org/wiki?curid=1522422" title="Sara Hickman">
Sara Hickman

Sara Hickman (ur. 1 marca 1963 w Jacksonville w Karolinie Północnej) – teksańska piosenkarka rockowa, folkowa i popowa, grająca także muzykę dla dzieci, autorka piosenek i tekstów, plastyczka, producent filmów dokumentalnych.
Życiorys.
Sara Hickman urodziła się w Jacksonville (Karolina Północna), jako córka żołnierza stacjonującego w pobliskim Camp Lejune. Wychowała się w Houston w Teksasie. Jest absolwentką liceum o profilu artystycznym High School for the Performing and Visual Arts, gdzie specjalizowała się w śpiewie (ang. "voice major"). W 1986 stała się z kolei absolwentką University of North Texas w Denton, mieście satelitarnym Dallas.
W 1987 przeniosła się do samego Dallas. Tam uczestniczyła w miejscowym środowisku muzycznym, m.in. śpiewając przy własnym akompaniamencie na gitarze akustycznej w szpitalach czy udzielając się koncertowo dla organizacji charytatywnych oraz społecznie, przykładowo promując okoliczne zgrupowania woluntariuszy Amnesty International. W Dallas nagrała płytę debiutancką "Equal Scary People".
W 1995 przeniosła się do Austin, gdzie od lat koncertowała w klubach i na festiwalach, dojeżdżając z Dallas. Mieszka tam obecnie z mężem i dwiema córkami.
Od początku kariery wspiera szereg celów oraz organizacji charytatywnych, szczególnie pracujących na rzecz dzieci, kobiet, chorych oraz ku szerzeniu oświaty w tematyce ochrony i promowania zdrowia.
Jest laureatką nagrody Humana „Women Helping Women” ("Kobiety Pomagające Kobietom") za wkład filantropijny i agitację w ramach organizacji: Safe Place, Habitat for Humanity, House the Homeless, Society for the Prevention of Cruelty to Animals (SPCA) i Race for the Cure, poza zaangażowaniem koncertowym na rzecz szeregu innych, w tym w tematyce praw człowieka oraz etycznego traktowania zwierząt.
Jest członkinią honorową National Association of Music Therapy, za pracę w szpitalach.
Na początku XXI wieku odgrywała rolę National Ambassador ogólnokrajowej sieci księgarni Half Price Books promując zwalczanie analfabetyzmu w Stanach Zjednoczonych, odwiedzając szpitale i szkoły, gdzie koncertowała kameralnie dla dzieci i czytała im na głos.
Sprawowała funkcje w ramach:
Rys muzyczny.
Sara Hickman wydała co najmniej 15 albumów, w tym co najmniej 6 wydanych zostało przez główne komercyjne wytwórnie płytowe, jak i szereg innych jako artystka indie.
Zagościła w sumie na 25 albumach innych muzyków. Na listach przebojów osiągnęła trzecią pozycję na „Adult contemporary hits” utworem „I Couldn't Help Myself”. Dwukrotnie zagościła w Tonight Show w telewizji NBC. Prowadziła specjalny jednorazowy program telewizyjny w telewizji VH-1 na temat jej dorobku muzycznego. Wyprodukowała film sztuki wideo pt. "Joy", który zajął pierwsze miejsce na USA Film Festival. Jest współproducentem filmu dokumentalnego dla telewizji publicznej USA, PBS, pt. "Take It Like A Man."
Sara Hickman wykonała piosenkę Martiki w ramach ścieżki dźwiękowej filmu "Arachnophobia".
Śpiewała w ogólnokrajowych kampaniach reklamowych m.in. dla Wal-Mart, Daisy Sour Cream, Southwest Airlines, Fannie Mae.

</doc>
<doc id="1522423" url="https://pl.wikipedia.org/wiki?curid=1522423" title="Havas">
Havas

Havas (wym. []) – francuskie przedsiębiorstwo międzynarodowe zajmujące się reklamą i public relations, z siedzibą w Paryżu.
Początkowo Havas była agencją informacyjną, która została utworzona w 1835 roku w Paryżu przez Charles-Louisa Havasa. Była ona pierwszą nowoczesną agencją informacyjną na świecie.
Agencja ta posiadała własnych: kurierów, korespondentów i przedstawicieli zagranicznych. Havas zatrudniał Paula Juliusa Reutera i Bernharda Wolffa, którzy potem założyli własne agencje informacyjne: agencję Reutera w Londynie i agencję Wolffa w Berlinie. 
Agencja informacyjna Havas uruchomiła w 1845 roku pierwszy telegraficzny serwis informacyjny we Francji. W 1870 roku agencje Reutera, Havasa i Wolffa zawarły umowę określającą ich strefy wpływów. Havas utrzymał w swojej strefie europejskie kraje romańskie (Włochy, Francja, Hiszpania) oraz część północną i południową Afryki. Reuter – Wielką Brytanię oraz posiadłości brytyjskie w Afryce i Azji, a Wolff środkową i północną Europę, umowa ta obowiązywała do końca lat 30. XX wieku, aż do wynalezienia i zastosowania krótkich fal radiowych. Wiązało się to z obcięciem kosztów komunikacyjnych. 
Po śmierci Charles’a Louisa Havasa, agencja przeszła w ręce jego syna, a od 1879 roku przekształcona została w towarzystwo akcyjne. W 1920 roku agencja Havas połączona została z Societe Generale d’Annonces, dzięki temu rozszerzyła działalność medialną w dziedzinie radia i kina, a od 1923 roku zaczęła zajmować się reklamą.
Dominacja Havasa, Reutera i Wolffa została wzmocniona przez powstałą w 1923 roku Ligę Agencji Sprzymierzonych. Rozwojowi agencji prasowych sprzyjało w tym czasie zastosowanie radiotelegrafu (1923) i dalekopisów (1929). Do II wojny światowej 47 procent inwestycji agencji Havas finansowanych było przez rząd Francji.
W 1940 roku wraz z przejęciem Francji przez nazistów agencję Havas zamknięto. Pozostała tylko prywatna agencja reklamowa o tej samej nazwie. Bezpośrednio po II wojnie światowej w miejsce agencji Havas, powstała Agence France Presse (AFP).

</doc>
<doc id="1522426" url="https://pl.wikipedia.org/wiki?curid=1522426" title="Powstanie Thökölyego">
Powstanie Thökölyego

Powstanie Thökölyego – jedno z węgierskich powstań mające miejsce w latach 1672−1685, w okresie walk Węgrów z dominacją Habsburgów. 
W roku 1672 w północno-wschodnich Węgrzech doszło do wystąpień chłopów przeciwko wojskom cesarskim. Na czele powstańców stanął możnowładca Emeryk Thököly (Imre Thököly). Po opanowaniu szeregu miast, Thököly założył własne państwo ze stolicą w Koszycach, przyjmując tytuł księcia. W roku 1683 przyjął zwierzchnictwo Turcji, z którą sprzymierzył się przeciwko Cesarstwu. Po bitwie wiedeńskiej, Thököly skontaktował się z królem Janem III Sobieskim oferując koronę węgierską jego synowi Jakubowi. Po ekscesach wojsk litewskich w Górnych Węgrzech (Słowacja) Thököly ponownie związał się z Turcją i uderzył na wojska Sobieskiego zmuszając je w 1683 do powrotu do Polski. Po naradzie wojennej 6 grudnia pod Preszowem postanowiono zostawić na Słowacji tylko Litwinów z częścią piechoty i dragonii koronnej, jednak i te wojska zmuszone zostały opuścić Słowację na początku 1684. W roku 1685, w wyniku podstępu, Turcy aresztowali księcia, co spowodowało przejście na stronę cesarską 17 tysięcy kuruców. Po zakończeniu niewoli książę nie był już w stanie podjąć nowej walki, gdyż cały kraj zajęty został przez Habsburgów. Powstanie zakończyło się porażką powstańców. 
W literaturze węgierskiej i słowackiej często określane jest jako powstanie kuruców. Pierwszym powstaniem było powstanie Dozsy w 1514, a ostatnim powstanie Rakoczego w latach 1703–1711.

</doc>
<doc id="1522430" url="https://pl.wikipedia.org/wiki?curid=1522430" title="Kościół Zesłania Ducha Świętego w Łodzi">
Kościół Zesłania Ducha Świętego w Łodzi

Kościół Zesłania Ducha Świętego – katolicki kościół parafialny znajdujący się w Łodzi przy ul. Piotrkowskiej 2/2a (w sąsiedztwie placu Wolności).
Historia.
Wybudowany został w latach 1826–1828, w formie klasycystycznej przy Nowym Rynku, jako ewangelicki kościół Świętej Trójcy. W pierwotnej bryle był podobny do budynku łódzkiego magistratu stojącego po przeciwległej stronie ul. Piotrkowskiej. Autorem projektu był Bonifacy Witkowski. W latach 80. XIX w. podjęto początkowo decyzję o rozbudowie kościoła, lecz ze względu na brak możliwości zaspokojenia potrzeb społeczności ewangelickiej w Łodzi, która w międzyczasie uległa znacznemu wzbogaceniu, świątynia została w latach 1889–1892 całkowicie przebudowana według projektu Ottona Gehliga i Hilarego Majewskiego. Do kamienia węgielnego wmurowanego podczas przebudowy 7 sierpnia 1889 roku dołączono spisany dzień wcześniej protokół o treści:
Nowa świątynia powstała w stylu eklektycznym z przewagą cech neorenesansowych z zastosowaniem elementów romańskich (okna). Kościół zbudowany na planie krzyża greckiego, o równych ramionach (30m x 29m), z cegły. Zgodnie z ogólnym charakterem z zewnątrz zdobi go 6 wieżyczek, z których 4 większe ustawione na narożach, o stożkowych hełmach zwieńczonych krzyżami, a pośrodku dachu nad nimi góruje kopuła zakończona krzyżem. Dachy i hełmy wieżyczek pokryte są blachą cynkową. Do wnętrza kościoła prowadzą wejścia z trzech stron.
Ołtarz główny zaprojektował Feliks Paszkowski, stiuk wykonał Stefan Kiełbasiński w 1946 r. Pośrodku na mensie ołtarza stoi tabernakulum, a nad nim tron z czterech stiukowych kolumienek z głowicami w stylu korynckim. Na chórze muzycznym pneumatyczne 46-głosowe organy romantyczne o trakturze pneumatycznej i czterech manuałach wykonane przez firmę Schlag und Söhne, jedne z największych w Łodzi. Duży dzwon odlany w 1893 r. przez A. Zwolińskiego z Warszawy oraz duże 2 nowe dzwony. Rzeźbione w gipsie stacje Drogi Krzyżowej, ufundowane w 1946 r. przez Zgromadzenie Kupców w Łodzi.
W 1945 roku świątynia została, za przyzwoleniem władzy komunistycznej, przejęta przez Kościół katolicki. Powstała przy niej parafia rzymskokatolicka pod wezwaniem Zesłania Ducha Świętego. Ponadto kościół stał się kościołem garnizonowym. Jako świątynia rzymskokatolicka poświęcony został 1 I 1945 r. przez ks. prałata Jana Zdziowskiego. W 1989 parafia rzymskokatolicka wykupiła kościół i budynki parafialne od Kościoła Ewangelicko-Augsburskiego w RP.
W latach 2018–2019 elewacja budynku została poddana całkowitej renowacji. Przywrócono także jej pierwotny, pomarańczowy kolor.

</doc>
<doc id="1522431" url="https://pl.wikipedia.org/wiki?curid=1522431" title="Michał Kuszell">
Michał Kuszell

Michał Kuszell (ur. ok. 1791 – zm. 14 lipca 1856 w Koszutach) – pułkownik podlaskich strzelców celnych w powstaniu listopadowym, uczestnik powstania poznańskiego w 1848.
Syn Józefa i Teresy Ossolińskiej. W Armii Księstwa Warszawskiego jako podporucznik 15 Pułku Piechoty odbył kampanię 1809 roku. W 1811 wziął dymisję. 
Na początku powstania listopadowego zorganizował własny ochotniczy oddział powstańczy podlaskich strzelców celnych, nad którym objął dowodzenie w stopniu podpułkownika. W trakcie walk awansowany później na pułkownika. 
W założeniach przeznaczeniem oddziału Kuszella miała być walka partyzancka, zwłaszcza w rejonie Włodawy i obrona przejść na rzekach. W praktyce jednak oddział ten był często przyłączany do głównych zgrupowań wojsk powstańczych, toczących swoje bitwy z wojskami rosyjskimi.
Przydzielony do dywizji Franciszka Żymirskiego, potem Piotra Szembeka, skierowany do korpusu Samuela Różyckiego wraz z nim przekroczył granicę Galicji. Otrzymał Krzyż Złoty Orderu Virtuti Militari nr 524.
Został aresztowany przez władze austriackie i był więziony w czeskim Brnie, a potem w roku 1834 w twierdzy w Trieście. Po zwolnieniu udał się do Francji gdzie przez kilka lat przebywał w Chantilly, oraz Paryżu. Po 1840 wyjechał do Wielkopolski i zamieszkał w Koszutach. 
W 1848 przyłączył się do powstania wielkopolskiego. Komitet Narodowy powierzył płk Kuszellowi oraz Napoleonowi Rekowskimu funkcję organizatorów polskiej siły zbrojnej na terenie powiatu ostrzeszowskiego. Ze względu na opór chłopów z tych działań niewiele wyszło. Następnie włączył się do pomocy przy organizacji obozu powstańczego w Środzie Wielkopolskiej a później w Pleszewie, gdzie pełnił funkcję oficera sztabowego, oraz szkolił strzelców. Uczestniczył w bojach toczonych z wojskami pruskimi pod Miłosławiem i Sokołowem.

</doc>
<doc id="1522432" url="https://pl.wikipedia.org/wiki?curid=1522432" title="Miejska Galeria Sztuki w Zakopanem">
Miejska Galeria Sztuki w Zakopanem

Miejska Galeria Sztuki im. Władysława hr. Zamoyskiego – galeria sztuki w Zakopanem utworzona w 2001 na miejscu dawnej galerii Biura Wystaw Artystycznych. Prezentuje polską sztukę współczesną, organizuje pokazy filmów, koncerty, spotkania autorskie, a także ogólnopolskie targi sztuki współczesnej – coroczne Salony Marcowe.
Historia.
Budynek galerii został wzniesiony w 1911 przez Władysława hr. Zamoyskiego. Nosił nazwę „Bazar Polski” i od początku istnienia służył jako miejsce wystaw sztuki. Od 1912 organizowaniem wystaw zajmowało się Towarzystwo „Sztuka Podhalańska”. Działalność wystawienniczą kontynuowano również po II wojnie światowej. Od 1951 „Bazar Polski” przekształcono w filię Centralnego Biura Wystaw Artystycznych w Warszawie. Później galerią zarządzały kolejno BWA w Krakowie i Nowym Sączu, aż do roku 2001, kiedy to utworzono Miejską Galerię Sztuki. W 2002 roku galerii nadano imię Władysława hr. Zamoyskiego. Z dniem 1 marca 2016 roku nastąpiło połączenie samorządowych instytucji kultury - Biura Promocji Zakopanego oraz Miejskiej Galerii Sztuki im. Władysława hr. Zamoyskiego w Zakopanem i utworzenie Zakopiańskiego Centrum Kultury. Dyrektorem Zakopiańskiego Centrum Kultury została Beata Majcher, natomiast zastępcą dyrektora ZCK ds. artystycznych (tym samym dyrektorem Miejskiej Galerii Sztuki) została Lidia Rosińska-Podleśny. 

</doc>
<doc id="1522434" url="https://pl.wikipedia.org/wiki?curid=1522434" title="Jig (wędkarstwo)">
Jig (wędkarstwo)

Jig – hak z odlanym ołowianym obciążeniem (tzw. główką jigową) służący do zbrojenia przynęt gumowych (ripperów i twisterów), przeznaczonych najczęściej do połowu na spinning. Szczególnym rodzajem jigów są tzw. mikrojigi, które stosuje się przy połowie ryb niewielkich rozmiarów (np. wzdręg).

</doc>
<doc id="1522437" url="https://pl.wikipedia.org/wiki?curid=1522437" title="Charles Fere">
Charles Fere



</doc>
<doc id="1522439" url="https://pl.wikipedia.org/wiki?curid=1522439" title="Galeria Władysława Hasiora">
Galeria Władysława Hasiora

Galeria Władysława Hasiora – galeria sztuki w Zakopanem założona w 1985, funkcjonuje jako filia Narodowego Muzeum Tatrzańskiego. Jest to galeria autorska Władysława Hasiora prezentująca zbiór ok. 200 jego dzieł.
Historia.
Zbiory galerii opierają się na pracach Władysława Hasiora przeniesionych w 1984 z pracowni artysty przy ul. Jagiellońskiej do nowo powstałej galerii. Budynkiem galerii jest zabytkowa dawna leżakownia sanatorium „Warszawianka”, wybudowana w 1935 według projektu architekta Wacława Nowakowskiego. W latach 80. budynek dawnego sanatorium przeszedł gruntowny remont dzięki któremu powstała przestrzeń wystawowa i sala koncertowa. 
W drugiej dekadzie XXI w. budynek, wraz z pięcioma innymi drewnianymi Oddziałami Muzeum Tatrzańskiego, został poddany kolejnemu generalnemu remontowi. Projekt współfinansowany był ze środków Unii Europejskiej w ramach Programu Operacyjnego Infrastruktura i Środowisko 2014 – 2020 (w ramach p. 8.1 "Ochrona dziedzictwa kulturowego i rozwój zasobów kultury") pt. „Rewaloryzacja i modernizacja zabytkowych, drewnianych budynków Muzeum Tatrzańskiego w Zakopanem dla zachowania i prezentacji unikatowego dziedzictwa kulturowego Podhala”. Po remoncie sal wystawowych i konserwacji całej kolekcji Galeria Wł. Hasiora otwarła swe podwoje dla zwiedzających 15 maja 2021 r., podczas zakopiańskiej Nocy Muzeów.

</doc>
<doc id="1522440" url="https://pl.wikipedia.org/wiki?curid=1522440" title="Zespół Hoyeraala-Hreidarssona">
Zespół Hoyeraala-Hreidarssona



</doc>
<doc id="1522442" url="https://pl.wikipedia.org/wiki?curid=1522442" title="Feliks Pieczka">
Feliks Pieczka

Feliks Bronisław Pieczka (ur. 18 maja 1935 w Lubiewie) – polski geolog, poseł na Sejm I kadencji.
Życiorys.
W 1958 ukończył studia na Wydziale Budownictwa Wodnego Politechniki Gdańskiej, w 1974 obronił doktorat w sopockim oddziale Państwowego Instytutu Geologicznego. Do 1969 był pracownikiem naukowym PG, następnie pracował w Oddziale Geologii Morza Państwowego Instytutu Geologicznego.
W 1980 wstąpił do „Solidarności”. Był członkiem komitetu założycielskiego, a później przewodniczącym komisji oddziałowej związku w swoim miejscu pracy. Współtworzył NSZZ „S” w Państwowej Służbie Geologicznej, wchodząc w skład komisji wnioskowej w centrali instytutu. W okresie 1981–1989 zajmował się organizowaniem pomocy osobom represjonowanym. W 2000 przeszedł na emeryturę.
W latach 1991–1993 sprawował mandat posła na Sejm I kadencji z listy Wyborczej Akcji Katolickiej. Do 1996 działał w Zjednoczeniu Chrześcijańsko-Narodowym, później związany z różnymi organizacjami narodowej prawicy. W wyborach samorządowych w 2006 bez powodzenia kandydował do sejmiku pomorskiego z listy Prawa i Sprawiedliwości.
Był sekretarzem Sekcji Geologiczno-Geofizycznej Komitetu Badań Morza Polskiej Akademii Nauk. Zaangażowany w związane z Radiem Maryja inicjatywy dotyczące Stoczni Gdańskiej, m.in. jako przewodniczący (od 1999) Społecznego Komitetu Ratowania Stoczni Gdańskiej.
Odznaczenia.
W 2022 został odznaczony Krzyżem Kawalerskim Orderu Odrodzenia Polski.

</doc>
<doc id="1522443" url="https://pl.wikipedia.org/wiki?curid=1522443" title="Leiopelma">
Leiopelma



</doc>
<doc id="1522444" url="https://pl.wikipedia.org/wiki?curid=1522444" title="Schizophasia">
Schizophasia



</doc>
<doc id="1522448" url="https://pl.wikipedia.org/wiki?curid=1522448" title="Liopelma">
Liopelma



</doc>
<doc id="1522454" url="https://pl.wikipedia.org/wiki?curid=1522454" title="Żywica syntetyczna">
Żywica syntetyczna



</doc>
<doc id="1522456" url="https://pl.wikipedia.org/wiki?curid=1522456" title="Crime Cities">
Crime Cities

Crime Cities – gra komputerowa stworzona i wydana przez firmę Techland, polskie i światowe wydanie tej gry przypadło na 30 września 2000 roku.
Fabuła.
Akcja gry toczy się w trójwymiarowym mieście przyszłości. Garm Tiger, ziemski policjant którego zdradzili jego ludzie, zostaje rzucony w świat zbrodni i korupcji. Jego przeznaczeniem jest uwolnić wszechświat od wszelkiego rodzaju plugastwa. Garm wyrusza do systemu planetarnego o nazwie „Pandemia”, aby zniszczyć organizacje mafijne, które przejęły tam całkowitą kontrolę.
Rozgrywka.
W grze do wykonania jest ponad 100 różnych misji. W trybie gry dla pojedynczego gracza do dyspozycji są trzy pojazdy oraz 23 rodzaje broni. W grze wieloosobowej można wybierać spośród 17 różnych pojazdów.

</doc>
<doc id="1522460" url="https://pl.wikipedia.org/wiki?curid=1522460" title="Wierzba szwajcarska">
Wierzba szwajcarska

Wierzba szwajcarska ("Salix helvetica" Vill.) – gatunek rośliny z rodziny wierzbowatych ("Salicaceae"). Występuje tylko w Alpach i Karpatach i jest rośliną rzadką. W Polsce występuje wyłącznie w Tatrach i jest tutaj bardzo rzadka. W polskich Tatrach znane są jedynie 3 jej stanowiska, wszystkie w Tatrach Zachodnich: żleb Babie Nogi, Baniste w Dolinie Pyszniańskiej i Wołowiec. Nieco częstsza jest w Tatrach słowackich.
Biologia i ekologia.
Roślina wieloletnia, nanofanerofit. Kwitnie od czerwca do lipca. Roślina owadopylna i miododajna. Nasiona rozsiewane przez wiatr. Siedlisko: Skały, podmokłe dna dolin. Rośnie w piętrze kosodrzewiny, czasami również w piętrze alpejskim, głównie na podłożu ubogim w wapń i na stanowiskach wilgotnych. Roślina górska. Liczba chromosomów 2n = 38.
Tworzy mieszańce z wierzbą śląską.
Zagrożenia i ochrona.
Gatunek umieszczony w Polskiej Czerwonej Księdze Roślin oraz na polskiej czerwonej liście w kategorii EN (zagrożony). 
W Polsce wszystkie jej stanowiska znajdują się na objętym ochroną obszarze Tatrzańskiego Parku Narodowego. Stanowisko w żlebie Babie Nogi należy objąć monitoringiem. Uzyskany z rosnącego w tym żlebie okazu osobnik jest uprawiany w ogrodzie Instytutu Ochrony Przyrody PAN w Zakopanem.

</doc>
<doc id="1522461" url="https://pl.wikipedia.org/wiki?curid=1522461" title="Kolonia Osiek (województwo łódzkie)">
Kolonia Osiek (województwo łódzkie)

Kolonia Osiek – wieś w Polsce położona w województwie łódzkim, w powiecie wieruszowskim, w gminie Galewice.
W 2004 roku w Kolonii Osiek mieszkało 226 osób.
W latach 1975–1998 miejscowość należała administracyjnie do województwa kaliskiego.

</doc>
<doc id="1522464" url="https://pl.wikipedia.org/wiki?curid=1522464" title="Salix helvetica">
Salix helvetica



</doc>
<doc id="1522467" url="https://pl.wikipedia.org/wiki?curid=1522467" title="Hrabstwo Johnson (Iowa)">
Hrabstwo Johnson (Iowa)

Hrabstwo Johnson – hrabstwo położone w USA w stanie Iowa z siedzibą w mieście Iowa City. Założone w 1838 roku.

</doc>
<doc id="1522469" url="https://pl.wikipedia.org/wiki?curid=1522469" title="Cedric Bardon">
Cedric Bardon



</doc>
<doc id="1522470" url="https://pl.wikipedia.org/wiki?curid=1522470" title="Puchar Świata w skokach narciarskich (2008/2009)">
Puchar Świata w skokach narciarskich (2008/2009)



</doc>
<doc id="1522472" url="https://pl.wikipedia.org/wiki?curid=1522472" title="Puchar Świata w skokach narciarskich (2007/2008)">
Puchar Świata w skokach narciarskich (2007/2008)



</doc>
<doc id="1522474" url="https://pl.wikipedia.org/wiki?curid=1522474" title="Puchar Świata w skokach narciarskich (2006/2007)">
Puchar Świata w skokach narciarskich (2006/2007)



</doc>
<doc id="1522482" url="https://pl.wikipedia.org/wiki?curid=1522482" title="Gregory Beranger">
Gregory Beranger



</doc>
<doc id="1522484" url="https://pl.wikipedia.org/wiki?curid=1522484" title="Jeremy Berthod">
Jeremy Berthod



</doc>
<doc id="1522486" url="https://pl.wikipedia.org/wiki?curid=1522486" title="Gwiazda w samochodzie za rozsądną cenę">
Gwiazda w samochodzie za rozsądną cenę



</doc>
<doc id="1522488" url="https://pl.wikipedia.org/wiki?curid=1522488" title="Grottkau">
Grottkau



</doc>
<doc id="1522490" url="https://pl.wikipedia.org/wiki?curid=1522490" title="Norbert Schmelzer">
Norbert Schmelzer

Wilhelm Klaus Norbert Schmelzer (ur. 22 marca 1921 w Rotterdamie, zm. 14 listopada 2008 w St. Ingbert) – polityk holenderski, minister spraw zagranicznych.
Działalność polityczna.
Był politykiem Katolickiej Partii Ludowej oraz CDA. W 1959 po raz pierwszy uzyskał mandat posła do Tweede Kamer i w niższej izbie Stanów Generalnych zasiadał od 20 marca 1959 do 19 maja 1959 i od 2 lipca 1963 do 11 maja 1971. Następnie do 6 lipca 1971 zasiadał w Eerste Kamer. W okresie od 6 lipca 1971 do 11 maja 1973 był ministrem spraw zagranicznych w rządzie Barenda Biesheuvela.

</doc>
<doc id="1522493" url="https://pl.wikipedia.org/wiki?curid=1522493" title="Walerij Broszyn">
Walerij Broszyn

Walerij Wiktorowicz Broszyn (ros. Валерий Викторович Брошин; ur. 19 października 1962 w Leningradzie, zm. 5 marca 2009 w Moskwie) – radziecki piłkarz i trener.
Broszyn w czasie swej kariery grał w takich klubach jak: Zenit Petersburg i CSKA Moskwa. Rozegrał trzy spotkania w reprezentacji Związku Radzieckiego. Był uczestnikiem Mistrzostw Świata w 1990 roku, a po rozpadzie ZSRR grał w reprezentacji Turkmenistanu.
Zmarł 5 marca 2009 na raka. Pochowany na Cmentarzu Chowańskim w Moskwie.

</doc>
<doc id="1522498" url="https://pl.wikipedia.org/wiki?curid=1522498" title="Nestor Combin">
Nestor Combin



</doc>
<doc id="1522502" url="https://pl.wikipedia.org/wiki?curid=1522502" title="Stephane Dalmat">
Stephane Dalmat



</doc>
<doc id="1522503" url="https://pl.wikipedia.org/wiki?curid=1522503" title="Eric Di Meco">
Eric Di Meco



</doc>
<doc id="1522504" url="https://pl.wikipedia.org/wiki?curid=1522504" title="Robert Sommer">
Robert Sommer

Karl Robert Sommer (ur. 19 grudnia 1864 w Grottkau, zm. 2 lutego 1937 w Gießen) – niemiecki lekarz psychiatra, założyciel Niemieckiego Towarzystwa Psychologicznego (Deutsche Gesellschaft für Psychologie), autor licznych prac z zakresu psychologii, estetyki, filozofii, genealogii i genetyki.
Życiorys.
Jego ojciec adwokat i notariusz Karl Friedrich Adolph Sommer wraz z żoną z domu Lange przybyli do Grodkowa (wówczas Grottkau) z Raciborza w 1854 roku.
Studiował medycynę i filozofię na Uniwersytecie Alberta i Ludwika we Fryburgu Bryzgowijskim i Uniwersytecie w Lipsku, od 1885 roku na Uniwersytecie Fryderyka Wilhelma w Berlinie, gdzie w 1886 otrzymał nagrodę wydziału filozofii za pracę o stosunku Locke'a do Kartezjusza. W 1887 roku otrzymał tytuł doktora filozofii. Od 1888 do 1889 roku pracował w laboratorium Wundta, w 1889 roku został asystentem w szpitalu psychiatrycznym w Rybniku ("Prov.-Irrenanstalt in Rybnik"). W 1892 roku w Würzburgu habilitował się. Od 1895 roku w Gießen, w 1933 roku przeszedł na emeryturę.

</doc>
<doc id="1522510" url="https://pl.wikipedia.org/wiki?curid=1522510" title="Gerard Gili">
Gerard Gili



</doc>
<doc id="1522516" url="https://pl.wikipedia.org/wiki?curid=1522516" title="Stephane Guivarch">
Stephane Guivarch



</doc>
<doc id="1522517" url="https://pl.wikipedia.org/wiki?curid=1522517" title="Eidolinae">
Eidolinae

Eidolinae – monotypowa podrodzina ssaków z rodziny rudawkowatych (Pteropodidae).
Zasięg występowania.
Podrodzina obejmuje gatunki występujące w Afryce (włącznie z Madagaskarem) i zachodniej Azji.
Morfologia.
Długość ciała (bez ogona) 150–215 mm, długość ogona 10–22 mm, długość ucha 27,2–37 mm, długość tylnej stopy 31,5–40 mm, długość przedramienia 117–134 mm; masa ciała 230–350 g.
Systematyka.
Podział systematyczny.
Do podrodziny należy jeden rodzaj zjawa ("Eidelon") z dwoma gatunkami:

</doc>
<doc id="1522518" url="https://pl.wikipedia.org/wiki?curid=1522518" title="Sebastien Hamel">
Sebastien Hamel



</doc>
<doc id="1522525" url="https://pl.wikipedia.org/wiki?curid=1522525" title="FŁT Kraśnik">
FŁT Kraśnik



</doc>
<doc id="1522526" url="https://pl.wikipedia.org/wiki?curid=1522526" title="Zespół płata skroniowego">
Zespół płata skroniowego



</doc>
<doc id="1522527" url="https://pl.wikipedia.org/wiki?curid=1522527" title="Loic Loval">
Loic Loval



</doc>
<doc id="1522530" url="https://pl.wikipedia.org/wiki?curid=1522530" title="Noe Pamarot">
Noe Pamarot



</doc>
<doc id="1522532" url="https://pl.wikipedia.org/wiki?curid=1522532" title="Węzeł limfatyczny">
Węzeł limfatyczny



</doc>
<doc id="1522533" url="https://pl.wikipedia.org/wiki?curid=1522533" title="Hipobulia">
Hipobulia



</doc>
<doc id="1522535" url="https://pl.wikipedia.org/wiki?curid=1522535" title="Antoine Preget">
Antoine Preget



</doc>
<doc id="1522537" url="https://pl.wikipedia.org/wiki?curid=1522537" title="Powiat stanisławowski">
Powiat stanisławowski

Powiat stanisławowski – powiat województwa stanisławowskiego II Rzeczypospolitej. Jego siedzibą było miasto Stanisławów. W skład powiatu wchodziło 87 gmin. 1 kwietnia 1932 r. zlikwidowano powiat bohorodczański włączając gminy:
do powiatu stanisławowskiego.
1 sierpnia 1934 r. dokonano nowego podziału powiatu na gminy wiejskie.

</doc>
<doc id="1522540" url="https://pl.wikipedia.org/wiki?curid=1522540" title="Sebastien Squillaci">
Sebastien Squillaci



</doc>
<doc id="1522541" url="https://pl.wikipedia.org/wiki?curid=1522541" title="Parafia Matki Boskiej Różańcowej w Łodzi">
Parafia Matki Boskiej Różańcowej w Łodzi



</doc>
<doc id="1522544" url="https://pl.wikipedia.org/wiki?curid=1522544" title="Edouard Stako">
Edouard Stako



</doc>
<doc id="1522545" url="https://pl.wikipedia.org/wiki?curid=1522545" title="Grzegorz Jankowski (sędzia)">
Grzegorz Jankowski (sędzia)

Grzegorz Edmund Jankowski (ur. 9 lutego 1955 w Gorzowie Wielkopolskim) – polski prawnik i polityk, były wicewojewoda szczeciński i zachodniopomorski, a także sędzia w sądownictwie administracyjnym, prezes Wojewódzkiego Sądu Administracyjnego w Szczecinie. 
Życiorys.
Ukończył w 1978 studia na Wydziale Prawa Uniwersytetu im. Adama Mickiewicza. Przez kolejne trzy lata pracował w Prokuraturze Rejonowej w Szczecinie, dochodząc do stanowiska podprokuratora.
W 1981 stanął na czele Komitetu Założycielskiego „Solidarności” w Prokuraturze Wojewódzkiej. Wchodził w skład prezydium Tymczasowej Komisji Krajowej Prokuratorów „S”. Po wprowadzeniu stanu wojennego w związku z niepodpisaniem deklaracji lojalności został usunięty z pracy. W latach 80. pracował jako radca prawny, prowadząc obsługę lokalnych spółdzielni. Zajmował się także organizowaniem pomocy prawnej osobom represjonowanym, kolportował wydawnictwa niezależne, działał w niejawnych strukturach NSZZ „S”, współpracował z Komitetem Helsińskim w Polsce.
W 1989 był asystentem ubiegającego się o mandat poselski Jerzego Zimowskiego. Krótko pełnił funkcję delegata rządu ds. samorządu w województwie szczecińskim. W 1992 założył własną kancelarię radcowską. Zaangażował się w działalność partyjną w ramach Unii Demokratycznej i następnie Unii Wolności. W latach 90. kierował regionalnymi strukturami tych ugrupowań. W wyborach w 1997 kandydował na urząd senatora RP w województwie szczecińskim z ramienia UW, a w 2001 bez powodzenia ubiegał się o mandat poselski.
W rządzie Jerzego Buzka był wicewojewodą szczecińskim i następnie pierwszym wicewojewodą zachodniopomorskim. W 2002 został powołany na stanowisko sędziego Naczelnego Sądu Administracyjnego. W 2013 został prezesem Wojewódzkiego Sądu Administracyjnego w Szczecinie.
Odznaczony Odznaką Honorową za Zasługi dla Samorządu Terytorialnego (2015).

</doc>
<doc id="1522546" url="https://pl.wikipedia.org/wiki?curid=1522546" title="Europejski Cel Operacyjny UE">
Europejski Cel Operacyjny UE



</doc>
<doc id="1522547" url="https://pl.wikipedia.org/wiki?curid=1522547" title="Diecezja centralna Polskiego Narodowego Kościoła Katolickiego">
Diecezja centralna Polskiego Narodowego Kościoła Katolickiego

Diecezja centralna – jedna z 5. diecezji Polskiego Narodowego Kościoła Katolickiego w Stanach Zjednoczonych i Kanadzie, ze stolicą w Scranton. Od 2012 r. ordynariuszem diecezji jest bp Bernard Nowicki. Biskupem seniorem diecezji jest bp em. Antoni Rysz. Diecezja dzieli się na 5. dekanatów/senioratów:
Historia.
Diecezja centralna PNKK stanowi kolebkę tego Kościoła w Stanach Zjednoczonych, chociaż jest to najpóźniejszy ośrodek niezależnego katolicyzmu polonijnego na przełomie XIX i XX wieku. Diecezja genezą swą sięga konfliktu jaki wybuchł w najstarszej polskiej parafii pw. Najsłodszego Serca Jezusa i Maryi w Scranton pomiędzy wiernymi a ks. proboszczem Ryszardem Austem. Wiernym początkowo szło o wgląd w fundusze parafialne. Wybrali więc spośród siebie komisję rewizyjną, która chciała przeprowadzić kontrolę gospodarczej działalności księdza. Udała się ona do proboszcza, a ten wyrzucił przybyłych za drzwi, a następnie zaczął z ambony znieważać wiernych. W tej sytuacji udano się do biskupa O’Hary aby uporządkował zaniedbaną parafię. Lekceważące potraktowanie przez biskupa prośby delegacji doprowadziło do ostrego konfliktu.
Młody ksiądz Franciszek Hodur i delegacja wiernych zawiozła petycję (podpisaną przez 5000 osób) do Rzymu (w lutym 1898 r.), by wręczyć ją papieżowi Leonowi XIII. Mając polecające listy od ks. Stojałowskiego przedstawił kurialistom rzymskim sprawę ucisku i wyzysku polskiego ludu w Ameryce. Nadzieje okazały się płonne. Odpowiedź Rzymu była negatywna. Gdy tak stanęła sprawa, to na zwołanym zgromadzeniu parafialnym 18 września 1898 r. scrantonianie jednomyślnie (uczestniczyło ok. 400 osób) postanowili nie wracać pod jurysdykcję biskupów rzymskich. W odpowiedzi na to, jak zresztą można było z góry przewidzieć, w dniu 2 października 1898 r. biskupi rzymskokatoliccy (bp ordynariusz O’Hara i jego pomocnik bp Hoban) rzucili na ks. Hodura „klątwę kościelną”, która objęła również wszystkich jego „zbuntowanych parafian”.
Franciszek Hodur był świadom tego, że młody ruch religijny, któremu przewodził, będzie miał szanse szerszego rozwoju, jeżeli na czele stanie duchowny z sakrą biskupią. Podjęto próby nawiązania kontaktów z biskupami starokatolickimi w Europie Zachodniej. Tamtejsi biskupi nie podzielili poglądu wspólnoty scrantoniańskiej co do potrzeby ustanowienia drugiego biskupa starokatolickiego w USA. W tym czasie bowiem działał już od 21 listopada 1897 r. jako biskup starokatolicki Antoni Kozłowski. Włączenie PNKK w europejski nurt starokatolicyzmu nastąpiło z chwilą nadania sakry biskupiej ks. Hodurowi 29 września 1907 r. w Utrechcie przez starokatolickiego arcybiskupa Gerardusa Gula.
Po zjednoczeniu się Diecezji Starokatolickiej w Chicago z ośrodkiem scrantońskim oraz po przejściu pod jurysdykcję biskupa Hodura niezależnego ośrodka w Buffalo, Polski Narodowy Kościół stał się jedynym reprezentantem polskiego niezależnego ruchu religijnego w Stanach Zjednoczonych. W 1926 roku zawiązano centralną diecezję Polskiego Narodowego Kościoła Katolickiego z siedzibą w Scranton.

</doc>
<doc id="1522558" url="https://pl.wikipedia.org/wiki?curid=1522558" title="ISIS (źródło neutronów)">
ISIS (źródło neutronów)

ISIS – brytyjskie źródło neutronów i mionów znajdujące się w Rutherford Appleton Laboratory w Oxfordshire, wykorzystywane w eksperymentach dotyczących rozpraszania neutronów oraz mionów w badanych próbkach ciał stałych, pozwalające na obrazowanie zjawisk od skali subatomowej do makrocząsteczkowej. Wokół ISIS znajduje się szereg stanowisk badawczych, gdzie naukowcy z całego świata mogą przeprowadzać eksperymenty badawcze dotyczące fizyki, chemii, inżynierii materiałowej, geologii, biologii oraz archeologii.
Mikroskopia neutronowa.
Neutrony są pozbawionymi ładunku elektrycznego cząsteczkami o masie zbliżonej do jądra wodoru. Są one 1800 razy cięższe od elektronów, z którymi prawie nie oddziałują. Strumień neutronów ulega rozproszeniu na jądrach atomowych, czyli niewielka ilość neutronów trafia bezpośrednio w ciężki środek atomu przez co zmienia znacznie kierunek i prędkość swojego ruchu. Za badaną próbką umieszczane są detektory, które mierzą natężenie oraz energię strumienia neutronów odbitych pod różnymi kątami. Dzięki analizie statystycznej takich pomiarów naukowcy są w stanie obliczyć, co dzieje się np. podczas dyfuzji w ciałach stałych.
Fabryka neutronów.
Wolne neutrony nie występują w naturze na powierzchni ziemi, ponieważ siły jądrowe wiążą je bardzo mocno wewnątrz jąder atomowych. Aby uwolnić neutrony, konieczna jest wiązka wysokoenergetycznych cząstek. ISIS składa się z synchrotronu (1) rozpędzającego protony (2) tworzące wiązkę o mocy 160 kW, które zderzają się z chłodzoną tarczą (ang."target") wykonaną z wolframu (3). Jądra wolframu pod wpływem zderzeń wytarzają strumień neutronów (spalacja), które przez szereg kanałów trafiają do 20 instrumentów badawczych dostosowanych do przeprowadzania eksperymentów z różnymi rodzajami materiałów. Neutrony penetrują próbki (5) i ulegają rozproszeniu (6), a następne trafiają do detektorów (7). Aparatura otaczająca tarczę znajduje się w największej hali ISIS i otoczona jest osłonami z betonu, które chronią ludzi przed szkodliwym działaniem neutronów.
ISIS wytwarza również miony. Część wiązki protonów kierowana jest na tarczę z grafitu produkującą piony, które rozpadają się tworząc miony dostarczane w postaci spinowo spolaryzowanej wiązki do stanowisk z badanymi próbkami materiałów.
Prace badawcze w ISIS.
ISIS jest zarządzane przez Radę do spraw instalacji naukowych i technologicznych (ang. Science and Technology Facilities Council), czyli działającą przy rządzie brytyjskim radę nadzorującą cywilne instalacje naukowe. Czas pracy ISIS jest dzielony pomiędzy naukowców pochodzących z krajów finansujących ISIS. Dwa razy w roku badacze mogą składać wnioski, które są opiniowane przez szereg specjalistów z różnych dziedzin. Użytkownicy oraz instytucje naukowe, z których pochodzą nie płacą za dostęp do wiązek neutronów. Koszty transportu oraz utrzymania badaczy pokrywane są przez ISIS.
W ISIS prowadzono badania dotyczące struktury nadprzewodników wysokotemperaturowych oraz fulerenów. W roku 2003 rozpoczęto budowę nowego budynku mieszczącego kolejne stanowiska badawcze. Pierwszy raz wiązka neutronów została dostarczona 14 grudnia 2007 roku. Planowane jest wykorzystanie niskoenergetycznych neutronów do badań dotyczących , systemów biologicznych, kompozytów oraz nanotechnologii. Aby dostarczyć więcej neutronów dokonano kilku ulepszeń akceleratora.
Historia ISIS.
Budowa nowego źródła neutronów została zatwierdzona w roku 1977. Zaplanowano wykorzystanie budynków Harwell Laboratory oraz ponowne użycie hali poprzednio mieszczącej akcelerator Nimrod. Pierwszą wiązkę wytworzono w roku 1984. Oficjalne otwarcie ISIS odbyło się w październiku 1985 roku z udziałem Margaret Thatcher.
Nazwa ISIS nie jest skrótem i odnosi się do egipskiej bogini Izydy (ang. Isis). Nazwę wybrano na oficjalne otwarcie w roku 1985, wcześniej źródło określano skrótem SNS (ang. Spallation Neutron Source – spalacyjne źródło neutronów). Nazwę ISIS uznano za lepszą ponieważ zgodnie z egipską mitologią bogini Izyda potrafiła przywrócić życie Ozyrysowi, poprzez złożenie części jego ciała w jedną całość. ISIS zbudowano z aparatury pochodzącej z akceleratorów Nimrod oraz Nina.

</doc>
<doc id="1522561" url="https://pl.wikipedia.org/wiki?curid=1522561" title="Okręg wyborczy Helston">
Okręg wyborczy Helston

Okręg wyborczy Helston powstał w 1298 r. i wysyłał do angielskiej, a następnie brytyjskiej, Izby Gmin dwóch deputowanych. W 1832 r. liczbę mandatów przypadających na okręg zmniejszono do jednego. Okręg obejmował miasto Helston w Kornwalii. Został zlikwidowany w 1885 r.

</doc>
<doc id="1522562" url="https://pl.wikipedia.org/wiki?curid=1522562" title="Konkurs Piosenki Eurowizji 1968">
Konkurs Piosenki Eurowizji 1968

13. Konkurs Piosenki Eurowizji 1968 odbył się w sobotę, 6 kwietnia 1968 w Royal Albert Hall w Londynie.
Finał konkursu wygrała Massiel, reprezentantka Hiszpanii z piosenką „La, la, la”.
Lokalizacja.
Konkurs odbył się w sali koncertowej Royal Albert Hall w dzielnicy South Kensington w Londynie. Budynek został otwarty 29 marca 1871 przez Królową Wiktorię i od początku był miejscem różnych wydarzeń kulturalnych, koncertów, konferencji, balów i odczytów naukowych.
Przebieg konkursu.
Konkurs po raz pierwszy transmitowany był w kolorze przez telewizje we Francji, w Niemczech, Holandii, Szwajcarii i Szwecji. Wielka Brytania pokazała powtórkę konkursu dzień po finale. Konkurs transmitowany był także w Europie Zachodniej oraz w Tunezji.
Kontrowersje.
Początkowo piosenkę „La, la, la”, która reprezentowała Hiszpanię, miał zaśpiewać Joan Manuel Serrat. Piosenkarz chciał zaśpiewać piosenkę w języku katalońskim, na co nie zgodziły się krajowe władze. Wykonawczynią, a zarazem reprezentantką kraju została Massiel, która zaśpiewała piosenkę w języku hiszpańskim.
W maju 2008 hiszpański filmowiec Montse Fernández Villa w dokumencie pt. „1968. Yo viví el mayo español” zarzucił sfałszowanie wyników przez dyktatora Hiszpanii Francisco Franco, który miał wysłać funkcjonariuszom telewizji publicznej oferty pieniężne, obietnice kupna programów telewizyjnych oraz kontraktów nieznanych gwiazd. Zarzuty oparto na zeznaniach dziennikarza José María Íñigo, pracownika TVE w czasie, gdy, jak twierdzi, „fałszowanie było powszechnie wiadome”. Zgodnie z treścią dokumentu, konkurs miał wygrać reprezentujący Wielką Brytanię Cliff Richard z piosenką „Congratulations”.
Oburzenie zarzutami wyraziła zwyciężczyni konkursu Massiel, która stwierdziła, że „jeżeli wyniki miałyby być zmanipulowane, inni artyści, którzy byli bardziej chętni reżimowi Franca, skorzystaliby na tym”. Iñigo osobiście przeprosił Massiel i przyznał się do rozpuszczenia plotki. Oboje oskarżyli później stację telewizyjną La Sexta, która pokazała dokument, za wywołanie skandalu.
Kraje uczestniczące.
W konkursie wzięło udział 17 krajów, które uczestniczyło w 12. Konkursie Piosenki Eurowizji.
W finale konkursu wystąpiła m.in. reprezentująca Francję Isabelle Aubret, która wygrała 6. Konkursu Piosenki Eurowizji w 1962.
Finał.
Finał konkursu rozegrano 6 kwietnia 1968. O wynikach zdecydowały dziesięcioosobowe komisje jurorskie ze wszystkich uczestniczących krajów.
Legenda:
Każdy z jurorów przyznawał po 1 punkcie swojej ulubionej piosence.
Międzynarodowi nadawcy i głosowanie.
Spis poniżej przedstawia kolejność głosowania poszczególnych krajów w 1968 wraz z nazwiskami sekretarzy, którzy przekazywali punkty od swojego państwa. Każdy krajowy nadawca miał również swojego komentatora, który relacjonował w ojczystym języku przebieg konkursu. Nazwiska każdego z nich również są podane poniżej:
Konkurs transmitowało kilku nadawców, którzy nie wystawili swojego reprezentanta na 13. Konkurs Piosenki Eurowizji. 

</doc>
<doc id="1522563" url="https://pl.wikipedia.org/wiki?curid=1522563" title="Puchar Świata w Skeletonie 2008/2009">
Puchar Świata w Skeletonie 2008/2009



</doc>
<doc id="1522564" url="https://pl.wikipedia.org/wiki?curid=1522564" title="Sezon 2007/2008 Pucharu Świata w Saneczkarstwie">
Sezon 2007/2008 Pucharu Świata w Saneczkarstwie



</doc>
<doc id="1522565" url="https://pl.wikipedia.org/wiki?curid=1522565" title="Sezon 2008/2009 Pucharu Świata w Saneczkarstwie">
Sezon 2008/2009 Pucharu Świata w Saneczkarstwie



</doc>
<doc id="1522567" url="https://pl.wikipedia.org/wiki?curid=1522567" title="Puchar Świata w narciarstwie alpejskim mężczyzn sezon 2007/2008">
Puchar Świata w narciarstwie alpejskim mężczyzn sezon 2007/2008



</doc>
<doc id="1522568" url="https://pl.wikipedia.org/wiki?curid=1522568" title="Sezon 2008/2009 Pucharu Świata w narciarstwie alpejskim">
Sezon 2008/2009 Pucharu Świata w narciarstwie alpejskim



</doc>
<doc id="1522570" url="https://pl.wikipedia.org/wiki?curid=1522570" title="Puchar Świata w narciarstwie alpejskim mężczyzn sezon 2008/2009">
Puchar Świata w narciarstwie alpejskim mężczyzn sezon 2008/2009



</doc>
<doc id="1522571" url="https://pl.wikipedia.org/wiki?curid=1522571" title="Puchar Świata w narciarstwie alpejskim kobiet sezon 2008/2009">
Puchar Świata w narciarstwie alpejskim kobiet sezon 2008/2009



</doc>
<doc id="1522572" url="https://pl.wikipedia.org/wiki?curid=1522572" title="Puchar Świata w narciarstwie alpejskim kobiet sezon 1967">
Puchar Świata w narciarstwie alpejskim kobiet sezon 1967



</doc>
<doc id="1522573" url="https://pl.wikipedia.org/wiki?curid=1522573" title="Sezon 2006/2007 Pucharu Świata w narciarstwie alpejskim">
Sezon 2006/2007 Pucharu Świata w narciarstwie alpejskim



</doc>
<doc id="1522574" url="https://pl.wikipedia.org/wiki?curid=1522574" title="Puchar Świata w narciarstwie alpejskim kobiet sezon 2007/2008">
Puchar Świata w narciarstwie alpejskim kobiet sezon 2007/2008



</doc>
<doc id="1522575" url="https://pl.wikipedia.org/wiki?curid=1522575" title="Sezon 2007/2008 Pucharu Świata w narciarstwie alpejskim">
Sezon 2007/2008 Pucharu Świata w narciarstwie alpejskim



</doc>
<doc id="1522577" url="https://pl.wikipedia.org/wiki?curid=1522577" title="Puchar Świata w Bobslejach 2008/2009">
Puchar Świata w Bobslejach 2008/2009



</doc>
<doc id="1522578" url="https://pl.wikipedia.org/wiki?curid=1522578" title="Dmitrij Karbyszew">
Dmitrij Karbyszew

Dmitrij Michajłowicz Karbyszew, ros. Дмитрий Михайлович Карбышев (ur. w Omsku, zm. 18 lutego 1945 w obozie koncentracyjnym Mauthausen-Gusen) – podpułkownik Armii Imperium Rosyjskiego, generał porucznik wojsk inżynieryjnych Armii Czerwonej, profesor, doktor nauk wojskowych, inżynier wojskowy – fortyfikator, Bohater Związku Radzieckiego (1946, pośmiertnie).
Życiorys.
Dzieciństwo i młodość.
Urodził się 26 października 1880 w Omsku w rodzinie pracownika wojska. W 1898 ukończył Syberyjski Korpus Kadetów, następnie w 1900 Nikołajewską Oficerską Szkołę Inżynieryjną oraz w 1911 Nikołajewską Wojskową Akademię Inżynieryjną. Był wykładowcą akademickim, od 1941 profesorem.
Po ukończeniu szkoły oficerskiej był dowódcą drużyny łączności kablowej kompanii w 1 Wschodnio Syberyjskim Batalionie Saperów w Mandżurii. Brał udział w wojnie rosyjsko-japońskiej 1904–1905, walczył w batalionie umocnienia pozycji. Uczestniczył w bitwie pod Mukdenem i pod Wafangou, za walki był wielokrotnie odznaczony orderami i medalami. Wojnę zakończył w stopniu porucznika.
Po wojnie służył we Władywostoku. W 1911, po ukończeniu akademii, w stopniu kapitana sztabowego skierowany do Brześcia jako dowódca kompanii minowania, kierował rozbudową fortów twierdzy Brześć.
I wojna światowa.
W latach 1914–1919 walczył w Karpatach w składzie 8 Armii gen. Aleksieja Brusiłowa Frontu Południowo-Zachodniego, szef saperów 78, a później 69 Dywizji Piechoty, następnie szef wojsk inżynieryjnych 22 Finlandzkiego Korpusu Strzeleckiego. W 1915 uczestnik szturmu na twierdzę Przemyśl, gdzie został ranny. Za odwagę nagrodzony Orderem św. Anny. W 1916 walczył trakcie ofensywy Brusiłowa w Galicji i na Bukowinę. Później służył w Zarządach Wojsk Inżynieryjnych 11. i 8. Armii. Podpułkownik z 1917 (inne źródła podają 1915).
Wojna domowa w Rosji.
W grudniu 1917 wstąpił do Czerwonej Gwardii w Mohylowie Podolskim. Od 1918 w Armii Czerwonej. W czasie wojny domowej 1918–1920 walczył z wojskami Aleksandra Kołczaka i Antona Denikina na północnym Kaukazie. Uczestniczył w rozbudowie rejonów umocnionych. W 1920 szef wojsk inżynieryjnych 5 Armii Frontu Zachodniego. Jesienią 1920 zastępca szefa wojsk inżynieryjnych Frontu Południowego. Kierował budową fortyfikacji przyczółka kachowskiego i zabezpieczeniem inżynieryjnym przy operacji perekopsko-czongarskiej.
Okres międzywojenny.
W latach 1921–1923 służył w sztabie Sił Zbrojnych Ukrainy i Krymu oraz Ukraińskiego Okręgu Wojskowego. W latach 1923–1926 przewodniczący Komitetu Inżynieryjnego Głównego Zarządu Wojsk Inżynieryjnych Robotniczo-Chłopskiej Armii Czerwonej, od 1926 wykładowca w Akademii Wojskowej im. Michaiła Frunzego, w 1929 autor projektu Linii Mołotowa, od 1934 szef katedry inżynieryjnej w Akademii Sztabu Generalnego. W tym czasie opracował podstawy teoretyczne inżynieryjnego zabezpieczenia operacji i użycia wojsk inżynieryjno-saperskich w operacjach. Od 1936 zastępca szefa katedry taktyki wyższych związków operacyjnych w tejże Akademii, w 1938 ukończył Akademię Sztabu Generalnego, mianowany profesorem ASG. Uczestnik wojny radziecko-fińskiej 1939–1940, podczas której opracował zasady wykorzystania wojsk inżynieryjnych do zabezpieczenia pokonania . W 1940 mianowany generałem porucznikiem wojsk inżynieryjnych. W 1941 obronił pracę doktorską.
Atak Niemiec na ZSRR.
Na początku wojny niemiecko-sowieckiej w 1941 znajdował się na Froncie Zachodnim w Zachodniej Białorusi w sztabie 3 Armii w Grodnie, później w sztabie 10 Armii. 27 czerwca znalazł się w okrążeniu ze sztabem 10 Armii. 8 sierpnia przy próbie wyjścia z okrążenia został ciężko kontuzjowany w walkach nad Dnieprem i dostał się do niewoli niemieckiej w okolicach wsi Dobrejka w rejonie szkłowskim obwodu mohylewskiego na Białorusi.
Niewola i śmierć.
Był znany przez Niemców jako specjalista fortyfikator. Namawiany do przejścia na stronę niemiecką w ramach sił tzw. Rosyjskiej Armii Wyzwoleńczej gen. Własowa. Nie zgodził się na propozycje, za co był osadzony w obozach koncentracyjnych Zamość, Hammelburg, Flossenbürg, Majdanek, Auschwitz-Birkenau, Sachsenhausen, Mauthausen. W obozach Zamościa, Majdanka i innych, prowadził antyfaszystowską agitację. 18 lutego 1945 Niemcy dali mu ostatnią propozycję przejścia na ich stronę. W wyniku odmowy, z grupą 500 więźniów został rozebrany, postawiony pod pręgierzem i polewany wodą na 12-stopniowym mrozie w obozie koncentracyjnym w Mauthausen, w wyniku czego zmarł.
Miał duże zasługi w wypracowaniu zasad wykorzystania na polu walki zapór inżynieryjnych, minowania i niszczeń oraz forsowania i pokonania przeszkód wodnych. Opublikował ok. 100 prac teoretycznych związanych z inżynieryjnym zabezpieczeniem pola walki. Jego artykuły i podręczniki z zakresu taktyki inżynieryjno-saperskiej były wykorzystywane na polu walki i w szkoleniu kadr wojsk inżynieryjnych.
Upamiętnienie.
Po wojnie wystawiono mu pomniki w Omsku, Mauthausen (przy wejściu do obozu), Tallinnie, Moskwie, Kazaniu, Władywostoku, Samarze. Jego imieniem nazwano szereg szkół i ulic oraz planetoidę (1959) Karbyshev.

</doc>
<doc id="1522579" url="https://pl.wikipedia.org/wiki?curid=1522579" title="Sezon 1983/1984 Pucharu Świata w kombinacji norweskiej">
Sezon 1983/1984 Pucharu Świata w kombinacji norweskiej



</doc>
<doc id="1522580" url="https://pl.wikipedia.org/wiki?curid=1522580" title="Sezon 2007/2008 Pucharu Świata w kombinacji norweskiej">
Sezon 2007/2008 Pucharu Świata w kombinacji norweskiej



</doc>
<doc id="1522581" url="https://pl.wikipedia.org/wiki?curid=1522581" title="Sezon 2008/2009 Pucharu Świata w kombinacji norweskiej">
Sezon 2008/2009 Pucharu Świata w kombinacji norweskiej



</doc>
<doc id="1522585" url="https://pl.wikipedia.org/wiki?curid=1522585" title="Ihrowica">
Ihrowica

Ihrowica (ukr. "Ігровиця", lokowana jako "Irowice", inne nazwy "Ihrowice") – wieś na Ukrainie, w obwodzie tarnopolskim, w rejonie tarnopolskim. W 2001 liczyła 1704 mieszkańców. 
Leży na Wyżynie Podolskiej między rzekami Seret i Zbrucz, 16 km na północ od Tarnopola, na trasie Tarnopol-Załoźce. 
Rys historyczny.
Nazwa Ihrowica prawdopodobnie pochodzi od rusińskiego słowa – "ihreć", co oznacza wiatr, wicher. Od założenia w 1785 r. była wsią dworską. Do powstania wsi przyczyniło się ożywienie gospodarcze i reformy józefińskie Królestwa Galicji, a także przechodzący w tym miejscu trakt z północy na południe. Ze źródeł wiadomo o istnieniu na tym terenie wsi Ihrowice z pocztą i cerkwią. Niektóre źródła rozróżniają podział wsi na Ihrowicę Górną i Ihrowicę Dolną.
Położenie wsi na szlaku komunikacyjnym spowodowało w Ihrowicy rozwój rzemiosła (kołodziejstwa, kowalstwa, rymarstwa). Zakładano noclegownie i gospody przydatne podróżnym udającym się z Kowala i Łucka do Tarnopola. Wtedy też we wsi zaczęli się osiedlać Żydzi. Polacy zaczęli przybywać w te strony po powstaniu styczniowym, uciekając z zaboru rosyjskiego. Po odzyskaniu niepodległości do 1945 roku wieś była w granicach Polski, w województwie tarnopolskim, w powiecie tarnopolskim, siedziba gminy Ihrowica. W latach: 1939–1941 i 1944–1945 okupowana przez ZSRR, później w granicach Ukraińskiej Socjalistycznej Republiki Radzieckiej w składzie ZSRR. Od 1941 do 1944 pod okupacją niemiecką, należała do Generalnego Gubernatorstwa. Od 1991 roku w granicach niepodległej Ukrainy.
Ihrowica podczas II wojny.
10 lutego 1940 r. część polskich mieszkańców została wywieziona na Syberię przez NKWD. Na przełomie kwietnia i maja 1940 r. Ihrowicą wstrząsnęło pierwsze morderstwo na tle politycznym. Zastrzelony został Jurko Kupyna, kierownik miejscowej poczty. Był to Ukrainiec i komunista, sekretarz miejscowej komórki partyjnej. W maju 1941 r., tuż przed wybuchem wojny niemiecko-sowieckiej, do Armii Czerwonej wcielono kilkunastu Polaków i Ukraińców. Po rozpoczęciu wojny niemiecko-sowieckej w 1941 wieś znalazła się pod okupacją niemiecką. Okupanci zorganizowali we wsi policję ukraińską. Od wiosny 1943 r. w związku z rosnącym zagrożeniem ze strony ukraińskich nacjonalistów utworzono samoobronę. Komendantem placówki AK w Ihrowicy był Antoni Drzewiecki. Po jego śmierci, 22 stycznia 1944 r., placówkę objął Kazimierz Biskupski. 7 marca 1944 r. wieś została ponownie zajęta przez Armię Czerwoną. 
24 grudnia 1944 roku sotnia UPA „Burłaky” pod dowództwem Iwana Semczyszyna „Czornego”, wspólnie z członkami ukraińskiej samoobrony (SKW) napadła na wieś i zamordowała kilkudziesięciu mieszkańców. Części ludności cywilnej udało się uciec dzięki ks. Stanisławowi Szczepankiewiczowi, który ostrzegł swoich parafian przed niebezpieczeństwem. Sam nie zdążył jednak uciec, poniósł śmierć męczeńską, razem z matką, siostrą i bratem, zarąbany siekierami. Wydarzenia z tego dnia są określane jako krwawa podolska wigilia w Ihrowicy. Polscy uciekinierzy ze wsi zostali wywiezieni do Polski. Liczba ofiar zbrodni UPA i SKW wyniosła w sumie 89 osób. 
W 1995 r. potomkowie Kresowian ustawili na cmentarzu parafialnym w Korfantowie upamiętniający ks. Stanisława Szczepankiewicza i pomordowanych mieszkańców Ihrowicy. 
5 lipca 2008 r. został odsłonięty w Ihrowicy pomnik w hołdzie pomordowanym. 

</doc>
<doc id="1522587" url="https://pl.wikipedia.org/wiki?curid=1522587" title="Warstwa sieciowa">
Warstwa sieciowa



</doc>
<doc id="1522588" url="https://pl.wikipedia.org/wiki?curid=1522588" title="Model OSI">
Model OSI

Model OSI (pełna nazwa ISO OSI RM, – model odniesienia łączenia systemów otwartych) lub OSI – standard zdefiniowany przez ISO oraz ITU-T opisujący strukturę komunikacji w sieci komputerowej.
Międzynarodowa Organizacja Normalizacyjna () na początku lat osiemdziesiątych XX w. dostrzegła potrzebę stworzenia modelu sieciowego, dzięki któremu producenci mogliby opracowywać współpracujące ze sobą rozwiązania sieciowe. W taki sposób powstała specyfikacja , która do polskich norm została zaadaptowana w 1995 roku.
Model ISO OSI RM jest traktowany jako model odniesienia (wzorzec) dla większości rodzin protokołów komunikacyjnych. Podstawowym założeniem modelu jest podział systemów sieciowych na 7 warstw () współpracujących ze sobą w ściśle określony sposób. Model warstwowy został przyjęty przez ISO w 1984 roku. Najbardziej istotnym organem jest wspólny komitet powołany przez ISO/IEC, zwany "Joint Technical Committee 1- Information Technology" (JTC1). Formalnie dzieli się jeszcze na podkomitety SC.
Dla Internetu sformułowano uproszczony Model TCP/IP, który ma 4 warstwy.
Kapsułkowanie danych.
Model OSI opisuje drogę danych od aplikacji w systemie jednej stacji roboczej do aplikacji w systemie drugiej. Przed wysłaniem dane wraz z przekazywaniem do niższych warstw sieci zmieniają swój format, co nosi nazwę procesu kapsułkowania (enkapsulacji).
Na rysunku można zauważyć jak wraz z przenoszeniem kombinacji składającej się z danych i nagłówka warstwy poprzedniej w dół stacji wysyłającej (lewa strona) ulega ona kapsułkowaniu pod nagłówkiem warstwy kolejnej.
W warstwie transportu dane obejmują właściwe dane oraz nagłówek segmentu, natomiast w warstwie sieciowej dane oprócz właściwych danych i nagłówka segmentu dodatkowo wzbogacone są o nagłówek sieciowy, który zawiera adresy logiczne: źródłowy i docelowy. Adresy te pozwalają wyznaczyć drogę tych pakietów między dwiema stacjami, które pracują w odległych sieciach. W warstwie łącza danych pakiet z poprzedniej warstwy wzbogacony jest dodatkowo o nagłówek ramki, który określa sposób przekazania danych przez interfejs sieciowy do sieci fizycznej. Ostatnia warstwa – fizyczna – ramka z poprzedniej warstwy przekształcana jest do postaci pozwalającej przesłać informację przewodem sieciowym lub za pomocą innego nośnika.
Dane wędrują do stacji docelowej i tam są ponownie przekształcane, najpierw z bitów na nagłówek ramki oraz pozostałe dane. Kiedy dane wędrują do wyższych warstw, to właśnie nagłówki są wykorzystywane do określenia w jaki sposób dane mają zostać przekazane wyższym warstwom. W związku z tym, po dotarciu danych do wyższej warstwy nagłówek warstwy poprzedniej jest zdejmowany.
Organizacja warstwowa.
Model OSI definiuje jakie zadania oraz rodzaje danych mogą być przesyłane między warstwami w całkowitym oderwaniu od ich fizycznej i algorytmicznej realizacji, czyli zakłada istnienie warstw abstrakcji w medium transmisyjnym, sprzęcie oraz oprogramowaniu i wokół tych warstw orientuje specyficzne dla nich protokoły, realizowane przez te protokoły usługi świadczone wyższym warstwom oraz posiadane interfejsy, umożliwiające dostęp do warstwy przez procesy z innych warstw. Mimo iż każda z warstw sama nie jest funkcjonalna, to możliwe jest projektowanie warstwy w całkowitym oderwaniu od pozostałych. Jest to realne, jeżeli wcześniej zdefiniuje się protokoły wymiany danych pomiędzy poszczególnymi warstwami.
Warstwy wyższe.
Wyróżniamy trzy warstwy górne, czyli warstwę aplikacji, prezentacji i sesji. Ich zadaniem jest współpraca z oprogramowaniem realizującym zadania zlecane przez użytkownika systemu komputerowego. Tworzą one pewien interfejs, który pozwala na komunikację z warstwami niższymi. Ta sama warstwa realizuje dokładnie odwrotne zadanie w zależności od kierunku przepływu danych. Przyjmijmy, że dane przepływają w dół Modelu OSI, kiedy płyną od użytkownika do urządzeń sieciowych oraz w górę w przeciwnym wypadku.
Warstwa 7: aplikacji.
Warstwa aplikacji jest warstwą najwyższą, zajmuje się specyfikacją interfejsu, który wykorzystują aplikacje do przesyłania danych do sieci (poprzez kolejne warstwy modelu ISO/OSI). W przypadku sieci komputerowych aplikacje są zwykle procesami uruchomionymi na odległych hostach. Interfejs udostępniający programistom usługi dostarczane przez warstwę aplikacji opiera się na obiektach nazywanych gniazdami ().
Jeżeli użytkownik posługuje się oprogramowaniem działającym w architekturze klient-serwer, zwykle po jego stronie znajduje się klient, a serwer działa na maszynie podłączonej do sieci świadczącej usługi równocześnie wielu klientom. Zarówno serwer, jak i klient znajdują się w warstwie aplikacji. Komunikacja nigdy nie odbywa się bezpośrednio między tymi programami. Kiedy klient chce przesłać żądanie do serwera, przekazuje komunikat w dół do warstw niższych, które fizycznie przesyłają go do odpowiedniej maszyny, gdzie informacje ponownie wędrują w górę i są ostatecznie odbierane przez serwer. Jednocześnie zapewnia interfejs między aplikacjami, których używamy, a siecią (umożliwia komunikację).
Warstwa 6: prezentacji.
Podczas ruchu w dół zadaniem warstwy prezentacji jest przetworzenie danych od aplikacji do postaci kanonicznej () zgodnej ze specyfikacją OSI-RM, dzięki czemu niższe warstwy zawsze otrzymują dane w tym samym formacie. Kiedy informacje płyną w górę, warstwa prezentacji tłumaczy format otrzymywanych danych na zgodny z wewnętrzną reprezentacją systemu docelowego. Wynika to ze zróżnicowania systemów komputerowych, które mogą w różny sposób interpretować te same dane. Dla przykładu bity w bajcie danych w niektórych procesorach są interpretowane w odwrotnej kolejności niż w innych. Warstwa ta odpowiada za kodowanie i konwersję danych oraz za kompresję / dekompresję; szyfrowanie / deszyfrowanie. Warstwa prezentacji obsługuje np. MPEG, JPG, GIF itp.
Warstwa 5: sesji.
Warstwa sesji otrzymuje od różnych aplikacji dane, które muszą zostać odpowiednio zsynchronizowane. Synchronizacja występuje między warstwami sesji systemu nadawcy i odbiorcy. Warstwa sesji „wie”, która aplikacja łączy się z którą, dzięki czemu może zapewnić właściwy kierunek przepływu danych – nadzoruje połączenie. Wznawia je po przerwaniu.
Warstwy niższe.
Najniższe warstwy zajmują się odnajdywaniem odpowiedniej drogi do celu, gdzie ma być przekazana konkretna informacja. Dzielą również dane na odpowiednie dla urządzeń sieciowych pakiety określane często skrótem PDU (ang. "Protocol Data Unit"). Dodatkowo zapewniają weryfikację bezbłędności przesyłanych danych. Ważną cechą warstw dolnych jest całkowite ignorowanie sensu przesyłanych danych. Dla warstw dolnych nie istnieją aplikacje, tylko pakiety/ramki danych. Warstwy dolne to warstwa transportowa, sieciowa, łącza danych oraz fizyczna.
Warstwa 4: transportowa.
Warstwa transportowa segmentuje dane oraz składa je w tzw. strumień. Warstwa ta zapewnia całościowe połączenie między stacjami: źródłową oraz docelową, które obejmuje całą drogę transmisji. Następuje tutaj podział danych na części, które są kolejno indeksowane i wysyłane do docelowej stacji. Na poziomie tej warstwy do transmisji danych wykorzystuje się dwa protokoły TCP (ang. "Transmission Control Protocol") oraz UDP (ang. "User Datagram Protocol"). W przypadku gdy do transmisji danych wykorzystany jest protokół TCP stacja docelowa po odebraniu segmentu wysyła potwierdzenie odbioru. W wyniku niedotarcia któregoś z segmentów stacja docelowa ma prawo zlecić ponowną jego wysyłkę (kontrola błędów transportu). W przeciwieństwie do protokołu TCP w protokole UDP nie stosuje się potwierdzeń. Protokół UDP z racji konieczności transmisji mniejszej ilości danych zazwyczaj jest szybszy od protokołu TCP, jednakże nie gwarantuje dostarczenia pakietu. Oba protokoły warstwy transportowej stosują kontrolę integralności pakietów, a pakiety zawierające błędy są odrzucane.
Warstwa 3: sieciowa.
Warstwa sieciowa jako jedyna dysponuje wiedzą dotyczącą fizycznej topologii sieci. Rozpoznaje, jakie drogi łączą poszczególne komputery (trasowanie) i decyduje, ile informacji należy przesłać jednym z połączeń, a ile innym. Jeżeli danych do przesłania jest zbyt wiele, to warstwa sieciowa po prostu je ignoruje. Nie musi zapewniać pewności transmisji, więc w razie błędu pomija niepoprawne pakiety danych. Standardowa paczka danych czasami oznaczana jest jako NPDU (ang. "Network Protocol Data Unit"). Nie znajdują się w nim żadne użyteczne dla użytkowników dane. Jedyne jego zadanie, to zapewnienie sprawnej łączności między bardzo odległymi punktami sieci. Routery są podstawą budowy rozległych sieci informatycznych takich jak Internet, bo potrafią odnaleźć najlepszą drogę do przekazania informacji. Warstwa sieciowa podczas ruchu w dół umieszcza dane wewnątrz pakietów zrozumiałych dla warstw niższych (kapsułkowanie). Jednocześnie warstwa sieci używa czterech procesów (adresowanie, enkapsulacja, routing, dekapsulacja). Protokoły warstwy sieci to: (IPv4, IPv6, ICMP, NOVELL IPX, APPLE TALK, CLNS/DECN itd.).
Warstwa 2: łącza danych.
Warstwa łącza danych jest czasami nazywana warstwą liniową lub kanałową. Ma ona nadzorować jakość przekazywanych informacji. Nadzór ten dotyczy wyłącznie warstwy niższej. Warstwa łącza danych ma możliwość zmiany parametrów pracy warstwy fizycznej, tak aby obniżyć liczbę pojawiających się podczas przekazu błędów. Zajmuje się pakowaniem danych w ramki i wysyłaniem do warstwy fizycznej. Rozpoznaje błędy związane z gubieniem pakietów oraz uszkodzeniem ramek i zajmuje się ich naprawą. Podczas ruchu w dół w warstwie łącza danych zachodzi enkapsulacja pakietów z warstwy sieciowej tak, aby uzyskać ramki zgodne ze standardem. Czasami są one oznaczane jako LPDU ().
Ramka danych przeważnie składa się z:
Warstwa łącza danych dzieli się na dwie podwarstwy:
Urządzenia działające w tej warstwie to: most i przełącznik.
Warstwa 1: fizyczna.
Fundamentem, na którym zbudowany jest model referencyjny OSI, jest jego warstwa fizyczna. Określa ona wszystkie składniki sieci niezbędne do obsługi elektrycznego, optycznego, radiowego wysyłania i odbierania sygnałów. Warstwa fizyczna składa się z czterech obszarów funkcjonalnych:
Wspólnie obejmują one wszystkie mechanizmy potrzebne do obsługi transmisji danych, takie jak techniki sygnalizacyjne, napięcie elektryczne powodujące przepływ prądu elektrycznego przenoszącego sygnał, rodzaje nośników i odpowiadające im właściwości impedancji, elektroniczne składniki kart sieciowych, a nawet fizyczny kształt złącza używanego do terminacji nośnika.
Warstwa fizyczna przesyła i odbiera sygnały zaadresowane dla wszystkich protokołów jej stosu oraz aplikacji, które je wykorzystują. Musi ona więc wykonywać kilka istotnych funkcji – w szczególności:
Aby móc nadawać dane, musi ona:
W celu odbierania danych konieczne jest natomiast:
Lista ta, jak widać, nie obejmuje żadnych sposobów weryfikowania integralności danych. Warstwa fizyczna nie posiada bowiem mechanizmu służącego rozpoznawaniu znaczenia wysyłanych, jak też otrzymywanych danych. Służy wyłącznie przesyłaniu logicznych zer i jedynek.
Warstwa fizyczna, w postaci określonej przez Model Referencyjny OSI, składa się ze wszystkich procesów, mechanizmów, elektroniki oraz protokołów, które potrzebne są urządzeniu obliczającemu w celu wysłania i odbierania binarnych strumieni danych. W specyfikacji warstwy fizycznej technologii LAN zamieszczone są oczekiwania odnośnie do wydajności nośnika łączącego komunikujące się ze sobą urządzenia. Model jednak nie określa samego rodzaju nośnika.
Praktyczne znaczenie Modelu OSI.
W praktyce Model OSI został częściowo zmodyfikowany. Najczęstszą zmianą było połączenie warstwy fizycznej oraz łącza danych w jedną. Wynikało to z praktycznych cech tych warstw, które powodowały, że nie dało się odseparować ich pracy od siebie. Nie należy mylić Modelu OSI-RM z TCP/IP. Mimo pewnego podobieństwa oba te modele nie są w pełni zgodne.
Pakiety, przechodząc przez różne urządzenia sieciowe, dochodzą do różnych warstw modelu OSI. Zasięg pakietu w urządzeniu przedstawia rysunek:
Porównanie warstw modelu OSI i modelu TCP/IP.
Model TCP/IP nie jest tak rygorystycznie podzielony na warstwy jak w przypadku modelu OSI. Mimo że koncepcja tych dwóch modeli jest zupełnie inna, to warstwy TCP/IP są porównywane z warstwami OSI w następujący sposób:

</doc>
<doc id="1522589" url="https://pl.wikipedia.org/wiki?curid=1522589" title="Albertrandi">
Albertrandi

Albertrandi ("Albertrandy") – polski herb szlachecki z nobilitacji.
Opis herbu.
Tarcza dzielona w pas. W polu górnym, czerwonym orzeł srebrny w lewo. W polu dolnym, błękitnym drzewo zielone o czterech korzeniach, między dwoma liliami srebrnymi. Brak informacji o klejnocie i labrach.
Najwcześniejsze wzmianki.
Herb nadany w 1776 roku Janowi Chrzcicielowi Albertrandiemu.
Herbowni.
Jan Chrzciciel Albertrandi.

</doc>
<doc id="1522590" url="https://pl.wikipedia.org/wiki?curid=1522590" title="Puchar Świata w Biathlonie 2009/2010">
Puchar Świata w Biathlonie 2009/2010



</doc>
<doc id="1522591" url="https://pl.wikipedia.org/wiki?curid=1522591" title="Puchar Świata w Biathlonie 2008/2009">
Puchar Świata w Biathlonie 2008/2009



</doc>
<doc id="1522592" url="https://pl.wikipedia.org/wiki?curid=1522592" title="Puchar Świata w Biathlonie 2006/2007">
Puchar Świata w Biathlonie 2006/2007



</doc>
<doc id="1522593" url="https://pl.wikipedia.org/wiki?curid=1522593" title="Puchar Świata w Biathlonie 2007/2008">
Puchar Świata w Biathlonie 2007/2008



</doc>
<doc id="1522594" url="https://pl.wikipedia.org/wiki?curid=1522594" title="Puchar Świata w Biathlonie 2003/2004">
Puchar Świata w Biathlonie 2003/2004



</doc>
<doc id="1522595" url="https://pl.wikipedia.org/wiki?curid=1522595" title="Puchar Świata w Biathlonie 2005/2006">
Puchar Świata w Biathlonie 2005/2006



</doc>
<doc id="1522599" url="https://pl.wikipedia.org/wiki?curid=1522599" title="Ajaks Mniejszy">
Ajaks Mniejszy



</doc>
<doc id="1522606" url="https://pl.wikipedia.org/wiki?curid=1522606" title="Parafia św. Michała Archanioła w Grodkowie">
Parafia św. Michała Archanioła w Grodkowie

Parafia św. Michała Archanioła w Grodkowie – rzymskokatolicka parafia w Grodkowie. Parafia należy do dekanatu Grodków w diecezji opolskiej. 
Historia parafii.
Parafia została założona w XIII wieku. Informacje o parafii pochodzą z rejestru dziesięcin archiprezbiteratu brzeskiego. Jej obecnym proboszczem jest ks. Arkadiusz Markowski (CM). Mieści się przy ulicy Warszawskiej. Prowadzona przez Zgromadzenie Księży Misjonarzy św. Wincentego a Paulo.
Liczebność i zasięg parafii.
Do parafii należy 10475 wiernych z następujących miejscowości: Grodków, Lubcz, Nowa Wieś Mała, Polana, Tarnów Grodkowski i Wojsław.

</doc>
<doc id="1522607" url="https://pl.wikipedia.org/wiki?curid=1522607" title="Okręg wyborczy East Grinstead">
Okręg wyborczy East Grinstead

Okręg wyborczy East Grinstead powstał w 1307 r. i wysyłał do angielskiej, a następnie brytyjskiej, Izby Gmin dwóch deputowanych. Okręg został zlikwidowany w 1832 r., ale przywrócono go ponownie w 1885 r. jako okręg jednomandatowy. Okręg położony był w hrabstwie Sussex. Został zlikwidowany w 1983 r.

</doc>
<doc id="1522608" url="https://pl.wikipedia.org/wiki?curid=1522608" title="Almighty Vice Lord Nation">
Almighty Vice Lord Nation

Almighty Vice Lord Nation, lub Vice Lords – jeden z najstarszych i największych gangów ulicznych w Chicago, także z historią w latach 60. XX wieku wykonywania pracy socjalnej przy wsparciu charytatywnej Fundacji Rockefellera.
Gang został założony w 1957 przez ośmiu afroamerykańskich chłopców z Chicago, karnie skierowanych za drobne przestępstwa przez sąd dla nieletnich do stanowej karno-poprawczej instytucji edukacyjnej Illinois State Training School for Boys w St. Charles. Po odbyciu reedukacji/kary, rozprzestrzenili ją w swojej zaniedbanej zachodniej dzielnicy miasta, North Lawndale, która sama uległa wyniszczeniu w wyniku gwałtownych zajść i demonstracji murzyńskich w 1963.
Obecnie gang podobno liczy sobie powyżej 20 tysięcy członków i rozprzestrzenił się do odległych miast, np. Memphis.
Conservative Vice Lords.
W 1967 David Dawley przyjechał do murzyńskiego Chicago, jako wykształcony w Dartmouth College biały działacz społeczny po stażu w Peace Corps jako wolontariusz w pracy socjalnej za granicą. W Chicago Dawley chciał wykonać te same prace, tyle że u siebie w kraju. Dzięki jego powiązaniom, wykształceniu i pomocy technicznej, po uprzednio obdarzeniu go zaufaniem, przywódcy gangu, przede wszystkim Bobby Gore, wystąpili z Dawleyem o wsparcie charytatywne na cele społecznej odnowy ich dzielnicy. Nawet uzyskali pokaźne fundusze, w sumie ponad 250 tys. dolarów, od m.in. Fundacji Rockefellera
Fundusze te wykorzystano na rozwój świetlicy, sadzenie drzew, sprzątanie potłuczonego szkła butelkowego, wstawiania trawników, malowania muralów. Jako jedyny gang uliczny w historii, Vice Lords czasowo przekształcili się w spółkę prawa handlowego, czyli osobę prawną (korporację), przyjmując jako nazwę: Conservative Vice Lords. Przez dwa lata, CVL przekształcili North Lawdale w relatywną oazę spokoju, kiedy to pozostałe biedne dzielnice miasta ulegały pogorszeniu. Jednak pełniący obowiązki od 1955 w ramach "Chicagowskiej machiny" słynny mayor Richard J. Daley był nieprzejednanie wrogo ustawiony ku zaistnieniu CVL jako potencjalnego rywala politycznego w Chicago. Poza tym, postrzegał wszystkie gangi uliczne jednolicie, jako zło do wytępienia siłowo. Także, z Conservative Vice Lords sporadycznie walczyły inne okoliczne gangi, zasadniczo rywalizujące z CVL.
Po skazaniu przywódcy gangu za morderstwo fundacje charytatywne nie były już skore udzielać się w Chicago po stronie gangu. Wkrótce sytuacja porządkowa (czy raczej, przestępcza) w dzielnicy North Lawndale uległa typowemu pogorszeniu, i nieuchronnie zrównała w dół do coraz to bardziej wyniszczonego zachodniego i południowego Chicago.
Obecnie.
Po czasie dynamika społeczna spowodowała, że podstawową działalnością gangu, zamiast krzewienia kultury czy odnowy społecznej, stała się typowa zbrojna przestępczość i czerpanie z niej zysków.
Od odległego czasu podejmowania akcji społecznych, Almighty Vice Lord Nation stali się założycielami międzygangowego sojuszu People Nation. Obecnie ich głównym zajęciem jest rozbój, handel narkotykami, czy międzygangowe morderstwo. Gang występuje powielony w innych miastach, przykładowo w Memphis w stanie Tennessee.
Za gang stowarzyszony uważają gang Bloodsów wywodzący się z Los Angeles. Za nieprzyjaznych biorą natomiast rywalizujący chicagowski sojusz Folk Nation, w tym Gangster Disciples czy też Cripsów (także rodowodem z Los Angeles).
Jak to gangi uliczne zazwyczaj, Vice Lordzi zasadniczo znajdują poparcie i rekrutują nowych członków wśród miejskich, okolicznych dzieci i młodzieży murzyńskiej. Starsi członkowie są statystycznie narażeni na zastrzelenie w pistoletowych porachunkach, najczęściej w postaci ostrzelania z powoli przejeżdżającego samochodu (tzw. "drive-by shooting"), lub trafiają na lata do więzienia za uczestniczenie jako ogniwo końcowe w międzynarodowym mafijnym handlu narkotykami, czy za usiłowanie lub popełnienie morderstwa, najczęściej na jakimś rywalu z wrogiego gangu.
Symbole, kolory, znaki.
Często stosowanymi symbolami są:
Ich główni stosowane kolory to czarny/złoty, oraz czarny/czerwony.
Ta druga kombinacja może oznaczać wystrój "bojowy" (ang. "war color").
Z ww. powodów, członkowie ubierają się w bluzy profesjonalnego zespołu baseballowego Pittsburgh Pirates, oraz analogicznego futbolu amerykański Pittsburgh Steelers. Litera "P" na czapeczkach Pirates odnosi się do sojuszu People Nation. Koszulki koszykarza Chicago Bulls Michael Jordana są popularne z uwagi na ich czarno/czerwone barwy i number, "23": 2 plus 3 daje 5, co oddaje 5-ramienną (raczej, ściślej semiotycznie, pięcio-wierzchołkowej.
Gangsterzy ci używają gestu powitalnego w postaci wyprostowanych: kciuka, palca wskazującego i palca środkowego (ang. "middle finger"), pokazanych uniesioną dłonią, całość przybierającą kształt: "VL".
Hierarchia.
Vice Lords mają "Chief of Chiefs" na południe USA. Inne stopnie to:
Gangster Ronald Terry skazany w 2006 na wieloletnie pozbawienie wolności za usiłowanie morderstwa był "five-star universal elite" dla Memphis.
Graffiti.
Vice Lords malują sprayem charakterystyczny szatański trójząb rywali z Gangster Disciples, ale odwrócony do góry nogami, jako zniewagę.

</doc>
<doc id="1522612" url="https://pl.wikipedia.org/wiki?curid=1522612" title="Przedmoście (fortyfikacja)">
Przedmoście (fortyfikacja)

Przedmoście, pozycja przedmostowa, przyczółek (fr. " tête de pont") – rejon umocniony opanowany przez wojska własne w celu obrony przeprawy mostowej. 
Przedni skraj wybierany jest w odległości niepozwalającej prowadzić przez nieprzyjaciela artyleryjskiego ognia obserwowanego na powierzchnię wody i stworzenia tym samym warunków do przeprawy na przeciwległy brzeg dalszych sił i środków. Podczas wycofania utrzymywanie przyczółku umożliwia wyprowadzenia wojsk za przeszkodę wodną. Flanki opiera się zazwyczaj o brzegi rzeki. Na przeszkodzie wodnej organizuje się straże: górną i dolną, broniące przeprawę przed minami spławnymi i spławianymi przeszkodami uniemożliwiającymi przeprawę (np. barkami).
Organizowanie pozycji obronnej na przedmościu ma na celu zapewnić własnym wojskom ukryte i dogodne przejście do działań zaczepnych, względnie zamknąć nieprzyjacielowi dostęp do przejścia przez przeszkodę wodną.

</doc>
<doc id="1522613" url="https://pl.wikipedia.org/wiki?curid=1522613" title="Cerkiew Opieki Najświętszej Maryi Panny w Chotylubiu">
Cerkiew Opieki Najświętszej Maryi Panny w Chotylubiu

Cerkiew Opieki Najświętszej Marii Panny w Chotylubiu – drewniana cerkiew greckokatolicka z 1888 znajdująca się w Chotylubiu.
Od 2001 obiekt nieczynny kultowo. Cerkiew została włączona do Podkarpackiego Szlaku Architektury Drewnianej.
Historia obiektu.
Dawna cerkiew greckokatolicka położona jest na nieznacznym wzniesieniu pośrodku wsi, przy drodze z Cieszanowa do Brusna. W 1888 z inicjatywy proboszcza Piotra Gissowskiego istniejącą cerkiew z 1693 rozebrano i na jej miejscu postawiono nową. Po wysiedleniu ludności ukraińskiej cerkiew wykorzystywana była od 1947 jako kościół filialny parafii w Cieszanowie pw. Opieki NMP. Była remontowana na przełomie lat 60. i 70. XX wieku. W 1986 dobudowano do babińca nieproporcjonalnie duży przedsionek. Od czasu zbudowania nowego, murowanego kościoła w 2001 cerkiew stoi zamknięta.
Architektura i wyposażenie.
Świątynia orientowana, trójdzielna, konstrukcji zrębowej. Węgły łączone na rybi ogon z rysiami podpierającymi okap osłaniający zrąb. Ściany nad okapem oszalowane pionowym deskowaniem. Podwalina położona na podmurówce z kamienia łamanego. Centralną, najwyższą część stanowi kwadratowa nawa z ośmioboczną kopułą na tamburze zwieńczoną latarnią. Od wschodu znajduje się węższe, prostokątne prezbiterium z małą zakrystią od północy. Nad prezbiterium mieści się nieco mniejsza kopuła, zwieńczona cebulastym hełmem, nad kopułami kute, żelazne krzyże. Od zachodu do cerkwi przylega kwadratowy babiniec. Dachy, kopuły i okap kryte są blachą. W babińcu i zachodniej części nawy jest chór muzyczny. 
Wewnątrz zachowało się wyposażenie z XVII–XIX w., m.in. ikonostas pięciorzędowy z początku XVIII wieku.
Otoczenie.
W pobliżu cerkwi znajduje się trójarkadowa dzwonnica parawanowa, zbudowana na pocz. XX w. z kamienia łamanego, otynkowana, remontowana w 1986, obecnie bez dzwonów. W odległości ok. 1 km, na skraju wsi znajduje się dawny cmentarz greckokatolicki z zabytkowymi nagrobkami bruśnieńskimi.

</doc>
<doc id="1522615" url="https://pl.wikipedia.org/wiki?curid=1522615" title="Konkurs Piosenki Eurowizji 1970">
Konkurs Piosenki Eurowizji 1970

15. Konkurs Piosenki Eurowizji został zorganizowany 21 marca 1970 w RAI Congrescentrum w Amsterdamie przez holenderskiego nadawcę publicznego Nederlandse Omroep Stichting (NOS), dzięki zwycięstwu reprezentantki Holandii podczas konkursu w 1969. Koncert finałowy prowadziła Willy Dobbe.
Zwyciężczynią konkursu została Dana, reprezentantka Irlandii z piosenką "All Kinds of Everything" autorstwa Derry'ego Lindsaya i Jackie Smitha, za którą otrzymała 32 punkty. 
Przebieg konkursu.
Po nierozstrzygnięciu remisu podczas konkursu w 1969, w Amsterdamie odbyły się rozmowy dotyczące gospodarza kolejnego koncertu. Zdecydowano, że organizacją zajmie się Holandia. Podczas obrad wprowadzono nową część koncertów: przedłużono sekwencję otwarcia konkursu, a przed występem każdego reprezentanta można było obejrzeć krótkie filmy, tzw. "pocztówki", prezentujące sylwetkę artysty bądź kraju, który reprezentuje.
Aby uniknąć sytuacji nierozstrzygniętego remisu na pierwszym miejscu, wprowadzono zasadę, która głosi, że w przypadku, gdy najwyżej ocenione kraje będą miały taką samą liczbę punktów, każdy utwór musi zostać wykonany ponownie. Komisja jurorska, z wyłączeniem reprezentantów spornych państw, głosuje wówczas na faworyta poprzez podniesienie ręki. Jeśli nadal następowałby remis, kraje dzieliłyby pierwsze miejsce.
Kraje uczestniczące.
W konkursie brali udział reprezentanci 12 państw. Ze stawki wycofały się telewizje z Finlandii, Norwegii, Portugalii i Szwecji, które zbojkotowały konkurs z powodu nierozstrzygniętego remisu podczas finału w 1969.

</doc>
<doc id="1522619" url="https://pl.wikipedia.org/wiki?curid=1522619" title="Zaburzenia mowy (rozwojowe)">
Zaburzenia mowy (rozwojowe)

Zaburzenia rozwoju mowy – termin ten zazwyczaj odnosi się do ogółu zaburzeń i zakłóceń rozwoju mowy i języka, które pojawiają się w wieku dziecięcym. Pod kątem klinicznym jednak termin „zaburzenie” oraz „zakłocenie” mają inny charakter. Sformułowanie „zaburzenie” sugeruje patologiczny charakter obserwowanego zjawiska, natomiast pojęcie zakłócenie wskazuje, że zjawisko jest jedynie normalną odmianą rozwoju, wynikającą z indywidualnego tempa, rytmu i dynamiki rozwoju jednostki.
Opóźnienie rozwoju mowy.
Opóźnienie rozwoju mowy może wystąpić na skutek odziaływania wielu różnych czynników – zarówno natury biologicznej, jak i społecznej. Jeśli czynniki te mają charakter patologiczny – prowadzą do trwałych zmian w postaci zaburzeń komunikacji, jeżeli natomiast są związane tylko z indywidualnym rytmem i tempem rozwoju – ustępują bez negatywnych następstw. Opóźnione rozpoczynanie kolejnych etapów rozwoju mowy może pojawiać się zarówno u dzieci z wolniejszym tempem rozwoju układu nerwowego – co jest przejawem występowania różnic indywidualnych – jak i u dzieci z patologią rozwoju, uszkodzeniem mózgu, dzieci niesłyszących, z mózgowym porażeniem, autystycznych itd. Opóźnienie rozwoju mowy wyprzedza zatem pojawianie się różnych form zaburzeń mowy u dzieci, ale może mieć różne źródło, charakter i następstwa – dlatego niektóre opóźnienia wyrównują się samoistnie, a inne wymagają specjalistycznej interwencji aby ustąpić lub mogą nie ustąpić nigdy. Należy zatem zaliczać opóźnienie rozwoju mowy nie do zaburzeń mowy, lecz do objawów zaburzeń rozwoju mowy i języka. W efekcie zaburzenia rozwoju mowy mogą doprowadzić do różnorodnych form zaburzeń mowy.
Na tej podstawie wyróżnia się:
Samoistne opóźnienie rozwoju mowy (SORM), którego przyczyny są związane z indywidualnym tempem i rytmem rozwoju dziecka lub słabą dojrzałością aparatu artykulacyjnego:
Niesamoistne opóźnienie rozwoju mowy (NORM), będącego następstwem zaburzeń o określonej lub trudnej do ustalenia albo niejednoznacznej etiologii, jest więc konsekwencją schorzeń i wad rozwojowych działające na organizm w różnych okresach rozwojowych
Klasyfikacja specyficznych zaburzeń mowy i języka według ICD – 10.
F80 – Specyficzne zaburzenia mowy i języka..
Zaburzenia, w których normalne wzorce przyswajania języka są zaburzone od wczesnych stadiów rozwoju. Warunki te nie są bezpośrednio związane z nieprawidłowościami neurologicznymi lub mechanizmami mowy, zaburzeniami sensorycznymi, upośledzeniem umysłowym lub czynnikami środowiskowymi. Specyficznym zaburzeniom rozwojowym mowy i języka często towarzyszą powiązane problemy, takie jak trudności w czytaniu i pisowni, nieprawidłowości w relacjach międzyludzkich oraz zaburzenia emocjonalne i behawioralne.
F80.0.
Specyficzne zaburzenia artykulacji (tj. dyslalia).
W tej grupie zaburzeń rozwojowych stopień umiejętności posługiwania się przez dziecko dźwiękami mowy jest niższy od poziomu odpowiedniego dla jego wieku umysłowego, ale poziom umiejętności językowych jest prawidłowy
Rozwojowe: zaburzenie fonologiczne, zaburzenie artykulacji. Dyslalia, czynnościowe zaburzenia artykulacji, lambdacyzm
F80.1.
Zaburzenia ekspresji mowy (tj. rozwojowa dysfazja/afazja typ ekspresyjny, SLI).
O zaburzeniach ekspresji mowy mówi się, gdy dziecko do 2 r. ż. nie wypowiada słów lub dźwięków zbliżonych do słów oraz przejawia trudności w budowaniu prostych fraz składających się z dwóch słów w wieku 3 lat.
Specyficzne zaburzenie rozwojowe, w którym zdolność ekspresji mowy dziecka jest wyraźnie niższa od poziomu typowego dla jego wieku umysłowego, jednak rozumienie mowy mieści się w granicach normy. Mogą występować zaburzenia artykulacji
Rozwojowa dysfazja lub afazja typu ekspresyjnego
F80.2.
Zaburzenia rozumienia mowy (tj. rozwojowa dysfazja/afazja typ percepcyjny, wrodzone zaburzenia percepcji słuchowej, SLI).
Zdolność rozumienia mowy jest znacząco niższa od poziomu właściwego dla wieku umysłowego dziecka. Dodatkowo, zawsze występują zaburzenia ekspresji mowy. W tym punkcie ujmuje się:
F80.3.
Nabyta afazja z padaczką (zespół Landaua –Kleffnera).
Normalnie rozwijające się dotychczas dziecko traci umiejętności rozumienia i ekspresji mowy, zachowując przy tym ogólną inteligencję. Towarzyszą temu zmiany napadowe w EEG, a w większości przypadków także napady padaczkowe. Zaburzenie rozpoczyna się zwykle pomiędzy 3. a 7. rokiem życia dziecka, które traci wówczas te umiejętności w ciągu dni lub tyg. Związek czasowy pomiędzy wystąpieniem napadów a utratą umiejętności językowych jest zróżnicowany; pierwszy z tych objawów może wyprzedzać 2. (lub na odwrót) o kilka m-cy do 2 lat. Prawdopodobną przyczyną tego stanu może być proces zapalny mózgu. Około 2/3 pacjentów wykazuje mniej lub bardziej wyraźny deficyt rozumienia mowy
F84.8.
Inne zaburzenia mowy i języka (tj. seplenienie).
F84.9.
Zaburzenia mowy i języka, nieokreślone.
Zaburzenia mowy u dzieci wynikające z uszkodzeń ośrodkowego układu nerwowego (OUN).
Przyczynami zaburzeń mowy pochodzenia korowego są głównie uszkodzenia anatomiczne i dysfunkcje OUN, a także zmiany w mózgu, w obszarze (najczęściej w półkuli dominującej – lewej), który odpowiada za prawidłowy rozwój mowy i posługiwanie się językiem.
Obszary mózgu odpowiedzialne za procesy mówienia to przede wszystkim ośrodki słuchowej percepcji mowy (41, 42 pole Brodmana), funkcji motorycznych związanych z mówieniem i pisaniem, rozumieniem mowy (Wernickego), enkodowania mowy (Broki) oraz motorycznej kontroli czytania (Exnera) rozmieszczone głównie przy bruździe Sylwiusza i bruździe Rolanda
Jeśli chodzi o zaburzenia mowy będącymi następstwem uszkodzenia OUN, można wyszczególnić dwa główne terminy
Afazja.
Oznacza całkowity brak rozwoju mowy lub całkowitą utratę zdolności mówienia i/lub rozumienia. (Przedrostek a- w pojęciu afazja odnosi się do stanu określanego jako brak mowy, do którego może dojść zarówno w przypadku, gdy mowa się nie wykształciła, jak i wtedy, gdy po zakończeniu procesu rozwojowego lub w trakcie jego przebiegu człowiek całkowicie utracił zdolność porozumiewania się.) W Polsce przyjęło się jednak określać tym terminem nie tylko całkowite, ale też częściowe zaburzenia mechanizmów programujących czynności mowy.
Terminu tego nie używa się w odniesieniu do dzieci.
Dysfazja.
Zaburzenie rozwoju mowy (mówienia i/lub rozumienia) bądź częściowa utrata wcześniej nabytych już zdolności ekspresyjnych i/lub percepcyjnych. (przedrostek dys- oznacza, że dana czynność została ograniczona lub zniekształcona. Stan ten można obserwować zarówno wtedy, gdy mowa od początku rozwija się nieprawidłowo, jak i wówczas, gdy dopiero po jakimś czasie (w trakcie bądź po zakończeniu procesu rozwojowego) – w wyniku częściowej utraty zdolności mówienia i/lub rozumienia dochodzi do zakłóceń procesu komunikacji językowej.)
Na podstawie powyższych terminów dalej można wyróżnić: "Afazję/dysfazję dziecięcą", "rozwojową" "afazje/dysfazję dziecięcą" i "nabytą afazję/dysfazję dziecięcą". Termin afazja/dysfazja dziecięca stosuje się dla wszystkich typów zaburzeń afatycznych u dzieci.
Rozwojowa afazja/dysfazja dziecięca.
To zaburzenia powstające w wyniku patologii rozwoju lub uszkodzeń mózgu w okresie prenatalnym perinatalnym i częściowo postnatalnym (w 1 roku życia)
Afazja/dysfazja dziecięca nabyta.
Określa zaburzenia powstałe w okresie postnatalnym (gdy uszkodzenie mózgu wystąpiło między początkiem 2 roku życia a 7 rokiem życia), chociaż w niektórych opracowaniach można spotkać się z nazwą niedokształcenie mowy o typie afazji, natomiast określenie afazja dziecięca odnosi się wtedy do zaburzeń powstałych w wieku od 7 d o18 roku życia
Rozróżnienie afazji nabytej i rozwojowej polega głównie na określeniu, czy mowa dziecka od początku rozwijała się na patologicznym podłożu, czy też nie; czy proces rozwojowy dopiero po jakimś czasie (po okresie względnie prawidłowego rozwoju) uległ zaburzeniu, czy też od początku przebiegał nieprawidłowo.
Alalia.
Inaczej dysfazja rozwojowa. Irena Styczek, autorka pierwszego polskiego podręcznika z logopedii, zaburzenia rozwoju mowy wynikające z uszkodzenia struktur mózgowych, które nastąpiło jeszcze przed początkiem rozwoju mowy dziecka określiła mianem alalia. W istocie określenie to jest równoznaczne z afazją/dysfazją rozwojową.
Alalia prolongata.
Inaczej Samoistne Opóźnienie Rozwoju Mowy (SORM)
Odstępstwa od normy rozwojowej u dzieci.
Najpopularniejszą periodyzacją rozwoju mowy jest ta zaproponowana przez Leona Kaczmarka. Klasyfikacja ta dzieli się na pięć okresów:
1. Etap przygotowawczy/wstępny.
Etap ten przypada na okres prenatalny. W tym okresie zaczyna się percepcja mowy. U nienarodzonego jeszcze dziecka wykształcają się i zaczynają już funkcjonować narządy mowy. Płód jest w stanie odczuwać rytm balansu podczas chodu matki, bicie jej serca, rejestruje także jej głos. Ważne jest aby narządy te wykształciły się prawidłowo, ponieważ mają one wpływ m.in. na późniejszą artykulacje.
2. Okres melodii (pierwszy rok życia).
Zaczyna się wraz z narodzeniem dziecka, kiedy wydaje ono z siebie pierwszy okrzyk. Krzycząc i płacząc dziecko jest w stanie sygnalizować swoje potrzeby, takie jak: głód, pragnienie, ból. W okolicy 2-3 miesiąca życia dziecko zaczyna głużyć (głużą także dzieci głuche od urodzenia), czyli wydawać różnego rodzaju przypadkowe dźwięki, głowie gardłowe i tylnojęzykowe. Następnie w okolicy 5-6 miesiąca pojawia się gaworzenie (gaworzą jedynie dzieci słyszące), dziecko świadomie naśladuje dźwięki. Pomiędzy 6 a 12 miesiącem życia u dziecka wykształca się słuch fonemowy, umiejętność odróżniania głosek, dzięki której dziecko jest w stanie opanować mowę. “Niemowlę tworzy i powtarza sylaby otwarte (tzn. kończące się samogłoską) np. pa, ma, ba, składające się z głosek najłatwiejszych artykulacyjnie, tj. spółgłosek wargowych m, p, b (występujących w wielu językach świata), później też d, t, samogłoski – najpierw a, e, czasem i. Te głoski, które w języku dzieci pojawiają się najwcześniej, najrzadziej są też zaburzane (np. a, p, m)”. Między 9 a 12 miesiącem życia dziecko zna już wiele wyrazów, jest w stanie wypowiadać jednak tylko kilka z nich, takie jak: mama, tata, baba, papa. W tym okresie warto zwrócić uwagę na budowę anatomiczną twarzy i jamy ustnej dziecka, mogące mieć wpływ na mowę dziecka. Niepokojące jest także niereagowanie na bodźce dźwiękowe i częste oddychanie ustami.
3. okres wyrazu.
Jest to okres pomiędzy pierwszym a drugim rokiem życia. Dziecko wciąż rozumie stosunkowo więcej wyrazów niż jest w stanie wypowiedzieć, dotyczy to każdego stadium rozwoju mowy dziecka. Jednakże na tym etapie dziecko rozwija prężnie umiejętności rozumienia i wypowiadania wyrazów. Dziecko przyswaja około 3 słowa tygodniowo. Słownik dwulatka zawiera w tym czasie do 300 wyrazów, są to przede wszystkim rzeczowniki określające nazwy osób z bliskiego otoczenia, czasowniki i wyrazy dźwiękonaśladowcze. U dziecka w tym okresie pojawiają się substytucje oraz elizje głoskowe (pomijanie lub zamienianie niektórych głosek). W tym okresie warto zwrócić uwagę na wady zgryzu, jąkanie, czy wsuwanie języka między zęby.
4. okres zdania.
Okres ten obejmuje czas pomiędzy drugim a trzecim rokiem życia dziecka. Najczęściej wypowiada ono zdania twierdzące składające się z dwóch wyrazów. Mowa, którą posługuje się dziecko jest nieporadna. Widoczne są problemy z opanowaniem fleksji i składni. Pod koniec 3 roku życia dziecko zna od 500 do 1000 słów. W większości są to rzeczowniki opisujące przedmioty z najbliższego otoczenia oraz czasowniki w formie bezokoliczników. Wtedy dziecko zaczyna także układać zdania składające się z 3, 4 elementów. Na tym etapie niepokojący może być szczupły zasób słownictwa dziecka, składający się np. z kilku wyrazów jak “mama”, “tata”, “nie”
5. okres swoistej mowy dziecięcej.
Jest to najdłużej trwający okres rozwoju mowy dziecka, trwa od 3 do 7 roku życia. Trzylatki są w stanie przyswajać do 10 słów tygodniowo. Pojawiają się samogłoski nosowe. Dziecko w wieku 4 lat powinno być w stanie wypowiedzieć literę „r”. Podczas trwania tego okresu nadal pojawiają się neologizmy językowe poprzez zjawiska takie jak: metateza (przestawianie głosek i sylab), zjawisko asymilacji, czy kontaminacja (zlepianie słów i wyrazów w jedno słowo). W końcowej fazie tego okresu dziecko powinno prawidłowo artykułować wszystkie głoski języka polskiego, a słownik sześciolatka zawiera już około 3000-4500 wyrazów. Gdy rozwój mowy u starszego dziecka dobiegnie końca, a wciąż pojawiają się wady i zaburzenia wymowy bądź nie opanowało ono jeszcze umiejętności z konkretnego okresu, świadczy to o opóźnionym rozwoju mowy. Wtedy warto udać się do logopedy.
Podsumowanie.
Dzięki koncepcji przedstawionej przez Leona Kaczmarka rodzice mogą obserwować rozwój mowy dziecka. Zestawiając w pewnym przybliżeniu okres, w jakim znajduje się w obecnym czasie dziecko, z jego rzeczywistym rozwojem mowy, opiekun może stwierdzić czy dziecko rozwija się prawidłowo, czy warto udać się po pomoc do specjalisty.
Powszechne wady wymowy (Dyslalia).
Terminem dyslalia (z grec. dys – zaburzenie; lalia – mowa) określa się wady artykulacyjne. Termin ten funkcjonuje zamiennie jako zaburzenia artykulacyjne, zaburzenia wymowy, wady artykulacyjne, nieprawidłowe realizacje fonemów.
Określenie dyslalia jest nośnikiem różnej treści. Ukazują to następujące definicje:
Wyróżnia się dyslalię fizjologiczną i faktyczną.
względnie ukończony, a dziecko w sposób stereotypowy wadliwie wymawia określone
głoski.
Podział rodzajów dyslalii.
Ze względu na liczbę głosek nieprawidłowo artykułowanych.
Ze względu na liczbę nieprawidłowo realizowanych cech dystynktywnych głoski wyróżnia się:
Ze względu na nazwę głoski (głosek) nieprawidłowo artykułowanej.
Seplenienie (sygmatyzm).
Seplenienie polega na nieprawidłowej artykulacji głosek dentalizowanych: ś, ź, ć, dź; s, z, c, dz; sz, ż, cz, dż. Wadliwa wymowa polegać może na: zastępowaniu głosek jednego szeregu innym np. głoski sz, ż, cz, dż brzmią jak s, z, c, dz, ś, ć, dź (szafa – safa, siafa, sanki – sianki, szanki), deformacji – wtedy mówimy o seplenieniu właściwym, opuszczaniu głoski (lub głosek) w mowie.
Rodzaje seplenienia:
Niektóre przyczyny
Reranie (rotacyzm).
Reranie jest wadą polegającą na nieprawidłowej realizacji głoski r. Wadliwa wymowa polegać może na: opuszczaniu dźwięku, zastępowaniu go innym dźwiękiem lub zniekształceniu – wtedy mamy do czynienia z reraniem właściwym. Głoska ta może być wymawiana jak l, j,rl (rak – jak, lak, rlak), r języczkowe lub jest opuszczana (rak –ak).
Rodzaje rerania:
Niektóre przyczyny:
Mowa bezdźwięczna.
Wada ta objawia się brakiem realizacji spółgłosek dźwięcznych i zastępowaniem ich odpowiednimi bezdźwięcznymi, np. b mówione jest jak p, a ż jak sz (słowo żaba w tym zaburzeniu będzie brzmiało jak szapa, woda jak fota, góra – kóra). Nieprawidłowość ta dotyczy 13 głosek: b, bi, d, z, ź, ż, dz, dź, dż, w, wi, g i gi. Mowa bezdźwięczna znajduje również odzwierciedlenie w piśmie w postaci trudnych do eliminowania błędów.
Niektóre przyczyny:
Rynolalia (nosowanie).
Rynolalia polega na mówieniu z nieprawidłowym rezonansem nosowym. Mowa może być w różnym stopniu zniekształcona – od lekkiego nosowania do niewyraźnej, zakłóconej szmerami. Głoski nosowe są wymawiane jak ustne (nosowanie zamknięte) lub odwrotnie – głoski ustne wymawiane są z rezonansem nosowym (nosowanie otwarte)
Rynolalia otwarta.
Najbardziej zniekształcone są spółgłoski szczelinowe i zwartoszczelinowe (s, z, c, dz, sz, ż, cz, dż, ś, ć, dź). Wszystkie głoski realizowane są z silnym zabarwieniem nosowym, głosem dudniącym.
Przyczyny rynolalii otwartej: rozszczepy podniebienia, krótkie podniebienie, jak też nieprawidłowa praca pierścienia zwierającego gardła.
Rynolalia zamknięta.
Dziecko wymawia m jak b; n jak d; ą jak o; ę jak e.
Przyczyny rynolalii zamkniętej: niedrożność jamy nosowo-gardłowej spowodowanej przerostem śluzówki nosa, obrzękiem przy ostrych i przewlekłych stanach kataralnych, przerost trzeciego migdałka, polipami, skrzywieniem przegrody nosa.
Kappacyzm.
Polega na nieprawidłowej wymowie głosek tylnojęzykowych: k, g i czasami także h. Głoski te najczęściej wymawiane są jak: t, d i f – kawa jak tawa, gołąb jak dołąb.
Przyczyny:
Lambdacyzm (lelanie, łełanie).
Lambdacyzm polega na wadliwym wymawianiu głosek l, ł. Głoska l najczęściej realizowana jest jak j (lala – jaja), głoska ł brzmi jak u albo j (ławka – jawka).
Betacyzm.
W wadzie tej zaburzona jest realizacja głoski b – najczęściej głoska brzmi jak w lub j (bałwan – jałwan, bałwan – wałwan).
Przyczyny:
Zapobieganie dyslalii.
Najważniejsze zalecenia dotyczące wczesnej profilaktyki:
Leczenie zaburzeń mowy.
Dziecko wadliwie mówiące trafia zazwyczaj najpierw do logopedy, który bada dziecko i stawia wstępne rozpoznanie. W celu ustalenia przyczyn wadliwej wymowy logopeda konsultuje się często ze specjalistami:
Gdy znana jest przyczyna zaburzeń mowy należy je, jeśli to możliwe, usunąć.
Po usunięciu przyczyny wadliwej wymowy lub gdy ta spowodowana jest wadliwym bądź niedbałym artykułowaniem należy rozpocząć terapię logopedyczną odpowiednią dla danego zaburzenia mowy.
Terapia zaburzeń artykulacyjnych.
podstawowe etapy:

</doc>
<doc id="1522624" url="https://pl.wikipedia.org/wiki?curid=1522624" title="Brzozówka (gmina)">
Brzozówka (gmina)

Brzozówka (od 1973 "Szastarka") – dawna gmina wiejska istniejąca do 1954 roku w woj. lubelskim. Siedzibą gminy była Brzozówka, a następnie Polichna.
Gmina Brzozówka wymieniona jest w Słowniku geograficznym Królestwa Polskiego jako jedna z 13 gmin powiatu janowskiego (stan na rok 1879). W 1874 roku do gminy Brozówka włączono obszar zniesionej gminy Stróża.
W 1919 roku gmina weszła w skład woj. lubelskiego. 17 lutego 1926 roku z części gminy Brzozówka (oraz z części gminy Chrzanów) utworzono gminę Batorz.
Do 1933 roku ustrój gminy Brzozówka kształtowało zmodyfikowane prawo zaborcze. Podczas okupacji gmina należała do dystryktu lubelskiego (w Generalnym Gubernatorstwie). Po wyzwoleniu powołano do życia Radę Narodową w Brzozówce na mocy statutu z dnia 1 stycznia 1944 roku. 9 sierpnia 1945 roku zniesiono powiat janowski a z jego obszaru utworzono powiat kraśnicki. Po wojnie przeniesiono też siedzibę gminy z Brzozówki do Polichny.
Według stanu z dnia 1 lipca 1952 roku gmina Brzozówka składała się z 25 gromad: Antolin, Blinów cz. I, Blinów cz. II, Brzozówka kolonia, Brzozówka wieś, Karpiówka, Kwiatkowice, Majdan Obleszcze, Moczydła Nowe, Moczydła Stare, Pasieka, Polichna Dolna kolonia, Polichna Dolna wieś, Polichna Górna kolonia, Polichna Górna wieś, Słodków cz. I, Słodków cz. II, Słodków cz. III, Struża kolonia, Struża wieś, Szastarka, Wierzchowiska cz. I, Wierzchowiska cz. II, Wojciechów kolonia i Wojciechów wieś.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy o nazwie "Brzozówka" nie przywrócono, utworzono natomiast jej odpowiednik, gminę Szastarka.

</doc>
<doc id="1522626" url="https://pl.wikipedia.org/wiki?curid=1522626" title="Franciszek Piper">
Franciszek Piper

Franciszek Piper (ur. 1941) – polski historyk zajmujący się tematyką Holocaustu i obozu koncentracyjnego Auschwitz-Birkenau. Jest autorem lub współautorem licznych prac naukowych nt. obozu. Piper wchodził w skład kolegium redakcyjnego Wydawnictwa Państwowego Muzeum Auschwitz-Birkenau. W latach 80. i do roku 2008 kierował Działem Historyczno-Badawczym Państwowego Muzeum Auschwitz-Birkenau w Oświęcimiu.
Życiorys.
W 1959 ukończył III Liceum Ogólnokształcące im. Stefana Żeromskiego w Bielsku-Białej i rozpoczął studia historii na Uniwersytecie Jagiellońskim. W 1964 napisał pod kierunkiem prof. dra Henryka Wereszyckiego pracę magisterską na temat "Przebieg wojny krymskiej na łamach "Czasu"". W 1979 uzyskał tytuł doktora za pracę pt. "Zatrudnienie więźniów KL Auschwitz. Organizacja pracy i metody eksploatacji siły roboczej" napisaną pod kierunkiem prof. dr. Wacława Długoborskiego.
W 1965 rozpoczął pracę w Państwowym Muzeum Auschwitz-Birkenau w Oświęcimiu jako asystent w Dziale Historyczno-Badawczym. W latach 90. został jego kierownikiem. Funkcję tę pełnił do przejścia na emeryturę we wrześniu 2008.
Od 1980 zajmował się problematyką liczby ofiar Auschwitz-Birkenau. Wyniki jego badań zostały po raz pierwszy opublikowane w skróconej wersji w 1991 r., w Izraelu. Następnie została wydana jego książka "Ilu ludzi zginęło w KL Auschwitz. Liczba ofiar w świetle źródeł i badań 1945 - 1990".
Następnie, do emerytury (2008), współredaktor naukowy w ramach prac prowadzonych przez Państwowe Muzeum Auschwitz-Birkenau w Oświęcimiu kierował pracami badawczymi nad "Księgami Pamięci", które zawarły wszystkie możliwe do ustalenia nazwiska Polaków deportowanych do KL Auschwitz. Ponadto publikował wyniki swoich prac w licznych czasopismach. Obecnie jest już emerytowanym pracownikiem Państwowego Muzeum Auschwitz-Birkenau w Oświęcimiu.

</doc>
<doc id="1522628" url="https://pl.wikipedia.org/wiki?curid=1522628" title="Ziya Gökalp">
Ziya Gökalp

Ziya Gökalp (ur. 23 marca 1876, zm. 25 października 1924) – turecki poeta, filozof i socjolog. Piewca Turanu – mitycznej ojczyzny Turków, teoretyk ruchu turkistycznego. Od 1912 roku redaktor pisma „Türk Yurdu”.

</doc>
<doc id="1522630" url="https://pl.wikipedia.org/wiki?curid=1522630" title="Satan Disciples">
Satan Disciples

Satan Disciples, SD's – chicagowski gang uliczny założony w 1964 r. Posiada powyżej 30 tysięcy członków w całej Ameryce. Zajmuje się sprzedażą narkotyków, rozbojami, itp. Należą do Folk Nation.

</doc>
<doc id="1522631" url="https://pl.wikipedia.org/wiki?curid=1522631" title="CE Dom Bosco">
CE Dom Bosco

Clube Esportivo Dom Bosco - brazylijski klub piłkarski z siedzibą w mieście Cuiabá, stolicy stanu Mato Grosso.
Historia.
Klub "Dom Bosco" założony został 4 stycznia 1925 roku. Po raz pierwszy mistrzostwo stanu Mato Grosso zdobył w 1958 roku. Później jeszcze pięć razy klub sięgał po tytuł stanowego mistrza. "Dom Bosco" trzykrotnie wziął udział w rozgrywkach pierwszej ligi brazylijskiej (Campeonato Brasileiro Série A) - w 1977, 1978 i 1979.

</doc>
<doc id="1522632" url="https://pl.wikipedia.org/wiki?curid=1522632" title="Parafia Świętej Rodziny w Zawadzkiem">
Parafia Świętej Rodziny w Zawadzkiem

Parafia Świętej Rodziny w Zawadzkiem – rzymskokatolicka parafia dekanatu Zawadzkie, w diecezji opolskiej, erygowana w 1917 roku.
Historia.
W 1836 roku na terenach należących do hrabiego Andrzeja Renarda, nad rzeką Mała Panew powstała huta, której pierwszym dyrektorem został Franciszek von Zawadzki. Wokół huty powstały osiedla robotnicze, które zostały nazwane "Zawadzkie". W 1865 roku powstała szkoła. Miejscowość należała do parafii Kielcza, a swój rozwój zawdzięcza hucie. 
W 1889 roku ks. Józef Wajda zgłosił propozycję budowy kościoła. W 1890 roku nadleśnictwo przekazało hucie plac pod budowę kościoła, ale teren był podmokły i dyrektor huty zamienił działkę. W 1895 roku rozpoczęto budowę murowanego kościoła, którą finansowały: huta, Towarzystwo św. Bonifacego i kard. abp Jerzy Kopp. W 1898 roku ukończono budowę, a 20 kwietnia 1899 roku ks. dziekan Stanisław Lebek poświęcił kościół "pw. Świętej Rodziny". W 1900 roku kościół stał się filialny. 20 października 1908 roku zdecydowano o odłączeniu Zawadzkiego od Kielczy, a 16 kwietnia 1909 roku filia została podniesiona do godności kuracji, w której skład weszły Zawadzkie, Pälastina, Philipolis, Boehme i Świerkle. W 1912 roku rozpoczęto budowę plebanii. 1 października 1917 roku została erygowana parafia, a pierwszym proboszczem został ks. Oskar Hanke.
W 1954 roku podjęto decyzję o budowie drugiego kościoła, ale z powodu sytuacji politycznej plany odłożono na czas nieokreślony. W 1962 roku wieś otrzymała prawa miejskie. 4 maja 1985 roku bp Antoni Adamiuk poświęcił plac pod budowę. W latach 1985–1992 zbudowano kościół, a od 1992 roku rozpoczęto odprawianiu mszy świętych. 23 czerwca 1995 roku dekretem bpa Alfonsa Nossola została erygowana parafia Najświętszego Serca Pana Jezusa.
W latach 1996–1997 przeprowadzono generalny remont kościoła "pw. Świętej Rodziny". 26 października 1997 roku odbyła się jego konsekracja, której dokonał bp Alfons Nossol.
Od 1976 roku na terenie parafii posługują Bracia szkolni, którzy prowadzą Dom Pomocy Społecznej dla Dzieci i Młodzieży. 
Na terenie parafii jest 2 244 wiernych.
Wikariusze: ks. Franciszek Bryłka (1955–1958), ks. Józef Krzeptowski (1958–1959), ks. Jan Wilczek, ks. Benedykt Świder, ks. Gabriel Poeta, ks. Jerzy Bryś, ks. Rudolf Halemba (1970–1974), ks. Stanisław Ignarski, ks. Bernard Joszko, ks. Andrzej Zocłoński (1974–1975), ks. Krzysztof Kubów (1975–1976), ks. Antoni Król, ks. Michał Wilk, ks. Czesław Nowak (1977–1978), ks. Krzysztof Pagór (1976–1979), ks. Piotr Opara (1978–1981), ks. Ryszard Synder, ks. Konrad Kosytorz, ks. Norbert Nowainski, ks. Bernard Kotula, ks. Henryk Kuczera, ks. Norbert Dragon (1988–1991), ks. Jerzy Dzierżanowski, ks. Ryszard Michalik (1991–1994), ks. Ryszard Kinder (1992–1995), ks. Marian Stokłosa.
Obszar parafii.
Ulice : 

</doc>
<doc id="1522633" url="https://pl.wikipedia.org/wiki?curid=1522633" title="Stop And Stare">
Stop And Stare



</doc>
<doc id="1522634" url="https://pl.wikipedia.org/wiki?curid=1522634" title="Estádio Governador José Fragelli">
Estádio Governador José Fragelli



</doc>
