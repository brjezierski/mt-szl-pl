<doc id="1536667" url="https://pl.wikipedia.org/wiki?curid=1536667" title="Forest (Ohio)">
Forest (Ohio)

Forest – wieś w USA, w stanie Ohio, w hrabstwie Hardin.
Liczba mieszkańców w 2000 roku wynosiła 1488.

</doc>
<doc id="1536668" url="https://pl.wikipedia.org/wiki?curid=1536668" title="Les Salines">
Les Salines



</doc>
<doc id="1536670" url="https://pl.wikipedia.org/wiki?curid=1536670" title="Republika Południowego Wietnamu">
Republika Południowego Wietnamu



</doc>
<doc id="1536671" url="https://pl.wikipedia.org/wiki?curid=1536671" title="Liga+ (magazyn)">
Liga+ (magazyn)

Liga+ – magazyn sportowy o tematyce piłkarskiej produkowany przez Canal+. Od 1997 roku emitowany na antenie Canal+ Sport, pokazujący skróty ze spotkań polskiej ekstraklasy. Program emitowany jest w trakcie sezonu, najczęściej w sobotę o 22.30 i trwa 90 minut. 
Jego gospodarzami są na zmianę Rafał Dębiński i Michał Wodziński. W przeszłości program prowadzili Andrzej Twarowski oraz Tomasz Smokowski. Najczęstszymi ekspertami programu są byli piłkarze: Kazimierz Węgrzyn, Grzegorz Mielcarski, Tomasz Wieszczycki, Mirosław Szymkowiak, Krzysztof Przytuła, Andrzej Juskowiak i Maciej Murawski. Grono to omawia i analizuje kilkuminutowe skróty z bieżącej kolejki polskiej ekstraklasy.

</doc>
<doc id="1536675" url="https://pl.wikipedia.org/wiki?curid=1536675" title="Baker (Luizjana)">
Baker (Luizjana)

Baker – miasto w Stanach Zjednoczonych, w stanie Luizjana.
Liczba mieszkańców w 2000 roku wynosiła 13 753.

</doc>
<doc id="1536676" url="https://pl.wikipedia.org/wiki?curid=1536676" title="DRW">
DRW



</doc>
<doc id="1536678" url="https://pl.wikipedia.org/wiki?curid=1536678" title="Bastrop (Luizjana)">
Bastrop (Luizjana)

Bastrop – miasto w Stanach Zjednoczonych, w stanie Luizjana, w parafii Morehouse. Według spisu w 2020 roku liczy 9691 mieszkańców, w tym 78,9% to Afroamerykanie. 

</doc>
<doc id="1536679" url="https://pl.wikipedia.org/wiki?curid=1536679" title="Guliwer">
Guliwer



</doc>
<doc id="1536681" url="https://pl.wikipedia.org/wiki?curid=1536681" title="Kaplan (Luizjana)">
Kaplan (Luizjana)

Kaplan – miasto w Stanach Zjednoczonych, w stanie Luizjana.
Liczba mieszkańców w 2000 roku wynosiła 5 177.

</doc>
<doc id="1536695" url="https://pl.wikipedia.org/wiki?curid=1536695" title="Ceili">
Ceili



</doc>
<doc id="1536697" url="https://pl.wikipedia.org/wiki?curid=1536697" title="Narrative of a Journey to the Shores of the Polar Sea">
Narrative of a Journey to the Shores of the Polar Sea

Narrative of a Journey to the Shores of the Polar Sea – dziennik podróży Johna Franklina wydany w 1823, opisujący brytyjską wyprawę nad Ocean Arktyczny. Została ona zorganizowana przez Royal Navy, aby odkryć Przejście Północno-Zachodnie, północną drogę morską z Europy na Daleki Wschód. Wyprawa dotarła nad ocean, jednak wyczerpanie zapasów i początek arktycznej zimy zmusiły jej członków do szybkiego odwrotu, w trakcie którego ponad połowa ludzi zginęła. Mimo porażki Franklin został uznany za bohatera. Była to pierwsza z trzech jego wypraw w Arktykę kanadyjską.

</doc>
<doc id="1536700" url="https://pl.wikipedia.org/wiki?curid=1536700" title="Les Salines (Martynika)">
Les Salines (Martynika)

Les Salines albo Plage des Salines – plaża na Karaibach, na południowym wybrzeżu Martyniki, ok. 3 km na południe od miasteczka Sainte-Anne. Jest jedną z najchętniej odwiedzanych plaż na wyspie, zarówno przez turystów, jak i miejscową ludność. 
Plaża Les Salines leży na wąskiej mierzei między cieśniną Canal de Sainte-Lucie a słonym jeziorem Étang des Salines, któremu zawdzięcza swoją nazwę. Długi na ponad kilometr pas piaszczystego wybrzeża ograniczony jest od lądu przez tropikalną roślinność, m.in. liczne palmy kokosowe. Okolice plaży, łącznie z drogą dojazdową i parkingiem, zostały poważnie zniszczone w czasie huraganu Dean w 2007 roku.

</doc>
<doc id="1536703" url="https://pl.wikipedia.org/wiki?curid=1536703" title="Zespół wielu złożonych zaburzeń rozwojowych">
Zespół wielu złożonych zaburzeń rozwojowych

Zespół wielu złożonych zaburzeń rozwojowych (, ) – zaburzenie rozwoju należące do spektrum autyzmu i spektrum schizofrenii, charakteryzujące się wczesnym początkiem (niekiedy w pierwszych latach życia). Powoduje charakterystyczne dla zaburzeń związanych z autyzmem trudności w komunikacji i kontaktach społecznych oraz poważne zaburzenia emocji z nieprawidłowościami w myśleniu. Ma niekorzystny wpływ na inteligencję.
Problemy osób z tym zaburzeniem wynikają przede wszystkim z braku kontroli nad emocjami i nadmiernej wyobraźni (w przeciwieństwie do autyzmu), która wywołuje przerażające lęki oraz trudności z odróżnieniem fikcji od rzeczywistości (mogą doprowadzać nawet do stanów psychotycznych). Ludzie ci mogą mieć zarówno nadmierną chęć posiadania kontaktów z innymi, jak i też być niezwykle wycofani. W kontaktach tych często brakuje właściwej empatii. 
Zaburzenie to bywa niekiedy nazywane „zaburzeniem z pogranicza w dzieciństwie”, chociaż poziom funkcjonowania tych osób w dorosłym życiu często bywa bardzo niski – niższy od ludzi z łagodnym autyzmem. Osoby z McDD mają kilkunastokrotnie większe ryzyko wystąpienia schizofrenii, zaburzeń schizoidalnych i schizotypowych.
Kryteria diagnostyczne.
A. Zaburzenia regulacji emocji (afektywne) – co najmniej 2 z poniższych:
B. Wyraźne nieprawidłowości w kontaktach społecznych i rozwoju (objawy autystyczne) – co najmniej dwa z (A) i jedno z (B) lub (C).
(A) Jakościowe nieprawidłowości w kontaktach społecznych: 
(B) Jakościowe trudności w komunikacji.
(C) Ograniczone, repetytywne wzorce zachowań, zainteresowań lub aktywności.
C. Zaburzenie procesów myślenia (objawy psychotyczne) – dwa lub więcej z poniższych.
Inne możliwe objawy, które nie są konieczne do diagnozy:
Powyższe objawy muszą utrzymywać się przez co najmniej 6 miesięcy.

</doc>
<doc id="1536704" url="https://pl.wikipedia.org/wiki?curid=1536704" title="Plage des Salines">
Plage des Salines



</doc>
<doc id="1536708" url="https://pl.wikipedia.org/wiki?curid=1536708" title="Roberto Nanni">
Roberto Nanni

Roberto Antonio Nanni (ur. 20 sierpnia 1981 w Azul w prowincji Buenos Aires) - argentyński piłkarz, grający na pozycji napastnika.
Kariera piłkarska.
Kariera klubowa.
Roberto Nanni zadebiutował w klubie Vélez Sársfield. We wrześniu 2003 został pierwszym Argentyńczykiem zakupionym do Dynama Kijów. Nie potrafił zgrać się z zespołem dlatego w październiku 2004 został wypożyczony do hiszpańskiego UD Almería. Potem wypożyczony jeszcze do włoskich klubów AC Siena, FC Messina oraz FC Crotone. W styczniu 2008 po wygaśnięciu kontraktu z Dynamem wrócił do klubu, w którym zaczynał karierę Vélez Sársfield. W 2009 przeniósł się do paragwajskiego Cerro Porteño.

</doc>
<doc id="1536712" url="https://pl.wikipedia.org/wiki?curid=1536712" title="Profil ICC">
Profil ICC

Profil ICC – zbiór danych (pliki o rozszerzeniu .icc), które charakteryzują kolor wejścia albo wyjścia urządzenia, zgodnie z normami ogłoszone przez International Color Consortium (ICC). 
Profili ICC używa się do kontroli procesu zachowania koloru przy przenoszeniu ich pomiędzy różnymi mediami. 

</doc>
<doc id="1536714" url="https://pl.wikipedia.org/wiki?curid=1536714" title="W88">
W88

W88 – amerykańska bojowa głowica termojądrowa o mocy do 475 kiloton. W88 wraz ze swoim pojazdem powrotnym ("Reentry vehicle") Mk-5 stanowią ładunek bojowy pozostających na uzbrojeniu Marynarki Wojennej Stanów Zjednoczonych pocisków balistycznych klasy SLBM "Trident II" D-5

</doc>
<doc id="1536715" url="https://pl.wikipedia.org/wiki?curid=1536715" title="Luigi Amadeo di Savoia d'Abruzzi">
Luigi Amadeo di Savoia d'Abruzzi



</doc>
<doc id="1536717" url="https://pl.wikipedia.org/wiki?curid=1536717" title="Artos">
Artos

Artos (gr. άρτος „chleb”) – chleb pszeniczny, na którym widnieje wizerunek Chrystusa zmartwychwstałego. Poświęcony w pierwszy dzień Paschy, jego cząstka jest rozdawana wiernym w sobotę Tygodnia Paschalnego, po czym przez cały tydzień jest wystawiony w cerkwiach, na pulpicie ustawionym przed ikonostasem. Artos stanowi wspomnienie wydarzeń opisywanych przez Ewangelie, gdy Jezus ukazywał się uczniom i spożywał z nimi chleb.

</doc>
<doc id="1536720" url="https://pl.wikipedia.org/wiki?curid=1536720" title="PTS-M">
PTS-M



</doc>
<doc id="1536721" url="https://pl.wikipedia.org/wiki?curid=1536721" title="Odrzykoń (gmina)">
Odrzykoń (gmina)

Odrzykoń (od 1939 "Bratkówka"; od 1976 "Wojaszówka") – dawna gmina wiejska istniejąca w latach 1934–1939 w woj. lwowskim. Siedzibą władz gminy był Odrzykoń.
Gminę Odrzykoń utworzono 1 sierpnia 1934 roku w województwie lwowskim, w powiecie krośnieńskim, z dotychczasowych drobnych gmin wiejskich: Bajdy, Bratkówka, Łączki Jagiellońskie, Łęki Strzyżowskie, Odrzykoń, Pietrusza Wola, Rzepnik, Ustrobna, Wojaszówka i Wojkówka.
Gminę zniesiono 1 października 1939 roku, a z jej obszaru utworzono gminę Bratkówka (de facto zmiana weszła dopiero po wojnie, a podczas okupacji hitlerowskiej funkcjonowała gmina Odrzykoń).

</doc>
<doc id="1536722" url="https://pl.wikipedia.org/wiki?curid=1536722" title="Sabrina Setlur">
Sabrina Setlur

Sabrina Setlur (ur. 10 stycznia 1974 roku we Frankfurcie nad Menem) − niemiecka raperka. Jest córką indyjskich imigrantów - kannadyjskiego ojca i keralskiej matki. Zadebiutowała w 1995 roku singlem "Ja klar". Trzy razy (w 1996, 1998 i 2000 roku) otrzymała nagrodę ECHO dla najlepszej niemieckiej artystki.

</doc>
<doc id="1536724" url="https://pl.wikipedia.org/wiki?curid=1536724" title="Ludwik Amadeusz Sabaudzki, książę Abruzji">
Ludwik Amadeusz Sabaudzki, książę Abruzji



</doc>
<doc id="1536727" url="https://pl.wikipedia.org/wiki?curid=1536727" title="Nietykalni (serial telewizyjny 1959)">
Nietykalni (serial telewizyjny 1959)

Al Capone i inni ("The Untouchables", dosłownie "Nietykalni") – amerykański serial fabularny zrealizowany w 119 odcinkach 50-minutowych, ukazujący się w latach 1959-1963 w sieci CBS. W 1974 r. wybrane odcinki były emitowane w Polsce. Stworzony przez Quinna Martina. Produkowany przez Quinna Martina, Jerry’ego Thorpe’a i Leonarda Freemana w Desilu.
Treść.
Tematem serialu jest oparta na faktach historia oddziału policji dowodzonego przez Eliota Nessa, który w latach dwudziestych, w okresie prohibicji walczył z przestępczością zorganizowaną na terenie Chicago. Jego głównym przeciwnikiem był słynny gangster Al Capone.
Gościnnie.
W mniejszych rolach i epizodach wystąpili m.in.: Jack Warden, Harry Dean Stanton, Michael Ansara, Martin Landau, Barry Morse, Rip Torn, Cloris Leachman, Robert Loggia, Robert Duvall, James Coburn, Robert Vaughn, Cliff Robertson, Vincent Gardenia, Leslie Nielsen, George Kennedy, Warren Oates, Louise Fletcher, Leonard Nimoy, Ryan O’Neal, Linda Evans, Paul Mazursky, Walter Koenig.

</doc>
<doc id="1536736" url="https://pl.wikipedia.org/wiki?curid=1536736" title="Bruny Surin">
Bruny Surin

Bruny Surin (ur. 12 lipca 1967) – kanadyjski lekkoatleta, sprinter, złoty medalista Mistrzostw Świata i igrzysk olimpijskich.
Jako ośmiolatek przeprowadził się z Haiti do Kanady. Początkowo uprawiał skok w dal oraz trójskok. Po nieudanych dla Surina Igrzyskach Olimpijskich w Seulu (1988) postawił on na starty w sprintach, co było świetną decyzją, gdyż zaczął odnosić duże sukcesy zarówno w startach indywidualnych jak i w sztafecie. 
Koronnym dystansem Surina był bieg na 100 m i to na nim osiągał największe sukcesy w startach indywidualnych :
Dobrze spisywał się również w hali (bieg na 60 m) :
Największe sukcesy Surina związane są jednak ze startami w kanadyjskiej sztafecie 4 x 100 metrów :

</doc>
<doc id="1536737" url="https://pl.wikipedia.org/wiki?curid=1536737" title="Kolebka (powieść)">
Kolebka (powieść)



</doc>
<doc id="1536739" url="https://pl.wikipedia.org/wiki?curid=1536739" title="Yugumo">
Yugumo



</doc>
<doc id="1536740" url="https://pl.wikipedia.org/wiki?curid=1536740" title="Sykomorowe Płycizny">
Sykomorowe Płycizny



</doc>
<doc id="1536742" url="https://pl.wikipedia.org/wiki?curid=1536742" title="USS O’Bannon">
USS O’Bannon

Nazwa okrętów Marynarki Wojennej USA, na cześć Presleya O’Bannona (1784–1850).

</doc>
<doc id="1536745" url="https://pl.wikipedia.org/wiki?curid=1536745" title="Middle Earth Masters">
Middle Earth Masters

Middle Earth Masters – koncertowy album grupy Soft Machine nagrany z odnalezionych taśm i wydany w 2006 r.
Historia i charakter albumu.
Taśmy z zapisanym koncertem został nagrane przez amatora entuzjastę elektroniki Boba Woolforda na zaprojektowanym i wykonanym przez siebie magnetofonie. W ramach testowania tego sprzętu dokonywał on wielu nagrań zarówno w dobrych jak i fatalnych warunkach. W efekcie tych eksperymentów założył on firmę Woolford Sound, która profesjonalnie dokonywała pozastudyjnych nagrań Musica Electronica Viva (Włochy), Xhol Caravan (Niemcy) i angielskich projektów związanych z Soft Machine.
Taśmy z zapisem koncertu zostały odnalezione w 1994 r. przez Michaela Kinga (autora książki "Wrong Movements. A Robert Wyatt Story"). Po sprawdzeniu ich jakości okazało się, że ich stan nie pozwala na wykorzystanie tych nagrań w celu publikacji w formie dysku kompaktowego czy jakiejkolwiek innej.
Jednak w dziesięć lat później technika rozwinęła się już na tyle, że postanowiono posługując się najnowszą techniką uczynić te taśmy zdatnymi do opublikowania na dysku kompaktowym. Zapisano więc taśmy w systemie binarnym, dokonano precyzyjnych napraw, poprawiono głośność nagrań, zredukowano szumy, usunięto zniekształcenia wokalu (który był wykonywany przez niskiej jakości mikrofony i nieustannie przytłumiany eksplozjami dźwięku instrumentów), zrównano poziomy obu kanałów stereo, dokonano subtelnych kompresji itd.
W rezultacie otrzymano zaskakująco dobre nagrania, które można było wydać. Efekt słuchania tych nagrań na CD jest zbliżony do wysłuchania tego koncertu stojąc w klubie Middle Earth przed grającymi Soft Machine. Zapis zawiera więc wszystkie elektroniczne zniekształcenia, brudne dźwięki itd., które były jakby znakiem firmowym zespołu.
Nagrania te są cenne z tego powodu, iż dokumentują krótki okres grupy tuż po odejściu Daevida Allena i przed przyjściem Andy'ego Summersa. Koncertowe nagrania tego składu były praktycznie nieznane. Nagrania pochodzą z dwóch koncertów zespołu w klubie Middle Earth (który zastąpił znany klub UFO) z września 1967 r. i z maja 1968 r.
Ze względu na jakość dźwięku album oceniony być może jako tylko "dobry", jednak pod względem wagi historycznej – jest nieoceniony.

</doc>
<doc id="1536755" url="https://pl.wikipedia.org/wiki?curid=1536755" title="Spin-coater">
Spin-coater

Spin coater, także spin-coater lub powlekacz obrotowy – jest to urządzenie służące do powlekania płaskich powierzchni cienką, równomierną warstwą lakieru, farby, emulsji światłoczułych, substancji fotorezystywnych, itp. Znajduje zastosowanie w elektronice, mikromechanice i mechatronice w pierwszym etapie fotolitografii, jakim jest naniesienie warstwy substancji światłoczułej (fotorezystywnej) na powierzchnię, która ma być później poddana trawieniu (w elektronice może to być na przykład krzem, będący podłożem przyszłego układu scalonego). Spin-coating może również zostać użyty do nanoszenia powłok interferencyjnych na elementy układów optycznych.
Optymalizacja parametrów procesu.
Mimo pozornej prostoty, zrozumienie fizycznych aspektów spin-coatingu w stopniu wystarczającym do optymalizacji jego parametrów jest zagadnieniem trudnym; w procesie powlekania istotne jest bowiem współistnienie powodującej przepływ siły odśrodkowej z siłami przylegania, napięciem powierzchniowym, a przede wszystkim, zmieniającą się w czasie i przestrzeni lepkością, której bieżąca wartość zależy od stopnia odparowania rozpuszczalnika.
W przybliżeniu, grubość uzyskanej warstwy jest odwrotnie proporcjonalna do pierwiastka prędkości wirowania i wprost proporcjonalna do lepkości roztworu, jednak warunki pokrywania są zazwyczaj optymalizowane doświadczalnie. Optymalizacja procesu powlekania obejmuje dobór odpowiednich proporcji substancji do rozpuszczalnika (wpływający na gęstość i lepkość mieszaniny) a także dobór prędkości kątowej wirowania i jej zmian w czasie. Współczesne spin-coatery umożliwiają zaprogramowanie pełnej zależności prędkości wirowania od czasu.
W zależności od rodzaju substancji powlekającej i rozpuszczalnika, możliwe jest uzyskanie warstw o grubości od kilkudziesięciu nm do kilkuset μm. Grubsze warstwy mogą wymagać nanoszenia wieloetapowego (kolejne warstwy nakładane są po naniesieniu i utwardzeniu poprzednich). W przypadku cienkich warstw odchylenia grubości warstwy rezystu są rzędu kilku procent w obrębie całej powierzchni próbki, jednak lokalne wahania grubości warstwy są znacznie mniejsze, co ma znaczenie w przypadku późniejszego pocięcia próbki na mniejsze elementy, lub wykorzystywania jedynie ograniczanego fragmentu jej pełnej powierzchni.
Dodatkowe funkcje spin-coatera.
Poza procesem właściwego powlekania, urządzenie powinno spełniać dodatkowe warunki, istotne zarówno dla jakości powłoki, jak i bezpieczeństwa personelu. Po pierwsze, istotne jest zabezpieczenie powlekanej powierzchni przed osiadaniem pyłu, kurzu i innych zanieczyszczeń z powietrza. Po drugie, spin-coater nie powinien rozbryzgiwać nadmiaru substancji powlekającej w niekontrolowany sposób - jest ona zbierana do miski umieszczonej wokół obrotowej tarczy; w szczególnych przypadkach możliwe jest odzyskanie nadmiaru szczególnie cennych substancji w celu ich ponownego wykorzystania. Po trzecie, silnik i inne części elektromechaniczne powinny być odpowiednio odseparowane od komory wirnika, ponieważ emitowane pary rozpuszczalników w kontakcie z iskrzącymi stykami silnika mogą ulec wybuchowi. Z tych samych względów, praca ze szczególnie niebezpiecznymi rozpuszczalnikami może być prowadzona w atmosferze azotu (lub innych gazów nie zawierających tlenu.) Wyspecjalizowane spin-coatery wyposażone są również w urządzenia kontrolujące prędkość i przyśpieszenie tarczy, układy kontroli temperatury próbki, a także szereg zabezpieczeń wyłączających wirnik oraz podciśnienie (by uniknąć zassania substancji powlekającej) w przypadku oderwania się próbki od tarczy. Spin-coatery mogą również zawierać elementy ułatwiające usuwanie nadmiaru substancji gromadzącej się na brzegach próbki za sprawą menisku.

</doc>
<doc id="1536756" url="https://pl.wikipedia.org/wiki?curid=1536756" title="Spin coater">
Spin coater



</doc>
<doc id="1536758" url="https://pl.wikipedia.org/wiki?curid=1536758" title="Powlekanie obrotowe">
Powlekanie obrotowe



</doc>
<doc id="1536759" url="https://pl.wikipedia.org/wiki?curid=1536759" title="Powlekacz obrotowy">
Powlekacz obrotowy



</doc>
<doc id="1536760" url="https://pl.wikipedia.org/wiki?curid=1536760" title="Spin coating">
Spin coating



</doc>
<doc id="1536761" url="https://pl.wikipedia.org/wiki?curid=1536761" title="FELG">
FELG



</doc>
<doc id="1536762" url="https://pl.wikipedia.org/wiki?curid=1536762" title="Spin-coating">
Spin-coating



</doc>
<doc id="1536763" url="https://pl.wikipedia.org/wiki?curid=1536763" title="Kuźmina (gmina)">
Kuźmina (gmina)

Kuźmina – dawna gmina wiejska istniejąca 1934–1939 i 1941–1954 w woj. lwowskim i rzeszowskim (dzisiejsze woj. podkarpackie). Przed wojną siedzibą władz gminy była Kuźmina, a po wojnie Bircza.
Gminę zbiorową Kuźmina utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin wiejskich: Kreców, Kuźmina, Lachawa, Leszczawa Górna, Leszczawka, Roztoka i Rozpucie.
W 1944 roku gminę przyłączono do powiatu przemyskiego. Gmina weszła w skład utworzonego 18 sierpnia 1945 woj. rzeszowskiego. W dniu 1 lipca 1952 roku gmina Kuźmina była podzielona na 7 gromad: Kreców, Kuźmina, Lachawa, Leszczawa Górna, Leszczawka, Roztoka i Rozpucie.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, a jej dawny obszar wszedł w skład gmin Bircza i Tyrawa Wołoska.

</doc>
<doc id="1536765" url="https://pl.wikipedia.org/wiki?curid=1536765" title="Prawo Olsona">
Prawo Olsona

Prawo Olsona - wraz ze wzrostem liczebności grupy pogarsza się jej wydajność, zwiększanie liczby członków obniża możliwość osiągnięcia celu, chyba że dokonamy podziału na grupy zadaniowe (wtedy możliwość osiągnięcia wyznaczonych zadań wydatnie się zwiększa), zwiększanie liczby członków zmniejsza jednolitość grupy, w dużych grupach obniża się częstość i jakość komunikacji.

</doc>
<doc id="1536766" url="https://pl.wikipedia.org/wiki?curid=1536766" title="Żohatyn (gmina)">
Żohatyn (gmina)

Żohatyn – dawna gmina wiejska istniejąca 1934–1939 i 1941–1954 w woj. lwowskim i rzeszowskim (dzisiejsze woj. podkarpackie). Przed wojną siedzibą władz gminy był Żohatyn, a po wojnie Bircza.
Gminę zbiorową Żohatyn utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin wiejskich: Borownica, Jawornik Ruski, Kotów, Piątkowa, Tarnawka i Żohatyn. 1 kwietnia 1939 roku do gminy Żohatyn przyłączono gromady Brzeżawa i Lipa z gminy Bircza.
W 1944 roku gminę przyłączono do powiatu przemyskiego. Gmina weszła w skład utworzonego 18 sierpnia 1945 woj. rzeszowskiego. W dniu 1 lipca 1952 roku gmina Żohatyn była podzielona na 10 gromad: Borownica, Brzeżawa, Dobrzanka, Jawornik Ruski, Kotów, Lipa, Malawa, Piątkowa, Tarnawka i Żohatyn.
Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin a jej dawny obszar wszedł w skład gmin Bircza i Dubiecko.

</doc>
<doc id="1536767" url="https://pl.wikipedia.org/wiki?curid=1536767" title="Robin Givens">
Robin Givens

Robin Simone Givens (ur. 27 listopada 1964 w Nowym Jorku) – amerykańska aktorka filmowa, telewizyjna i teatralna, modelka.
Życiorys.
Wczesne lata.
Urodziła się w Nowym Jorku w rodzinie katolickiej, jako córka Ruth Roper (z domu Newby) i Reubena Givensa. Jej rodzice rozwiedli się, gdy miała dwa lata. Wychowywana była głównie przez matkę. Dorastała wraz z siostrą Stephanie w Mount Vernon i New Rochelle. 
Uczyła się grać na skrzypcach. Mając dziesięć lat brała udział w zajęciach aktorskich w nowojorskiej American Academy of Dramatic Arts. Ukończyła New Rochelle Academy, prywatną szkołę, która została zamknięta w czerwcu 1987. Jako piętnastolatka zapisała się na zajęcia do Sarah Lawrence College (absolwentka 1984) w Yonkers. Studiowała przez dwa lata medycynę na Harvard Medical School.
Kariera.
W wieku czternastu lat była obecna w scenie imprezy ciotki Emmy w musicalu Sidneya Lumeta "Czarnoksiężnik z krainy Oz" (1978) z Dianą Ross i Michaelem Jacksonem. Pracowała jako modelka dla Ford Agency w Nowym Jorku. 
W 1985 gościła na szklanym ekranie w jednym z odcinków popularnych w latach osiemdziesiątych sitcomach NBC: "The Cosby Show" z Billem Cosby - pt. „Theo and the Older Woman” jako Susanne i "Diff'rent Strokes" z Garym Colemanem - pt. „The Big Bribe” jako Ann. Rok później wystąpiła w roli April Baxter w telewizyjnym dramacie NBC "Beverly Hills Madam" (1986) z Faye Dunaway. Wówczas otrzymała najważniejszą w jej karierze telewizyjnej rolę, postać bogatej Darlene Merriman, w sitcomie "Head of the Class", który stacja ABC nadawała przez pięć sezonów, w latach 1986-1991.
W komedii romantycznej "Bumerang" (1992) u boku Eddiego Murphy’ego zagrała postać Jacqueline Broyer. We wrześniu 1994 była na okładce magazynu „Playboy”. W maju 1995 znalazła się na 88. miejscu listy „100 najseksowniejszych gwiazd w historii kina” magazynu „Empire”. 
W styczniu 2000 pojawiła się w epizodzie w teledysku Toni Braxton „He Wasn't Man Enough”, jako żona oszukująca męża. Gościła w programie "The Howard Stern Radio Show" (2000). 
Wystąpiła w produkcji off-Broadwayowskiej "Monologi waginy" autorstwa Eve Ensler w nowojorskim Westside Theatre Downstairs (2000) i Canon Theatre w Beverly Hills (2001). W komedii Chrisa Rocka "Przywódca – zwariowana kampania prezydencka" (2003) wystąpiła jako Kim. Za rolę aktorki Kyndry Rossiter w dramacie CBS "" ("Hollywood Wives: The New Generation", 2003) na podstawie powieści Jackie Collins z Farrah Fawcett, Melissą Gilbert i Jackiem Scalią zdobyła nominację do nagrody Black Reel. Od lutego do 16 kwietnia 2006 na Broadwayu grała rolę Roxie Hart w musicalu "Chicago".
Życie prywatne.
W latach 1986-87 spotykała się z aktorem Bradem Pittem. 
7 lutego 1988 wyszła za mąż za boksera Mike’a Tysona. W maju 1988 poroniła. 14 lutego 1989 doszło do rozwodu. W 1993 Givens zaadoptowała syna Michaela. 22 sierpnia 1997 poślubiła instruktora tenisa Svetozara Marinkovića. Rozwiedli się 23 września 1998. Ze związku z Murphy Jensenem ma syna Williama (ur. 1999). Spotykała się z Howardem Sternem (2000 ), gospodarzem programu radiowego "The Howard Stern Show".

</doc>
<doc id="1536768" url="https://pl.wikipedia.org/wiki?curid=1536768" title="Nowosiółki Dydyńskie (gmina)">
Nowosiółki Dydyńskie (gmina)

Nowosiółki Dydyńskie (od 1940 "Hujsko") – dawna gmina wiejska istniejąca 1934–1939 w woj. lwowskim (dzisiejsze woj. podkarpackie/obwód lwowski). Siedzibą gminy były Nowosiółki Dydyńskie.
Gminę zbiorową Nowosiółki Dydyńskie utworzono 1 sierpnia 1934 roku w województwie lwowskim, w powiecie dobromilskim, z dotychczasowych jednostkowych gmin wiejskich: Falkenberg, Hujsko, Huwniki, Kalwaria Pacławska, Leszczyny, Nowosiółki Dydyńskie, Sopotnik i Truszowice.
Podczas okupacji przekształcona w gminę Hujsko.
Po wojnie gminy nie odtworzono, mimo że główna część jej obszaru pozostała w granicach Polski (gromada Truszowice znalazła się w ZSRR), a jej dawny obszar włączono do gminy Rybotycze.

</doc>
<doc id="1536774" url="https://pl.wikipedia.org/wiki?curid=1536774" title="Gran Sasso">
Gran Sasso



</doc>
<doc id="1536776" url="https://pl.wikipedia.org/wiki?curid=1536776" title="Symfonia No. 3 (Mendelssohn)">
Symfonia No. 3 (Mendelssohn)



</doc>
<doc id="1536778" url="https://pl.wikipedia.org/wiki?curid=1536778" title="Symfonia No. 4 (Mendelssohn)">
Symfonia No. 4 (Mendelssohn)



</doc>
<doc id="1536782" url="https://pl.wikipedia.org/wiki?curid=1536782" title="Symfonia No. 5 (Mendelssohn)">
Symfonia No. 5 (Mendelssohn)



</doc>
<doc id="1536785" url="https://pl.wikipedia.org/wiki?curid=1536785" title="Teriański Staw">
Teriański Staw



</doc>
<doc id="1536789" url="https://pl.wikipedia.org/wiki?curid=1536789" title="Okultysta">
Okultysta



</doc>
<doc id="1536792" url="https://pl.wikipedia.org/wiki?curid=1536792" title="Ferdynand V">
Ferdynand V



</doc>
<doc id="1536794" url="https://pl.wikipedia.org/wiki?curid=1536794" title="Irena Laskarina Asenina">
Irena Laskarina Asenina

Irena Laskarina Asenina – (bułg.: Ирина Ласкарина Асенина, "Irina Laskarina Asenina"; gr.: Ειρήνη Δούκαινα Λασκαρίνα, "Eirēnē Doukaina Laskarina") caryca bułgarska w latach 1257 – ok. 1270. Żona Konstantyna Asena Ticha. Siostra cesarza bizantyńskiego Jana IV Laskarysa. 
Życie.
Irena Laskarina była córką cesarza nicejskiego Teodora Laskarysa i córki cara bułgarskiego Iwana Asena II, Heleny. W 1257 roku została wydana za możnowładcę bułgarskiego ze Skopje Konstantyna Ticha. W skomplikowanej sytuacji wewnętrznej swojego państwa Teodor Laskarys szukał, wydając Irenę za mąż, sojuszników zewnętrznych. W Bułgarii, po śmierci ostatniego z Asenowiczów w 1256 roku, rozgorzała wojna domowa, w której Konstantyn Tich wyrastał na najpoważniejszego kandydata do korony carskiej. Konstantyn Tich spokrewniony z serbskim domem panującym, niewątpliwie również widział korzyści w nawiązaniu sojuszu z Cesarstwem Nicejskim. Małżeństwo z Ireną, wnuczką Iwana Asena II, pozwalało mu wystąpić z roszczeniami do korony Asenowiczów, do której dotąd jedynym legalnym kandydatem wydawał się żonaty z córką Iwana Asena II, Mico Asen.
Ostatecznie Konstantyn Tich dzięki poparciu bojarów tyrnowskich został obwołany carem i Mico Asen musiał uchodzić ze stolicy, choć walki między pretendentami do władzy miały potrwać jeszcze kilka lat. W 1258 roku, po śmierci ojca Ireny, koronę cesarską włożono na głowę jej 8-letniego brata, Jana IV Laskarysa. Jednak już w następnym roku w wyniku przewrotu wojskowego władzę w cesarstwie nicejskim przejął Michał Paleolog, przyjmując tytuł współcesarza. Kiedy w trzy lata później, w 1261 roku Michał VIII Paleolog proklamował odrodzenie Cesarstwa Bizantyńskiego, a 11-letniego wówczas brata Ireny kazał oślepić i odsunął od władzy, Konstantyn Tich nadal był zajęty walką z Mico Asenem na południu Bułgarii i z Węgrami, popierającymi drugiego z kontrkandydatów do korony carskiej, na zachodzie.
Irena nie zapomniała krzywd doznanych przez rodzinę. Miała się stać w najbliższych latach najzaciętszą przeciwniczką nowego cesarza bizantyńskiego. To ona stała za antybizantyńskimi poczynaniami męża, który po umocnieniu swej władzy, w 1262 roku najechał ziemie cesarstwa, a w 1264 roku, na czele połączonych wojsk bułgarsko-tatarskich spustoszył Trację, czego Michał VIII omal nie przypłacił życiem. Wojna pomiędzy Bułgarią a Bizancjum rozpoczęta w 1262 roku miała toczyć się do 1268 roku.
W 1268 roku pomiędzy Bułgarią a Bizancjum został zawarty pokój. Irena umarła w tym mniej więcej czasie, najpóźniej w 1270 roku.

</doc>
<doc id="1536795" url="https://pl.wikipedia.org/wiki?curid=1536795" title="Parafia Przemienienia Pańskiego w Atyrau">
Parafia Przemienienia Pańskiego w Atyrau

Rzymskokatolicka parafia Przemienienia Pańskiego w Atyrau – rzymskokatolicka parafia w Atyrau (obwód atyrauski) w Kazachstanie. Wchodząca w skład Administratury Apostolskiej Atyrau. Siedziba Administratora Apostolskiego Atyrau.
Historia.
7 lipca 1999 dekretem Kongregacji Ewangelizacji Narodów powołana została do życia Administratura apostolska Atyrau, zaś Administratorem Apostolskim mianowany został ks. Janusz Kaleta. W tym czasie na terenie Zachodniego Kazachstanu funkcjonowała tylko jedna parafia - w Aktjubińsku. 28 października 1999 do Atyrau przyjechał ks. Janusz Kaleta. Pierwsze Msze święte sprawowane były w hotelu Chagala lub w prywatnych mieszkaniach. 
W kwietniu 2001 rozpoczęła się budowa kościoła i centrum duszpasterskiego, zaś w maju 2004 budowa domu siostry ze Zgromadzenia Sióstr Ubogiego Dzieciątka Jezus, które w 2002 rozpoczęły swoją pracę w Atyrau. Świątynia została konsekrowana 4 sierpnia 2002. Dom sióstr i duszpasterskie centrum zostały otwarte w 2005. 
W 2006 roku ks. Janusz Kaleta został konsekrowany na biskupa, a swoje prymicje biskupie odprawił w Atyrau 3 grudnia 2006. 
Wśród parafian są ludzie pochodzenia niemieckiego, rosyjskiego, polskiego, koreańskiego i kazachskiego, którzy mówią po rosyjsku. Prowadzą również duszpasterstwo dla obcokrajowców pracujących w tym regionie. Odprawiana jest Msza Święta w języku angielskim i włoskim. 
W parafii są trzy chór, który także uczestniczy w życiu kulturalnym miasta. 
W centrum duszpasterskim są kursy języka angielskiego, niemieckiego, włoskiego, kursy rysunku, rękodzieła i gry na instrumentach muzycznych oraz lekcje tańca. Zespół teatralny wykonuje różne sceny i występy przez cały rok.
W parafii posługiwało wielu kapłanów. W ostatnim czasie byli to m.in. ks. Marián Tomašov – kanclerz i ekonom od 1 czerwca 2019 do 31 lipca 2021, a wcześniej tutejszy proboszcz oraz ks. Piotr Dydo-Rożniecki - wikariusz od 1 października 2019 do 6 stycznia 2021. Posługiwał tu także ks. Dariusz Buras – wikariusz generalny Administratury od 7 stycznia 2021, a Administrator apostolski Atyrau od 16 maja 2015 do 8 grudnia 2020, od 19 marca 2021 do opuszczenia Kazachstanu był proboszczem w Aksaj. Ks. Lacapag Ronald Lamban był wikariuszem od 6 sierpnia 2021 do 17 kwietnia 2022, a od jesieni 2018 był klerykiem posługującym w parafii.
Wspólnoty zakonne.
Od 23 sierpnia 2008 na terenie parafii swój dom mają siostry Elżbietanki, które zajmują się m.in. zakrystią i prowadzeniem świetlicy dla dzieci. Obecnie w parafii pracują trzy siostry:
Wolontariusze.
Od 2007, przez kilka lat, w parafii pracowali tu wolontariusze misyjni z Ruchu Światło Życie. Na początku zgłosiły się dwie animatorki diecezji warszawsko-praskiej – Katarzyna i Natalia, które wyjechały jesienią 2007 na roczny wolontariat misyjny. Dziewczyny rozpoczęły spotkania młodzieży w duchu oazowym. Po nich jeszcze przez kilka lat przyjeżdżali animatorzy z kilku diecezji. Zajmowali się m.in. nauczaniem języka angielskiego.
Od 19 października 2018 w parafii pracuje wolontariuszka ze Słowacji – Eva Krajčovičová, która jest odpowiedzialna za Caritas w administraturze. Ponadto od 13 września 2021 posługuje przybyła z Polski świecka misjonarka Oktawia Galbierska.

</doc>
<doc id="1536799" url="https://pl.wikipedia.org/wiki?curid=1536799" title="Seattle (Washington)">
Seattle (Washington)



</doc>
<doc id="1536801" url="https://pl.wikipedia.org/wiki?curid=1536801" title="Kazimierz Gilarski">
Kazimierz Gilarski

Kazimierz Gilarski (ur. 7 maja 1955 w Rudołowicach, zm. 10 kwietnia 2010 w Smoleńsku) – generał brygady Wojska Polskiego.
Życiorys.
W latach 1974-1978 był podchorążym Wyższej Szkoły Oficerskiej Wojsk Zmechanizowanych im. Tadeusza Kościuszki we Wrocławiu. Zawodową służbę wojskową rozpoczął w 1978 w Komendzie Garnizonu m. st. Warszawy, pełniąc kolejno funkcje – dowódcy plutonu i zastępcy dowódcy kompanii wart honorowych. W latach 1982–1991 kontynuował służbę na stanowiskach – pomocnika szefa wydziału ds. uroczystości i imprez wojskowych, starszego oficera wydziału operacyjnego oraz szefa tego wydziału. Był współautorem Ceremoniału Wojskowego.
W 1989 ukończył studia magisterskie w Wyższej Szkole Pedagogicznej w Krakowie, a następnie Podyplomowe Studium Pedagogiki w Akademii Obrony Narodowej.
W 1993 został mianowany zastępcą komendanta garnizonu i awansowany do stopnia pułkownika. Jesienią 2005 roku objął stanowisko komendanta Garnizonu Warszawa. W dniu 11 listopada 2006 otrzymał nominację na stopień generała brygady oraz wyznaczony został na stanowisko dowódcy Garnizonu Warszawa.
Zginął w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej.
15 kwietnia 2010 Marszałek Sejmu wykonujący obowiązki Prezydenta RP, Bronisław Komorowski mianował go pośmiertnie na stopień generała dywizji.
24 kwietnia został pochowany w Kwaterze Smoleńskiej na Cmentarzu Wojskowym na Powązkach.
Życie prywatne.
Był żonaty, miał córkę i syna. Interesował się historią wojskowości, sportem i turystyką. Znał język niemiecki.

</doc>
<doc id="1536803" url="https://pl.wikipedia.org/wiki?curid=1536803" title="File (Unix)">
File (Unix)

file (ang. "file" – plik) – standardowy program uniksowy, będący podstawową komendą tegoż systemu. Służy do określania typu informacji zawartych w pliku.
Użycie.
 file "[opcje]" "nazwa"
Historia.
Narzędzie file pojawiło się pierwszy raz w Unix Research Version 4 w 1973. System V przyniósł wiele znaczących zmian. Jedną z większych było przeniesienie informacji o typach plików do oddzielnego pliku, zamiast włączania go do programu bezpośrednio.
Większość dużych dystrybucji BSD i Linuksa używa opensource'owej reimplementacji napisanej przez Iana Darwina. Została ona poszerzona przez Geoffa Collyera w 1989 i od tego czasu była wielokrotnie modyfikowana przez programistów, którymi byli m.in. Guy Harris, Chris Lowth i Eric Fischer.
Przykłady.
 $ file file.c
 file.c: C program text
 $ file program
 program: ELF 32-bit LSB executable, Intel 80386, version 1 (SYSV), dynamically linked 
 (uses shared libs), stripped
 $ file /dev/wd0a
 /dev/wd0a: block special (0/0)
 $ file -s /dev/hda1
 /dev/hda1: Linux/i386 ext2 filesystem
 $ file -s /dev/hda5
 /dev/hda5: Linux/i386 swap file
 $ file compressed.gz
 compressed.gz: gzip compressed data, deflated, original filename, `compressed', last
 modified: Thu Jan 26 14:08:23 2006, os: Unix
 $ file data.ppm
 data.ppm: Netpbm PPM "rawbits" image data

</doc>
<doc id="1536804" url="https://pl.wikipedia.org/wiki?curid=1536804" title="Drygant">
Drygant

Drygant (, , , 1481 m), błędnie nazywany czasami Trzyganiem ("Trigant") – długi i zalesiony grzbiet kończący od południowej strony Grań Baszt w słowackich Tatrach. Ciągnie się od południowych stoków Skrajnej Baszty do Szczyrbskiego Jeziora; jego południowy koniec okrąża Droga Wolności i kolejka elektryczna. Grzbiet Dryganta wraz z Granią Baszt oddzielają Dolinę Mięguszowiecką od Doliny Młynickiej.
Drygant jest potężnym wałem moreny środkowej usypanym przez lodowce niegdyś wypełniające Dolinę Młynicką i Mięguszowiecką. Na wysokości 1481 m jego grzbiet tworzy rozległą, płaską rówień porośniętą moczarowatym lasem. To tutaj geodeci ustawili swój znak pomiarowy, dla którego podana jest wysokość i położenie Dryganta.
Nazwa pochodzi od słowa "drygant" oznaczającego w ludowej słowackiej gwarze dużego konia, grzbiet Dryganta przypomina bowiem grzbiet konia. Zachodnimi stokami Dryganta poprowadzono w 1935 r. szlak turystyczny (odcinek Magistrali Tatrzańskiej) od Szczyrbskiego Jeziora do Popradzkiego Stawu. Prowadzi on wysoko ponad dnem Doliny Mięguszowieckiej, trzymając się mniej więcej wysokości 1500 m n.p.m. Z jego odcinka bliższego Popradzkiemu Stawu rozległe widoki na Dolinę Mięguszowiecką, potężny masyw Wysokiej i Tępej, kamieniste pustkowie Doliny Złomisk i poryte żlebami ściany Osterwy.

</doc>
<doc id="1536806" url="https://pl.wikipedia.org/wiki?curid=1536806" title="Parafia Miłosierdzia Bożego w Kulsarach">
Parafia Miłosierdzia Bożego w Kulsarach

Rzymskokatolicka parafia Bożego Miłosierdzia w Kulsarach – rzymskokatolicka parafia w Kulsarach (obwód atyrauski) w Kazachstanie. Wchodząca w skład Administratury Apostolskiej Atyrau.
Historia.
U początku tej parafii stoi ochrzczony przez ks. Lorenza Gawola – Amantaj – Kazach z pochodzenia. Kilka razy przyjeżdżał on do Atyrau na Eucharystię, w końcu kiedyś powiedział, że może lepiej byłoby, gdyby założyć parafie w Kulsarach, wtedy łatwiej będzie innym tamtejszym katolikom uczestniczyć w życiu kościelnym.
Dnia 10 listopada 2003 w Kulsarach zostało kupione małe dwupokojowe mieszkanie. Jak się okazało znalazło się w Kulsarach kilkanaście osób katolickiego pochodzenia. Wtedy także duszpasterze zaczęli ich przygotowanie ich do sakramentów i co tydzień przyjeżdżali do Kulsar.
Organizowanie parafii rozpoczęto w 2003, ale rejestracji dokonano 21 maja 2004. Pierwszym administratorem parafii został ks. Dariusz Buras. Gdy wspólnota parafialna się liczebnie rozrosła, już 28 lutego 2005 zakupiono dom, który po przebudowie zaadaptowano na potrzeby parafii.
2 maja 2006 ks. Dariusz Buras w związku z objęciem funkcji ojca duchownego w Wyższym Międzydziecezjalnym Seminarium Duchownym w Karagandzie został zwolniony z funkcji administratora parafii w Kulsarach, a jego miejsce zajął 14 października 2007 ks. Cezary Komosiński, który na stałe zamieszkał w tej parafii. Od lipca 2006 do października 2007 trwała budowa kaplicy i domu parafialnego, których poświęcenia dokonał 4 grudnia 2007 biskup Janusz Kaleta, administrator apostolski Atyrau.
Kaplica, która powstała po wyburzeniu ścianek działowych w dawnym sklepie i zlikwidowaniu drugiego piętra ma 56 m2. wraz z chórem może pomieścić nawet około 80 osób. Tam także udało się sprowadzić marmurowy ołtarz, ambonę i chrzcielnicę wykonane w Polsce w zakładzie kamieniarskim pana Krzysztofa Czarnoty. Obraz Jezusa Miłosiernego wykonany przez Dorotę Piwowarczyk ufundował o. Jerzy Karpiński, były prowincjał rosyjskiej prowincji ojców jezuitów.
Do 13 lutego 2017 proboszczem w tej parafii był ks. Łukasz Niemiec. Był najpierw wikariuszem w Parafii Przemienienia Pańskiego w Atyrau (od września 2011 do kwietnia 2013), ale w tym czasie dojeżdżał do Kulsar, zostając na miejscu przeważnie od soboty do poniedziałku. Później został już tutaj proboszczem (od maja 2013 do lipca 2014), a następnie po krótkiej przerwie na pracę w Atyrau, ponownie od stycznia 2015 dojeżdżał do Kulsar, równocześnie będąc od 14 lipca 2015 wikariuszem generalnym w administraturze apostolskiej Atyrau.
Gdy ks. Łukasz Niemiec objął we wrześniu 2018 parafię Matki Bożej Nieustającej Pomocy w Uralsku stamtąd przybył i 3 września 2018 przejął parafię ks. Cezary Paciej. W październiku tego samego roku do parafii przybyli Kanonicy Regularni Pana Jezusa: pochodzący z Indonezji ks. Jacob Dambe oraz diakon Patrick Napal z Filipin. W styczniu 2018 parafię opuścił ks. Cezary Paciej i funkcję proboszcza objął ks. Jacob Dambe, który z końcem lutego 2019 powrócił do rodzimej Indonezji. Od tego czasu do końca kwietnia 2019 pomagał duszpastersko ks. Wojciech Subzda, na co dzień posługujący w parafii Matki Bożej Nieustającej Pomocy w Uralsku. Dnia 2 kwietnia 2019 w parafii Przemienienia Pańskiego w Atyrau diakon Milan Patrick Napal przyjął święcenia kapłańskie z rąk biskupa Karagandy Adelio Dell'Oro. Dnia 23 października 2019 zaczął pracę w parafii, pochodzący z Polski chrystusowiec, ks. Paweł Witek.
Dnia 16 marca 2020 proboszczem został mianowany ks. Wojciech Szubzda, wcześniejszy wikariusz parafii Matki Bożej Nieustającej Pomocy w Uralsku zamieniając się placówką i funkcją z ks. Patrickiem Napalmem CJD. W grudniu 2020 ks. Wojciech Szubzda został mianowany ojcem duchownym w Wyższym Międzydiecezjalnym Seminarium Duchownym w Karagandzie, a kolejnym administratorem parafii, od dnia 7 stycznia 2021, został ks. Piotr Dydo-Rożniecki, który wcześniej był wikariuszem w Parafii Przemienienia Pańskiego w Atyrau.
7 lipca 2022 do Atyrau przybyła ze Słowacji – Eva Lesnická, która od 20 sierpnia 2022 posługuje w tutejszej parafii.

</doc>
<doc id="1536810" url="https://pl.wikipedia.org/wiki?curid=1536810" title="1979 NBA Draft">
1979 NBA Draft

1979 NBA Draft – National Basketball Association Draft, który odbył się 25 czerwca 1979 w Nowym Jorku.
Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.
Runda pierwsza.
Gracze spoza pierwszej rundy tego draftu, którzy wyróżnili się w czasie gry w NBA to: Bill Laimbeer, Mark Eaton.
Mark Eaton, zaczął występować na parkietach NBA dopiero po powtórnym wyborze w drafcie 1982
Wybrany z nr 12. Jim Paxson, jest starszym bratem innego znanego koszykarza, Johna Paxsona.
Znakomity koszykarz, Nikos Galis, Grek urodzony w USA, mimo iż został wybrany w drafcie, z powodu licznych kontuzji nigdy nie podpisał kontraktu z drużyną NBA. Zrobił za to wielką karierę, grając w lidze greckiej i reprezentacji narodowej Grecji.

</doc>
<doc id="1536812" url="https://pl.wikipedia.org/wiki?curid=1536812" title="Bułgarskie władczynie">
Bułgarskie władczynie



</doc>
<doc id="1536814" url="https://pl.wikipedia.org/wiki?curid=1536814" title="Trzygań">
Trzygań



</doc>
<doc id="1536815" url="https://pl.wikipedia.org/wiki?curid=1536815" title="Galerie ASP w Łodzi">
Galerie ASP w Łodzi

Galerie ASP w Łodzi – powstały w 1984 roku, w Akademii Sztuk Pięknych im. Władysława Strzemińskiego.
W kompleks galerii wchodzą:

</doc>
<doc id="1536816" url="https://pl.wikipedia.org/wiki?curid=1536816" title="Lörenskog">
Lörenskog



</doc>
<doc id="1536823" url="https://pl.wikipedia.org/wiki?curid=1536823" title="Region wodny">
Region wodny

Region wodny – w polskim prawie wodnym – część obszaru dorzecza, który został wyodrębniony na podstawie kryterium hydrograficznego na potrzeby zarządzania zasobami wodnymi. Obszary dorzeczy dużych rzek (Wisły, Odry) są podzielone na kilka regionów wodnych, do których włączone są również dorzecza mniejszych, nie tylko ich dopływów, ale też rzek wpadających bezpośrednio do morza (nie dotyczy to jednak rzek transgranicznych, które mają wydzielone odrębne regiony wodne).
Granice regionów wodnych są podstawą wydzielania granic regionalnych zarządów gospodarki wodnej, w związku z czym ich granice nie pokrywają się z granicami jednostek administracyjnych. RZGW może zarządzać jednym regionem wodnym (np. RZGW w Gdańsku zarządza regionem Dolnej Wisły) lub kilkoma regionami (np. RZGW w Warszawie zarządza regionami Środkowej Wisły, Banówki, Świeżej, Łyny i Węgorapy oraz Niemna).
Na potrzeby Państwowego Monitoringu Środowiska na ciekach przekraczających granice regionów wodnych wyznaczane są niektóre z punktów pomiarowo-kontrolnych monitoringu diagnostycznego.
W Polsce wyznaczone są następujące regiony wodne:

</doc>
<doc id="1536828" url="https://pl.wikipedia.org/wiki?curid=1536828" title="Władysław Kocot">
Władysław Kocot

Władysław Kocot (ur. 15 lipca 1900 w Szczeglinie Poduchownym, zm. 22 września 2000 w Drążdżewie) – polski nauczyciel, działacz społeczny, pamiętnikarz, weteran wojny z 1920 roku. Podporucznik rezerwy piechoty Wojska Polskiego.
Życiorys.
Syn Jana i Zofii. Ukończył carską szkołę rządową w Sypniewie, preparandę i seminarium nauczycielskie w Pułtusku (1923), Wyższy Kurs Nauczycielski w Zamościu (1928), Wyższy Kurs Nauczycielski w Obozie Jeńców Wojennych w Murnau (Oflag VIIA) w Niemczech. Uczestnik – ochotnik wojny polsko-bolszewickiej i żołnierz kampanii wrześniowej 1939 r. w stopniu podporucznika, walczył w 13 pułku piechoty. Po klęsce wrześniowej kilka lat spędził w niewoli niemieckiej w oflagach: Działdowo, Prenzlau, Kluczbork i VII A Murnau. Powrócił z niewoli 13 września 1945 r. W roku 2000 awansowany do stopnia majora. W latach 1923–1928 nauczyciel i kierownik szkoły powszechnej w Załogach. Od 1928 do 1939 r. oraz w latach 1945–1970 nauczyciel szkoły powszechnej w Drążdżewie (od 1946 do 1958 r. kierownik tej szkoły). Organizował przedstawienia teatralne, zabawy i loterie fantowe w celu zbiórki pieniędzy na budowę szkół w Załogach oraz remizy tamże i w Drążdżewie, likwidował analfabetyzm, upowszechniał czytelnictwo, opiekował się organizacjami młodzieżowymi, działał w OSP, ZNP, LOK, PCK, kółkach rolniczych, Polskim Związku Pszczelarskim i Związku Inwalidów Wojennych oraz organizacjach kombatanckich. . W roku 1958 nie zgodził się na zdjęcie krzyży w szkole drążdżewskiej, za co zwolniono go dyscyplinarnie z funkcji jej kierownika. 
Autor pamiętników rodzinnych i wojennych. "Pamiętniki z wojny 1920 r." były drukowane we fragmentach w miesięczniku "Ziemia Przasnyska". Współpracował z prof. Witoldem Doroszewskim w zakresie opisu gwar Kurpi i Mazowsza. Żonaty od 1928 r. z Genowefą Lucyną z Chrzanowskich (1912–2000). Pięcioro dzieci: Cezary (1929–2013), Donata (1932–2018), Halina (ur. 1934), Janusz (ur. 1946) i Jerzy (ur. 1948). Spoczywa w grobie rodzinnym na cmentarzu parafialnym w Płoniawach.

</doc>
<doc id="1536829" url="https://pl.wikipedia.org/wiki?curid=1536829" title="Adam Wojdak">
Adam Wojdak

Adam Marek Wojdak (ur. 15 września 1948 we Wrocławiu) – polski piosenkarz i kompozytor, solista-wokalista i konferansjer Reprezentacyjnego Zespołu Artystycznego Wojska Polskiego w latach 1972–1993, wielokrotny uczestnik i laureat Festiwalu Piosenki Żołnierskiej w Kołobrzegu.
Życiorys.
W latach 1968–1970 odbywał zasadniczą służbę wojskową w Centralnym Zespole Artystycznym Wojska Polskiego, a bezpośrednio po jej zakończeniu rozpoczął etatową pracę na stanowisku artysty chóru.
W latach 1972–1974 uczęszczał do średniej szkoły muzycznej w Warszawie, na Wydział Estradowy pod kierunkiem Zbigniewa Rymarza. W 1977 zdał egzamin weryfikacyjny w Ministerstwie Kultury i Sztuki i uzyskał uprawnienia do wykonywania zawodu artysty estradowego w specjalności piosenkarza.
Wielokrotnie brał udział w Festiwalach Piosenki Żołnierskiej w Kołobrzegu, gdzie otrzymał kilkanaście nagród i wyróżnień.
W 1988 współtworzył oprawę muzyczną do fabularyzowanego filmu dokumentalnego "Historia Istotnej Victorii" w reżyserii Michała J. Dudziewicza.
Jest autorem m.in. muzyki i tekstu pieśni "Wysłuchaj mnie" – poświęconej pamięci Jana Pawła II.
Po przejściu na emeryturę artystyczną uruchomił własne studio, w którym specjalizuje się w masteringu nagrań dźwiękowych.
Żonaty z Anną Jantos-Wojdak – tancerką i pedagogiem baletu.

</doc>
<doc id="1536830" url="https://pl.wikipedia.org/wiki?curid=1536830" title="Siergiej Kaliniczew">
Siergiej Kaliniczew

Siergiej Kaliniczew, ros. Сергей Леонидович Калиничев, niem. Sergei Kalinitschew (ur. 3 lutego 1956 w Moskwie) – rosyjski szachista, reprezentant Niemiec od 1995, arcymistrz od 1997 roku.
Kariera szachowa.
Do końca lat 90. XX wieku startował wyłącznie w turniejach rozgrywanych na terenie krajów socjalistycznych. W 1985 r. zwyciężył w Dreźnie, w następnym roku w tym mieście zajął II miejsce (za Rustemem Dautowem), osiągnięcie to powtarzając w Berlinie Wschodnim (za Walerijem Czechowem). W 1988 r. podzielił I m. (wspólnie ze Stanisławem Kostyrą) w Rostocku. W 1989 r. zwyciężył w kolejnych turniejach, rozegranych w Warszawie oraz w Berlinie Wschodnim.
W następnych latach odniósł szereg indywidualnych sukcesów:
Kilkukrotnie startował w finałach indywidualnych mistrzostw Niemiec, najlepszy wynik osiągając w 2004 r. w Höckendorfie, gdzie zajął IV miejsce.
Najwyższy ranking w dotychczasowej karierze osiągnął 1 października 2004 r., z wynikiem 2533 punktów zajmował wówczas 24. miejsce wśród niemieckich szachistów.

</doc>
<doc id="1536835" url="https://pl.wikipedia.org/wiki?curid=1536835" title="Komptonowska długość fali">
Komptonowska długość fali



</doc>
<doc id="1536840" url="https://pl.wikipedia.org/wiki?curid=1536840" title="1978 NBA Draft">
1978 NBA Draft

1978 NBA Draft – National Basketball Association Draft, który odbył się 9 czerwca 1978 w Nowym Jorku.
Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.
Runda pierwsza.
Gracz spoza pierwszej rundy tego draftu, który wyróżnił się w czasie gry w NBA to Maurice Cheeks.

</doc>
<doc id="1536843" url="https://pl.wikipedia.org/wiki?curid=1536843" title="Fotoelektron">
Fotoelektron



</doc>
<doc id="1536844" url="https://pl.wikipedia.org/wiki?curid=1536844" title="Wymondham">
Wymondham

Wymondham – miasto w Wielkiej Brytanii, w Anglii, w regionie East of England, w hrabstwie Norfolk. W 2011 r. miasto to na powierzchni 44,31 km² zamieszkiwało 14 405 osób.

</doc>
<doc id="1536846" url="https://pl.wikipedia.org/wiki?curid=1536846" title="Reflection API">
Reflection API



</doc>
<doc id="1536857" url="https://pl.wikipedia.org/wiki?curid=1536857" title="Japońskie Siły Samoobrony">
Japońskie Siły Samoobrony

 – siły zbrojne Japonii utworzone 1 lipca 1954 roku po zakończeniu amerykańskiej okupacji kraju po II wojnie światowej. W 2017 roku siły zbrojne znalazły się na piątym miejscu w rankingu najpotężniejszych wojsk świata prowadzonym przez Global Firepower.
Doświadczenia wojny światowej, do udziału w której popchnęła kraj polityka nacjonalizmu i militaryzmu, doprowadziły do uchwalenia pacyfistycznej konstytucji, której artykuł 9 zakazuje użycia siły jako sposobu rozwiązywania sporów międzynarodowych, jak również posiadania armii, floty i lotnictwa wojskowego. Interpretacja artykułu wywoływała i w dalszym ciągu wywołuje zaciekłe polityczne debaty.
Historia.
Zakończenie chińskiej wojny domowej w 1949 roku i ustanowienie Chińskiej Republiki Ludowej doprowadziło do zmiany sytuacji politycznej i militarnej w basenie Pacyfiku. Wybuch wojny koreańskiej w 1950 roku i skierowanie na front jednostek amerykańskich stacjonujących w Japonii, czyniło ten kraj bezbronnym. Douglas MacArthur podjął decyzję o utworzeniu 75-tysięcznej Narodowej Rezerwy Policji, powiększonej i przekształconej w 1952 roku w Siły Bezpieczeństwa Narodowego, a w 1954 roku – w Japońskie Siły Samoobrony (JSS).
Rozwój sytuacji międzynarodowej i kolejne zmiany polityczne w kraju wpływały na postrzeganie roli i zadań JSS. Rozbudowa sił zbrojnych ZSRR na Dalekim Wschodzie, w tym na terenach, do których pretensje rości Japonia (południowe Kuryle) oraz radziecka inwazja na Afganistan (1979), doprowadziły w latach 80. XX wieku do modernizacji i rozbudowy sił zbrojnych Japonii, zwłaszcza w dziedzinie obrony przeciwlotniczej i przeciwpodwodnej.
Wzrost znaczenia militarnego Chin, agresywna postawa Korei Północnej, w tym rozwój jej programu rakiet dalekiego zasięgu, zagrożenie terroryzmem itd. wywołują polityczną dyskusję na temat przyszłości Japońskich Sił Samoobrony.
W latach 2004–2006 w Iraku działała Japońska Grupa Odbudowy i Wsparcia licząca 600 żołnierzy. Była to pierwsza operacja wojskowa poza granicami kraju od zakończenia II wojny światowej (z wyjątkiem misji pod auspicjami ONZ).
Struktura i wyposażenie.
W sensie prawnym Japońskie Siły Samoobrony nie są jednostkami wojskowymi, co wymusza specyficzny ich charakter. Wszyscy w nich służący formalnie są cywilami, sprawy prawne rozstrzyga zwyczajny sąd cywilny itd., konsekwentnie nie używa się militarnej nomenklatury. Brak na wyposażeniu broni "stricte" ofensywnych i dalekiego zasięgu: pocisków balistycznych, jednostek piechoty morskiej oraz amfibijnych itd. choć są od tego wyjątki. W 1999 roku na wyposażeniu JSS pojawiły się okręty desantowe typu "Osumi" zdolne do przerzutu wojska i broni pancernej i wyposażone w ciągły pokład lotniczy.7 kwietnia 2018 sformowano pierwszą brygadę piechoty morskiej od czasów drugiej wojny światowej.
Pod względem wyposażenia i wyszkolenia Japońskie Siły Samoobrony nie ustępują czołowym armiom świata. Budżet na „samoobronę” – w granicach 50 mld dolarów rocznie, jest ósmym pod względem wysokości w skali globu. Silnie rozwinięta jest współpraca militarna ze Stanami Zjednoczonymi.
W skład JSS wchodzą:

</doc>
<doc id="1536858" url="https://pl.wikipedia.org/wiki?curid=1536858" title="Mary Ann Gomes">
Mary Ann Gomes

Mary Ann Gomes (ur. 19 września 1989 w Kalkucie) – indyjska szachistka, arcymistrzyni od 2008 roku.
Kariera szachowa.
Wielokrotnie startowała w mistrzostwach świata juniorek w różnych kategoriach wiekowych, największy sukces odnosząc w 2006 r. w Batumi, gdzie w grupie do 18 lat zdobyła brązowy medal. W 2004 r. podzieliła w Teheranie I m. w mistrzostwach Azji juniorek do 16 lat, w 2005 i 2006 r. dwukrotnie zdobyła tytuł indywidualnej wicemistrzyni Indii (w 2006 r. wypełniając pierwszą normę na tytuł arcymistrzyni). Drugą normę zdobyła w tym samym roku w New Delhi, zwyciężając w mistrzostwach Azji juniorek do 20 lat, a trzecią – w 2007 r. w Bombaju, ponownie zajmując I m. w mistrzostwach Azji juniorek do 20 lat. W 2012 r. zdobyła w Ho Chi Minh tytuł indywidualnej wicemistrzyni Azji, natomiast w 2013 r. w Pasay zdobyła w kolejnych indywidualnych mistrzostwach Azji brązowy medal.
Wielokrotnie reprezentowała Indie w turniejach drużynowych, m.in.:
Najwyższy ranking w dotychczasowej karierze osiągnęła 1 lipca 2013 r., z wynikiem 2423 punktów zajmowała wówczas 52. miejsce na światowej liście FIDE, jednocześnie zajmując 4. miejsce wśród indyjskich szachistek.

</doc>
<doc id="1536864" url="https://pl.wikipedia.org/wiki?curid=1536864" title="Gonkin">
Gonkin

Gonkin to wieś w regionie Plateau-Central w prowincji Ganzourgou w środkowym Burkina Faso. Ma około 345 mieszkańców.

</doc>
<doc id="1536865" url="https://pl.wikipedia.org/wiki?curid=1536865" title="Škoda 28Tr Solaris">
Škoda 28Tr Solaris



</doc>
<doc id="1536869" url="https://pl.wikipedia.org/wiki?curid=1536869" title="Li Ching">
Li Ching

Li Ching (chin. upr. 李静, chin. trad. 李靜, pinyin "Lǐ Jìng"; ur. 7 marca 1975 roku w Zhuhai w prowincji Guangdong) – hongkoński tenisista stołowy. Członek kadry narodowej i olimpijski Hongkongu. Najlepszy tenisista stołowy Hongkongu i jeden z najlepszych na świecie. Ma 166 wzrostu i waży 55 kg.

</doc>
<doc id="1536873" url="https://pl.wikipedia.org/wiki?curid=1536873" title="Łew Browarski">
Łew Browarski

Łew Rudolfowycz Browarski (ukr. Лев Рудольфович Броварський, ros. Лев Рудольфович Броварский, "Lew Rudolfowicz Browarski"; ur. 30 listopada 1948 w Drohobyczu, obwód lwowski, Ukraińska SRR, zm. 4 czerwca 2009 we Lwowie) – ukraiński piłkarz, grający na pozycji prawego pomocnika, były reprezentant Związku Radzieckiego, trener piłkarski.
Kariera piłkarska.
Kariera klubowa.
W 1966 rozpoczął karierę zawodową w miejscowym klubie Naftowyk Drohobycz, występującym w klasie B Mistrzostw ZSRR. W 1969 został studentem Instytutu Kultury Fizycznej we Lwowie. Występując w drużynie piłkarskiej uczelni został zauważony przez trenera Karpat Lwów Ernesta Justa. 8 kwietnia 1968 odbył się jego debiut na stadionie „Drużba” we Lwowie przeciwko drużyny Bałtika Kaliningrad. Od razu zajął podstawowe miejsce w składzie Karpat Lwów. W następnym 1969 zdobył Puchar ZSRR. Od 1973 do 1980 był najstabilniejszym piłkarzem lwowskich Karpat, pełnił funkcję kapitana zespołu. W swoim składzie chciały go mieć najlepsze kluby Związku Radzieckiego – Dynamo Kijów i CSKA Moskwa. Browarski nie skorzystał jednak z ofert tych klubów. Został rekordzistą w liczbie występów w Karpatach Lwów. Był wiodącym zawodnikiem zespołu – dobrze "czytał" grę, wykazywał się dużą intuicją. Od kibiców otrzymał tytuł „profesora”. Karierę zawodową ukończył w 1981 jako piłkarz Dnipra Dniepropietrowsk.
Kariera reprezentacyjna.
28 kwietnia 1971 w Sofii debiutował w reprezentacji Związku Radzieckiego w spotkaniu z reprezentacją Bułgarii, zamieniając w 66 min. Wołodymyra Muntiana. Po meczu główny trener Walentin Nikołajew powiedział, że będzie regularnie występować w reprezentacji jeżeli przejdzie do CSKA Moskwa. Łew Browarski pozostał wierny klubowi dlatego więcej nie był powoływany do składu „Sbornej”.
Kariera trenerska.
Karierę trenerską rozpoczął jako trener wykładowca w Internacie Sportowym we Lwowie, pracując z młodzieżą z rocznika 1968. To dzięki jemu i Jarosławowi Łucyszynowi wychowano takich piłkarzy jak: Ołeh Łużny, Jurij Mokrycki, Anatolij Muszczynka, Ołeh Haras, Andrij Sapuha, Iwan Pawluch. Trenował też amatorski Spartak Sambor. W 1989 wspólnie z Walerym Niepomniaszczym trenował reprezentację Kamerunu U-19. Prowadził kluby LAZ Lwów, Skify Lwów, Hałyczyna Drohobycz. W latach 1999–2000 oraz 2001–2002 trenował Karpaty Lwów. Następnie stanął na czele Zachodniego Regionalnego Centrum Rozwoju Piłki Nożnej spośród dzieci i juniorów. 4 czerwca 2009 po długiej chorobie zmarł w wieku 61 lat.

</doc>
<doc id="1536876" url="https://pl.wikipedia.org/wiki?curid=1536876" title="Mimika Luca">
Mimika Luca

Mimika Luca (ur. 24 grudnia 1937 w Gjirokastrze, zm. 21 lutego 2023 w Tiranie) – albańska aktorka i tancerka.
Życiorys.
Dzieciństwo spędziła w sierocińcu. Karierę artystyczną rozpoczynała w 1951 od występów solowych na scenie stołecznego Teatru Opery i Baletu jako tancerka baletowa. W 1962 przeszła do zespołu Teatru Ludowego (alb. Teatri Popullor), gdzie występowała jako aktorka. Na scenie narodowej zagrała 30 ról. Od 1977 prowadziła zajęcia ze studentami na Wydziale Dramatu Instytutu Sztuk w Tiranie. 
Na dużym ekranie zadebiutowała w roku 1963, grając epizodyczną rolę w filmie "Detyre e posaçme". Zagrała potem w 14 filmach fabularnych, w siedmiu z nich były to role główne.
Była autorką kilku dramatów, z których najczęściej wystawianym na scenach albańskich jest "Drita" (Światło), ukończony w 1968.
Była żoną reżysera Ndreka Lucy (1927-1993), z którym miała syna Gjergjego. Zmarła w Tiranie z powodu zaburzeń krążenia. 22 lutego 2023 została pochowana na cmentarzu Sharre.

</doc>
<doc id="1536879" url="https://pl.wikipedia.org/wiki?curid=1536879" title="Stefan Soboniewski">
Stefan Soboniewski

Stefan Soboniewski (ur. 7 grudnia 1906 w Kamyku, zm. 7 maja 1998 w Londynie) – polski prawnik, ostatni przed 1939 starosta kaliski, , działacz społeczny emigracji polskiej w Wielkiej Brytanii.
Życiorys.
Urodził się 7 grudnia 1906 w Kamyku k. Częstochowy. Uczył się w Prywatnym Filologicznym Gimnazjum Męskim Wincentego Szudejki w Częstochowie. Ukończył studia prawnicze na Uniwersytecie Warszawskim. Po studiach prawniczych Soboniewski działał m.in. jako członek Związku Polskiej Młodzieży Demokratycznej, był pracownikiem Ministerstwie Robót Publicznych, przeniesiony do Ministerstwa Spraw Wewnętrznych. W roku 1937 został mianowany starostą kaliskim i przewodniczącym sejmiku w Kaliszu. Funkcję tę pełnił do 4 września 1939, kiedy w obliczu inwazji niemieckiej musiał wraz z gen. Alterem, dowódcą 25 Dywizji Piechoty, opuścić miasto. Z oblężonej Warszawy przedarł się wraz z wojewodą Bociańskim do Lublina, gdzie wówczas urzędowała część rządu polskiego, i dalej, w miarę postępującej klęski polskiej, do Kosowa, ostatniego przyczółka polskich władz przed ewakuacją do Rumunii. Tam wraz z wojewodą Bociańskim otrzymał zadanie rozkwaterowania szczątkowych już polskich ministerstw. 17 września 1939, po rozpoczęciu inwazji sowieckiej na Polskę, przekroczył wraz z rządem rzekę Czeremosz udając się na wygnanie do Rumunii.
Z Rumunii przedostał się już w 1939 do Francji i później do Anglii, gdzie przez cały czas wojny służył w PSZ. Po zakończeniu wojny pozostał na emigracji. Był jednym z założycieli Stowarzyszenia Polskich Kombatantów, od 1948 członkiem jego Rady Głównej, w latach 1950–1953 sekretarzem generalnym, w latach 1953–1959 prezesem Zarządu Głównego światowego SPK, w latach 1960–1971 prezesem zarządu SPK w Wielkiej Brytanii i wiceprezesem Zarządu Głównego Federacji Światowej SPK, w latach 1971–1984 prezesem Zarządu Głównego Federacji Światowej SPK, w latach 1984–1993 przewodniczącym Rady Głównej Federacji Światowej SPK.
W 1962 przewodniczył obradom Ogólnego Zjazdu Polaków w Wielkiej Brytanii. Był członkiem Rady Jedności Narodowej (1962–1972), w latach 1963–1964 Egzekutywy Zjednoczenia Narodowego odpowiedzialnym za sprawy emigracji, w latach 1972–1976 współprzewodniczącym Komitetu Pomnika Katyńskiego. W latach 1978–1979 kierował jako p.o. przewodniczącego Główną Komisją Skarbu Narodowego, od 21 lutego 1986 członek GKSN. Od 1992 był przewodniczącym Polskiej Fundacji Kulturalnej. W 1996 miasto Kalisz nadało mu na 90. rocznicę urodzin tytuł honorowego obywatela.

</doc>
<doc id="1536882" url="https://pl.wikipedia.org/wiki?curid=1536882" title="Jan Tichy">
Jan Tichy

Jan Franciszek Tichy OSB (cs. "Jan František Tichy", en. "John Francis Tichy") (ur. 11 lipca 1869 w Vyravie, zm. 30 marca 1951 w Cleveland) – biskup starokatolicki, ordynariusz czeskich i słowackich starokatolików w Stanach Zjednoczonych.
Życiorys.
Ksiądz rzymskokatolicki.
Jan Tichy pochodził z Czech. Święcenia kapłańskie przyjął 17 lipca 1892 roku z rąk biskupa Hradec Králové, Józefa Haisa. W latach 1892–1898 był wikariuszem w diecezji hradeckralovskiej. W 1898 roku został wysłany do pracy duszpasterskiej wśród emigrantów słowiańskich w Stanach Zjednoczonych Ameryki.
W latach 1898–1901 był duszpasterzem w archidiecezji Saint Louis. Jako poliglota został przydzielony do posługi wśród Polaków. Z uwagi na brak akceptacji ze strony wiernych polskojęzycznych dla czeskiego księdza, Tichy nie mogąc znaleźć porozumienia z parafianami opuścił przydzieloną mu placówkę i w 1901 roku został przeniesiony do pracy w diecezji Cleveland. Tam został księdzem parafii rzymskokatolickiej św. Władysława w Cleveland, której wiernymi byli słowaccy katolicy. I tutaj jednak napotkał na problemy z akceptacją.
W parafii powstał konflikt. Część wiernych chciała mieć słowackiego proboszcza i nie godziła się na decyzję kurii o przydzieleniu na placówkę Czecha. Druga część akceptowała księdza Jana Tichego jako duszpasterza.
Ksiądz starokatolicki.
Brak reakcji biskupa Cleveland na sytuację w parafii oraz jego niezrozumienie dla antagonizmów narodowych spowodowało rozłam. Ksiądz Jan Tichy i wspierająca go grupa wiernych postanowiła odejść z Kościoła katolickiego i utworzyć parafię niezależną.
26 września 1902 roku ksiądz Jan Tichy wraz z częścią parafian założył niezależną słowacką parafię narodową św. Jana Nepomucena w Cleveland. 24 października 1902 roku spotkało się to z negatywną reakcją kurii biskupiej. Ksiądz Tichy został suspendowany, a następnie ekskomunikowany.
Po odejściu z Kościoła katolickiego rozpoczął starania o przyjęcie parafii św. Jana Nepomucena w Cleveland do wspólnoty starokatolickiej. Nawiązał w tym celu rozmowy z Unią Utrechcką Kościołów Starokatolickich i biskupem Diecezji Starokatolickiej w Stanach Zjednoczonych Ameryki, Antonim Kozłowskim.
W 1904 roku na kongresie w Olten słowacka wspólnota z Cleveland została przyłączona do Diecezji Starokatolickiej w Stanach Zjednoczonych Ameryki. Na jednolitą strukturę wspólnoty nie zgodzili się jednak wierni Kościoła Polskokatolickiego. Pragnęli oni bowiem dalej zachować odrębność obyczajową i narodowy charakter. 18 stycznia 1905 roku starokatolicki arcybiskup Utrechtu, Gerard Gul wyznaczył więc księdza Jana Tichego administratorem biskupim i utworzył w ramach diecezji autonomiczny ordynariat dla innych wiernych słowiańskich w Stanach Zjednoczonych Ameryki.
Biskup starokatolicki.
W 1905 roku biskup Antoni Kozłowski konsekrował Jana Tichego na swojego biskupa pomocniczego i koadiutora z zadaniem opieki nad podległymi mu czeskimi i słowackimi parafiami starokatolickimi w Stanach Zjednoczonych Ameryki. Tichy objął również swoją opieką parafię polskokatolicką Franciszka Kołaszewskiego w Cleveland, która wcześniej podlegała pod jurysdykcję arcybiskupa Josepha Vilatte.
Po śmierci Antoniego Kozłowskiego w 1907 roku, biskup Jan Tichy administrował przez pewien okres Kościołem Polskokatolickim w Chicago do czasu jego połączenia w 1909 roku z Polskim Narodowym Kościołem Katolickim. Starał się o zwierzchność nad diecezją starokatolicką w Stanach Zjednoczonych Ameryki. Jego sytuacja była w tym czasie jednak problematyczna, gdyż jego święcenia biskupie nie były uznawane za ważne przez Międzynarodową Konferencję Biskupów Starokatolickich.
Po 1909 roku Tichy związał się ze starokatolickim klasztorem benedyktynów św. Jana Chrzciciela w Fond du Lac, gdzie rezydował i dla którego w 1911 roku wyświęcił na opata, Williama Henriego Francisa Brothersa.
W 1914 roku biskup Jan Tichy porzucił kapłaństwo. Związał się z wdową, Emmą Schoedel, z którą żył w nieformalnym związku do 1927 roku. Pracował w tym czasie w konsulatach Austrii i Królestwa Szwecji.
Rekoncyliacja.
W 1932 roku Jan Tichy postanowił powrócić na łono Kościoła rzymskokatolickiego i złożył rekoncyliację. Po pokucie otrzymał przyzwolenie na pełnienie funkcji kapłańskich. Zamieszkał w domu diecezjalnym w Cleveland, gdzie do końca życia był rezydentem i otrzymywał jako emerytowany ksiądz zapomogę.
Zmarł w 1951 roku po krótkiej chorobie w szpitalu św. Wincentego w Cleveland. Pochowany został na cmentarzu Calvary w Cleveland.

</doc>
<doc id="1536886" url="https://pl.wikipedia.org/wiki?curid=1536886" title="Wyspa Świętej Heleny, Wyspa Wniebowstąpienia i Tristan da Cunha a Unia Europejska">
Wyspa Świętej Heleny, Wyspa Wniebowstąpienia i Tristan da Cunha a Unia Europejska

Wyspa Świętej Heleny wraz z Wyspą Wniebowstąpienia i Tristan da Cunha wchodzą w skład brytyjskiej kolonii Wyspa Świętej Heleny, Wyspa Wniebowstąpienia i Tristan da Cunha o statusie terytorium zamorskiego ("overseas territory"). Terytorium to nie jest częścią Unii Europejskiej i tylko w minimalnym stopniu respektuje prawo wspólnotowe. Wspólne relacje dwustronne zostały ustanowione specjalną decyzją Rady 76/568/EWG. W latach 2000-2007 otrzymała 8,6 mln euro z Europejskiego Funduszu Rozwoju, w latach 2008-2013 przyznano kwotę w wysokości 15,5 mln euro. Mimo posiadania przez mieszkańców obywatelstwa brytyjskiego, a co za tym idzie obywatelstwa Unii Europejskiej, na terytorium Świętej Heleny nie odbywają się wybory do Parlamentu Europejskiego.

</doc>
<doc id="1536889" url="https://pl.wikipedia.org/wiki?curid=1536889" title="4 Rewolucyjny Pułk Wileński">
4 Rewolucyjny Pułk Wileński



</doc>
<doc id="1536891" url="https://pl.wikipedia.org/wiki?curid=1536891" title="Piotr Fabrycy Kowalski">
Piotr Fabrycy Kowalski

Piotr Fabrycy Kowalski (Fabricius), herbu Pelikan, (1552, zm. 25 kwietnia 1622) – jezuita, tłumacz, autor dzieł teologicznych, pisarz, rodem z Wielkopolski, prowincjał jezuitów w Polsce (1610), wydawca "Kazań" Piotra Skargi
W 1570 roku wstąpił do zgromadzenia jezuitów.
Piotr Fabrycy Kowalski (wicerektor) 1586-87, dyrektor Szkoły Kaliskiej, kierował Seminarium w Kaliszu jako prefekt w latach 1611-12.
Kasper Sawicki i Piotr Fabrycy tłumaczyli dzieła Roberta Bellarmina;" O wiecznym błogosławieństwie" (Kraków 1617), "Wzdychanie gołębicy" (Kraków 1621) oraz "Kazanie, które Pan Jezus z krzyża uczynił" (Kraków 1622).Wydał też w języku polskim, dzieło pt. "Jesus".

</doc>
<doc id="1536896" url="https://pl.wikipedia.org/wiki?curid=1536896" title="Sulisław z Ruszczy">
Sulisław z Ruszczy



</doc>
<doc id="1536898" url="https://pl.wikipedia.org/wiki?curid=1536898" title="Martha Fierro Baquero">
Martha Fierro Baquero

Martha Lorena Fierro Baquero (ur. 6 września 1977 w Kingston w stanie Rhode Island, Stany Zjednoczone) – ekwadorska szachistka i trenerka szachowa, arcymistrzyni od 1997 roku.
Kariera szachowa.
Jest najlepszą szachistką w historii Ekwadoru, jedyną, która otrzymała tytuł arcymistrzyni. W 2005 r. Międzynarodowa Federacja Szachowa nadała jej męski tytuł mistrza międzynarodowego. Od 1992 r. wielokrotnie zdobywała tytuły mistrzyni swojego kraju. Była pięciokrotną złotą medalistką mistrzostw państw panamerykańskich juniorek, a także wielokrotną reprezentantką Ekwadoru na mistrzostwach świata juniorek w różnych kategoriach wiekowych. Pomiędzy 1994 a 2008 r. siedmiokrotnie wystąpiła na szachowych olimpiadach (za każdym razem na I szachownicy), trzykrotnie zdobywając medale za wyniki indywidualne: w 1996 r. srebrny oraz w 2008 r. srebrny i brązowy (za uzyskany wynik rankingowy).
W 2000 r. podzieliła II m. (za Maritzą Arribas, wspólnie z Vivian Ramon) w turnieju strefowym w Valencii, w 2001 r. powtórzyła to osiągnięcie w Benasque (za Coriną Peptan, wspólnie z Sulennis Pina Vega) oraz w Guayaquil (za Julio Becerrą Rivero), natomiast w 2004 r. zwyciężyła (wspólnie z Sabriną Vega Gutierrez) w Lorce. W 2005 r. zajęła II m. (za Danielem Mielesem Palau) w finale mistrzostw Ekwadoru mężczyzn, a w 2007 r. była trzecia (za Iriną Sudakową i Eleną Borić) w Rijece. W 2009 r. zdobyła w Cali tytuł mistrzyni Ameryki.
Najwyższy ranking w dotychczasowej karierze osiągnęła 1 kwietnia 2009 r., z wynikiem 2411 punktów zajmowała wówczas 64. miejsce na światowej liście FIDE.

</doc>
<doc id="1536899" url="https://pl.wikipedia.org/wiki?curid=1536899" title="Robert Esmie">
Robert Esmie

Robert Esmie (ur. 5 lipca 1972 w Kingston) – kanadyjski lekkoatleta, sprinter – złoty medalista Mistrzostw Świata i igrzysk olimpijskich.
Urodził się na Jamajce, szybko przeniósł się do Kanady – wychował się w Sudbury (Ontario). Indywidualnie nie odnosił większych sukcesów, choć ma w dorobku jeden medal z międzynarodowej imprezy, tj. brąz podczas Halowych Mistrzostw Świata w Lekkoatletyce (bieg na 60 m Barcelona 1995).
Największe sukcesy Esmiego związane są ze startami w kanadyjskiej sztafecie 4 × 100 metrów:

</doc>
<doc id="1536907" url="https://pl.wikipedia.org/wiki?curid=1536907" title="Uderzeniowe bataliony kadrowe">
Uderzeniowe bataliony kadrowe



</doc>
<doc id="1536909" url="https://pl.wikipedia.org/wiki?curid=1536909" title="Glenroy Gilbert">
Glenroy Gilbert

Glenroy John Gilbert (ur. 31 sierpnia 1968 w Port-of-Spain) – kanadyjski lekkoatleta, sprinter, skoczek w dal. Mistrz olimpijski z Atlanty oraz uczestnik igrzysk olimpijskich w Seulu, Barcelonie i Sydney, dwukrotny mistrz świata, medalista uniwersjady.
Był również bobleistą i olimpijczykiem podczas zimowych igrzysk w Lillehammer.
Przebieg kariery.
W pierwszych latach kariery uprawiał przede wszystkim dyscyplinę skoku w dal. W czasie pierwszych w historii mistrzostw świata juniorów rozegranych w Atenach wystąpił w konkurencji skoku w dal oraz trójskoku, jednak w obu startach odpadł już w fazie eliminacji. Dwa lata później został olimpijczykiem w ramach igrzysk w Seulu, tam w swej konkurencji zajął dopiero 11. pozycję w eliminacjach (uzyskał wynik 7,61 m). W 1989 był z kolei uczestnikiem halowych mistrzostw świata, gdzie odpadł w eliminacjach, zajmując jeszcze gorszą, 18. pozycję z rezultatem 7,33 m.
W 1992 przerzucił się na konkurencje sprinterskie. W tym samym roku brał udział w igrzyskach olimpijskich w Barcelonie, gdzie był członkiem sztafety 4 × 100 m, która ostatecznie nie zdołała ukończyć półfinału. W 1993 otrzymał zarówno brązowy medal uniwersjady w biegu na 100 m, jak i brązowy medal mistrzostw świata w konkurencji biegu sztafet 4 × 100 m. Rok później został złotym medalistą w konkurencji sztafety 4 × 100 m, na igrzyskach frankofońskich oraz na igrzyskach Wspólnoty Narodów. Kolejny tytuł mistrzowski w sztafecie 4 × 100 m wywalczył w ramach mistrzostw świata w Göteborgu, a na igrzyskach panamerykańskich rozgrywanych w argentyńskim Mar del Plata zdobył indywidualnie złoty medal w biegu na 100 m.
W swym trzecim występie olimpijskim, który miał miejsce w Atlancie, Kanadyjczyk wystartował w dwóch konkurencjach. W biegu na 100 m odpadł w ćwierćfinale, zajmując 5. pozycję w swej kolejce (z czasem 10,28), w konkurencji sztafety 4 × 100 m zaś zdobył złoty medal – w finale kanadyjska ekipa w składzie: Donovan Bailey, Robert Esmie, Glenroy Gilbert i Bruny Surin ukończyła konkurs czasem 37,89.
W 1997 po raz drugi został mistrzem świata, ponownie w konkurencji sztafety 4 × 100 m. W kolejnych latach wywalczył m.in. srebrny medal igrzysk Wspólnoty Narodów w Kuala Lumpur (sztafeta 4 × 100 m) i srebrny medal igrzysk panamerykańskich rozgrywanych w Winnipeg. Na igrzyskach olimpijskich w Sydney był członkiem sztafety 4 × 100 m, która nie zdołała obronić tytułu mistrzowskiego, ponieważ w półfinale zajęła dopiero 6. pozycję z czasem 38,92 i nie awansowała do dalszej fazy. Po raz ostatni w zawodach międzynarodowych wystąpił podczas mistrzostw świata w Edmonton, gdzie kanadyjska ekipa z jego udziałem wystartowała przed własną publicznością w konkurencji sztafety 4 × 100 m i odpadła w półfinale, zajmując w tej fazie 5. pozycję.
Poza lekkoatletyką Kanadyjczyk uprawiał też dyscyplinę bobslejów. W 1994 wystąpił na zimowych igrzyskach olimpijskich w Lillehammer, gdzie w wyścigu dwójek zajął 15. pozycję, natomiast w wyścigu czwórek ekipa kanadyjska zajęła 11. pozycję.
Rekordy życiowe.
Źródło: 

</doc>
<doc id="1536911" url="https://pl.wikipedia.org/wiki?curid=1536911" title="Ferret 6">
Ferret 6

Ferret 6 – szósty w serii Ferret amerykański satelita wywiadu elektronicznego. Najprawdopodobniej służył do rejestrowania sygnałów radzieckich radarów obrony przeciwlotniczej, telemetrii rakiet i satelitów, oraz podsłuchiwania komunikacji głosowej.
Błędnie przypisuje mu się nazwę Ferret 9.

</doc>
<doc id="1536913" url="https://pl.wikipedia.org/wiki?curid=1536913" title="Analiza zstępująca">
Analiza zstępująca

Analiza zstępująca (ang. "top-down parsing") to strategia znajdowania powiązań między danymi przez stawianie hipotez dotyczących drzewa rozbioru składniowego i sprawdzanie, czy zależności między danymi są zgodne z tymi hipotezami. Analiza zstępująca znajduje zastosowanie zarówno w przetwarzaniu języka naturalnego, jak i analizie składniowej języków programowania.
Proste implementacje analizy zstępującej mogą wpadać w pętlę nieskończoną dla gramatyk lewostronnie rekursywnych, a algorytmy analizy zstępującej z nawrotami mogą działać w czasie wykładniczym względem długości ciągu wejściowego dla niejednoznacznych gramatyk bezkontekstowych.

</doc>
<doc id="1536915" url="https://pl.wikipedia.org/wiki?curid=1536915" title="KH-7 09">
KH-7 09

KH-7 09 – amerykański satelita rozpoznawczy. Dziewiąty statek serii KeyHole-7 "GAMBIT" programu CORONA. Jego zadaniem było wykonanie wywiadowczych zdjęć Ziemi, o rozdzielczości przy gruncie około 46 cm. Rezultaty misji nie są znane.

</doc>
<doc id="1536916" url="https://pl.wikipedia.org/wiki?curid=1536916" title="Liczba podobieństwa">
Liczba podobieństwa



</doc>
<doc id="1536920" url="https://pl.wikipedia.org/wiki?curid=1536920" title="Hitchhiker 5">
Hitchhiker 5

Hitchhiker 5 – amerykański satelita wywiadu elektronicznego (zbieranie informacji o radarach). Satelita serii Subsatellite Ferret (SSF). Wyniesiony z satelitą KH-7 09.
Szczegóły misji pozostają utajone przez Stany Zjednoczone.

</doc>
<doc id="1536921" url="https://pl.wikipedia.org/wiki?curid=1536921" title="Aleksiej Smirnow">
Aleksiej Smirnow

Aleksiej Grigorjewicz Smirnow (ur. 9 października 1977 w Togliatti, ZSRR) – rosyjski tenisista stołowy, olimpijczyk z Aten (2004), Pekinu (2008) i Londynu (2012), wicemistrz Europy w grze podwójnej oraz pięciokrotny brązowy medalista mistrzostw Europy.
Na Igrzyskach Olimpijskich w Atenach zajął 4. miejsce w grze podwójnej.
Sukcesy.
"Na podstawie."

</doc>
<doc id="1536925" url="https://pl.wikipedia.org/wiki?curid=1536925" title="Skoda 28Tr Solaris">
Skoda 28Tr Solaris



</doc>
<doc id="1536932" url="https://pl.wikipedia.org/wiki?curid=1536932" title="Tiffany Williams">
Tiffany Williams



</doc>
<doc id="1536936" url="https://pl.wikipedia.org/wiki?curid=1536936" title="Jan Polański">
Jan Polański

Jan Polański, łem. Іван Полянскiй (ur. 20 stycznia 1888 w Banicy, zm. 6 listopada 1978 w Rogach pow. Niemodlin) – łemkowski duchowny greckokatolicki.
Życiorys.
Uczęszczał do szkoły powszechnej w Gorlicach, a następnie w Nowym Sączu. W 1911 zdał egzamin dojrzałości w C. K. Gimnazjum Męskim w Sanoku (w jego klasie byli m.in. Stanisław Biega, Stefan Lewicki, Józef Premik, Kazimierz Swoszowski, Paweł Wiktor, Edward Zegarski). W październiku tego samego roku rozpoczął studia teologiczne na Uniwersytecie Jana Kazimierza we Lwowie. 8 września 1914 r. został aresztowany przez władze austro-węgierskie pod zarzutem szerzenia prorosyjskiej propagandy i osadzony w obozie w Talerhofie. Obozowe przeżycia, jak też przykrości których – jako Łemko – doznał w lwowskim seminarium spowodowały, że stał się zdecydowanym zwolennikiem poglądów pansłowiańskich. Po wyjściu na wolność wstąpił do Greckokatolickiego Seminarium Duchownego w Przemyślu. Wyświęcony został 19 grudnia 1916 r. w Starym Samborze przez ordynariusza diecezji stanisławowskiej bp. Grzegorza Chomyszyna; celebs.
Po święceniach administrator w Tuligłowach pow. Mościska (1916–1918), a następnie administrator (1918–1922) i proboszcz (1922–1936) w Smolniku pow. Lesko. W miejscowości tej gdzie też pełnił też szereg funkcji publicznych.
27 lutego 1935 r. mianowany kanclerzem i referentem Kurii nowo utworzonej Apostolskiej Administracji Łemkowszczyzny, stając się jednym z najbliższych współpracowników administratora AAŁ ks. Bazylego Maściucha. Oprócz pełnienia powyższych funkcji był proboszczem Wróblika Królewskiego pow. Krosno (od 1936 r.). Po niespodziewanej śmierci ks. Maściucha kierował sprawami AAŁ, mianowany regentem AAŁ. Funkcję tę pełnił do mianowania nowego administratora w osobie ks. Jakuba Medweckiego.
W okresie okupacji niemieckiej ks. Polański, jako zwolennik poglądów starorusińskich, był podejrzliwie traktowany przez władze i kilkakrotnie zatrzymywany przez gestapo. W 1941 r. był przez krótki okres – razem z innymi duchownymi podejrzewanymi o podobne sympatie więziony w areszcie w Nowym Sączu i Jaśle (przez trzy miesiące), a następnie internowany w Kielcach, gdzie przebywał do marca 1945 r., gdy powrócił do Wróblika Królewskiego. Kilka miesięcy później mianowany administratorem w Czyrnej pow. Nowy Sącz.
Uzyskawszy pod koniec 1945 r. od prymasa Augusta Hlonda indult na odprawianie nabożeństw w obrządku łacińskim, w styczniu 1946 r. wyjechał na terytorium wrocławskiej administracji apostolskiej, gdzie był proboszczem w kilku miejscowościach. Sporadycznie odprawiał też nabożeństwa żałobne za zmarłych grekokatolików, starając się jednocześnie o zgodę na sprawowanie liturgii w obrządku wschodnim. Jako pierwszy ksiądz greckokatolicki zaczął po wojnie sprawować liturgię w tym obrządku w parafii Rudna. Prawdopodobnie właśnie z tego powodu, być może pod naciskiem władz, został jednak usunięty i przeniesiony do diecezji opolskiej przez krótki okres zastępował proboszczów łacińskich w trzech parafiach, w 1953 r. został administratorem (a później proboszczem) w Rogach pow. Niemodlin.
Władze komunistyczne przychylnie oceniały ks. Polańskiego. Był on sekretarzem gminnego koła Komitetu Obrońców Pokoju i członkiem zarządu powiatowego tej organizacji, a także członkiem Komisji Księży przy Związku Bojowników o Wolność i Demokrację. W latach pięćdziesiątych publicznie zabierał kilkakrotnie głos na różnego rodzaju zebraniach popierając linię partii i władz, o czym donosiła miejscowa prasa i z czego musiał się tłumaczyć we wrocławskiej Kurii.
Autor historii Łemkowszyzny wydanej w USA pod pseudonimem (I. F. Lemkyn, "Istoria Lemkovyny – История Лемковины" (ang), Yonkers 1969) oraz niepublikowanych wspomnień (J. Polański, "Ciernista droga kapłana", Rogi Niemodlińskie 1972, mps).
Zmarł w Rogach Niemodlińskich i tam został pochowany.

</doc>
<doc id="1536937" url="https://pl.wikipedia.org/wiki?curid=1536937" title="Corona 82">
Corona 82

Corona 82 – amerykański satelita rozpoznawczy do wykonywania zdjęć powierzchni Ziemi. Ósmy statek serii Keyhole-4A tajnego programu CORONA. Misja powiodła się. Kapsuły ze zdjęciami powróciły na Ziemię, wodując na Pacyfiku, 13 i 17 lipca 1964. Materiał filmowy miejscami był prześwietlony.

</doc>
<doc id="1536945" url="https://pl.wikipedia.org/wiki?curid=1536945" title="Tiffany Ross-Williams">
Tiffany Ross-Williams

Tiffany Ross-Williams (ur. 5 lutego 1983 w Miami) – amerykańska lekkoatletka, płotkarka i sprinterka.
Ulubionym dystansem Ross-Williams jest 400 metrów przez płotki i to na nim osiąga swoje największe indywidualne sukcesy :
Ma ona również w dorobku srebrny medal Halowych Mistrzostw Świata w Lekkoatletyce (Moskwa 2006) zdobyty w sztafecie 4 x 400 metrów oraz złoto Mistrzostw Świata Juniorów (Kingston 2002) zdobyte w tej samej konkurencji.

</doc>
<doc id="1536946" url="https://pl.wikipedia.org/wiki?curid=1536946" title="Augustyn Frączkiewicz">
Augustyn Frączkiewicz

Augustyn Frączkiewicz (ur. 19 lipca 1796 w Kurozwękach k. Staszowa, zm. 31 grudnia 1883 w Warszawie) – polski matematyk, doktor filozofii, profesor matematyki.
Życiorys.
Pierwsze nauki pobierał w Staszowie. Po ukończeniu gimnazjum kieleckiego w 1815 rozpoczął studia na Uniwersytecie Jagiellońskim na wydziale filozoficznym (matematyka). W 1819 otrzymał posadę zastępcy nauczyciela w dawnej swojej szkole w Kielcach. Po roku wrócił do Krakowa i podjął pracę w Gimnazjum św. Anny. W 1825 roku uzyskał zgodę na dwuletni urlop naukowy podczas którego odwiedził m.in. Paryż, gdzie doskonalił się w matematyce. Do pracy w szkole wrócił już w 1826 roku. 
Równolegle z pracą pedagogiczną zajmował się działalnością naukową. Pisał artykuły dotyczące teorii matematyki. W 1828 uzyskał stopień doktora filozofii Uniwersytetu Jagiellońskiego. W roku szkolnym 1828/9 wygrał konkurs ogłoszony przez Komisję Rządową Wyznań religijnych na profesora algebry i rachunku wyższego na Uniwersytecie Warszawskiem. Po zamknięciu Uniwersytetu po powstaniu listopadowym pracował w Gimnazjum Gubernialnego w Warszawie i Obserwatorium Astronomicznym. W 1836 roku został profesorem matematyki czystej w Kursach Dodatkowych, przekształconych potem w Kursa Pedagogiczne. W 1853 przeszedł na emeryturę. 
Od 1862 do 1869 był kierownikiem katedry matematyki w Szkole Głównej w Warszawie, gdzie przez 2 lata był dziekanem wydziału matematyczno-fizycznego. 
Był redaktorem "Pamiętnika Umiejętności Czystych i Stosowanych", publikował również w "Bibliotece Warszawskiej". W uznaniu zasług został przyjęty w poczet członków Akademii Umiejętności w Krakowie oraz uznany członkiem honorowym Towarzystwa Przyrodniczego im. Mikołaja Kopernika we Lwowie.
Napisał książkę "O gnomice analistycznej".
Został pochowany na cmentarzu powązkowskim.

</doc>
<doc id="1536947" url="https://pl.wikipedia.org/wiki?curid=1536947" title="Kozibród porolistny">
Kozibród porolistny

Kozibród porolistny, salsefia, ("Tragopogon porrifolius" L.) – gatunek dwuletniej rośliny z rodziny astrowatych ("Asteraceae"). W stanie dzikim występuje na obszarze krajów śródziemnomorskich: w Europie Południowej, Turcji, Algierii, Maroku, Libii i Tunezji.
Korzeń salsefii jest jadalny, przy czym z racji podobieństwa bywa mylony z korzeniem pasternaka i skorzonery.
Zastosowanie.
Roślina warzywna, uprawiana dla jadalnego korzenia i liści.

</doc>
<doc id="1536950" url="https://pl.wikipedia.org/wiki?curid=1536950" title="Salsefia">
Salsefia



</doc>
<doc id="1536951" url="https://pl.wikipedia.org/wiki?curid=1536951" title="Tragopogon porrifolius">
Tragopogon porrifolius



</doc>
<doc id="1536953" url="https://pl.wikipedia.org/wiki?curid=1536953" title="Hellmuth Reymann">
Hellmuth Reymann

Hellmuth Reymann (ur. 24 listopada 1892 w Prudniku, zm. 8 grudnia 1988 w Garmisch-Partenkirchen) – niemiecki oficer ostatecznie w stopniu generała porucznika. Jeden z ostatnich dowódców Berlina podczas końcowego ataku Armii Czerwonej w ramach operacji berlińskiej.
Kariera.
W czasie wojny niemiecko-sowieckiej od 1 października 1942 do 1 października 1943 dowodził 212. Dywizją Piechoty wchodzącą w skład Grupy Armii Północ. Został przeniesiony na stanowisko dowódcy 13. Dywizji Polowej Luftwaffe ("13. Luftwaffe-Feld-Division") w składzie XXVIII korpusu w północnej Rosji, uczestniczącego w blokadzie Leningradu. Od 1 kwietnia 1944 do 18 listopada, Reymann dowodził 11. Dywizją Piechoty. W październiku został otoczony na terenie Łotwy. Został zdymisjonowany i powrócił do Niemiec, zastąpił go generał Gerhard Feyerabend.
6 marca 1945 objął dowództwo nad oddziałami broniącymi Drezna. Został jednak przeniesiony do Berlina, by dowodzić oddziałami broniącymi miasta.

</doc>
<doc id="1536956" url="https://pl.wikipedia.org/wiki?curid=1536956" title="Hominini">
Hominini

Hominini – plemię ssaków z rodziny człowiekowatych (Hominidae) należące do podrodziny Homininae, obejmujące rodzaje "Homo" i "Pan" oraz ich wymarłych przodków.
Utworzenie tego taksonu jest wynikiem idei zakładającej, że dwa rodzaje najmniej podobne do pozostałych dwóch powinny zostać od nich oddzielone. Badania DNA dowodzą, że "Homo" i "Pan" rozdzieliły się 6,3–5,4 mln lat temu, po trwającym ponad 4 mln lat procesie specjacji. Nie są znane żadne skamieniałości wymarłych gatunków szympansów – wszystkie pochodzą od prehistorycznych ludzi, ich przodków bądź krewnych. Jednakże przedstawiciele rodzajów "Orrorin" i "Sahelanthropus" żyli w przybliżeniu w okresie rozejścia się ewolucyjnych dróg "Homo" i "Pan" i mogą być przodkami zarówno ludzi jak i szympansów.
Według Manna i Weissa plemię Hominini grupuje rodzaje "Homo" i "Pan" w osobnych podplemionach – "Pan" jest jedynym rodzajem podplemienia Panina, zaś do podplemienia Hominina należą wszystkie gatunki z rodzajów: "Homo", "Orrorin", "Sahelanthropus", "Ardipithecus", "Australopithecus", "Kenyanthropus" i "Paranthropus".

</doc>
<doc id="1536957" url="https://pl.wikipedia.org/wiki?curid=1536957" title="Konferencja Narodów Zjednoczonych w sprawie Zmian Klimatu, Poznań 2008">
Konferencja Narodów Zjednoczonych w sprawie Zmian Klimatu, Poznań 2008

Konferencja Narodów Zjednoczonych w sprawie zmian klimatu, Poznań 2008 – międzynarodowa konferencja poświęcona problematyce zmian klimatu. Odbywała się od 1 do 12 grudnia 2008 roku w Poznaniu na terenie Centrum Kongresowego Międzynarodowych Targów Poznańskich. Organizował ją Sekretariat Ramowej konwencji Narodów Zjednoczonych ds. zmian klimatu, a gospodarzem konferencji był rząd Rzeczypospolitej Polskiej. Gośćmi spotkania było ponad 190 delegacji rządowych, a wzięło w niej udział łącznie ponad 11 tys. osób.
W ramach konferencji odbywały się:
Program konferencji obejmował oficjalne spotkania plenarne, nieoficjalne negocjacje państw członkowskich konwencji UNFCCC i protokołu z Kioto, dyskusje panelowe i prezentacje organizowane przez grupy robocze, zespoły ekspertów, organizacje pozarządowe, biznesowe i międzyrządowe (w tym organizacje ekologiczne i reprezentujące ludy tubylcze), a także towarzyszące konferencji ogólnodostępne wystawy, pokazy, seminaria i happeningi.
Na czas trwania konferencji teren MTP uznany został za obszar eksterytorialny podlegający wyłącznej jurysdykcji ONZ.
Konferencja była spotkaniem przygotowawczym do Konferencji klimatycznej COP 15 w Kopenhadze, zaplanowanej na grudzień 2009 r., na której powinien zakończyć się kolejny etap międzynarodowych negocjacji w sprawie walki ze zmianami klimatycznymi i na temat nowego porozumienia, które winno zastąpić wygasający w 2012 r. protokół z Kioto.

</doc>
<doc id="1536958" url="https://pl.wikipedia.org/wiki?curid=1536958" title="Max Klinger (artysta)">
Max Klinger (artysta)

Max Klinger (ur. 18 lutego 1857, zm. 5 lipca 1920) – niemiecki symbolista, malarz, rzeźbiarz i grafik.
Życiorys.
Urodził się w Lipsku, studiował w Karlsruhe. W swojej twórczości szczególnie cenił prace Adolfa von Menzla oraz Francisca Goi. 
Jego grafiki stały się inspiracją dla działalności niemieckiego ekspresjonisty Alfreda Kubina.
Zafascynowany sztuką antyczną, w szczególności polichromowanymi greckimi rzeźbami, w swojej twórczości chętnie korzystał z kolorowego marmuru, łącząc go z brązem lub innymi materiałami, które nadawały jego dziełom barwności i niezwykłej plastyczności.
Jako grafik, zasłynął cyklem "Rękawiczka" z 1881 roku. Są to akwaforty, opowiadające o marzeniach sennych młodego artysty, zakochanego w nieznajomej kobiecie. Głównym motywem narracji jest zagubiona rękawiczka tejże kobiety, a odnaleziona przez nieszczęśliwie zakochanego artystę. Rękawiczka staje się atrybutem niezaspokojonego pożądania, niewytłumaczonego lęku i grozy.

</doc>
<doc id="1536961" url="https://pl.wikipedia.org/wiki?curid=1536961" title="Dom Panien Trzebnickich we Wrocławiu">
Dom Panien Trzebnickich we Wrocławiu

Domek Romański przy Placu Biskupa Nankiera 8 we Wrocławiu, przy wylocie ul. Jodłowej – odtworzona częściowo po II wojnie światowej wczesnogotycka budowla z początku XIII wieku (wzmiankowana w 1208). Była to siedziba cysterek z Trzebnicy, dlatego nazywano go też "Domem Panien Trzebnickich". Nieopodal, wzdłuż ul. Kotlarskiej, znajdowały się Nowe Jatki, należące do trzebnickiego klasztoru.
Budynek ten wzniesiony został na planie trapezu z cegły układanej w wątek wendyjski (dwuwózkowy, zwany też słowiańskim). Romańskie elementy tej budowli (m.in. łuki w centralnej części) sąsiadują w nim z detalami gotyckimi (m.in. oknami i łukami sklepień). Na każdej z dwóch kondygnacji budynku znajdowały się pierwotnie po trzy pomieszczenia. Pozostawał – wielokrotnie przebudowywany – własnością zakonną aż do kasaty klasztorów w 1810 roku.
Po zniszczeniach podczas II wojny światowej budynków rejonu pl. Nankiera i Nowego Miasta odkryto w 1959 zabytkowe fragmenty najstarszego założenia architektonicznego budynku znajdujące się pod poziomem ulicy. Kilka lat później, w latach 1966-1969, częściowo je odtworzono według projektu Henryka Dziurli. Przez osiem stuleci istnienia poziom sąsiadujących ulic podniósł się do wysokości górnej kondygnacji budynku tak, że dziś do wejścia schodzi się z ulicy po schodach. W południowej części dolnej kondygnacji zachowały się fragmenty sklepień kolebkowych, a na górnej kondygnacji – sklepienia krzyżowe. Podczas odbudowy w części budynku usunięto strop, łącząc kondygnację górną i dolną, a całość przekryto współczesnym żelbetowym stropodachem; nadziemną część budynku przeszklono od zewnątrz i zaadaptowano go na potrzeby galerii fotograficznej pod patronatem Ośrodka Kultury i Sztuki we Wrocławiu; później galeria przekształciła się w Foto-Medium-Art, następnie w "Dolnośląskie Centrum Fotografii Domek Romański", a obecnie funkcjonuje tu "Galeria FOTO-GEN". W kwietniu 2017 roku w fasadę budynku wmurowano wykonaną z brązu tablicę upamiętniającą cysterską fundację "Domu Panien Trzebnickich". 

</doc>
<doc id="1536962" url="https://pl.wikipedia.org/wiki?curid=1536962" title="Puchar Polski Strongman 2005">
Puchar Polski Strongman 2005

Puchar Polski Strongman 2005 – cykl indywidualnych zawodów polskich siłaczy, rozgrywanych w 2005 r.
Eliminacje.
Data: 16 kwietnia 2005 r.
Miejscowość: Gdynia
WYNIKI ELIMINACJI:
Pierwsze zawody - Ostróda.
Data: 7 maja 2005 r.
Miejscowość: Ostróda
WYNIKI ZAWODÓW:
Drugie zawody - Mysłowice.
Data: 14 maja 2005 r.
Miejscowość: Mysłowice
WYNIKI ZAWODÓW:
Trzecie zawody - Piotrków Trybunalski.
Data: 21 maja 2005 r.
Miejscowość: Piotrków Trybunalski
WYNIKI ZAWODÓW:
Czwarte zawody - Warszawa.
Data: 28 maja 2005 r.
Miejscowość: Warszawa
WYNIKI ZAWODÓW:
Piąte zawody - Golub Dobrzyń.
Data: 4 czerwca 2005 r.
Miejscowość: Golub Dobrzyń 
WYNIKI ZAWODÓW:
Szóste zawody - Borne Sulinowo.
Data: 24 lipca 2005 r.
Miejscowość: Borne Sulinowo
WYNIKI ZAWODÓW:
Siódme zawody - Rewal.
Data: 30 lipca 2005 r.
Miejscowość: Rewal
WYNIKI ZAWODÓW:
Ósme zawody - Konin.
Data: 13 sierpnia 2005 r.
Miejscowość: Konin
WYNIKI ZAWODÓW:
Finał - Kielce.
Do finału zakwalifikowali się zawodnicy, którzy zdobyli najwięcej punktów w trakcie wcześniejszych zawodów Pucharu Polski Strongman 2005.
Data: 20 sierpnia 2005 r.
Miejscowość: Kielce
WYNIKI ZAWODÓW:

</doc>
<doc id="1536965" url="https://pl.wikipedia.org/wiki?curid=1536965" title="Martin Ferrero">
Martin Ferrero

Martin Victor Ferrero (ur. 29 września 1947 w Brockport, w Sweden, w stanie Nowy Jork) – amerykański aktor filmowy, teatralny i telewizyjny. 
Kariera.
Wstąpił do California Actors Theatre w Los Gatos w Kalifornii. W 1979 przeniósł się do Los Angeles i zaczął występować w produkcjach hollywoodzkich. Najbardziej znany z roli drobnego złodzieja Izzy’ego Morreno, który stał się informatorem z malapropizmem w serialu telewizyjnym NBC "Policjanci z Miami", a także grając zabójcę Trini DeSoto w odcinku pilotażowym, i jako nieszczęsny prawnik Donald Gennaro z filmu "Park Jurajski" (1993). Wystąpił także gościnnie w roli włoskiego kelnera w odcinku sitcomu NBC "Zdrówko" (1985) - pt. „Rescue Me” (sezon 3). Ponadto pojawił się w filmach: "Dorwać małego" (1995), "Bogowie i potwory" (1998) i "Krawiec z Panamy" (2001). W 2008 Ferrero związał się z Antaeus Company, klasycznym zespołem teatralnym w Los Angeles. W 2011 Ferrero ponownie wcielił się w rolę Donalda Gennaro w parodii „Jurassic Park Character's Awful Realization” - "CollegeHumor Originals".

</doc>
<doc id="1536970" url="https://pl.wikipedia.org/wiki?curid=1536970" title="Atlee Mahorn">
Atlee Mahorn

Atlee Anthony Mahorn (ur. 27 października 1965 w Clarendon) – kanadyjski lekkoatleta, sprinter. Dwukrotny medalista mistrzostw świata, trzykrotny medalista igrzysk Wspólnoty Narodów, medalista uniwersjady, trzykrotny olimpijczyk (Los Angeles, Seul, Barcelona).
Jest mężem Patriny Allen, również lekkoatletki i uczestniczki letnich igrzysk olimpijskich.
Przebieg kariery.
W wieku niespełna siedemnastu lat wystąpił w mistrzostwach panamerykańskich juniorów rozegranych w Barquisimeto, na których zdobył srebrny medal w konkurencji sztafety 4 x 100 m. Rok później wystartował w mistrzostwach świata, w ramach których uczestniczył w dwóch konkurencjach – w biegu na 200 m zajął w ćwierćfinale 5. pozycję a także był uczestnikiem sztafety 4 x 100 m, która została zdyskwalifikowana w eliminacjach. Startował na igrzyskach olimpijskich w Los Angeles, gdzie wystąpił wyłącznie w konkurencji biegu na 200 m i zajął w półfinale 5. pozycję z czasem 20,77.
W 1985 wywalczył srebrny medal uniwersjady w konkurencji biegu na 200 m, rok później zaś zgarnął trzy medale igrzysk Wspólnoty Narodów (złoty w biegu na 200 m i sztafecie 4 x 100 m oraz brązowy w sztafecie 4 x 400 m). Brał udział w mistrzostwach świata w Rzymie, ale nie osiągnął tu większych sukcesów.
W swym drugim występie na igrzyskach olimpijskich, który miał miejsce w Seulu, brał udział w dwóch konkurencjach. W konkurencji biegu na 200 m awansował do finału, w którym zajął 5. pozycję z czasem 20,39 a w konkurencji biegu sztafetowego 4 x 100 m on z kolegami z kadry również awansował do finału, w którym zajął 7. pozycję z rezultatem czasowym 38,93.
W 1991 był uczestnikiem mistrzostw świata, na których wywalczył brązowy medal w konkurencji biegu na 200 m oraz zajął 6. pozycję w półfinale biegu na 100 m i zajął 4. pozycję w eliminacjach rozgrywanych w ramach biegu sztafet 4 x 100 m. Rok później na igrzyskach w Barcelonie rywalizował w trzech konkurencjach – w biegu na 100 m zajął w ćwierćfinale 8. pozycję z czasem 10,77, w biegu na 200 m zajął w ćwierćfinale 4. pozycję z rezultatem czasowym 20,78, natomiast sztafeta 4 x 100 m z jego udziałem nie zdołała ukończyć półfinału. W 1993 został brązowym medalistą mistrzostw świata w konkurencji sztafety 4 x 100 m.
Rekordy życiowe.
Źródło: 

</doc>
<doc id="1536971" url="https://pl.wikipedia.org/wiki?curid=1536971" title="Konferencja COP 14">
Konferencja COP 14



</doc>
<doc id="1536972" url="https://pl.wikipedia.org/wiki?curid=1536972" title="Konferencja klimatyczna w Poznaniu">
Konferencja klimatyczna w Poznaniu



</doc>
<doc id="1536974" url="https://pl.wikipedia.org/wiki?curid=1536974" title="Droga do High School Musical 2">
Droga do High School Musical 2



</doc>
<doc id="1536977" url="https://pl.wikipedia.org/wiki?curid=1536977" title="Biopharmaceutics Classification System">
Biopharmaceutics Classification System



</doc>
<doc id="1536978" url="https://pl.wikipedia.org/wiki?curid=1536978" title="Ezechiel Staniewicz">
Ezechiel Staniewicz

Ezechiel Staniewicz (ur. ok. 1796, zm. 3 listopada 1855 w Brukseli) – marszałek szlachty powiatu rosieńskiego w latach 1826-1830, naczelnik powiatu rosieńskiego w powstaniu listopadowym.
Był jednym z najbogatszych obywateli powiatu rosieńskiego. 10 kwietnia 1831 na czele swojego oddziału powstańczego zdobył Rosienie. Po wkroczeniu na Żmudź regularnych formacji Wojska Polskiego, przyłączył się do 19 Pułku Piechoty gen. Józefa Szymanowskiego. 15 września odznaczony Złotym Krzyżem Orderu Virtuti Militari. W listopadzie 1831 przekroczył granicę Królestwa Prus. Udał się na emigrację do Francji. Był członkiem Towarzystwa Litewskiego i Ziem Ruskich w Paryżu w 1832 roku. 28 sierpnia 1832 wybrany do Komitetu Narodowego Polski i Ziem Zabranych. Od jesieni 1833 zamieszkał w Nancy, w 1844 przeniósł się do Brukseli.

</doc>
<doc id="1536980" url="https://pl.wikipedia.org/wiki?curid=1536980" title="BCS">
BCS



</doc>
<doc id="1536985" url="https://pl.wikipedia.org/wiki?curid=1536985" title="Ayabie">
Ayabie

Ayabie (jap. 彩冷える bądź アヤビエ) – japońska grupa muzyczna należąca do nurtu visual kei. Powstała w 2004 roku. Zakończyła działalność 7 sierpnia 2010 roku.
Grają zarówno chwytliwe, radosne piosenki, jak i ostrzejsze zachęcające do headbangu. Nie boją się w swojej muzyce łączyć wielu różnych gatunków. Należą do wytwórni Speed Disk, do której należą także takie zespoły visual indies jak KuRt, Wizard czy Lolita23q.
Historia.
Ayabie powstało wiosną 2004 roku, a stworzyła je trójka byłych członków grupy Hinawana: gitarzyści Ryōhei i Takehito oraz basista Intetsu. Skład grupy dopełnił wokalista Aoi, który opuścił wcześniej grupę MASK. Rozpoczęli działalność pomimo braku perkusisty i aż do 2005 roku korzystali z muzyków wspierających.
Swój pierwszy koncert, one-man, zagrali 8 maja w Takadanobaba AREA. Wstęp na koncert był bezpłatny a podczas jego trwania rozprowadzali specjalny maksisingiel, "Heien no ato, ame". Tego samego dnia premierę miał także drugi maksisingiel, "Romancer". Już od samego początku Ayabie wydawali się nie do powstrzymania, grali koncert za koncertem, zagrali także krótką wspólną trasę z Alice Nine. Ich kolejny maksisingiel, "Chousoi sou yori san rin", osiągnął 10 pozycję na liście Oriconu, a kolejnemu, "Gothic Party", udało się dostać do pierwszej setki na liście major.
W grudniu z powodu niezwykłej popularności ukazała się trzecia już edycja Romancer, a kilka dni później premierę miało także ich pierwsze DVD z klipami, "Daikei/Misery in the dusk". Pierwszy rok działalności Ayabie zakończyli występami w Takadanobaba AREA oraz Yokohama aka renga souko.
Po tam pełnym wydarzeń roku można by się spodziewać, że w następnym grupa pozwoli sobie na nieco odpoczynku, ale nic takiego nie nastąpiło. Już w styczniu Ayabie zaprezentowali nowy mini-album, w lutym maksisingiel, a w marcu pierwszy pełny album, "Ayabie sokukan ongenshuu". Potem wyruszyli w kolejną trasę, a 1 kwietnia w Shibuya O-EAST zagrali one-man, na który rozeszły się wszystkie bilety. W tym samym miesiącu ukazał się singiel i zamiast zwolnić tempo, Ayabie ogłosili, że 10 dnia każdego miesiąca lata wydawać będą nowy singiel. W październiku ukazał się drugi mini-album, "EquAL pRayer 2 aLL", oraz rozpoczęła kolejna trasa, Equal pRayer 2U. Jednak największa wiadomość roku pojawiła się dopiero na początku następnego miesiąca, kiedy to grupa ogłosiła, że do jej składu przyłączy się wreszcie oficjalny perkusista – Kenzo.
2006 był kolejnym pełnym pracy rokiem dla Ayabie. Działalność rozpoczął wtedy ich oficjalny fanklub, The impulse of „M”, a rok rozpoczęli dwoma nowymi singlami. W marcu odbyła się trasa, a w kwietniu ogłoszono, że grupa zawita w czerwcu do Europy, na koncerty w Finlandii, Francji i Niemczech. Zagraniczni fani przyjęli ich bardzo dobrze, na koncert w Finlandii w dość krótkim czasie wyprzedały się wszystkie bilety.
Zespół wrócił do Japonii i kontynuował działalność w zabójczym tempie, wydając pod koniec czerwca ‘FAINT/Topaz’. W lipcu natomiast pojawiła się wiadomość, która zaszokowała wielu fanów – gitarzysta i lider grupy, Ryōhei, postanowił ją opuścić. Pomimo tego, pod koniec lipca zespół wydał trzeci minialbum, oraz ruszył w trasę koncertową, z której końcem Ryōhei opuścił Ayabie. Jego ostatni koncert z grupą odbył się 30 sierpnia w Shibuya-AX.
Ryōhei stworzył nową grupę, Megamasso, a po krótkim okresie ciszy (pierwszym od rozpoczęcia przez zespół działalności), ku uciesze fanów Ayabie ogłosili, iż w listopadzie ukaże się nowy singiel oraz full album, oraz rozpocznie się trasa Virgin Snow Color. W listopadzie wspierający gitarzysta grupy, Yumehito (es-Soroban), został przyjęty na piątego oficjalnego członka.

</doc>
<doc id="1536987" url="https://pl.wikipedia.org/wiki?curid=1536987" title="Foto Medium Art">
Foto Medium Art



</doc>
<doc id="1536992" url="https://pl.wikipedia.org/wiki?curid=1536992" title="COP 14">
COP 14



</doc>
<doc id="1536993" url="https://pl.wikipedia.org/wiki?curid=1536993" title="William Evans Burney">
William Evans Burney

William Evans Burney (ur. 11 września 1893 w Hubbard w Teksasie, zm. 29 stycznia 1969 w Denver w Kolorado) – amerykański polityk.
W latach 1940–1941 z ramienia Partii Demokratycznej reprezentował trzeci okręg wyborczy w stanie Kolorado w Izbie Reprezentantów Stanów Zjednoczonych.

</doc>
<doc id="1536997" url="https://pl.wikipedia.org/wiki?curid=1536997" title="Wierzchnica (gleboznawstwo)">
Wierzchnica (gleboznawstwo)

Wierzchnica – warstwa czynna nadkładu złóż torfu, składająca się z torfu lub murszu lub gleby torfiastej.

</doc>
<doc id="1537003" url="https://pl.wikipedia.org/wiki?curid=1537003" title="Sybil Danning">
Sybil Danning

Sybil Danning, właściwie Sybille Johanna Danninger (ur. 24 maja 1947 w Wels w Austrii) – austriacko-amerykańska aktorka, modelka i producentka filmowa. Najbardziej znana jest z częstych występów w filmach klasy „B” realizowanych w latach siedemdziesiątych i osiemdziesiątych. 
Życiorys.
Wczesne lata.
Urodziła się w Wels w Austrii jako córka Austriaczki i majora armii amerykańskiej. Większość swojego dzieciństwa spędziła w bazach wojskowych i podróżując z rodziną po całym świecie. Dorastała w bazach wojskowych w takich miejscach jak New Jersey, Maryland i Sacramento w Kalifornii. Uczęszczała do Szkoły Katolickiej Najświętszej Marii Panny Gwiazdy Morza. W wieku czternastu lat pracowała u wujka jako asystentka dentystyczna, aby wesprzeć swoją rodzinę po rozwodzie rodziców. Dwa lata później, mając 16 lat przeniosła się do Wiednia w Austrii i pracowała dla firmy zajmującej się zaopatrzeniem dentystycznym i jako asystent najlepszego chirurga jamy ustnej. Następnie przeniosła się do Salzburga i pracowała jako asystentka najlepszego chirurga jamy ustnej. Następnie zapisała się do Buchner School of Cosmetology w Salzburgu i uzyskała dyplom w zakresie zabiegów na twarz, makijażu dekoracyjnego, manicure i masażu ciała.
Kariera.
Pracowała jako kosmetyczka, wkrótce zaoferowano jej pokazy mody i sesję zdjęciową. Zadebiutowała na ekranie jako Lorelei w niemieckiej komedii "Komm nur, mein liebstes Vögelein" (1968) na motywach powieści Joachima Fernau. Potem pojawiła się w dramacie Johna C. Brodericka "Same’s Song" (1969) z udziałem Roberta De Niro, jednym odcinku serialu "Der Kommissar" (1970) jako właścicielka butiku z Michaelem Verhoevenem oraz w erotycznym filmie sensacyjno-przygodowym fantasy "Zygfryd i legendarne życie miłosne Nibelungów" ("Siegfried und das sagenhafte Liebesleben der Nibelungen", 1971) w roli Kriemhild u boku Raimunda Harmstorfa. Otrzymywała małe role w filmach, głównie opartych na jej wizerunku symbolu seksu.
Studiowała aktorstwo przez trzy lata pod okiem monachijskiej trenerki teatralnej Anne-Marie Hanschke. Rozpoznawalność przyniósł jej udział w dreszczowcu Edwarda Dmytryka "Sinobrody" ("Bluebeard", 1972) z Richardem Burtonem, ekranizacji powieści Alexandre’a Dumasa "Trzej muszkieterowie" (1973) i "Czterej muszkieterowie" (1974), dramacie sensacyjnym Menahema Golana "Operacja Piorun" (1977), kostiumowym dramacie przygodowym Richarda Fleischera "Książę i żebrak" (1977) na podstawie powieści Marka Twaina, dreszczowcu katastroficznym "Port lotniczy ’79" (1979) i sensacyjnym dramacie kryminalnym "Dzień kobry" ("Il giorno del Cobra", 1980) z Franco Nero. 
W latach osiemdziesiątych urosła do rangi „symbolu seksu”. Kandydowała do roli Ośmiorniczki w filmie o przygodach Jamesa Bonda "Ośmiorniczka" (1983), jednak ostatecznie rolę otrzymała Maud Adams. W sierpniu 1983 była na rozkładówce magazynu „Playboy”. - „"Jestem dziewczyną z marzeń – tą ze świetnym ciałem, dużymi piersiami i intelektem"” – mówiła o sobie. Za rolę Saint-Exmin, wojowniczki Walkirii, która chce się sprawdzić w walce w filmie "Bitwa wśród gwiazd" ("Battle Beyond the Stars", 1980) zdobyła nagrodę Saturna. Jako Ericka w dramacie "Więzienie kobiet" ("Chained Heat", 1983) i za rolę Ariadne w "Przygody Herkulesa" (1983) otrzymała Złotą Maliną jako najgorsza aktorka drugoplanowa.
Życie prywatne.
W 1991 wyszła za mąż za niemieckiego biznesmena Horsta Lasse.

</doc>
<doc id="1537007" url="https://pl.wikipedia.org/wiki?curid=1537007" title="Grudzień 2008">
Grudzień 2008



</doc>
<doc id="1537009" url="https://pl.wikipedia.org/wiki?curid=1537009" title="John Andrew Martin">
John Andrew Martin

John Andrew Martin (ur. 10 kwietnia 1868 w Cincinnati w Ohio, zm. 23 grudnia 1939 w Waszyngtonie) – amerykański prawnik i polityk.
W latach 1909–1913 przez dwie dwuletnie kadencje Kongresu Stanów Zjednoczonych z ramienia Partii Demokratycznej reprezentował drugi okręg wyborczy w stanie Kolorado w Izbie Reprezentantów Stanów Zjednoczonych. Po upływie drugiej kadencji wycofał się z polityki i zajął się praktyką adwokacką.
W 1933 roku powrócił do Izby Reprezentantów Stanów Zjednoczonych, tym razem jako przedstawiciel trzeciego okręgu wyborczego w stanie Kolorado. Funkcję tę piastował aż do śmierci w 1939 roku.

</doc>
<doc id="1537012" url="https://pl.wikipedia.org/wiki?curid=1537012" title="Ołeksandr Sztul-Zdanowycz">
Ołeksandr Sztul-Zdanowycz



</doc>
<doc id="1537014" url="https://pl.wikipedia.org/wiki?curid=1537014" title="Maurycy Prozor">
Maurycy Prozor

Maurycy Prozor (ur. 15 września 1801 w Romajnach w powiecie kowieńskim – zm. 1886) – polski naczelnik powstania kowieńskiego w 1831. 
Życiorys.
Był synem Ignacego Kajetana i Anieli z Oskierków. 
Studiował na Uniwersytecie Wileńskim. 
W marcu 1831 stanął na czele powstania w powiecie kowieńskim. Na czele swojego oddziału stoczył wiele starć z wojskami rosyjskimi (m.in. z sukcesami bronił się w Kiejdanach). W lipcu połączył się z korpusem gen. Henryka Dembińskiego i wraz z nim wycofał się do Królestwa Kongresowego. Od Sejmu powstańczego otrzymał świadectwo "dobrze zasłużonego ojczyźnie". 31 sierpnia 1831 otrzymał Złoty Krzyż Orderu Virtuti Militari. W 1832 przybył do Francji. Był zagorzałym zwolennikiem księcia Adama Jerzego Czartoryskiego. Został członkiem Towarzystwa Monarchicznego Trzeciego Maja. 
Ogłosił "Pamiętnik powstania w powiecie kowieńskim".
Był żonaty z Anną z Chłopickich, z którą miał trzech synów: Edwarda, Maurycego i Lucjana.

</doc>
<doc id="1537031" url="https://pl.wikipedia.org/wiki?curid=1537031" title="Harry Hunter Seldomridge">
Harry Hunter Seldomridge

Harry Hunter Seldomridge (ur. 1 października 1864 w Filadelfii w Pensylwanii, zm. 2 listopada 1927 w Colorado Springs w Kolorado) – amerykański polityk.
W latach 1913–1915 z ramienia Partii Demokratycznej przez jedną dwuletnią kadencję Kongresu Stanów Zjednoczonych reprezentował drugi okręg wyborczy w stanie Kolorado w Izbie Reprezentantów Stanów Zjednoczonych.

</doc>
<doc id="1537034" url="https://pl.wikipedia.org/wiki?curid=1537034" title="Kristina Klebe">
Kristina Klebe

Kristina Klebe (ur. 18 czerwca 1979 w Nowym Jorku) – amerykańska aktorka filmowa i telewizyjna.
Życiorys.
Jest córką producenta Joerga Klebe. W dzieciństwie nauczyła się mówić w aż trzech językach: niemieckim, włoskim i francuskim. Jej pasją była jazda konna, pierwsze lekcje pobierała w wieku sześciu lat. Od dziecka marzyła również, aby zostać aktorką. Gdy była nastolatką, rozpoczęła karierę na off-broadwayu. Wystąpiła w wielu sztukach, m.in. "Romeo i Julia" oraz "Annie". Pomogły jej w tym świetne warunki wokalne. Przez cztery lata pracowała również jako DJ w radiu.
Pierwszą ważną rolę zagrała w filmie LGBT Spike’a Lee "Ona mnie nienawidzi" ("She Hate Me", 2004). Wystąpiła jako Lynda Van Der Klok w slasherze Roba Zombie "Halloween" (2007).

</doc>
<doc id="1537042" url="https://pl.wikipedia.org/wiki?curid=1537042" title="Heinrich Podewils">
Heinrich Podewils

Heinrich von Podewils (ur. 5 maja 1615 w Demmin, zm. 16 lipca 1696 w Hamburgu) – pruski polityk, strateg wojskowy, generał artylerii (niem. Feldzeugmeister). 
Pochowany w miejscowości Krąg (województwo zachodniopomorskie) - niem. "Krangen". Był elektorem Braunschweig-Lüneburg. Jego wnukiem stryjecznym - noszącym to samo imię, był Heinrich Graf von Podewils - Premier Prus. Ród Podewilsów należał do najzamożniejszej szlachty pomorskiej, powiązanej genealogicznie z książętami Pomorza Zachodniego. W wielu publikacjach historycznych jest zwracana uwaga na słowiańskie korzenie tej rodziny.
Życiorys.
Heinrich Podewils, był synem Joachima von Podewilsa. Od młodości był przygotowywany do kariery wojskowej. Kształcił się w Wojskowej Akademii w Sorø, którą kierował w tamtym czasie Henry Ramel - stryj jego matki. Następnie kontynuował studia na Uniwersytecie Leiden w Paryżu. Tam jego kierunkiem nauki, była: matematyka oraz sztuka budowy fortyfikacji. Spotkał tam jako wykładowcę, księcia Bernharda von Sachsen-Weimar, w którego wojsku służył następnie podczas wojny trzydziestoletniej. Po śmierci księcia, z inicjatywy kardynała Richelieu, wraz ze swoim oddziałem, przystąpił do służby wojskowej we Francji. Przyjął również tę ofertę (jak większość oficerów armii) i został najemnikiem w armii francuskiej. Po wojnie trzydziestoletniej, Podewils jako pierwszy wraca do swojej ojczyzny na Pomorze.
Na prośbę francuskiego generała Turenne, zaoferowano aby Podewils wziął udział w 1652 roku, udział w wojnie w: północnej Francji i Niderlandach Hiszpańskich. W 1657. Tą propozycję przyjął, obejmując dowodzenie kawalerią. Został awansowany na generała brygady kawalerii. Jego pułk istniał do 1661 roku.
Podewils, uczestniczył jako generał-major od stycznia 1664 roku, w wojnie z Turcją, prowadzonej przez cesarza Leopolda. Uczestniczył w tej wojnie, we francuskim korpusie pomocniczym, który na prośbę cesarza wysłał król Francji Ludwik XIV. W tym też roku, odniósł Podewils zwycięstwo nad Turkami, w bitwie pod Szentgotthárd.
Podewilsowi zostało zaproponowane przyjęcie stanowiska marszałka Francji wraz z rozszerzeniem uprawnień i apanaży. Warunkiem tej nominacji było jednak przejście na katolicyzm. Z tego też względu, propozycji tej nie przyjął.
W roku 1672, na prośbę księcia Brunszwiku-Lüneburga - Jana Fryderyka objął stanowisko generała-pułkownika w hanowerskim "Czerwonym Pułku Piechoty".
Głównym zadaniem Podewilsa w Hanowerze była organizacja armii hanowerskiej i szkolenie wojska na wzór francuski.
Po śmierci księcia Jana Fryderyka, w końcu roku 1679, rządy w Brunszwiku objął jego brat, przyszły pierwszy elektor Ernst August von Braunschweig-Lüneburgsche. Podewilsa postawił on na czele całej armii. Podewils był również aktywnym dyplomatą. Uczestniczył podczas zawierania w październiku 1681 w Bad Langensalza, nowej umowy z Saksonią. W 1688 roku był wysłany wraz z hanowerskimi pułkami naprzeciw wojsk duńskich, które groziły Hamburgowi. Został wysłany w kierunku Łaby, pod dowództwem Ernsta Augusta. Przeniósł się stamtąd w czasie wojny dziewięcioletniej w okolice Renu i Menu. Będąc feldmarszałkiem, był obecny podczas oblężenia Moguncji i Bonn. 
Podewils nigdy nie był żonaty i zmarł w wieku 81 lat w Hamburgu. Został pochowany w krypcie kaplicy przy rodowym zamku w Krągu.
Link do artykułu.
Sarkofag Heinricha von Podewilsa w kaplicy przyzamkowej w miejscowości Krąg na Pomorzu 

</doc>
<doc id="1537049" url="https://pl.wikipedia.org/wiki?curid=1537049" title="Suma uogólniona">
Suma uogólniona



</doc>
<doc id="1537054" url="https://pl.wikipedia.org/wiki?curid=1537054" title="Maria Leconte">
Maria Leconte

Maria Leconte, z domu Niepieina, ros. Мария Непеина (ur. 12 marca 1970) – francuska szachistka pochodzenia ukraińskiego, arcymistrzyni od 2002 roku. W czasie swojej kariery występowała również pod nazwiskiem panieńskim oraz Niepieina-Leconte.
Kariera szachowa.
Pod koniec lat 80. XX wieku startowała w finałach mistrzostw Związku Radzieckiego juniorek. W 1990 r. zdobyła w Odessie brązowy medal akademickich mistrzostw świata. W 1999 r. podzieliła II m. (za Monicą Calzettą, wspólnie z Jovanką Houską) w rozegranym w Saint-Vincent turnieju strefowym (eliminacji mistrzostw świata). W tym samym roku zdobyła w Besancon brązowy medal indywidualnych mistrzostw Francji. W najbardziej udanym w jej karierze 2001 r. zdobyła w Marsylii tytuł mistrzyni kraju, a w León tytuł drużynowej mistrzyni Europy. W 2002 r. podzieliła II m. (za Natašą Bojković, wspólnie z Iriną Ionescu-Brandis) w Belfort. W kolejnych latach wielokrotnie stawała na podium mistrzostw Francji, zdobywając 2 srebrne (2008, 2009) oraz 3 brązowe medale (2005, 2006, 2010).
Pomiędzy 2000 a 2008 r. czterokrotnie (w tym raz na I szachownicy) uczestniczyła w szachowych olimpiadach. W swoim dorobku ma również drugi start w drużynowych mistrzostwach Europy (2007).
Najwyższy ranking w dotychczasowej karierze osiągnęła 1 stycznia 2007 r., z wynikiem 2377 punktów zajmowała wówczas 80. miejsce na światowej liście FIDE, jednocześnie zajmując 5. miejsce wśród francuskich szachistek.

</doc>
<doc id="1537055" url="https://pl.wikipedia.org/wiki?curid=1537055" title="Citroën Relay">
Citroën Relay



</doc>
<doc id="1537059" url="https://pl.wikipedia.org/wiki?curid=1537059" title="Citroen Relay">
Citroen Relay



</doc>
<doc id="1537061" url="https://pl.wikipedia.org/wiki?curid=1537061" title="Hanna R. Hall">
Hanna R. Hall

Hanna Rose Hall (ur. 9 lipca 1984 w Denver w stanie Kolorado, USA) – amerykańska aktorka. Studiowała w Kanadzie w Vancouver Film School.
Znana z występu u Sofii Coppoli w filmie "Przekleństwa niewinności". Wystąpiła w roli Judith Myers, siedemnastoletniej siostry psychopatycznego Michaela Myersa, zamordowanej przez niego podczas nocy wigilii Dnia Wszystkich Świętych w filmie "Halloween" Roba Zombie z 2007 roku. Jedną z jej pierwszych poważnych ról była postać młodej Jenny Curran, odegrana w filmie Roberta Zemeckisa "Forrest Gump" z 1994 roku. Hanna wystąpiła w nim obok Toma Hanksa. Występował w serialu stacji FOX "Standoff".

</doc>
<doc id="1537065" url="https://pl.wikipedia.org/wiki?curid=1537065" title="Hs 126">
Hs 126



</doc>
<doc id="1537066" url="https://pl.wikipedia.org/wiki?curid=1537066" title="Mafalda Portugalska (1149–1160)">
Mafalda Portugalska (1149–1160)

Mafalda Portugalska (ur. 1149 w Coimbrze - zm. 1160) - portugalska infantka, drugie dziecko i pierwsza córka króla Portugalii Alfonsa I i Mafaldy Sabaudzkiej.
30 stycznia 1159 roku, kiedy Mafalda miała dziesięć lat, zostało uzgodnione jej małżeństwo z, wówczas siedmioletnim, Alfonsem, księciem Aragonii. Jednak małżeństwo nie doszło do skutku, gdyż Mafalda zmarł młodo w 1160 roku. To jednak nie popsuło dobrych relacji między Portugalią a Aragonią. Młodszy brat Mafaldy, Sancho (przyszły Sancho I) ożenił się w 1175, z siostrą Alfonsa, Dulce.

</doc>
<doc id="1537067" url="https://pl.wikipedia.org/wiki?curid=1537067" title="Oszust z asem karo">
Oszust z asem karo

Oszust z asem karo (fr. "Le Tricheur") – obraz Georges’a de La Toura, francuskiego malarza doby wczesnego baroku. Dzieło zostało namalowane prawdopodobnie pomiędzy 1635 a 1640 rokiem. Znajduje się w zbiorach paryskiego Luwru. Obraz stanowi przykład malarstwa rodzajowego o charakterze moralizującym. 
W zbiorach Kimbell Art Museum w amerykańskim Fort Worth (w stanie Teksas) znajduje się "Oszust z asem trefl", który jest niemal identycznym dziełem. Różnice pomiędzy obrazem z Paryża i Fort Worth ograniczają się do szczegółów w kolorycie i pozach postaci. 
Opis.
Na neutralnym ciemnym tle ukazano przy stole cztery postaci w wykwintnych strojach: dwie kobiety i dwóch mężczyzn. Troje z nich gra w karty, w grę hazardową, co poświadczają rozrzucone w dwóch miejscach złote monety. Uwagę zwraca gra spojrzeń podkreślająca istotę treści. Siedzący po prawej stronie młodzieniec stanie się wkrótce ofiarą oszustwa, którego dopuści się dwoje wspólników. Pierwszym z nich jest kurtyzana, która przybiera niemal nieruchomą pozę. Ma kamienną twarz i ostentacyjnie kieruje wzrok w stronę służącej, która serwuje kieliszek wina. Kurtyzana w sposób dyskretny sugeruje siedzącemu naprzeciwko jej rozgrywającemu, aby nie tylko ograł młodzieńca z pieniędzy, lecz także podał jej kartę, która rozstrzygnie całą grę na jej korzyść. Tytułowy oszust wyciąga spod pasa jedną z dwóch kart – asa karo. 
Analiza.
Za pomocą środków plastycznych malarz trafnie podkreślił charakterystykę graczy. Na twarzy pyzatego młodzieńca z prawej (oszukiwanego) nie tylko widać jego zadufanie, lecz także naiwność; młodzieniec nie wie, że przeciwko niemu wszystko zostało już postanowione. Natomiast w przypadku tytułowego oszusta, twórca sugestywnie oddał jego charakter za pomocą silnego ruchu i modelunku światłocieniowego.
Kompozycja obrazu jest statyczna; została ona podporządkowana w sposób charakterystyczny dla stylu artysty formom surowym i geometrycznym. W obrazie zaznaczono liczne świetlne kontrasty, nie tylko pomiędzy sceną i tłem, lecz także w modelunku postaci. Ponadto dzieło wyróżnia naturalizm i bogata kostiumologia, co jest rzadkością w oeuvre artysty. Hafty, brokaty, koronki, atłasy, strusie pióra i inne dekoracje wytwornych kostiumów wyrażają umiejętność twórcy w opracowywaniu różnorodnych materii. Charakterystyczny dla Georges’a de La Toura jest także koloryt, oscylujący wokół ciemnych tonacji brązów oraz ostrych i nasyconych cynobrów, ugrów, sieny oraz bladych beżów. 
Tematyka, wymowa.
Nie jest wiadome, jaka gra karciana jest treścią obu dzieł La Toura. Poker w obecnym znaczeniu wówczas nie był jeszcze znany. We Francji za czasów Ludwika XV powszechna była gra "siedemdziesiąt cztery", będąca prekursorem blackjacka. Obraz poświadcza, iż metryka karcianych gier hazardowych sięga czasów wcześniejszych. 
Obie wersje "Oszusta" wystawiają malarzowi dobre świadectwo znajomości tenebryzmu – powszechnej w XVII wieku odmiany chiaroscuro, którego tradycja nawiązuje do twórczości Caravaggia. Twórca ten podejmował w malarstwie również temat oszustwa ("Grający w karty" z 1597). 
Ponadto "Oszusta" charakteryzuje specyficzna rodzajowość z uwzględnieniem negacji moralnych niepoprawności. Wątek ten znany jest także w innym dziele La Toura, zatytułowanym "Wróżka". Obraz wskazuje bowiem na niebezpieczeństwo, jakie niosą za sobą: gra, obecność kobiet i wino. Przypuszcza się, że "Oszust" może być ilustracją do przypowieści o synu marnotrawnym; przegrywający młodzieniec miałby ewokować syna marnotrawnego, przegrywającego i zaprzedającego swoją duszę.

</doc>
<doc id="1537068" url="https://pl.wikipedia.org/wiki?curid=1537068" title="Szantaż (film 2005)">
Szantaż (film 2005)

Szantaż (org. "Blackmail") to bollywoodzki film akcji z 2005 roku z Ajayem Devganem, Sunilem Shetty, Priyanką Chopra i Dią Mirza w rolach głównych. Film reżyserował brat Ajaya Anil Devgan, autor "Raju Chacha". Bohaterami filmu są ci, którzy bronią prawa i ci, którzy je łamią. W centrum filmu relacja dwóch wrogów: gangstera i policjanta. Łączy ich i dzieli postać 11-letniego chłopca. Jeden go porywa, drugi próbuje odzyskać. Podczas ucieczki przed policjantami chłopiec i porywacz zaprzyjaźniają się ze sobą. Film ma odniesienia do hollywoodzkiego dramatu z Kevin Costnerem „Doskonały świat”.
Fabuła.
Chrześcijanka (Dia Mirza) decyduje się poślubić hindusa Shekhara (Ajay Devgan). Świadoma tego, że żyje on łamiąc prawo, z napadów, liczy, że jej miłość pomoże mu się zmienić. Niestety umiera brzemienna podczas pościgu. Policji udaje się w końcu złapać nieuchwytnego kierowcę, którego rajdowe umiejętności umożliwiały dotychczas gangsterom ucieczki po napadach. Shekhar przez 8 lat pobytu w więzieniu żyje myślą o zemście na oficerze policji Abhayu Singhu Rathore (Sunil Shetty). Przez niego stracił wolność i ukochaną żonę. Jego gotowość do zemsty chce wykorzystać gangster Chhota (Mukesh Rishi), któremu Abhay zastrzelił brata. Z więzienia zleca mu mord na policjancie. Od tego czasu Abhay i jego żona (Priyanka Chopra) zaczynają się bać o życie synka Chiraga. Na każdym kroku stykają się z groźbami. Pewnego dnia Shekhar urzeczywistnia swoje groźby. Porywa chłopca...
Muzyka i piosenki.
Muzykę skomponował Himesh Reshammiya, nominowany za muzykę do filmów: "Humraaz" (2002), "Dla ciebie wszystko" (2003), "Aksar" (2006), "Aashiq Banaya Aapne"', autor muzyki do takich filmów jak "Aitraaz", "Dil Maange More", "Vaada", "Yakeen", "Kyon Ki", "Shaadi Se Pehle", "Cicho sza!", "Dil Diya Hai", "Namastey London", "Ahista Ahista", "Shakalaka Boom Boom", "Apne", "Maine Pyaar Kyun Kiya?", "Silsilay", "36 China Town", "Banaras – A Mystic Love Story", "Fool and Final", "Good Boy Bad Boy", "Welcome" i "Karzzzz".

</doc>
<doc id="1537090" url="https://pl.wikipedia.org/wiki?curid=1537090" title="Wilczy Ług">
Wilczy Ług

Wilczy Ług – wieś w Polsce położona w województwie mazowieckim, w powiecie zwoleńskim, w gminie Tczów.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Tczowie.

</doc>
<doc id="1537091" url="https://pl.wikipedia.org/wiki?curid=1537091" title="Jetzt Erst Recht">
Jetzt Erst Recht

Jetzt Erst Recht – drugi album niemieckiej wokalistki LaFee. Wydany został w 2007 roku.
Inne wydania.
23 listopada 2007 została wydana wersja specjalna płyty - Jetzt Erst Recht Bravo Edition. Zawiera ona wszystkie piosenki z pierwszej wersji płyty, oraz kilka nowych utworów. 

</doc>
<doc id="1537097" url="https://pl.wikipedia.org/wiki?curid=1537097" title="Oksydaza alternatywna">
Oksydaza alternatywna

Oksydaza alternatywna (AOX z ang. "alternative oxidase") – enzym obecny w wewnętrznej błonie mitochondriów roślin, glonów, grzybów i niektórych protistów. Geny kodujące AOX zostały zidentyfikowane również u przedstawicieli proteobakterii oraz zwierząt bezkręgowych należących do strunowców, półstrunowców, szkarłupni, nicieni, mięczaków, pierścienic, parzydełkowców czy gąbek. Enzym ten stwarza alternatywną możliwość przenoszenia elektronów z ubichinonu na tlen. Podczas klasycznego łańcucha oddechowego elektrony pobierane z NADH przekazywane są na ubichinon, a następnie poprzez kompleks cytochromowy bc1 i cytochrom c na oksydazę cytochromową. Oksydaza alternatywna przenosi elektrony na tlen z pominięciem kompleksu III i kompleksu IV łańcucha oddechowego. W efekcie jej działania NADH lub FADH2 zostają utlenione z wytworzeniem H2O jednak gradient elektrochemiczny nie powstaje a tym samym energia zgromadzona utlenianych NADH i FADH2 nie jest zamieniana na ATP, lecz uwalniana w postaci ciepła. Szczególna cechą oksydazy alternatywnej jest jej niewrażliwość na inhibitory oksydazy cytochromowej np. cyjanek, siarkowodór, azydek, tlenek węgla oraz tlenek azotu. W tkankach zwierzęcych podanie 1 mmol l-1 KCN powoduje całkowite zatrzymanie oddychania komórkowego, w tkankach roślinnych oddychanie komórkowe zmniejsza się do poziomu 10-20% oddychania przed podaniem inhibitora. Zachodzące z udziałem oksydazy alternatywnej oddychanie komórkowe określa się jako alternatywną drogę oddechową lub oddychanie niewrażliwe na cyjanek. 
Wytwarzanie i budowa oksydazy alternatywnej.
Enzym jest kodowany przed genom jądrowy. W mitochondriach roślinnych białko o masie około 32 kDa zbudowane jest z dwóch identycznych monomerów. Stanowi integralne białko wewnętrznej błony mitochondrialnej. U roślin wyższych białko jest kodowane przez dwie podrodziny genów - AOX1 i AOX2. AOX1 występuje zarówno u jednoliściennych, jak i u dwuliściennych. Ta forma jest przede wszystkim indukowana przez bodźce stresowe. AOX2 jest charakterystyczna dla dwuliściennych. Jej ekspresja jest konstytutywna i powiązana z rozwojem. W mitochondriach grzybów i protistów, u których także stwierdzono występowanie alternatywnej drogi oddechowej oksydaza alternatywna jest monomerem. Wiele prac wskazuje, na indukcję syntezy oksydazy alternatywnej w warunkach stresowych; zarówno w przypadku działania czynników abiotycznych np. susza, chłód, zasolenie podłoża, jak i czynników biotycznych takich jak atak patogenów.
Fizjologiczna funkcja alternatywnej drogi oddechowej.
Najbardziej znanym efektem działania alternatywnej drogi oddechowej jest wydzielanie ciepła podczas kwitnienie niektórych roślin z rodziny "Araceae" (obrazkowate),a także u przedstawicieli sagowcowatych, lotosowatych oraz grzybieniowatych. Dzięki rozpraszaniu ciepła podczas przenoszenia elektronów na oksydazę alternatywną, kwiaty tych roślin mogą osiągać temperaturę o 14 °C wyższa od otoczenia. Podniesienie temperatury kwiatów zwiększa wydzielanie substancji lotnych przywabiających owady. 
Powszechność występowania w mitochondriach roślin oksydazy alternatywnej wskazuje, że termogeneza nie jest jedyną funkcją tego enzymu. Zwiększona ekspresja genu oksydazy alternatywnej w warunkach niskiej temperatury lub suszy wskazuje na udział enzymu w przeciwdziałaniu niekorzystnym skutkom stresu. W warunkach stresowych oddychanie mitochondrialne ulega zahamowaniu a niemal cały ubichinon pozostaje w stanie zredukowanym. Nadmierna redukcja ubichinonu prowadzi do powstawania reaktywnych form tlenu. utlenianie ubichinonu przez oksydazę alternatywną może zapobiegać powstawaniu wolnych rodników i chronić mitochondria przed uszkodzeniem. Zahamowanie łańcucha transportu elektronów skutkuje także gromadzeniem się w mitochondriach metabolitów cyklu Krebsa oraz konieczność przejścia komórki na wytwarzanie energii w drodze fermentacji. Kwasy dwukarboksylowe (np. 2-oksoglutaran) aktywują oksydazę alternatywną co zapobiega powstawaniu metabolitów fermentacji.
Ewolucja.
Ewolucyjne pochodzenie oksydazy alternatywnej zostało ustalone po odkryciu ortologów genów kodujących enzym u alfa-proteobakterii. Geny AOX eukariontów zostały prawdopodobnie nabyte w wyniku transferu z genomu endosymbiontów, które stały się mitochondriami. W ten sposób zostało umożliwione wytwarzanie oksydazy alternatywnej obecnej u roślin wyższych, glonów, grzybów i pierwotniaków. Największe podobieństwo białka wykazano pomiędzy roślina lądowymi i krasnorostami a proteobakteriami. W ten sam sposób tłumaczone jest pochodzenie ortologów znalezionych u części zwierząt.

</doc>
<doc id="1537100" url="https://pl.wikipedia.org/wiki?curid=1537100" title="1977 NBA Draft">
1977 NBA Draft

1977 NBA Draft – National Basketball Association Draft, który odbył się 10 czerwca 1977 w Nowym Jorku.
Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.
Runda pierwsza.
Gracze spoza pierwszej rundy tego draftu, którzy wyróżnili się w czasie gry w NBA to: James Edwards, Eddie Johnson.
Z nr 138. Kansas City Kings wybrali Bruce Jennera, wybitnego dziesięcioboistę, złotego medalistę z Montrealu, który jednak nie wystąpił w NBA.

</doc>
<doc id="1537102" url="https://pl.wikipedia.org/wiki?curid=1537102" title="Zębiełek cyrenajski">
Zębiełek cyrenajski

Zębiełek cyrenajski ("Crocidura aleksandrisi") – gatunek ssaka z rodziny ryjówkowatych (Soricidae). Jest gatunkiem endemicznym, występującym w Cyrenajce w Libii. Zamieszkuje śródziemnomorską roślinność, na skalistych wybrzeżach na wysokości 200-300 m n.p.m. Mimo słabo poznanej ekologii tego ssaka, nie wydaje się być gatunkiem zagrożonym. W wypluwkach sów znaleziono ponad 100 czaszek tych ssaków.

</doc>
<doc id="1537104" url="https://pl.wikipedia.org/wiki?curid=1537104" title="Hipoteza czterech źródeł">
Hipoteza czterech źródeł



</doc>
<doc id="1537106" url="https://pl.wikipedia.org/wiki?curid=1537106" title="1976 NBA Draft">
1976 NBA Draft

1976 NBA Draft – National Basketball Association Draft, który odbył się 8 czerwca 1976 r. w Nowym Jorku.
Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.
Runda pierwsza.
Gracze spoza pierwszej rundy tego draftu, którzy wyróżnili się w czasie gry w NBA to: Alex English, Lonnie Shelton, Dennis Johnson, Mike Dunleavy.

</doc>
<doc id="1537108" url="https://pl.wikipedia.org/wiki?curid=1537108" title="Toni Brunner">
Toni Brunner

Toni Brunner (ur. 23 sierpnia 1974 w Wattwil, kanton Sankt Gallen), szwajcarski polityk, przewodniczący Szwajcarskiej Partii Ludowej od 1 marca 2008 do 23 kwietnia 2016, członek Rady Narodu od 1995 do 2018.
Życiorys.
Toni Brunner z zawodu jest rolnikiem, prowadzi również radio internetowe, traktujące o rolnictwie. W grudniu 1995, z ramienia Szwajcarskiej Partii Ludowej, został wybrany do Rady Narodu (niższa izba parlamentu), w której zasiadał do końca 2018 roku. W chwili wyboru miał 21 lat i był najmłodszym członkiem izby w historii.
Od września 1998 zajmował stanowisko przewodniczącego SVP w kantonie Sankt Gallen. Od lutego 2000 do lutego 2008 pełnił funkcję wiceprzewodniczącego SVP. 1 marca 2008 Toni Brunner został wybrany przewodniczącym Szwajcarskiej Partii Ludowej. W styczniu 2016 ogłosił, że z dniem 23 kwietnia tegoż roku zrezygnuje z pełnienia funkcji, zaś na stanowisku zastąpił go Albert Rösti. 

</doc>
<doc id="1537110" url="https://pl.wikipedia.org/wiki?curid=1537110" title="Sinomicrurus">
Sinomicrurus

Sinomicrurus – rodzaj jadowitego węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Azji (Chiny, Indie, Bangladesz, Nepal, Bhutan, Mjanma, Tajlandia, Laos, Kambodża, Wietnam i Japonia). 
Systematyka.
Etymologia.
"Sinomicrurus": "sino-" „odnoszące się do Chin”, od Σιναι "Sinai" „Chińczyk, chiński”; rodzaj "Micrurus" 
Podział systematyczny.
Do rodzaju należą następujące gatunki: 

</doc>
<doc id="1537111" url="https://pl.wikipedia.org/wiki?curid=1537111" title="Ueli Maurer">
Ueli Maurer

Ueli Maurer (ur. 1 grudnia 1950 w Wetzikon, Kanton Zurych) – szwajcarski polityk, przewodniczący Szwajcarskiej Partii Ludowej w latach 1996–2008, członek Rady Narodu od 1991. Członek Szwajcarskiej Rady Związkowej oraz minister obrony od 1 stycznia 2009, w 2013 i 2019 prezydent Konfederacji Szwajcarskiej.
Życiorys.
Ueli Maurer dorastał jako syn rolnika w górach Zürcher Oberland. Uczęszczał do szkoły podstawowej i średniej w Hinwil, po czym rozpoczął praktykę zawodową w handlu i rolnictwie. W młodości służył w szwajcarskiej armii w randze majora oraz dowodził batalionem kolarzy. Był członkiem zuryskiego stowarzyszenia rolników oraz prezesem Szwajcarskiego Stowarzyszenia Producentów Warzyw. Maurer mieszka w Hinwil, jest żonaty, ma sześcioro dzieci.
W latach 1978–1986 wchodził w skład rady miejskiej Hinwil. Od maja 1983 do grudnia 1991 był członkiem parlamentu kantonu Zurych. W 1991 pełnił funkcję przewodniczącego parlamentu. W 1991 przegrał z Moritzem Leuenbergerem wybory do rządu kantonu Zurych. W 1991 został wybrany z ramienia Szwajcarskiej Partii Ludowej do Rady Narodu (izba niższa parlamentu), w której zasiada nieprzerwanie do chwili obecnej.
W styczniu 1996 objął stanowisko przewodniczącego Szwajcarskiej Partii Ludowej (SVP, "Schweizerische Volkspartei"). Początkowo był postrzegany jako wierny sojusznik i protegowany Christopha Blochera, czołowego polityka tej partii. Za prezesury Maurera Szwajcarska Partia Ludowa stała się największą partią polityczną w kraju. Z partii niemieckojęzycznej przekształciła się w partię ogólnonarodową. Maurer wyróżniał się prowadzeniem agresywnej i populistycznej, acz skutecznej kampanii politycznej, która zaprocentowała wzrostem poparcia społecznego. W wyborach federalnych w październiku 2007 SVP odniosła zwycięstwo, zdobywając 29% głosów i 62 miejsca w 200-osobowej Radzie Narodu. W tydzień po wyborach Maurer ogłosił jednak rezygnację z funkcji przewodniczącego SVP. Oświadczając, iż nadszedł „właściwy czas do odejścia”, swoją decyzję motywował chęcią zaangażowania się w inne projekty polityczne.
25 listopada 2007 przegrał z Vereną Diener, kandydatką Zielonej Liberalnej Partii Szwajcarii, walkę o mandat senatorski z kantonu Zurych w wyborach do Rady Kantonów. 1 marca 2008 na stanowisku przewodniczącego Szwajcarskiej Partii Ludowej zastąpił go Toni Brunner. W sierpniu 2008 Maurer został przewodniczącym SVP w kantonie Zurych.
Członek gabinetu.
27 listopada 2008 klub parlamentarny Szwajcarskiej Partii Ludowej nominował Christopha Blochera oraz Maurera jako swoich kandydatów w wyborach do Szwajcarskiej Rady Związkowej, po rezygnacji ze stanowiska przez Samuela Schmida.
10 grudnia 2008 parlament większością zaledwie jednego głosu, stosunkiem 122 do 121 głosów, wybrał Maurera nowym członkiem Szwajcarskiej Rady Związkowej oraz ministrem obrony. Urząd objął 1 stycznia 2009. 1 stycznia 2012 objął funkcję wiceprezydenta Szwajcarii. 5 grudnia 2012 został wybrany na urząd prezydenta Szwajcarii, który objął 1 stycznia 2013. Jego kandydaturę poparło 148 spośród 202 deputowanych. W grudniu 2017 w wyniku wyboru Alaina Berseta na prezydenta Szwajcarii na 2018, został po raz drugi wybrany na wiceprezydenta. 5 grudnia 2018 po raz drugi został wybrany na urząd prezydenta Szwajcarii, który objął 1 stycznia 2019. Jego kandydaturę poparło 201 spośród 209 deputowanych.
We wrześniu 2022 ogłosił z dniem 31 grudnia 2022 się rezygnację z członkostwa Rady Związkowej, zastąpił go Albert Rösti.

</doc>
<doc id="1537112" url="https://pl.wikipedia.org/wiki?curid=1537112" title="Wierzbięta z Ruszczy">
Wierzbięta z Ruszczy

Wierzbięta z Ruszczy (zm. w 1310 lub później) – możnowładca polski z rodu Świebodziców. 
Był synem Klemensa z Ruszczy, bliskiego współpracownika Bolesława Wstydliwego. Pierwszy raz wzmiankowany w źródłach pod datą 1276, następnie 1289. W 1299 występuje jako kasztelan czchowski. W latach 1304-1306 piastował stanowisko kasztelana krakowskiego. W latach 1306-1310 z kolei był wojewodą krakowskim. W 1310 znika ze źródeł, daty śmierci nie znamy.

</doc>
<doc id="1537124" url="https://pl.wikipedia.org/wiki?curid=1537124" title="William FitzWilliam (4. hrabia FitzWilliam)">
William FitzWilliam (4. hrabia FitzWilliam)

William FitzWilliam, 4. i 2. hrabia FitzWilliam (ur. 30 maja 1748, zm. 8 lutego 1833) – brytyjski arystokrata i polityk związany ze stronnictwem wigów.
Był najstarszym synem Williama FitzWilliama, 3. hrabiego FitzWilliam, i lady Anne Watson-Wentworth, córki 1. markiza Rockingham. Od urodzenia nosił tytuł grzecznościowy „wicehrabiego Milton”. Po śmierci ojca w 1756 r. odziedziczył tytuł 4. hrabiego FitzWilliam i zasiadł w Izbie Lordów. Kształcił się w Eton College, gdzie zaprzyjaźnił się z Charlesem Jamesem Foksem i lordem Morpethem. Lord FitzWilliam był siostrzeńcem dwukrotnego premiera Wielkiej Brytanii lorda Rockinghama. Po śmierci wuja w 1782 r. odziedziczył jego posiadłości, co uczyniło go jednym z największych posiadaczy ziemskich w kraju.
Podobnie jak wuj, lord FitzWilliam związał się z opozycyjnym stronnictwem wigów. W koalicyjnym rządzie Foksa-Northa w 1783 r. odpowiadał za sprawy Indii Brytyjskich. Po upadku gabinetu związanego z odrzuceniem przez parlament ustawy o Indiach, lord FitzWilliam przeszedł do opozycji. Na początku lat 90. niepokoiły go wydarzenia rewolucji francuskiej, i wzorem innych konserwatywnych wigów z księciem Portland na czele, opuścił partię i poparł gabinet Williama Pitta Młodszego.
Mimo początkowego sprzeciwu w lipcu 1794 r. objął stanowisko Lorda Przewodniczącego Rady. Jednak jeszcze w tym samym roku został Lordem Namiestnikiem Irlandii. Na Szmaragdowej Wyspie pojawił się w styczniu 1795 r. i od razu wywołał kontrowersje w Londynie, kiedy zdymisjonował większość administracji i poparł starania Henry’ego Grattana o równouprawnienie katolików. Już w marcu został odwołany ze stanowiska. Obciążając winą za swoją dymisję Portlanda, FitzWilliam powrócił w szeregi wigowskiej opozycji.
Pogodzony z Foksem FitzWilliam został w 1806 r. Lordem Przewodniczącym Rady w Gabinecie Wszystkich Talentów. W latach 1806–1807 zasiadał w gabinecie jako minister bez teki. W kolejnych latach stał na czele wigowskiej opozycji w Izbie Lordów, ale z biegiem czasu coraz rzadziej udzielał się w życiu publicznym. Nie otrzymał żadnego stanowiska po powrocie wigów do władzy w 1830 r. Zmarł w 1833 r.
Był żonaty z lady Charlotte Ponsonby (ok. 1750 – 13 maja 1822), córką Williama Ponsonby’ego, 2. hrabiego Bessborough, i lady Caroline Cavendish, córki 3. księcia Devonshire. Ślub odbył się 11 lipca 1770 r. Małżonkowie mieli razem jednego syna, Charlesa, 5. hrabiego FitzWilliam.

</doc>
<doc id="1537125" url="https://pl.wikipedia.org/wiki?curid=1537125" title="Zamieszki w Dżos (2008)">
Zamieszki w Dżos (2008)

Zamieszki w Dżos (2008) – walki między muzułmanami a chrześcijanami w nigeryjskiej miejscowości Dżos w dniach 27-29 listopada 2008.
Przyczyny.
Bezpośrednią przyczyną zamieszek była rywalizacja między zwolennikami dwóch głównych ugrupowań politycznych, które startowały w lokalnych wyborach, pierwszych od ponad 10 lat. Same wybory odbyły się 27 listopada. Zamieszki rozpoczęły się w chwili, gdy rozeszły się pogłoski, iż miała wybory wygrać Ludowa Partia Demokratyczna (PDP). Wtedy grupa etniczna Hausa popierająca Partię Wszystkich Ludzi w Nigerii (ANPP) wszczęła atak na politycznych przeciwników.
Walki.
Przedstawiciele muzułmańskiej grupy etnicznej Hausa podpalali chrześcijańskie kościoły i zabijali przeciwników politycznych. Z kolei chrześcijanie - zwolennicy PDP, podpalali meczety. W wyniku rozruchów zginęło ponad 381 osób.
Czerwony Krzyż podał, że w wyniku zamieszek swoje domy opuściło 10 000 ludzi.
W strefę walk wysłano nigeryjskie wojsko, aby rozdzielić walczące strony i utworzyć strefę buforową. Wojsko dostało nakaz strzelania do osób biorących udział w zamieszkach. Wprowadzono także godzinę policyjną.
Ofiary.
29 listopada do meczetów przyniesiono ok. 300 zabitych muzułmanów. Martwych chrześcijan natomiast do meczetów nie przyniesiono, więc liczba zabitych może być dużo wyższa.
Ponadto policja zatrzymała ok. 350 ludzi, zarówno chrześcijan jak i muzułmanów, biorących udział w walkach.

</doc>
<doc id="1537128" url="https://pl.wikipedia.org/wiki?curid=1537128" title="Daeg Faerch">
Daeg Faerch

Daeg Faerch (ur. 27 września 1995) – kanadyjski aktor duńskiego pochodzenia, okazjonalnie współscenarzysta. Syn aktorki Mickey Faerch.
Jest skautem, zna język francuski, potrafi tańczyć salsę i tango oraz gra na gitarze. Pisaniem scenariuszy zajął się już w wieku ośmiu lat, kiedy to napisał piętnastostronicowy skrypt zatytułowany "Duel". Na jego podstawie wyreżyserował i zmontował film telewizyjny; idąc za ciosem, zaczął produkować krótkometraże dla telewizji.
W 2007 roku muzyk rockowy Rob Zombie obsadził go w swoim filmie "Halloween" w roli dziesięcioletniego psychopaty, Michaela Myersa. Obok Willa Smitha pojawił się w filmie "Hancock". Był to występ cameo, a Faerch wystąpił w roli francuskiego punka.

</doc>
<doc id="1537132" url="https://pl.wikipedia.org/wiki?curid=1537132" title="Cecylia Rozwadowska">
Cecylia Rozwadowska

Cecylia Jordan-Rozwadowska (ur. 15 stycznia 1903 we Lwowie, zm. 8 czerwca 1946 w Paryżu) – porucznik Armii Krajowej, organizatorka oświaty dla kobiet w obozie Oberlangen. 
Rodzina.
Cecylia Rozwadowska była córką Jana Emanuela Rozwadowskiego i Marii Rozwadowskiej (małżeństwo kuzynów). Pochodziła z tzw. pułkownikowskiej linii Rozwadowskich. Jej stryjami byli gen. Tadeusz Rozwadowski i płk Wiktor Rozwadowski, a bliskim kuzynem Tadeusz Bór-Komorowski. Posiadała czwórkę młodszego rodzeństwa: Janinę, Mieczysława Andrzeja, Franciszka i najmłodszego Wincentego (Wincenty Jordan Rozwadowski), któremu w pierwszych latach życia zastępowała zmarłą matkę.
Wykształcenie.
Cecylię razem z siostrą Janiną wysłano do elitarnej francuskojęzycznej szkoły katolickiej z internatem we Fryburgu (jej ojciec, działacz niepodległościowy i bliski współpracownik Romana Dmowskiego zamieszkał wówczas w Szwajcarii). 
Po ukończeniu szkoły we Fryburgu w 1921 roku, Cecylia wróciła do Polski i na początku 1922 roku zdała maturę we Lwowie. W latach 1922-1925 uczyła się w Państwowej Szkole Przemysłu Artystycznego w Krakowie. Dodatkowo uczęszczała na wykłady z teorii i historii sztuki na Uniwersytet Jagielloński. Wtedy zaczęła tworzyć swoje pierwsze prace - plakaty reklamujące wystawy malarskie.
Dalsze studia artystyczne kontynuowała w Paryżu i Rzymie oraz w warszawskiej ASP.
Cecylia Rozwadowska znacznie różniła się od większości panien z bogatych, ziemiańskich rodzin. W listach do ojca, pisała, że zdecydowanie bardziej ceni sobie towarzystwo biednych, ale inteligentnych akademików, niż wywyższających się arystokratek z krakowskich salonów. Rozwadowska kochała podróże, polowania, jazdę konną. Bardzo często odwiedzała Francję, gdzie zamieszkała jej siostra Janina. Angażowała się również w pomoc dla biednej młodzieży akademickiej. Wykorzystując pozycję ojca, prominentnego działacza Narodowej Demokracji, wspierała akcję Komitetu Paryskiego, polegającą na wysyłaniu studentów krakowskiej Akademii Sztuk Pięknych na stypendia do Paryża.
II wojna światowa.
W latach trzydziestych Cecylia przeprowadziła się do Warszawy, gdzie zajmowała się sztuką użytkową. Wybuch II wojny światowej zastał ją w stolicy. W czasie obrony Warszawy we wrześniu 1939 roku w ogniu walk, zajmowała się zaopatrzeniem w żywność i środki opatrunkowe.
W czasie okupacji Rozwadowska wstąpiła do konspiracji. Według relacji jej kuzynki Felicji Żeromskiej Cecylia miała należeć do najbliższego otoczenia swojego kuzyna gen. Tadeusza Bora-Komorowskiego.
W powstaniu warszawskim Rozwadowska pod pseudonimem "Barbara", dowodziła oddziałem dziewcząt niosących pomoc cywilnej ludności Warszawy. Odznaczona Krzyżem Walecznych.
W obozie Oberlangen.
Po kapitulacji powstania Rozwadowska dostała się do niewoli niemieckiej. Początkowo umieszczono ją w stalagu XB w Sandbostel. W grudniu 1944 roku przeniesiono ją wraz z innymi kobietami do stalagu VI C Oberlangen.
W nowym obozie Cecylia weszła w skład Rady Instruktorskiej. Odpowiedzialna była za sprawy kultury i oświaty w obozie. Okazała się sprawną organizatorką, dzięki czemu wśród więźniarek uzyskała nieoficjalny tytuł "ministra oświaty". Dzięki jej wysiłkom zorganizowano kurs gimnazjalny, odbywały się też wykłady na poziomie uniwersyteckim, komplety języków obcych oraz zajęcia artystycznie i kulturalne.
Obóz Oberlangen został wyzwolony 12 kwietnia 1945 roku przez oddział I Dywizji Pancernej Polskich Sił Zbrojnych na zachodzie, gdzie służył brat Cecylii por. Franciszek Rozwadowski i jej kuzyni por. Wiktor Rozwadowski oraz rtm. Jan Rozwadowski.
Schyłek życia.
Po wyzwoleniu Rozwadowska otrzymała zadanie pomagania młodym, uwolnionym z obozów dziewczynom w kontynuowaniu ich nauki na zachodnioeuropejskich uniwersytetach. Cecylia miała do tego doskonałe kwalifikacje, znała kilka języków obcych i mogła się pochwalić licznymi znajomościami jeszcze z czasów przedwojennych.
Pracę w nowym charakterze przerwało zdiagnozowanie u Rozwadowskiej nowotworu żołądka. Po sześciu miesiącach walki z chorobą Cecylia Rozwadowska zmarła 8 czerwca 1946 roku w Paryżu. 
Upamiętnienie.
Cecylia Rozwadowska została patronką 18 Warszawskiej Drużyny Harcerek „Przestrzeń” z Mazowieckiej Chorągwi Harcerek Związku Harcerstwa Rzeczypospolitej.

</doc>
<doc id="1537140" url="https://pl.wikipedia.org/wiki?curid=1537140" title="Referendum w Szwajcarii w 2008 roku (listopad)">
Referendum w Szwajcarii w 2008 roku (listopad)

Referendum w Szwajcarii w 2008 roku – referendum przeprowadzone 30 listopada. Obywatele Szwajcarii opowiedzieli się wówczas:
Ponadto w kantonie Zurych mieszkańcy opowiedzieli się za zakazem trzymania niebezpiecznych psów.

</doc>
<doc id="1537141" url="https://pl.wikipedia.org/wiki?curid=1537141" title="Hrabia FitzWilliam">
Hrabia FitzWilliam

Lista parów.
Baronowie FitzWilliam 1. kreacji (parostwo Irlandii)
Hrabiowie FitzWilliam 1. kreacji (parostwo Irlandii)

</doc>
<doc id="1537143" url="https://pl.wikipedia.org/wiki?curid=1537143" title="Zasobnik">
Zasobnik

Zasobnik – pojęcie używane w wielu dziedzinach techniki. Najczęściej pojemnik służący do czasowego przechowywania rzeczy, cieczy czy gazów. W zależności od potrzeb jednorazowy lub wielokrotnego użytku. Wykonywany najczęściej z metalu, tworzyw sztucznych.
W części zastosowań utożsamiany z kontenerem, czasem też z akumulatorem.
W lotnictwie wojskowym zasobniki (z zapasowym paliwem, amunicją, bombami kasetowymi itp.) są podwieszane pod skrzydła samolotu, a po opróżnieniu najczęściej odrzucane.

</doc>
<doc id="1537147" url="https://pl.wikipedia.org/wiki?curid=1537147" title="Creditanstalt">
Creditanstalt

Creditanstalt (CA) – austriacki bank z siedzibą w Wiedniu, założony 31 października 1855 r. przez rodzinę Rothschildów (niem. K. k. privilegierte Österreichische Credit-Anstalt für Handel und Gewerbe – Imperialna Austriacka Uprzywilejowana Instytucja dla Handlu i Przemysłu).
Instytucja ta odnosiła sukcesy i wkrótce stała się największym bankiem w Austro-Węgrzech. Po I wojnie światowej, w czasie wielkiego kryzysu, 11 maja 1931 r. bank ten ogłosił upadłość, jednak przetrwał kryzys dzięki pomocy Oesterreichische Nationalbank i rodziny Rothschildów. Doszło do fuzji z bankiem Wiener Bankverein i została zmieniona nazwa na Creditanstalt-Bankverein. 5 czerwca 1931 r., niemiecki kanclerz Heinrich Brüning w czasie wizyty w Londynie ostrzegł premiera brytyjskiego Ramsaya MacDonalda, że upadek austriackiego systemu bankowego, spowodowany bankructwem Creditanstalt, stawia cały system bankowości w Niemczech na granicy upadłości. I tak też się stało, mimo planu prezydenta USA Herberta Hoovera, który proponował moratorium na spłaty niemieckich reparacji wojennych dla Francji i dla tych krajów zwycięskich w pierwszej wojnie światowej, które miały długi względem USA. Była to nieudana próba powstrzymania kryzysu bankowego w Europie Środkowej (Moratorium Hoovera). Bankructwo spowodowało upadek wielu banków w Centralnej Europie i przyczyniło się do upadku systemu finansowego na świecie.
Po II wojnie światowej bank został znacjonalizowany i stał się głównie bankiem handlowym wspierającym austriacką ekonomię. Bank ten inwestował w takie kompanie jak: Wienerberger AG, Steyr Daimler Puch AG, Lenzing AG, Semperit. W roku 1997 część udziału państwa austriackiego w wartości banku została odsprzedana bankowi Bank Austria (BA), co doprowadziło do konfliktu w koalicji rządzącej w Austrii pomiędzy partiami SPÖ i ÖVP. Od tego czasu Creditanstalt był uważany za bank wspierający konserwatystów (prawicowy), podczas gdy Bank Austria był postrzegany do tej pory jako bank wywodzący się z Vienna’s Central Savings Bank (Zentralsparkasse), a więc instytucji wspierającej lewicę. Fuzja z bankiem BA nie została ukończona aż do roku 2002, kiedy to utworzono Austria Creditanstalt AG, który stał się częścią banku niemieckiego German HypoVereinsbank (HVB). HVB został przejęty przez międzynarodowy bank europejski z siedzibą w Mediolanie UniCredit.
W latach 1995–2001 był akcjonariuszem Powszechnego Banku Kredytowego.

</doc>
<doc id="1537153" url="https://pl.wikipedia.org/wiki?curid=1537153" title="Caroline Lennox">
Caroline Lennox



</doc>
<doc id="1537155" url="https://pl.wikipedia.org/wiki?curid=1537155" title="Herb gminy Szczawin Kościelny">
Herb gminy Szczawin Kościelny

Herb gminy Szczawin Kościelny przedstawia na błękitnej tarczy herbowej, do połowy tarczy (od dołu) czerwony blankowany mur z pięcioma złotymi kłosami ułożonymi w wachlarz; zza muru wyłania się pół złotego lwa z podniesionym ogonem, trzymającego w łapach srebrny krzyż promienisty.

</doc>
<doc id="1537157" url="https://pl.wikipedia.org/wiki?curid=1537157" title="Historia Litwy">
Historia Litwy

Historia Litwy – III tys. lat p.n.e na tereny Litwy przybyli Indoeuropejczycy. Od XIV wieku była w Unii Personalnej z Polską a od XVI do XVIII wieku wchodziła w skład Rzeczypospolitej Obojga Narodów. Utraciła suwerenność na skutek zaborów i znalazła się pod panowaniem Rosyjskim. W początkach XX wieku Litwa odzyskała niepodległość, którą utraciła na skutek II wojny światowej. Po II wojnie światowej Litwa znalazła się w składzie republik ZSRR. Po 1990 Litwa odzyskała niepodległość stając się republiką, na czele której stoi prezydent.
Prehistoria.
Pierwsi mieszkańcy przybyli na tereny dzisiejszej Litwy z południowego zachodu (Dania, Niemcy) i z południa (Białoruś, Polska). Najstarsze znaleziska archeologiczne pochodzą z XI stulecia p.n.e. i reprezentują kulturę magdaleńską, Bromme, Lyngby, ahrensburską oraz świderską (IX grupa genetyczna). W okresie mezolitu na terenach południowej Litwy wytworzyła się miejscowa kultura niemeńska, a w części północnej kultura kundajska. W IV-III stuleciu p.n.e. występowały kultury kundajska i narewska na obszarze od jeziora Ładoga po północną Białoruś, obejmującym tereny dzisiejszej Łotwy i Estonii, sięgającym od zbiegu Wilii i Niemna poza rzekę Pregołę na zachodzie.
Prawdopodobnie w III tysiącleciu p.n.e. na tereny dzisiejszej Litwy przybyli Indoeuropejczycy, co wiąże się z pojawieniem się kultury ceramiki sznurowej na tym obszarze. Za przodków dzisiejszych Litwinów uznaje się właśnie Indoeuropejczyków, a dokładnie Bałtów, gdyż język litewski jest językiem indoeuropejskim i należy do grupy języków bałtyckich, podobnie jak język łotewski oraz pruski. W starożytnych źródłach historycznych występują oni pod nazwą Estowie ("Aestii").
W epoce brązu pojawiła się nowa forma grobu – kurhan ("pilkapis") oraz umocnione osady ("piliakalniai"), które budowali nosiciele kultury kurhanów zachodniobałtyjskich (rejon Kłajpedy, Kretyngi). Na wschód od terenów zajętych przez tę kulturę, w późnej epoce brązu, epoce żelaza i w okresie wpływów rzymskich, istniała kultura ceramiki kreskowej. W okresie rzymskim część wczesnych grodzisk została opuszczona. W V-VIII w. n.e. ukształtowały się związki plemienne Bałtów, które znane są z późniejszych źródeł pisanych.
Średniowiecze.
Pochodzenie nazwy Litwy (Lietuva) nie zostało jednoznacznie wyjaśnione. Przyjmuje się, że pochodzi ona od nazwy rzeki Lietauka, niewielkiego dopływu Wilii, co oznaczałoby „ludzi znad rzeki”, bądź „kraj nad rzeką” (zob. też Litwini w znaczeniu historycznym).
W 873 w kronice arcybiskupa Rimberta po raz pierwszy zanotowano nazwę miejscowości położonej na terytorium dzisiejszej Litwy – Apuolė. Nazwa wymieniona jest w kontekście opisu ziem zajmowanych przez Kurów. W "Rocznikach kwedlinburskich" opisujących wyprawę misyjną Brunona z Kwerfurtu w 1009 pojawia się wiadomość o chrzcie mieszkańców "Lituae". W 1047 książę ruski Jarosław I Mądry podporządkował sobie Jaćwingów i Litwinów. Przez następne lata Litwini byli lennikami książąt połockich, aż do 1183, kiedy się usamodzielnili na tyle, by zaatakować dawnych panów. W 1185 napadli na Liwów, co skłoniło napadniętych do zaproszenia misjonarzy niemieckich do Ikšķile. W 1191 Litwini napadli na Karelów. W 1201 zawarli pierwszy traktat międzypaństwowy – z Niemcami z Rygi.
Wiek XIII i początki państwowości.
Do końca XII wieku tereny Litwy zamieszkiwały liczne plemiona, które nie tworzyły zwartego organizmu państwowego. Dopiero od XIII wieku związkom plemiennym zaczęli przewodzić książęta – kunigasi. W 1219 dwudziestu jeden litewskich kunigasów zawarło pokój z księciem halicko-włodzimierskim. Wśród nich byli: Żywinbud, Dowsprunk, Mendog, Dowiat i Wilikajło. Z czasem największe znaczenie nabrał ród kunigasa Ryngolda, którego synami byli: Mendog i Dowsprunk. Po 1235, pod wpływem zagrożenia najpierw ze strony zakonu kawalerów mieczowych (od 1202), a następnie zakonu krzyżackiego (od 1237), kunigas Mendog w długotrwałym procesie zjednoczył litewskie plemiona i skupił władzę w swojej ręce. W 1236 Żmudzini i Litwini w bitwie pod Szawlami pokonali połączone siły krzyżaków i kawalerów mieczowych. Obok Mendoga duże znaczenie mieli również synowie jego brata Dowsprunka Towciwiłł i Edywid (wygnani z Litwy w 1248) oraz zwycięzca w bitwie pod Szawlami – Wikint. Mendog skupił władzę, mordując i wypędzając przeciwników oraz przekształcając mniej znaczących kunigasów w wasali. Na początku lat 50. XIII w. Mendog zajął Ruś Czarną, oddając jej część na prawach lennych swemu synowi Wojsiełkowi. W 1251 pod naciskiem mistrza zakonu inflanckiego i w obawie przed Danielem, księciem Rusi Halickiej, który współdziałał z wypędzonymi pretendentami do władania Litwą, Mendog przyjął chrzest. W 1253 za zgodą papieża koronował się w wybudowanej przez siebie katedrze w Wilnie. Mendog był jednym z dwóch w historii królów Litwy. Po koronacji Mendog swoją działalność skupił na Rusi i Polsce, bowiem z Zakonem zawarł, trwający do 1261, pokój. W 1255 papież zatwierdził ruskie podboje Mendoga. W 1259 musiał bronić się przed najazdem Tatarów ze Złotej Ordy pod wodzą Burundaja. W 1261 Mendog zerwał pokój z zakonem inflanckim i porzucił chrześcijaństwo z powodu sojuszu ze Żmudzinami, którzy pod wodzą kunigasa Trenioty walczyli z Krzyżakami. Do koalicji antykrzyżackiej weszli władcy Nowogrodu, Połocka i Witebska. Wojna toczyła się przez kilka lat (litewskie wyprawy na Krzyżaków i Mazowsze w 1261-1263). Panowanie Mendoga zakończyło się jesienią 1263, kiedy został wraz ze swymi dwoma synami zamordowany. Na czele spisku stał Dowmont i prawdopodobnie Treniota. Po śmierci Mendoga o jego schedę walczyło kilka stronnictw, a początkowo władzę przejął Treniota, zamordowany w 1264. Władzę po nim objął syn Mendoga Wojsiełk, lecz przekazał ją w 1267 w ręce księcia halickiego Szwarno, który zmarł w 1269. Najpotężniejszym władcą Litwy został wtedy Trojden, który walczył o konsolidację państwa, wypierając z Litwy wojska księcia Rusi. W 1279 walczył wraz z kunigasem Semigalów z zakonem inflanckim. Trojden zmarł w 1282. W 1283 zakon krzyżacki zakończył podbój Prus i rozpoczął podbój Litwy. Pod koniec XIII w. władzę nad Litwą przejął Pukuwer, a potem jego synowie Witenes (1295-1315) i Giedymin (1316-1341), założyciel rodu Giedyminowiczów.
Wiek XIV.
Książę Giedymin przejął władzę po 1315 i doprowadził do poszerzenia terytorialnego państwa o Witebsk, Pińsk, Wołyń, Podlasie i w 1331 Kijów. Nawiązał też dobre stosunki z papiestwem i Królestwem Polskim (np. żoną Kazimierza Wielkiego była córka Giedymina, Aldona, która na chrzcie przyjęła imię Anna). Następcą Giedymina został jego średni syn Jawnuta (1341-1345), przeciwko któremu zbuntował się Kiejstut, osadzając na tronie wileńskim kolejnego syna Giedymina Olgierda (1345-1377). W 1377, po śmierci Olgierda Litwa znalazła się w trudnej sytuacji z powodu częstych najazdów Krzyżaków i konfliktu z księstwami ruskimi. Olgierd pozostawił tron książęcy swojemu najstarszemu synowi Jagielle (Jogaila), jednak z początku lojalny wobec niego Kiejstut w 1381 zajął Wilno i zdobył na krótko władzę książęcą. Po buncie mieszczan wileńskich, Kiejstut i jego syn Witold zostali wzięci przez Jagiełłę do niewoli. W 1382 Kiejstut zmarł w niewyjaśnionych okolicznościach na zamku w Krewie, a Witold po ucieczce, oddał się pod opiekę Zakonu. W 1382 Jagiełło zawarł z Zakonem ugodę w Dubissie, w której zobowiązał się do ochrzczenia w ciągu czterech lat całego kraju i oddania Zakonowi Żmudzi. Jagiełło zerwał pakt z Zakonem w następnym i zdecydował się na zawarcie sojuszu z Polską, Jagiełło zgodził się pojąć za żonę Jadwigę Andegaweńską, przyjąć chrzest i zostać królem Polski. Podpisał w 1385 akt w Krewie, na mocy którego zobowiązał się przyjąć chrzest, objąć chrystianizacją Litwę (co też rozpoczął w 1387), a także według niektórych źródeł włączyć Litwę do Polski (łac. "applicare"). Po zawarciu unii władztwo w Wielkim Księstwie objąć mieli polscy starostowie. W 1386 w Krakowie Jagiełło przyjął chrzest oraz imię Władysław oraz objął polski tron królewski. W 1387 ustanowił biskupstwo wileńskie.
Po koronacji Jagiełły na króla Polski jego namiestnikiem w Wielkim Księstwie Litewskim został Skirgiełło. Rządy Skirgiełły szybko wzbudziły opór innych Giedyminowiczów i bojarów. W 1389 namiestnikiem z woli Władysława Jagiełły został Klemens Moskorzewski. Niezadowolony syn Kiejstuta Witold, panujący wtedy w Grodnie, po długim konflikcie z Jagiełłą oraz przy poparciu możnowładców litewskich odzyskał ojcowiznę i od 1392 r., na mocy ugody w Ostrowie z ramienia Władysława Jagiełły otrzymał w zarząd całe Wielkie Księstwo Litewskie, usuwając polskich namiestników. W związku z niepowodzeniami jego polityki niezależności od Korony i zagrożeniem zewnętrznym państwa zawarł z Jagiełłą umowę wileńsko-radomską (1400-1401), na mocy której został dożywotnim władcą Wielkiego Księstwa Litewskiego, a także uznał się za wasala Polski. Jagiełło został nadal księciem zwierzchnim Wielkiego Księstwa Litewskiego. Witold bezskutecznie próbował rozbić Złotą Ordę, ponosząc straszliwą klęskę w bitwie nad Worsklą.
Wiek XV.
15 lipca 1410 pod Grunwaldem (Žalgiris) miała miejsce jedna z największych bitew tego okresu, w wyniku której doszczętnie rozgromiona została armia krzyżacka, wspierana przez rycerzy z całej Europy. Było to jedno z największych zwycięstw militarnych w historii Polski i Litwy.
2 października 1413 na zjeździe Jagiełły i Witolda oraz bojarów litewskich i możnowładców polskich została zawarta unia horodelska, która wprowadziła instytucję odrębnego wielkiego księcia na Litwie, wspólne sejmy i zjazdy polsko-litewskie, urzędy wojewodów i kasztelanów na Litwie, a litewską szlachtę katolicką zrównała w prawach z polskimi rodami. Po tej unii Litwa stała się niezależnym politycznie państwem, którym władał wielki książę. Pierwszym wielkim księciem był Witold, a każdy następny miał być wybierany w porozumieniu Litwinów z Polakami. Litwa zobowiązała się też do niezawierania sojuszów z wrogami Polski. Ważnym aktem było pozwolenie na posługiwanie się herbami polskiej szlachty przez czterdzieści siedem bojarskich rodów litewskich i żmudzkich. Podczas zjazdu w Łucku 6 stycznia 1429 pojawiła się wysuwana przez króla niemieckiego, węgierskiego i czeskiego Zygmunta Luksemburskiego koncepcja koronacji Witolda na króla Litwy. Zamiarowi temu przeciwstawili się Zbigniew Oleśnicki i polscy możnowładcy, którzy przechwycili w Wielkopolsce przewożone insygnia królewskie, którymi miał zostać obdarowany Witold. Problem koronacji Witolda rozwiązała jego śmierć. Wielki książę zmarł w Trokach 27 października 1430, pochowano go w katedrze wileńskiej. Witold pozostawił po sobie rozległe, lecz niespójne państwo, które traciło już możliwość ekspansji na wschód i możliwość pokonania Złotej Ordy oraz podporządkowania Moskwy.
Po śmierci Witolda najwyższa władza na Litwie powróciła w ręce Władysława Jagiełły, jednak bojarzy litewscy ogłosili wielkim księciem litewskim Świdrygiełłę, brata Jagiełły, i zwrócili się do cesarza o dokonanie jego koronacji. Władysław Jagiełło aktem z 7 listopada 1430 potwierdził wybór bojarów, czemu przeciwstawiła się polska rada koronna. W czerwcu 1431 Świdrygiełło zawarł sojusz z zakonem krzyżackim, którego wojska wtargnęły na terytorium Polski. We wrześniu 1431 w Czartorysku zawarto między Polską a Wielkim Księstwem Litewskim polubowną ugodę. Podczas zjazdu w Sieradzu w kwietniu 1432 Świdrygiełło został dożywotnio uznany za wielkiego księcia pod warunkiem, że po jego śmierci Wielkie Księstwo Litewskie przypadnie jednemu z synów Jagiełły. Sytuację polityczną zmienił zamach na Świdrygiełłę, którego 1 września 1432 w Oszmianie dokonał Zygmunt Kiejstutowicz. Świdrygiełło uszedł z rąk zamachowców, ale pozostały przy nim tylko ziemie ruskie Wielkiego Księstwa (Połock, Witebsk, Smoleńsk, Kijów, Wołyń i Podole). Zygmunt Kiejstutowicz rozpoczął panowanie na Litwie, Żmudzi, Podlasiu i w Grodnie, Brześciu i Mińsku. 15 października w Grodnie Zygmunt Kiejstutowicz podpisał z posłami polskimi porozumienie, że po jego śmierci Litwa wróci pod rządy Jagiełły lub jego synów oraz anulował wszystkie międzynarodowe traktaty zawarte w jego imieniu lub imieniu Świdrygiełły. 1 września 1435 pod Wiłkomierzem Zygmunt stoczył zwycięską bitwę ze Świdrygiełłą i jego sojusznikiem zakonem inflanckim. W bitwie zginął mistrz krajowy zakonu. 31 grudnia 1435 w Brześciu Kujawskim podpisano pokój między Władysławem Jagiełłą i Zygmuntem Kiejstutowiczem a wielkim mistrzem zakonu krzyżackiego, w myśl którego zakon potwierdzał granice Wielkiego Księstwa i Polski oraz rezygnował z poparcia Świdrygiełły. Zygmunt Kiejstutowicz został zabity przez księcia Iwana Czartoryskiego 20 marca 1440. Spiskowcy zaproponowali tron wielkiego księcia synowi Jagiełły, Kazimierzowi Jagiellończykowi. Król Polski Władysław III Warneńczyk zgodził się na objęcie władzy na Litwie przez Kazimierza pod warunkiem, że zostanie on królewskim namiestnikiem.
29 czerwca 1440 w katedrze wileńskiej Kazimierz został ogłoszony wielkim księciem litewskim, bez wiedzy i przyzwolenia króla i sejmu polskiego, co postawiło pod znakiem zapytania dalsze istnienie unii. Po śmierci Władysława III (w bitwie pod Warną w 1444) sejm polski zaproponował Kazimierzowi Jagiellończykowi tron polski, co miało rozwiązać problem uniezależniania się Litwy. Spory proceduralne między radą litewską a polskimi negocjatorami trwały do końca 1446. W celu rozwiązania sporów terytorialnych (Wołyń i Podole) zwołano wspólny zjazd w Parczowie. Przywilejem z 2 maja 1447 Kazimierz zobowiązał się zachować granice Wielkiego Księstwa Litewskiego w kształcie państwa Witolda, a prawo do otrzymania posiadłości ziemskich i stanowisk państwowych mieli posiadać tylko litewscy bojarzy. Po koronacji Kazimierza na króla Polski odnowiono unię dynastyczną obu państw. Kazimierz w 1449 zawarł z carem Wasylem II pokój między Wielkim Księstwem a Moskwą. W 1452 Kazimierz pozwolił zająć Litwie polski Łuck, co wywołało krytykę ze strony polskich możnowładców. Podczas wojny trzynastoletniej Litwa uaktywniła się w sprawie odzyskania Wołynia i Podola. Od 1475, po zajęciu Krymu przez Imperium Osmańskie, południowe ziemie litewskie zostały wystawione na uciążliwe zagony tatarskie. Wobec uwikłania Kazimierza w politykę polską i sprawy dynastyczne na Litwie do znaczenia doszła Rada Panów, której niektórzy członkowie próbowali osadzić na litewskim tronie przedstawicieli bocznej linii Giedyminowiczów (Semko Olelkowicz, książę kijowski). Zmarły w 1492 Kazimierz Jagiellończyk był najdłużej panującym wielkim księciem litewskim. W 1499 została zawarta unia wileńska przewidująca wspólny wybór władcy i obowiązek wzajemnej pomocy wojskowej.
Rzeczpospolita Obojga Narodów.
W 1569 zawarto akt unii lubelskiej, powołujący do życia jednolite państwo polsko-litewskie, o charakterze federalnym.
W XVI wieku na Litwę zaczęły przenikać idee reformacji. Pierwszymi protestantami na Litwie byli luteranie. W 1569 sprowadzono na Litwę jezuitów, by walczyli z reformacją. Już w następnym założyli oni w Wilnie kolegium, które w 1579 r. Stefan Batory przekształcił w akademię – pierwszy uniwersytet w Europie Wschodniej.
XVII i XVIII wiek upłynęły pod znakiem wojen z Moskwą i Szwedami oraz buntu kozackiego pod wodzą Chmielnickiego, w wyniku tych wydarzeń Litwa utraciła dużą część kresów wschodnich. W czasie szwedzkiego najazdu hetman wielki litewski Janusz Radziwiłł zawarł w Kiejdanach unię ze Szwedami, co oznaczało zerwanie traktatów z Polską i króla szwedzkiego Karola X Gustawa władcą zwierzchnim Litwy (Janusz Radziwiłł liczył, że sam zostanie władcą litewskim).
Klęski żywiołowe, głód, zarazy, wojny domowe, wojna północna między Szwecją i Rosją pustoszyły Litwę do połowy XVIII wieku. Po ziemie osłabionej Rzeczypospolitej Obojga Narodów sięgnęli wreszcie sąsiedzi. W 1772 miał miejsce I rozbiór, w 1793 i 1795 kolejne dwa, po upadku insurekcji kościuszkowskiej, Litwa została ostatecznie podzielona pomiędzy Rosję (Auksztota i Żmudź) i Prusy (Suwalszczyzna).
XIX wiek.
W 1812 – wkroczenie wojsk napoleońskich, reaktywowano Wielkie Księstwo Litewskie. Po klęsce Napoleona, Żmudź i Wileńszczyzna została na kongresie wiedeńskim (1815) przydzielona Rosji. Suwalszczyzna, przydzielona przez Napoleona Księstwu Warszawskiemu, stała się częścią Królestwa Polskiego.
Po wojnie rosyjsko-napoleońskiej powstały Towarzystwo Filomatów, Towarzystwo Filaretów i Towarzystwo Szubrawców – organizacje stawiające sobie za cel poprawę sytuacji społecznej. Nie działały jednak one długo, bo do 1823 .
Do powstania listopadowego Litwa przyłączyła się dopiero w końcu marca 1831. Ruch narodowowyzwoleńczy objął wówczas całe terytorium Litwy. Po upadku powstania, na Litwę spadły srogie kary, m.in. zlikwidowano Uniwersytet Wileński, zamknięto klasztory i szkoły, zabroniono używania nazw Litwa i Białoruś. nastąpiły zsyłki ludności w głąb Rosji.
Powstanie styczniowe (1863) przyczyniło się do nasilenia represji wobec mieszkańców, zaczęto rusyfikować wsie i miasta na niebywałą skalę. Litwini jednak pod wpływem patriotycznych głosów dawali odpór rusyfikacyjnym zabiegom urzędników carskich. W 1883 r. zaczęto wydawać pierwsze litewskie czasopismo „Aušra” (jutrzenka), potem kolejne: „Šviesa” (światło), „Varpas” (dzwon) i „Ūkininkas” (rolnik).
XX wiek.
I wojna światowa i wojna litewska.
Z wybuchem I wojny światowej wiązano nadzieje na odzyskanie niepodległości, jednak od 1915 Litwa znalazła się pod okupacją niemiecką. We wrześniu 1917 w Wilnie wybrano Radę Litewską tzw. Tarybę. 16 lutego 1918 r. Taryba ogłosiła niepodległość i powstanie niezależnego Królestwa Litwy, w rzeczywistości częściowo uzależnionego od Niemiec. Dzień ten jest obchodzony jako Dzień Odzyskania Niepodległości.
Taryba powołała rząd, przeciw któremu wystąpiła Komunistyczna Partia Litwy, która stworzyła Tymczasowy Rząd Robotniczo-Włościański, a po wkroczeniu na Litwę Armii Czerwonej w następnym ogłosiła powstanie Litewsko-Białoruskiej Republiki Socjalistycznej. Już następnego miesiąca wojska Taryby, wspierane przez armię niemiecką, przystąpiły do kontrofensywy, a Wilno zajęło Wojsko Polskie. Ostatecznie władzę nad Litwą przejęła Taryba. Po wybuchu wojny polsko-bolszewickiej Rosjanie zwrócili Litwie Wilno.
Pod koniec 1920 doszło do konfliktu polsko-litewskiego, następnie gen. Lucjan Żeligowski, z polecenia naczelnego wodza Józefa Piłsudskiego, wraz z dywizją litewsko-białoruską złożoną z Polaków pochodzących z Wileńszczyzny, wkroczył na Litwę i zajął Wilno. Gen. Żeligowski utworzył wówczas Litwę Środkową. 20 lutego 1922 r. Sejm Wileński wydał deklarację o połączeniu Litwy Środkowej z Polską.
Okres międzywojenny.
Litwa uważała Wilno za swoją stolicę. Siedzibą władz państwa było Kowno. 15 lutego 1923 r. do Litwy został włączony Okręg Kłajpedy, wcześniej będący (na podstawie traktatu wersalskiego) terytorium administrowanym przez Ligę Narodów.
17 marca 1938 r. Polska wysunęła ultimatum do Litwy z kategorycznym żądaniem nawiązania stosunków dyplomatycznych. Rząd litewski 19 marca ultimatum przyjął.
23 marca 1939 r. na skutek ultimatum część terytorium Litwy (Okręg Kłajpedy) została wchłonięta przez III Rzeszę.
II wojna światowa.
23 sierpnia 1939 r. III Rzesza i Związek Radziecki zawarły układ (pakt Ribbentrop-Mołotow), który w tajnym protokole sytuował Litwę w niemieckiej strefie wpływów. Po agresji na Polskę przez Niemcy i Rosję sowiecką w 1939 r., Litwa znalazła się jednak w radzieckiej strefie wpływów na mocy Traktatu o granicach i przyjaźni, który zmodyfikował postanowienia paktu Ribbentrop-Mołotow. Jednak do połowy czerwca 1940 Litwa pozostała niepodległa. Sowieci oddali zajęte Wilno i część Wileńszczyzny Litwinom. Groźba utraty niepodległości została skompensowana objęciem Wilna i części Wileńszczyzny, w którym przystąpiono, z uwagi na jego etnicznie niemal całkowicie polski charakter do przymusowej lituanizacji. W związku z tym rząd Republiki Litewskiej nie przeniósł się z Kowna do Wilna. W ramach represji władze litewskie zamknęły m.in. Uniwersytet Stefana Batorego. Dokonując licznych prowokacji granicznych, w 1940 ZSRR wysunął wobec Republiki Litewskiej ultimatum, żądając utworzenia baz sowieckich na jej terytorium. 15 czerwca 1940 150-tysięczna armia sowiecka rozpoczęła okupację Litwy. Kilkanaście dni przed wybuchem wojny niemiecko-sowieckiej, rozpoczęto deportację 35 tysięcy ludności na Syberię.
Okupacja niemiecka dawała Litwinom stosunkowo duży zakres wolności i pewne nadzieje na jakąś formę państwowości. Powstały litewskie policje kolaboracyjne Saugumo policija i Ypatingasis būrys, które zwalczały polskie formacje niepodległościowe i dopuściły się zbrodni wobec ludności żydowskiej i polskiej na okupowanej Wileńszczyźnie, w tym zbrodni w Ponarach, gdzie w latach 1941–1944 wymordowano około 60–70 tys. Żydów i 20 tys. Polaków, głównie wileńskiej inteligencji.
13 lipca 1944 r. Wilno zostało ponownie zajęte przez Sowietów i żołnierzy Armii Krajowej (operacja „Ostra Brama”). Wraz z wypieraniem Niemców przywracano władzę radziecką, z którą do 1952 r. walczyły litewskie oddziały partyzanckie, a na Wileńszczyźnie polskie. Zarówno podczas pierwszej okupacji, jak i po 1944 r. Sowieci zaprowadzali swoją władzę przy pomocy zbrodni, represji i masowych wysiedleń miejscowej ludności. Pozostałych Polaków z objętej przez sowiecką Litwę części Wileńszczyzny i w mniejszym stopniu Kowieńszczyzny (przedwojennych obywateli Republiki Litewskiej) przymusowo wysiedlono w latach 1944–1946 (Wysiedlenie Polaków z Kresów Wschodnich 1944–1946) w liczbie 200 tys., a następnie w ramach ostatniej masowej fali wysiedleń ludności polskiej w latach 1955–1959 w liczbie blisko 50 tys.
Czasy współczesne.
Pod koniec lat 80. rozpoczął się nowy okres odrodzenia narodowego na Litwie. Organizowano masowe demonstracje pod hasłem przywrócenia niepodległości, m.in. tzw. "bałtycki łańcuch", żywy łańcuch, który połączył trzy kraje bałtyckie. 11 marca 1990 Litwa ogłosiła deklarację niepodległości, na co stanowczo zareagował Związek Radziecki, wprowadzając na ulice Wilna czołgi. 13 stycznia 1991 nastąpił szturm rosyjski na wieżę telewizyjną. Wojsko zabiło 15 bezbronnych cywilów, a 700 zostało rannych. Jednak Litwini dopięli swego i 17 września 1991 zostali przyjęci w poczet członków ONZ, a rok później odbyły się pierwsze wolne wybory do litewskiego Seimasu.
W wyborach parlamentarnych w 1993 zwycięstwo wyborcze odnieśli przedstawiciele postkomunistycznej Litewskiej Demokratycznej Partii Pracy z Algirdasem Brazauskasem na czele, która dążyła do nawiązania dobrych stosunków gospodarczych z Rosją i Ukrainą. W tym samym roku Brazauskas został prezydentem. W 1994 Litwa, podczas wizyty Lecha Wałęsy w Wilnie, podpisała z Polską układ o przyjaznych stosunkach i dobrosąsiedzkiej współpracy. W 1998 prezydentem Litwy został Valdas Adamkus. W tym samym wileński parlament powierzył stanowisko premiera Gediminasowi Vagnoriusowi, w maju 1999 premierem został konserwatysta Rolandas Paksas, który został zastąpiony na stanowisku w listopadzie 1999 przez Andriusa Kubiliusa. W 2000 premierem został A. Brazauskas. W wyborach prezydenckich w styczniu 2003 zwyciężył R. Paksas, który jednak w 2004 został usunięty ze stanowiska ze względu na ujawnione powiązania z rosyjskimi strukturami gospodarczymi i przestępczymi, które uczestniczyły w finansowaniu jego kampanii wyborczej. W wyniku rozpisanych ponownie wyborów na fotel prezydenta powrócił w czerwcu 2004 Adamkus.
W marcu 2004 Litwa została członkiem NATO. 1 maja 2004 Litwa wraz z 9 innymi krajami przyjęła członkostwo Unii Europejskiej. W przeprowadzonych w tym samym roku wyborach parlamentarnych zwycięstwo odniosła populistyczna Partia Pracy kierowana przez rosyjskiego biznesmena Wiktora Uspaskicha, który przyjął litewskie obywatelstwo. W czerwcu 2005 został oskarżony o kłamstwo odnośnie do wyższego wykształcenia, co stało się bezpośrednią przyczyną jego dymisji z funkcji ministra gospodarki i rezygnacji z mandatu posła. W grudniu 2005 Sąd Najwyższy uniewinnił R. Paksasa, nie uchylił jednak impeachmentu. W czerwcu 2006 wybuchł kolejny skandal – władze ujawniły, że prowadzą śledztwo w sprawie podejrzeń, iż Partia Pracy powstała za pieniądze rosyjskich służb specjalnych. Premier Algirdas Brazauskas i jego rząd podali się do dymisji.
Na 2009 rok przypadły zakrojone na bardzo dużą skalę obchody Tysiąclecia Litwy.

</doc>
<doc id="1537158" url="https://pl.wikipedia.org/wiki?curid=1537158" title="Mięguszowiecki Potok">
Mięguszowiecki Potok

Mięguszowiecki Potok (słow. "Hincov potok") – potok płynący Doliną Mięguszowiecką w słowackich Tatrach Wysokich. Powstaje w środkowej części tej doliny, na wysokości ok. 1545 m n.p.m. z połączenia Hińczowego Potoku z Żabim Potokiem Mięguszowieckim. W dolnej części doliny, na wysokości ok. 1300 m łączy się z potokiem Krupa wypływającym z Popradzkiego Stawu, dając początek rzece Poprad.
Średni całoroczny przepływ w Mięguszowieckim Potoku wynosi 500 l/s i jest bardzo zmienny; w czerwcu wynosi średnio 1300 l/s, pod koniec zimy spada do 85 l/s.
W literaturze słowackiej, a także niemieckiej i węgierskiej zwykle nie wyróżnia się tego potoku. Uważa się go za dolną część Hińczowego Potoku.
Mięguszowiecki Potok jest zarybiony. Pstrągi występują w całym jego biegu, a nawet wyżej, w Żabim Potoku aż do wysokości 1560 m n.p.m. – jest to najwyższy naturalny zasięg pstrąga w Tatrach.

</doc>
<doc id="1537160" url="https://pl.wikipedia.org/wiki?curid=1537160" title="Wybory parlamentarne w Rumunii 2004">
Wybory parlamentarne w Rumunii 2004



</doc>
<doc id="1537163" url="https://pl.wikipedia.org/wiki?curid=1537163" title="Wybory prezydenckie w Rumunii 2004">
Wybory prezydenckie w Rumunii 2004



</doc>
<doc id="1537165" url="https://pl.wikipedia.org/wiki?curid=1537165" title="Zamach w Stambule (2008)">
Zamach w Stambule (2008)

Zamach bombowy w Stambule – akt terroryzmu, który miał miejsce 27 lipca 2008 roku. Wówczas na stambulskiej ulicy Güngören doszło do dwóch eksplozji bomb. W wyniku zamachu zginęło 17 osób (w tym pięcioro dzieci) a 154 odniosło rany. Zamach odbył się o godzinie 21:45 czasu lokalnego (20:45 czasu polskiego). Zamach z 27 lipca był jednym z najbardziej tragicznych ataków bombowych na terenie Turcji od 2003 roku.
Szczegóły ataku.
Pierwsza bomba była podłożona w pobliżu lokalnej budki telefonicznej natomiast druga była zlokalizowana w kuble na śmieci ustawionym około 50 metrów od celu pierwszej bomby. Eksplozja spowodowała panikę na zatłoczonej ulicy, ludzie stłoczyli się w jednym miejscu próbując pomóc ofiarom wybuchu pierwszej bomby wówczas po 10 minutach od pierwszej eksplozji została zdetonowana druga bomba. Po zamachu analityk polityczny, Damla Aras powiedział, że bombą użytą w zamachu był ładunek wybuchowy C4, popularny wśród terrorystów także z PKK, którzy niejedno krotnie nabyli podobne materiały z północnego Iraku.
Śledztwo oraz dochodzenie.
Po zamachu żadne organizacja nie przyznała się do zorganizowania ataku jednakże pierwsze podejrzenia zostały postawione kurdyjskim separatystom. Stambulska policja stwierdziła, że zamachy mogły być dziełem PKK w związku z przeprowadzoną operacją armii tureckiej skierowanej przeciwko kurdyjskim rebeliantom. Kilka dni później jeden z wyższych przedstawicieli PKK zaprzeczył jakoby to Kurdowie byli odpowiedzialni za zamachy w Stambule.
W związku z operacją policji w ciągu kilku następnych tygodni aresztowano trzech nastolatków, mieszkańców Stambułu którym postawiono zarzuty zorganizowania zamachów.

</doc>
<doc id="1537177" url="https://pl.wikipedia.org/wiki?curid=1537177" title="Okręg wyborczy Tain Burghs">
Okręg wyborczy Tain Burghs

Okręg wyborczy Tain Burghs powstał w 1708 r. i wysyłał do brytyjskiej Izby Gmin jednego deputowanego. Okręg obejmował miasta Dingwall, Dornoch, Kirkwall, Tain i Wick w Szkocji. Został zlikwidowany w 1832 r.

</doc>
<doc id="1537181" url="https://pl.wikipedia.org/wiki?curid=1537181" title="Mistrzostwa Świata w Piłce Siatkowej Mężczyzn 2010 (eliminacje strefy NORCECA)">
Mistrzostwa Świata w Piłce Siatkowej Mężczyzn 2010 (eliminacje strefy NORCECA)

Eliminacje strefy NORCECA do Mistrzostw Świata w Piłce Siatkowej Mężczyzn 2010 odbywających się we Włoszech rozgrywane były pomiędzy 29 listopada 2008 a 10 października 2009 roku. Składały się one z trzech rund. Na mistrzostwa awansują 4 reprezentacje narodowe.
Pierwsza runda kwalifikacyjna.
Grupa A – Gros Islet.
Tabela
Wyniki
Grupa B – Saint John's.
Tabela
Wyniki
Druga runda kwalifikacyjna.
Grupa C – Port-of-Spain.
Grupa A.
Tabela
Wyniki
Grupa B.
Tabela
Wyniki
Grupa D – Kingston.
Grupa A.
Tabela
Wyniki
Grupa B.
Tabela
Wyniki
Grupa E – Managua.
Tabela
Wyniki
Trzecia runda kwalifikacyjna.
Grupa F – Irvine.
Tabela
Wyniki
Grupa G – Caguas.
Tabela
Wyniki
Grupa H – Hawana.
Tabela
Wyniki
Baraże – Guadalajara.
Tabela
Wyniki

</doc>
<doc id="1537182" url="https://pl.wikipedia.org/wiki?curid=1537182" title="Aspidelaps">
Aspidelaps

Aspidelaps – rodzaj jadowitego węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Afryce (Angola, Namibia, Botswana, Zimbabwe, Eswatini, Mozambik i Południowa Afryka).
Systematyka.
Podział systematyczny.
Do rodzaju należą następujące gatunki:

</doc>
<doc id="1537183" url="https://pl.wikipedia.org/wiki?curid=1537183" title="Andrzej Świetlicki">
Andrzej Świetlicki

Andrzej Świetlicki (ur. 19 kwietnia 1915, zm. 21 czerwca 1940 w Palmirach) – polski polityk nacjonalistyczny, szef Organizacji Warszawskiej Ruchu Narodowo-Radykalnego Falanga, przywódca kolaboracyjnej Narodowej Organizacji Radykalnej.
Życiorys.
Od 1933 jako wolny słuchacz uczestniczył w zajęciach na Wydziale Humanistycznym UW zaś po zdaniu matury w 1936 roku już jako pełnoprawny student Wydziału Prawa. Nie ukończył jednak studiów między innymi na skutek coraz większego zaangażowania w działalność polityczną. Przed II wojną światową działacz Narodowej Partii Robotniczej, a następnie Ruchu Narodowo-Radykalnego Falanga, gdzie był bliskim współpracownikiem Bolesława Piaseckiego.
W październiku 1939 został jednym z założycieli i przywódcą Narodowej Organizacji Radykalnej, organizacji kolaborującej z hitlerowcami i odpowiedzialnej za antyżydowski pogrom wielkanocny w marcu 1940. Po zerwaniu przez hitlerowców współpracy z NOR, w trakcie hitlerowskiej akcji AB wymierzonej przeciwko polskiej inteligencji, Świetlicki został aresztowany. Został rozstrzelany w Palmirach w nocy z 20 na 21 czerwca 1940 wraz z innymi działaczami NOR, Tadeuszem Lipkowskim i Wojciechem Kwasieborskim.

</doc>
<doc id="1537189" url="https://pl.wikipedia.org/wiki?curid=1537189" title="Victoria City">
Victoria City



</doc>
<doc id="1537190" url="https://pl.wikipedia.org/wiki?curid=1537190" title="Psia buda">
Psia buda

Psia buda – niewielka szopa, stanowiąca mieszkanie oraz schronienie dla psów. Często wokół takiego obiektu małej architektury znajduje się wybieg przeznaczony dla psa, na którym może biegać lub wykonywać inne czynności.
Ogólne zalecenia budowlane.
Umiejscowienie budy ma duże znaczenie dla samopoczucia psa. Powinna być ustawiona w taki sposób, aby pies miał z jej wejścia widok na jak największy obszar podwórka, zwłaszcza główne wejście. Można ustawić ją blisko domu. Budę należy posadowić na cegłach lub kamieniach, by nie stykała się bezpośrednio z podłożem, od którego dodatkowo należy zaizolować budę dwiema warstwami papy. Budę można też umieścić na podnóżkach. Nieprzemakalny dach pokryty powinien być trwałą izolacją z papy lub blachy. Ruchomy dach zapewnia dostęp do wnętrza budy i ułatwia jej sprzątanie i ewentualne naprawy. Niektóre gatunki psów chętnie wylegują się na lekko ukośnych dachach podczas upalnych dni.
W celu zatrzymania w pomieszczeniu budy jak najwięcej ciepła, budynek nie powinien być za duży lub za mały (w zależności od wielkości psa). Rozmiary budy ustala się na podstawie wysokości psa w kłębie ("h"):
formula_1
Wielkość 1,4 to tzw. współczynnik luksusu. Przykładowo dorosłe owczarki niemieckie mają wysokość 60-70 cm i optymalna wysokość budy dla tych zwierząt wynosi od 85 do 100 cm.
Rozmiary głównego legowiska uzależnione są również od wysokości zwierzęcia, ale nie mogą być mniejsze od jego długości przynajmniej dla jednego z wymiarów. Dla psa rozmiaru owczarka niemieckiego rozmiary legowiska wynoszą 70×90 cm.
Najlepszym materiałem na wyściółkę budy jest słoma lub materac. Jeżeli buda umiejscowiona jest na otwartej, wietrznej przestrzeni, wejście należy dodatkowo osłonić kocem lub innym, grubym materiałem, ale trzeba to zrobić dopiero wtedy, gdy pies przyzwyczai się do swojego nowego domu. W bardzo wietrznych obszarach dobrym rozwiązaniem jest dodatkowe pomieszczenie-wiatrołap, stanowiące bufor od warunków zewnętrznych.
Przepisy regulujące minimalne warunki utrzymywania.
Polskie prawo stawia określone wymagania przed właścicielami, którzy trzymają zwierzęta domowe w budach. Rozporządzenie w sprawie minimalnych warunków utrzymywania stanowi o takich elementach jak sposób utrzymania, podstawowy rozmiar pomieszczenia, dopuszczalna ilość osobników na budę, niezbędne wyposażenie, minimalna temperatura w pomieszczeniu wewnętrznym oraz przekazuje ogólne uwagi wymogów budowlanych.
Inne znaczenie.
W architekturze termin "psia buda" może oznaczać nisko zabudowane mieszkania, w których np. okna mogą stykać się z chodnikiem. Termin ten jest używany w celu opisania domów położonych w dzielnicach mieszkań komunalnych, będących w złym stanie technicznym oraz pozbawionych dostępu do wody pitnej, elektryczności lub gazu.

</doc>
<doc id="1537195" url="https://pl.wikipedia.org/wiki?curid=1537195" title="Andriej Jepiszyn">
Andriej Jepiszyn

Andriej Siergiejewicz Jepiszyn (Андрей Сергеевич Епишин; ur. 10 czerwca 1981 w Żukowskim) – rosyjski lekkoatleta, sprinter.
Syn Jekatieriny Podkopajewej – utytułowanej biegaczki na średnich dystansach.
Od kilku lat należy do czołówki europejskich sprinterów, osiągając wartościowe osiągnięcia zarówno w hali (bieg na 60 m) :
jak i na stadionie (bieg na 100 m) :
Jepiszin jest również najmocniejszym punktem rosyjskiej sztafety 4 x 100 metrów, z którą zdobył srebro na Uniwersjadzie (Daegu 2003) oraz 4. miejsce w Pucharze Świata w Lekkoatletyce (Ateny 2006).

</doc>
<doc id="1537200" url="https://pl.wikipedia.org/wiki?curid=1537200" title="Stebnícka Huta">
Stebnícka Huta

Stebnícka Huta (węg. "Esztebnekhuta", do 1899 "Sztebnikhuta") – wieś na Słowacji w kraju preszowskim, powiecie Bardejów. Od północy wieś graniczy z Polską, z powiatem gorlickim. Położona jest wzdłuż potoku Rosucká voda. Pierwsza wzmianka o Stebníckiej Hucie pojawiła się w 1600.
W Stebníckiej Hucie znajdują się dwa wyciągi narciarskie, które działały do 2015 roku.

</doc>
<doc id="1537201" url="https://pl.wikipedia.org/wiki?curid=1537201" title="Wyższa Szkoła Administracji i Biznesu w Gdyni">
Wyższa Szkoła Administracji i Biznesu w Gdyni



</doc>
<doc id="1537202" url="https://pl.wikipedia.org/wiki?curid=1537202" title="Drugi gabinet lorda Rockinghama">
Drugi gabinet lorda Rockinghama

Drugi rząd partii wigów pod przewodnictwem Charlesa Watsona-Wentwortha, 2. markiza Rockingham, powstał w marcu 1782 r. i przetrwał do śmierci Rockinghama w lipcu tego roku.

</doc>
<doc id="1537204" url="https://pl.wikipedia.org/wiki?curid=1537204" title="Anderstorp Raceway">
Anderstorp Raceway

Anderstorp Raceway (poprzednio Scandinavian Raceway) – szwedzki tor wyścigowy o długości 4,03 km położony niedaleko miejscowości Anderstorp.
Tor został wybudowany w 1968 na bagnach i stał się w latach 70. popularnym miejscem w świecie wyścigów samochodowych z powodu sukcesów odnoszonych przez dwóch Szwedów: Ronniego Petersona i Gunnara Nilssona. Trasa posiada długą prostą zwaną "Flight Straight" (która była pasem startowym) oraz wiele wolnych zakrętów. Ustawienia bolidów są więc zawsze kompromisem pomiędzy większą prędkością maksymalną a lepszą trakcją w zakrętach. Anderstorp wyróżniało się umiejscowieniem boksów. Znajdowały się one nie na prostej start/meta, a w połowie okrążenia.
Anderstorp gościło Grand Prix Szwecji Formuły 1 6 razy w latach 1973-1978. W ciągu sezonu 1978 zginęli zarówno Ronnie Peterson (komplikacje po wypadku w GP Włoch), jak i Gunnar Nilsson (rak jąder). Spowodowało to brak zainteresowania społeczeństwa i w efekcie koniec GP Szwecji.
W latach 1971–1977 oraz 1981–1990 na Scandinavian Raceway odbywały się motocyklowe Grand Prix Szwecji. W latach 80. rozgrywano też tu wyścigi aut turystycznych.
Warto odnotować, że Anderstorp jest miejscem jedynego zwycięstwa, a zarazem pierwszego i ostatniego wyścigu niesławnego Brabhama BT46B w 1978.
O Anderstorp zrobiło się ostatnio głośniej w związku z przybyciem na ten tor WTCC w 2007. Scandinavian Raceway zastąpił turecki Istanbul Park, jednak w 2008 sam został zastąpiony przez włoską Imolę.

</doc>
<doc id="1537205" url="https://pl.wikipedia.org/wiki?curid=1537205" title="Zoumana Camara">
Zoumana Camara

Zoumana Camara (ur. 3 kwietnia 1979 w Colombes) – francuski piłkarz pochodzenia malijskiego grający na pozycji środkowego obrońcy. Obecnie jest drugim asystentem trenera Paris Saint-Germain.
Kariera klubowa.
Rodzina Camary pochodzi z Mali, jednak Zoumana urodził się we Francji. Karierę piłkarską rozpoczął w szkółce AS Saint-Étienne, a w 1996 roku awansował do kadry pierwszej drużyny i w sezonie 1996/1997 zadebiutował w barwach „Zielonych” w rozgrywkach drugiej ligi francuskiej. W ASSE spędził dwa sezony i po nieuzyskaniu przez ten klub awansu do pierwszej ligi odszedł z zespołu.
Latem 1998 roku Camara został piłkarzem włoskiego Interu Mediolan, do którego został sprzedany za milion euro. Nie zdołał jednak wywalczyć miejsca w składzie drużyny prowadzonej przez Rumuna Mirceę Lucescu i w styczniu 1999 roku nie rozgrywając żadnego ligowego meczu dla „Nerazzurrich” został wypożyczony do innej drużyny z Serie A, Empoli FC. Tam grał przez pół sezonu, a latem 1999 ponownie trafił na wypożyczenie, tym razem do Bastii. W jej barwach zadebiutował w Ligue 1, a debiut miał miejsce 19 września w przegranym 0:2 wyjazdowym meczu z Sedanem. Do końca sezonu był podstawowym zawodnikiem klubu z Korsyki, a po sezonie wrócił do Interu.
Latem 2000 Zoumana został jednak sprzedany do Olympique Marsylia i 28 lipca rozegrał dla OM swój pierwszy mecz, wygrany 3:1 z Troyes AC. W Olympique Zoumana występował przez dwa sezony, ale tylko w sezonie 2000/2001 grał w podstawowym składzie.
W 2002 roku Camara ponownie zmienił barwy klubowe i odszedł do RC Lens. W klubie tym po raz pierwszy wystąpił dopiero 15 grudnia w meczu przeciwko Le Havre AC. W całym sezonie rozegrał 13 spotkań, a w 2003 roku został wypożyczony do angielskiego Leeds United. W Premiership zadebiutował 17 sierpnia w zremisowanym 2:2 meczu z Newcastle United. W Leeds grał rok i rywalizował o miejsce w składzie z takimi zawodnikami jak Dominic Matteo, Lucas Radebe czy Roque Júnior.
W 2004 roku Camara ponownie został zawodnikiem AS Saint-Étienne i stworzył parę środkowych obrońców z Vincentem Hognonem. W zespole ASSE przez trzy sezony był podstawowym zawodnikiem, a jego postawa w Ligue 1 zawocowała latem 2007 transferem do Paris Saint-Germain, który wyłożył za niego kwotę 6 milionów euro. 4 sierpnia rozegrał w barwach PSG swoje pierwsze spotkanie, zremisowane 0:0 z FC Sochaux-Montbéliard. W sezonie 2007/2008 rozegrał wszystkie 38 ligowych spotkań w pełnym wymiarze czasowym i wywalczył z PSG Puchar Ligi Francuskiej.
Po sezonie 2014/15 zakończył piłkarską karierę zdobywając z Paris Saint-Germain cztery trofea na krajowym podwórku: mistrzostwo Ligue 1, Puchar Ligi Francuskiej, Puchar Francji w piłce nożnej oraz Trophée des champions.
Kariera reprezentacyjna.
W latach 2000–2007 Camara wystąpił we dwóch spotkaniach w reprezentacji Francji B. Swoje jedyne spotkanie w kadrze A rozegrał 1 czerwca 2001 roku przeciwko Australii, przegrane przez „Tricolores” 0:1. Był to mecz w ramach Pucharu Konfederacji 2001.

</doc>
<doc id="1537206" url="https://pl.wikipedia.org/wiki?curid=1537206" title="Palmas">
Palmas



</doc>
<doc id="1537208" url="https://pl.wikipedia.org/wiki?curid=1537208" title="Fraget">
Fraget

Fraget (pełna nazwa Józef Fraget) – fabryka wyrobów platerowanych założona w 1824 roku w Warszawie przez Alfonsa i Józefa Fragetów. Do wybuchu wojny w 1939 roku wytwarzała sztućce oraz galanterię stołową, tzw. platery.
Historia.
Alfons i Józef zostali zaproszeni z Francji do Polski przez Tadeusza Mostowskiego – ówczesnego Ministra Spraw Wewnętrznych Królestwa Kongresowego. Przyznana pożyczka pozwoliła im założyć na ulicy Jasnej w Warszawie małą firmę produkującą wyroby miedziane i platerowane. W umowie pożyczkowej właściciele zobowiązali się przez okres 6 lat w pełni wykształcić w swoim rzemiośle dwóch krajowych rzemieślników. W kolejnych latach uczniów przybywało, a jak podkreślono w publikacjach z okazji 75-lecia jej istnienia, firma dobierała pracowników z zasady wśród Polaków i wśród swoich uczniów.
Już w 1825 roku firma zwróciła na siebie uwagę swoimi wyrobami na publicznej wystawie, otrzymując za swe wyroby medal srebrny mały. Między 1825 a 1828 rokiem wynajęto większy lokal w oficynie pałacu Łubieńskich przy ulicy Królewskiej 1066.
Dane o firmie z następnych lat wskazują, że nastąpił okresowy kryzys (zapewne spowodowany powstaniem listopadowym) i firma, szukając zarobku, musiała przerzucić się na handel spożywczy. Już w 1839 r. pojawiło się gazetowe ogłoszenie o sprzedaży sprowadzonych prosto z Francji nowych dagerotypów, po 1000 zł polskich za sztukę. Każdy był wyposażony w 6 platerowanych tablic do zdejmowania obrazów z natury, szkło (zapewne obiektyw) oraz instrukcję.
Prawdopodobnie w 1848 r. Alfons Fraget wycofał się z przedsięwzięcia, a w 1851 roku otrzymał od brata plenipotencję do odebrania we Francji spadku po obojgu rodzicach (według nowego kalendarza 21 czerwca 1851 r. w kancelarii Noskowskiego) i wkrótce potem wrócił do Francji.
Józef Fraget w 1844 roku zakupił parcelę na ulicy Elektoralnej 753, postawił tam budynki, zreorganizował i unowocześnił fabryczną produkcję. Rok później przy Krakowskim Przedmieściu 473 powstał drugi salon sprzedażny, a w roku 1852 zorganizowano skład komisowy przy ulicy Miodowej 491.
Józef Fraget.
Józef Fraget urodził się 25 maja 1797 roku w La Ferté-sous-Jouarre (departament Seine-et-Marne) jako syn Ludwika Huberta Frageta i Marii Katarzyny z domu Mota. Ukończył Politechnikę w Paryżu i w Charlottenburgu koło Berlina. Budując nową fabrykę, starał się wprowadzać nowoczesne technologie. W tym celu od 1847 roku podróżował po Europie i zwiedzał najnowsze zakłady. W Paryżu zwróciła jego uwagę technologia galwanizacji metodą cylindrów wynaleziona przez Roulta i Elkingtona i odstąpiona firmie Christoph et Comp. w Paryżu. Fraget zakupił patent i sprowadził do Warszawy fachowca znającego tę technologię.
Początkowo wyrabiano tylko sztućce, ale szybko zaczęto produkcję platerów korpusowych. Od 1849 roku zaczęto w produkcji stosować nowe srebro ("neusilber", żółtego koloru) uzyskiwane we własnej odlewni. Uruchomiono także laboratorium galwaniczne. Asortyment wyrobów bardzo się powiększył, natomiast platery znajdowały nabywców u przedstawicieli różnych klas majętności. W 1850 roku np. komplet do herbaty można było kupić za 1690, za 313 lub za 291 zł polskich, wazę za 700 złp, a ozdobę stołową z rogami obfitości za 2000 złp. Wyrabiano też rondelki miedziane wewnątrz bielone oraz posrebrzane elementy latarni powozowych.
W zakładzie zatrudnienie wzrosło od 17 osób w 1839 roku, do 45 w 1845, 150 w 1847 i 239 osób w 1859 roku. W 1848 roku w zakładzie używano 168 różnych maszyn o sumarycznej mocy 24 KM, były tam tokarnie, gisernie, modelarnie, heblarnie, ślusarnie, stolarnie, młoty balansowe, nożyce mechaniczne, a zamiast miechów wprowadzono już wentylatory.
W 1857 sprowadzono z Austrii, jedyną w Królestwie Polskim, maszynę do wyrobu sztućców z nowego srebra pozwalającą uzyskać ich 150 tuzinów dziennie. Wyroby odznaczały się dokładnym powleczeniem, trwałością, czystością roboty oraz pięknymi kształtami i odpowiednią wielkością.
16 lipca 1867 r. zmarł Józef Fraget.
Julian Fraget.
Jego następcą został Julian Fraget urodzony w Warszawie 2 czerwca 1841 roku. Ukończył politechnikę w Liège. Ożenił się w Konkolownicy z Polką francuskiego pochodzenia Antoniną de Sauvè.
Pod jego zarządem przedsiębiorstwo zachowało dawną nazwę i do końca XIX wieku przodowało w branży wyrobów platerowanych. Od 1884 roku firma szeroko rozwinęła produkcję argentariów ze srebra 84 próby. Poszukując inspiracji korzystała z wzorców rodzimych twórców i współpracowała między innymi z Siemiradzkim i Kucharzewskim. Obawiając się konkurencji i podróbek, utrzymywała własne sklepy w takich miejscowościach, jak: Tyflis, Konstantynopol, Lwów, Mińsk, Żytomierz, Grodno, Petersburg, Moskwa, Charków, Odessa, Kijów, Wilno, Łódź.
Firma prezentowała swoje wyroby na wielu wystawach, zdobywając wiele prestiżowych nagród. Dla przykładu warto wspomnieć o następujących:
W latach 1883–1885 tempo rozwoju firmy uległo zmniejszeniu z powodu pożaru. W 1890 r. u Frageta pracowało 400 robotników, moc maszyn pracujących wynosiła 85 KM, natomiast wartość produkcji oceniano na 781 tys. rubli. W tym czasie „Bracia Henneberg” zatrudniali 168 robotników, ich maszyny dysponowały mocą 40 KM i osiągali 170 tys. rubli w produkcji.
Aby po pożarze zwiększyć produkcję, do fabryki włączono rozwijającą się firmę „Rzodkiewicz, Zaborowski i Surzycki”, zaś w 1897 roku założono Towarzystwo Akcyjne Wyrobów Platerowanych – Józef Fraget.
W 1906 w Purkersdorf (pod Wiedniem) zmarł Julian Fraget. Został pochowany na warszawskich Powązkach. Jego grobowiec zaprojektował Bolesław Jeziorański. Fryz płyty grobowca, przedstawiający dobrodziejstwa pracy i nauki, wykonali pracownicy zakładu.
Zarządzanie przedsiębiorstwem przejęła córka Juliana, Maria Antonina (1869–1934), żona księcia Czesława Światopełk-Mirskiego.
Para miała czworo dzieci:
Okres I wojny światowej i międzywojenny.
I wojna światowa źle wpłynęła na kondycję zakładu. Rekwizycje maszyn i surowców oraz brak pracowników były bardzo dokuczliwe. Ograniczono asortyment wyrobów i rynki zbytu. Cło naliczane zależnie od wagi wyrobu skłoniło zarząd do produkcji małych, elementarnych wyrobów. Zaprzestano wyrobów z "neusilber", produkując wyroby z białego stopu, zawierającego głównie nikiel. Ograniczono produkcję drobnych wyrobów na rynki wschodnie, zaprzestano produkcji zapalniczek, papierośnic, cygarniczek, przyborów biurkowych. Produkowano głównie sztućce i podstawowe elementy zastawy stołowej. W 1926 roku opatentowano biały stop i nazwano go bielnikiem. Był on szlachetniejszy niż alpaka, a wyroby z niego cieszyły się dużym powodzeniem, gdyż nawet po starciu powłoki srebrnej pod spodem ukazywał się ten sam biały kolor, co nie rzucało się tak bardzo w oczy.
Wyroby z bielnika zakupywały ministerstwa, wojsko, stołówki, sanatoria, kasyna oficerskie, szpitale, restauracje itd. Wyroby Frageta trafiły na stoły prezydenta RP, MS Batorego, hoteli Bristol i Polonia, Towarzystwa Międzynarodowego Wagonów Sypialnych. Za projekt i realizację zastawy dla Ministerstwa Rolnictwa w 1927 roku zakład otrzymał specjalne podziękowanie.
W 1928 roku król Afganistanu złożył osobiście zamówienie na zastawy stołowe i artystyczną galanterię stołową dla swego dworu. Firma obiecywała, że dostosuje swoją produkcję do gustu mieszkańców Afganistanu; przymierzano się do uruchomienia w Kabulu sklepu.
W międzyczasie uruchomiono sklepy w Meschedzie, Aleksandrii i Kairze.
Dla Mennicy Państwowej produkowano srebrne krążki przerabiane w niej na monety. Na początku lat 30. ustał eksport do Rumunii i Bułgarii. Zmniejszyły się zamówienia z Jugosławii, Grecji i Egiptu. W zgodzie z popytem wytwarzano blachy potrzebne przy produkcji amunicji oraz odblaskowe blachy do reflektorów przeciwlotniczych.
Okres II wojny światowej i po 1945.
Po wybuchu II wojny światowej przedsiębiorstwo zaprzestało produkcji.
Po zakończeniu wojny grupa ocalałych robotników reaktywowała przedsiębiorstwo, ale wkrótce je upaństwowiono. 1 stycznia 1965 roku z połączenia fabryki Braci Henneberg i fabryki Józefa Frageta powstał zakład „Hefra”, produkujący sztućce oparte na wzorach z obu dawnych firm. Siedziba Hefry pozostała w Warszawie (ul. Ogrodowa, Warszawska Wytwórnia Platerów HEFRA SA), natomiast samą wytwórnię od 2002 roku przeniesiono do Legnicy.
Dorobek.
W ciągu swego istnienia przedsiębiorstwo stało się bardzo sławne dzięki wykwintnemu wzornictwu i dobrej jakości swych wyrobów. Zaopatrywała w zastawy dwory europejskie, np. króla Serbii, króla Rumunii oraz szacha Persji i króla Afganistanu. Jej wyroby zdobywały nagrody na międzynarodowych wystawach. Wiele muzeów europejskich ma w swoich zbiorach kolekcje galanterii stołowej firmy Fraget, m.in. Zamek Królewski i Muzeum Narodowe w Warszawie, prezentują je także muzea w Moskwie i Petersburgu.
Przy ul. Elektoralnej 14 zachowała się brama przebudowana dla Fragetów przez Andrzeja Gołońskiego z napisem (inicjałami) J.F. 1844. W kościele św. Karola Boromeusza przy ulicy Chłodnej 21 zachowała się para świeczników ufundowanych przez Juliana i Antoninę Fragetów – świeczniki stoją na marmurowym podeście zaopatrzonym w odpowiednią inskrypcję. Przy okazji tej fundacji w „Robotniku” nr 43 z 1901 roku napisano: W tym samym kościele znajduje się także tabernakulum wykonane w fabryce, a ufundowane przez Aleksandrę Potocką w 1886 roku. Zachowała się też niezliczona ilość drobnych wyrobów stołowych, sztućców i galanterii stołowej. Wyroby Frageta są poszukiwane przez kolekcjonerów i znawców. Wiele fabryk np. w ZSRR swoją produkcję oparło na wzorach wyrobów Frageta.

</doc>
<doc id="1537212" url="https://pl.wikipedia.org/wiki?curid=1537212" title="Bungarus">
Bungarus

Bungarus – rodzaj jadowitego węża z rodziny zdradnicowatych (Elapidae). 
Zasięg występowania.
Rodzaj obejmuje gatunki występujące w Azji (Iran, Afganistan, Pakistan, Chiny, Tajwan, Indie, Sri Lanka, Bangladesz, Nepal, Bhutan, Mjanma, Laos, Tajlandia, Wietnam, Kambodża, Malezja, Singapur, Brunei i Indonezja). 
Charakterystyka.
Węże z tego rodzaju prowadzą naziemny tryb życia, są aktywne nocą. Polują przeważnie na inne węże, uzupełniając pokarm jaszczurkami, żabami i małymi ssakami. Samice są jajorodne i opiekują się jajami aż do wyklucia młodych. Jad tych węży jest bardzo niebezpieczny, zawiera dużo neurotoksyn. Śmierć następuje zwykle na skutek porażenia układu oddechowego.
Systematyka.
Podział systematyczny.
Do rodzaju należą następujące gatunki: 

</doc>
<doc id="1537213" url="https://pl.wikipedia.org/wiki?curid=1537213" title="Syn marnotrawny">
Syn marnotrawny



</doc>
<doc id="1537214" url="https://pl.wikipedia.org/wiki?curid=1537214" title="Stebnicka Huta">
Stebnicka Huta



</doc>
<doc id="1537216" url="https://pl.wikipedia.org/wiki?curid=1537216" title="Sinovenator">
Sinovenator



</doc>
<doc id="1537220" url="https://pl.wikipedia.org/wiki?curid=1537220" title="Bravo Award">
Bravo Award

Bravo Award – nagroda piłkarska dla najlepszych młodych piłkarzy w Europie przyznawana od 1978 roku przez włoskie pismo Guerin' Sportivo.
Do 1992 roku, zwycięzcami mogli zostać wyłącznie zawodnicy poniżej 23. roku życia i występujący w europejskich pucharach (Liga Mistrzów UEFA, Puchar UEFA, Puchar Zdobywców Pucharów).
Następnie zmieniono tę zasadę, dopuszczając do wygranej mężczyzn poniżej 21 lat z dowolnej europejskiej ligi.
Wyróżnienie przyznawane jest zawsze na wiosnę, nie na kalendarzowy koniec roku. Nagroda została wycofana po edycji z 2015 roku.

</doc>
<doc id="1537221" url="https://pl.wikipedia.org/wiki?curid=1537221" title="Granddi Ngoyi">
Granddi Ngoyi

Granddi Ngoyi Majundu (ur. 17 maja 1988 w Melun) – piłkarz z Demokratycznej Republiki Konga grający na pozycji defensywnego pomocnika.
Kariera klubowa.
Ngoyi urodził się w mieście Melun, w rodzinie pochodzącej z dawnego Zairu. Piłkarską karierę rozpoczął w stołecznym klubie Paris Saint-Germain. Od 2006 roku zaczął występować w rezerwach PSG w rozgrywkach Championnat de France Amateurs, a w 2007 roku znalazł się w kadrze pierwszej drużyny prowadzonej przez Paula Le Guena. Zadebiutował w niej 4 sierpnia w zremisowanym 0:0 domowym meczu z FC Sochaux-Montbéliard. Do końca sezonu rozegrał 7 spotkań w Ligue 1, a w 2008 roku zdobył z tym klubem Puchar Ligi Francuskiej. W rundzie jesiennej sezonu 2008/2009 pełnił rolę rezerwowego dla Claude’a Makélélé i Clémenta Chantôme’a, jednak zimą 2009 roku został wypożyczony na sześć miesięcy do grającego w Ligue 2 Clermont Foot, gdzie wystąpił w 19 ligowych meczach. W 2011 roku został wypożyczony do FC Nantes. W sezonie 2012/2013 grał w Troyes AC.
Latem 2013 Ngoyi przeszedł do US Palermo. Z tego klubu był wypożyczany do Leeds oraz Dijon FCO, a w 2018 przeszedł do US Sénart-Moissy.
Kariera reprezentacyjna.
W latach 2007–2008 Ngoyi wystąpił w czterech meczach reprezentacji Francji U-19, wszystkich na Mistrzostwach Europy U-19 w 2007 roku i dotarł z Francją do półfinału. Grał także w kadrze Francji U-21.
W 2009 roku został powołany do reprezentacji Demokratycznej Republiki Konga na eliminacje do MŚ 2010 oraz PNA 2010.

</doc>
<doc id="1537223" url="https://pl.wikipedia.org/wiki?curid=1537223" title="Baron Grenville">
Baron Grenville



</doc>
<doc id="1537228" url="https://pl.wikipedia.org/wiki?curid=1537228" title="Ty przecież wiesz co">
Ty przecież wiesz co

Ty przecież wiesz co – drugi album studyjny polskiej grupy muzycznej TPWC, sygnowany jako Sokół feat. Pono. Wydawnictwo ukazało się 20 grudnia 2008 roku nakładem wytwórni muzycznej Prosto.
Gościnnie w nagraniach wzięli udział m.in. Bartek Królik, Anna Szarmach, Fundacja nr 1, Ko1Fu oraz Sylwester Kozyra znany z występów w Kapeli Czerniakowej. Z kolei produkcji nagrań podjęli się L.A., pH7, DJ Strider, Shuko, Magiera, Max Chorny, Bober, J Cook, Krime, Robert M, Artur Czaiński, Paweł Herbasch, Rafał Rachowski oraz Wojciech Wysocki. W ramach promocji do utworów "Poczekalnia dusz" i "Miód i cukier" zostały zrealizowane teledyski.
Płyta dotarła do 13. miejsca listy OLiS. W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku hip-hop/R&amp;B.
Album uzyskał status platynowej płyty.
Lista utworów.
Opracowano na podstawie materiału źródłowego.

</doc>
<doc id="1537236" url="https://pl.wikipedia.org/wiki?curid=1537236" title="Aleksander Tammert (ur. 1973)">
Aleksander Tammert (ur. 1973)

Aleksander Tammert (ur. 2 lutego 1973 w Tartu) – estoński lekkoatleta, dyskobol.
Od 1995 regularnie występuje na międzynarodowych imprezach notując wiele wartościowych wyników :
Tammert czterokrotnie brał udział w Igrzyskach Olimpijskich, jednak poza brązem w Atenach nigdy nie wszedł do ścisłego finału.
Rekordy życiowe.
Jego ojciec, także Aleksander, również uprawiał lekkoatletykę – był mistrzem Europy Juniorów w pchnięciu kulą w 1966.
Linki zewnętrzne.
 

</doc>
<doc id="1537237" url="https://pl.wikipedia.org/wiki?curid=1537237" title="Harry Dexter White">
Harry Dexter White

Harry Dexter White (ur. 9 października 1892 w Bostonie, zm. 16 sierpnia 1948 w Fitzwilliam, New Hampshire) – ekonomista amerykański, architekt systemu z Bretton Woods, Międzynarodowego Funduszu Walutowego i Banku Światowego, pracownik Departamentu Skarbu Stanów Zjednoczonych. Podejrzewany w latach 40. o szpiegostwo na rzecz ZSRR, podejrzenia zostały po jego śmierci potwierdzone.

</doc>
<doc id="1537242" url="https://pl.wikipedia.org/wiki?curid=1537242" title="Kołowy Potok">
Kołowy Potok

Kołowy Potok (słow. "Kolový potok", niem. "Pflockseebach") – potok płynący Doliną Kołową w słowackich Tatrach. Jest głównym ciekiem wodnym tej doliny. Wypływa z Kołowego Stawu w tejże dolinie, następnie kieruje się północny zachód w stronę Doliny Zadnich Koperszadów. Wpada do Koperszadzkiego Potoku (płynącego Doliną Zadnich Koperszadów) na wysokości ok. 1280 m n.p.m., jako jego lewy dopływ.
Niekiedy nazwą Kołowy Potok określa się dolny bieg Koperszadzkiego Potoku, poniżej ich spływu.
Szlaki turystyczne.
Czasy przejścia podane na podstawie mapy.

</doc>
<doc id="1537244" url="https://pl.wikipedia.org/wiki?curid=1537244" title="Christophe Darbellay">
Christophe Darbellay

Christophe Darbellay (ur. 7 marca 1971 w Martigny, Valais) – szwajcarski polityk, przewodniczący Chrześcijańsko-Demokratycznej Partii Ludowej Szwajcarii (PDC) od 2 września 2006.
Życiorys.
Christophe Darbellay jest absolwentem agronomii na Eidgenössische Technische Hochschule Zürich w Zurychu.
Darbellay jest członkiem Rady Narodowej od 1 grudnia 2003. 2 września 2006 objął stanowisko przewodniczącego Chrześcijańsko-Demokratycznej Partii Ludowej Szwajcarii.

</doc>
<doc id="1537245" url="https://pl.wikipedia.org/wiki?curid=1537245" title="KNP">
KNP



</doc>
<doc id="1537251" url="https://pl.wikipedia.org/wiki?curid=1537251" title="Creditanstalt-Bankverein">
Creditanstalt-Bankverein



</doc>
<doc id="1537255" url="https://pl.wikipedia.org/wiki?curid=1537255" title="Na Stoku">
Na Stoku



</doc>
<doc id="1537259" url="https://pl.wikipedia.org/wiki?curid=1537259" title="Wojna litewska">
Wojna litewska



</doc>
<doc id="1537270" url="https://pl.wikipedia.org/wiki?curid=1537270" title="Nutbush (Tennessee)">
Nutbush (Tennessee)

Nutbush – miasto w Stanach Zjednoczonych, w stanie Tennessee, hrabstwie Haywood. W 2000 roku populacja wyniosła 259 osób. W mieście 26 listopada 1939 roku urodziła się Tina Turner, amerykańska wokalistka, która Nutbush poświęciła piosenkę "Nutbush City Limits".

</doc>
<doc id="1537276" url="https://pl.wikipedia.org/wiki?curid=1537276" title="Nutbush">
Nutbush



</doc>
<doc id="1537277" url="https://pl.wikipedia.org/wiki?curid=1537277" title="Wzięcie Arsenału">
Wzięcie Arsenału

Wzięcie Arsenału – obraz olejny Marcina Zaleskiego namalowany na płótnie w 1831. Obraz przedstawia zdobycie Arsenału w nocy z 29 na 30 listopada 1830. W tę noc ludność Warszawy wraz z grupą powstańców zdobyła budynek Arsenału, wspierając tym samym rozpoczynające się powstanie listopadowe. Na nastrojowym i nieco mrocznym obrazie widać akcję zajęcia Arsenału, palący się budynek i spontaniczną walkę powstańców. 
"Wzięcie Arsenału" jest pierwszym z cyklu czterech obrazów ilustrujących wypadki powstania listopadowego. Pozostałe obrazy "Cyklu Listopadowego" to "Powrót oddziałów wojska polskiego z Wierzbna", "Wprowadzenie do Warszawy jeńców i sztandarów zdobytych w bitwach pod Wawrem, Iganiami i Dembem Wielkim 2 kwietnia 1831 r." i "Wprowadzenie do Zamku Królewskiego w Warszawie jeńców i sztandarów zdobytych w bitwach pod Wawrem, Iganiami i Dembem Wielkim" (czwarty obraz z cyklu zaginął w czasie II wojny światowej). 
Obraz "Wzięcie Arsenału" został nabyty przez Muzeum Narodowe w Warszawie w 1918 od Janiny Jadwigi Oderfeldowej, wdowy po Adamie Oderfeldzie (1856–1910), warszawskim adwokacie i mecenasie sztuki. Depozyt obrazu w Muzeum Warszawy.
Burzliwe wydarzenia kończące dzień 29 listopada 1830 w literaturze określa się mianem Nocy Listopadowej zaś dzień 29 listopada jest świętem podchorążych.

</doc>
<doc id="1537278" url="https://pl.wikipedia.org/wiki?curid=1537278" title="Tadeusz Kozaczewski">
Tadeusz Kozaczewski

Tadeusz Zbigniew Kozaczewski (ur. 1 stycznia 1916 w Złoczewie, zm. 22 lipca 1992 we Wrocławiu) – polski historyk sztuki i urbanistyki, od końca II wojny światowej związany z Wrocławiem i Dolnym Śląskiem, profesor Politechniki Wrocławskiej, kierownik (od 1964) Katedry Historii Architektury Powszechnej.
Życiorys.
W 1937 złożył egzamin dojrzałości w Państwowym Gimnazjum i Liceum im. Tadeusza Kościuszki w Kaliszu. W czasie okupacji w partyzantce AK, ranny w Puszczy Kampinoskiej. W 1945 przyjechał z Warszawy do Wrocławia, pełnił tu wówczas funkcję pełnomocnika Ministra Oświaty do spraw odbudowy obiektów uczelnianych oraz wrocławskich klinik Akademii Medycznej. Od 1945 do 1950 studiował na Politechnice Wrocławskiej, od trzeciego roku studiów był asystentem w Katedrze Historii Architektury Powszechnej u prof. Tadeusza Broniewskiego na Wydziale Architektury. Od 1953 do 1955 pełnił funkcję głównego projektanta w "Miastoprojekcie-Wrocław", w 1960 uzyskał tytuł doktora, a w czerwcu 1963 docenta habilitowanego. Od 1964 do 1966 był prodziekanem Wydziału Architektury, w październiku 1973 otrzymał tytuł profesora.
Naukowo interesował się architekturą i urbanistyką, zarówno we Wrocławiu (m.in. po zniszczeniach wojennych), jak i w innych miastach Śląska, m.in. w Głogowie. Dowiódł, że jeszcze przed najazdami tatarskimi (w 1241) i kolonizacją niemiecką istniała na ziemiach śląskich architektura murowana. Był zwolennikiem tezy, że wzmiankowane w 1204 "Civitas Wratislaviensis" lokowane było na prawie polskim. Prowadził badania archeologiczne m.in. w kościołach św. Idziego i św. Marii Magdaleny we Wrocławiu oraz w kościele św. Jakuba i Krzysztofa na Psim Polu. Autor projektów odbudowy kościoła św. Marcina i Pałacu Arcybiskupiego, a także kościoła św. Piotra i Pawła na Ostrowie Tumskim we Wrocławiu.
Został pochowany na cmentarzu św. Wawrzyńca we Wrocławiu.
Jego córką była Hanna Kozaczewska-Golasz.

</doc>
<doc id="1537280" url="https://pl.wikipedia.org/wiki?curid=1537280" title="Domek romański we Wrocławiu">
Domek romański we Wrocławiu



</doc>
<doc id="1537283" url="https://pl.wikipedia.org/wiki?curid=1537283" title="Chorzelin">
Chorzelin

Chorzelin – część miasta Świnoujścia, dawna wieś, włączona w granice Świnoujścia w 1939 r. Została zlikwidowana wraz z budową portu morskiego Świnoujście.
Do 1945 r. stosowano niemiecką nazwę "Osternothafen". W 1947 r. ustalono urzędowo polską nazwę "Chorzelin".

</doc>
<doc id="1537284" url="https://pl.wikipedia.org/wiki?curid=1537284" title="Jednostka specjalna GROM">
Jednostka specjalna GROM



</doc>
<doc id="1537288" url="https://pl.wikipedia.org/wiki?curid=1537288" title="Jacek Staniszewski">
Jacek Staniszewski

Jacek Staniszewski (ur. 1957 r. w Lęborku) – polski artysta współczesny, malarz, grafik, muzyk, pedagog Akademii Sztuk Pięknych w Gdańsku.
Zajmuje się działaniami w przestrzeni publicznej, plakatem, instalacją, grafiką, rysunkiem.
Życiorys.
Studiował w latach 1977-1984 na Wydziale Malarstwa i Grafiki Projektowej w Państwowej Wyższej Szkole Sztuk Plastycznych (obecnie ASP) w Gdańsku. Dyplom w Pracowni Grafiki prof. Jerzego Krechowicza w 1984 r. Adiunkt II stopnia
w Pracowni Grafiki Projektowej prof. J. Krechowicza na Wydziale Malarstwa i Grafiki.
Od 1982 r. prowadzi niezależną działalność muzyczną. W latach 1986-2001 wykonał ponad "200" plakatów do wystaw, spektakli teatralnych i koncertów. Zaprojektował szatę graficzną płyt zespołów: Bielizna, Apteka, Ego, Blenders, Ścianka, Centrala, Miasto mężczyzn, Czan, Mordy, Kury, Łoskot. W 1998 r. na "100" billboardach w Warszawie prezentowane były "3" autorskie projekty z cyklu „Wild Life is Us – Dzikie życie to my”. Jest autorem Drogi Krzyżowej wykonanej na zamówienie zakonu Kamilianów w Warszawie.
Wystawy indywidualne (do 1998 r.):
Wystawy zbiorowe (do 2001 r.):

</doc>
<doc id="1537289" url="https://pl.wikipedia.org/wiki?curid=1537289" title="Sekcje Działań Specjalnych Marynarki Wojennej">
Sekcje Działań Specjalnych Marynarki Wojennej



</doc>
<doc id="1537296" url="https://pl.wikipedia.org/wiki?curid=1537296" title="Atramentowa śmierć">
Atramentowa śmierć

Atramentowa śmierć (tyt. oryg. niem. "Tintentod") – trzecia i ostatnia część młodzieżowej trylogii fantastycznej niemieckiej pisarki Cornelii Funke o "Atramentowym Świecie". 
Atramentowy świat powoli traci nadzieję na lepsze życie. Mortimer ciągle walczy o szczęśliwsze zakończenie, płaci jednak za to wysoką cenę - zostaje zabrany przez Białe Damy, strażniczki umarłych do Podziemi. Tam zawiera układ ze Śmiercią. Jeśli nie dotrzyma swojej obietnicy Śmierć zabierze nie tylko jego ale i jego córkę. Razem z Mo do świata żywych wraca Smolipaluch, obdarzony jeszcze potężniejszym ogniem i większą ilością sposobów nad jego panowaniem.

</doc>
<doc id="1537304" url="https://pl.wikipedia.org/wiki?curid=1537304" title="Lauri Porra">
Lauri Porra

Lauri Porra (ur. 13 grudnia 1977 w Helsinkach) – fiński muzyk, kompozytor i wokalista, basista. Prawnuk kompozytora Jeana Sibeliusa.
Studiował fortepian, trąbkę i śpiew klasyczny w Konserwatorium Popu i Jazzu w Helsinkach. W 2001 roku otrzymał nagrodę dla młodych talentów szkoły Nokia. W listopadzie 2005 roku Lauri Porra dołączył do power metalowego zespołu Stratovarius. W październiku tego samego roku wydał solowy album pt. "Lauri Porra".
Porra współpracował ponadto z takimi zespołami i wykonawcami jak: Warmen, Sinergy, Kalle Ahola, Almah, Ben Granfelt Band, Kotipelto czy Emma Salokoski Trio.
Muzyk jest endorserem instrumentów firmy ESP.

</doc>
<doc id="1537305" url="https://pl.wikipedia.org/wiki?curid=1537305" title="HgCl2">
HgCl2



</doc>
<doc id="1537317" url="https://pl.wikipedia.org/wiki?curid=1537317" title="Mobitex">
Mobitex

Mobitex – sieć publicznego dostępu do bezprzewodowej sieci pakietowej transmisji danych opartej na otwartym standardzie OSI.
Historia.
Mobitex opiera się otwartym standardzie, krajowego publicznego dostępu bezprzewodowego pakietowych danych. System kładzie duży nacisk na bezpieczeństwo i niezawodność jego użytkowania przez wojsko, policję, straż i pogotowie ratunkowe. Został opracowany na początku lat 1980. na mocy szwedzkiego Televerket Radio. Od roku 1988 nastąpił rozwój systemu w Eritel jako wspólne przedsięwzięcie firm Ericsson oraz Televerket, później jako Ericsson. Mobitex zaczął funkcjonować w Szwecji w 1986 roku.
System oferowany jest na ponad 30 sieci na pięciu kontynentach. W Kanadzie został po raz pierwszy wprowadzony w 1990 r. przez Rogersa Cantel. Jest wykorzystywany głównie w USA i Kanadzie. System funkcjonuje w USA po kilkoma nazwami Wireless Data, Cingular Interactive, Cingular Wireless, Velocita Wireless oraz Rogers Wireless w Kanadzie. Europejski Mobitex nie odniósł sukcesu z powodu konkurencji systemu TETRA który umożliwia transmisję mowy jak i danych.
System w Wielkiej Brytanii został wprowadzony do obrotu przez RAM Mobile Data, która stała się częścią Transcomm a następnie został zakupiony przez (British Telecom) w 2001 roku. System jest wykorzystywany W Wielkiej Brytanii w ramach odzyskiwania pojazdów.
W połowie lat 1990 Mobitex zyskał popularność konsumentów poprzez zapewnienie dwukierunkowego systemu usług sieciowych. Była to pierwsza sieć bezprzewodowa, która zapewnienia bezprzewodowy push e-mail, usługę Inter@ctive Paging.
Architektura systemu.
Mobitex posiada architekturę komórkową z ponownym wykorzystaniem częstotliwości radiowych. Umożliwia także możliwość zapamiętania wiadomości w celu ich późniejszego przekazania. W systemie Mobitex kanały mają szerokość 12,5 kHz. Stosuje się przeplot blokowy oraz detekcję błędów z wykorzystaniem 16-bitowego bloku CRC oraz procedury ARQ jak i również redukcja kodu (Hamminga). System może pracować w pasmach: 80, 160, 450, oraz 900 MHz. W Ameryce Północnej Mobitex działa tam na częstotliwości 900 MHz (pasmo 935-940 MHz od użytkownika oraz 896-901 do użytkownika), podczas gdy w Europie wykorzystywane jest pasmo 400-450 MHz. Jako system modulacji wykorzystywany jest GMSK z parametrem BT=0,3. Teoretyczna szybkość wynosi 8000 bit / s, choć rzeczywista przepustowość wynosi około 4000 bis/s. W latach dziewięćdziesiątych zrezygnowano z transmisji mowy.
Architektura systemu posiada strukturę hierarchiczną, która może obejmować do 6 poziomów węzłów sieciowych. Na najniższym poziomie znajduje się stacja bazowa. Na wyższych poziomach są zaś lokalne i regionalne centrale. Komórki które pokrywa dana centrala tworzą podsieć. Każda podsieć używa 10-30 par częstotliwości radiowych natomiast stacje bazowe wykorzystują od 1 do 4 par częstotliwości.
W sieci Mobitex każdy terminal posiada własny abonament. Za pomocą sieci możliwa jest komunikacja terminali ruchomych i stałych przy pomocy głównego komputera. Subskrypcja osobista polega na używaniu własnego hasła oraz osobistego numeru dostępu. Dzięki wyżej wymienionemu rozwiązaniu abonament nie jest przypisany do terminala. Możliwy jest również abonament grupowy służący do odbioru wiadomości grupowych.
Stacje bazowe podłączone są za pomocą linii telefonicznej z użyciem protokołu transmisji pakietowej X.25 lub HDLC. W podobny sposób podłączone są centrale lokalne z centralami regionalnymi. Na wierzchołku hierarchii systemu MOBITEX umieszczona jest główna centrala, która podłączona jest do innych central regionalnych, jak i również do centrum sterowania siecią.
Mobitex z założenia został stworzony aby połączenie abonentów sieci wykonywane było na możliwie niskim poziomie co umożliwia ograniczenie ruchu sieciowego jak i ruchu sieciowego.
System wymiany informacji jest przystosowany do warstw systemu OSI. System sieci Mobitex działa na poziomie 3 warstw modelu OSI. W warstwie sieciowej wysyłane są pakiety o sprecyzowanej strukturze. W tej warstwie istnieje transmisja danych wynikająca z transferu informacji między użytkownikami lub wynikające z uaktualnienia informacji, zasobów sieciowych. Protokół sieci Mobitex to MPAK (Mobitex PacKet).
Protokół systemu Mobitex PacKet.
MPAK składa się z 3 pól:
Informacje zawarte w polu o długości 8 bajtów w którym zawarty jest numer abonenta nadającego i odbierającego oraz szereg informacji dotyczących rodzaju pakietu, typ wybranego abonamentu. Istnieje również drugie opcjonalne pole w przypadku wysyłania pakietów do większej liczby odbiorców. W tym polu zawarta jest lista adresatów pakietu natomiast trzecie pole zawiera właściwe dane.
W warstwie znajdującej się na styku radiowym uzyskuje się funkcję detekcji i naprawy błędów poprzez zastosowanie metody ARQ z powtórzeniami wybranych bloków jak i również ustalanie priorytetów oraz procedury rejestracji w nowych obszarach sieci. Protokół umożliwiający komunikację terminala ruchomego oraz modemu radiowego to MASC (MOBITEX ASynchronous Communication).
Warstwa łącza systemu umożliwia łączność w tym systemie poprzez wybór właściwej stacji bazowej oraz opcjonalną retransmisję bloków które zostały zagubione oraz właściwy podział zasobów pomiędzy abonentami.
Ramka w tej warstwie składa się z bloków które dzielimy na stałe oraz występujące w zależności od długości danych klienta. Adresem terminala ruchomego, który wysłał ramkę określamy terminem MOB MAN (Mobile Mobitex Adress Number). Pozostałe elementy bloku zawierają szczegółowe informacje dotyczące ramki np. liczbę ważnych bajtów w ostatnim bloku, liczbę bloków w ramce. Dostęp do kanału realizowany jest przy pomocy protokołu ALOHA – stacja bazowa stara się wysłać dane w powtarzających się okresach czasowych.
Głównymi zadaniami warstwy fizycznej systemu MOBITEX zalicza się synchronizację bitową oraz ramkową, synchronizację szczelinową (następuje wysłanie ramki free frame w której zawarte są informacje dotyczące liczby szczelin, długości szczelin w których odbywa się transmisja pakietów przez stacje ruchome. Wysłanie pakietów danych polega na detekcji ramki a następnie losowym wyborze szczeliny w której następuje wysyłanie danych).
Celem warstwy fizycznej jest ochrona informacji binarnej przed błędami. W systemie Mobitex stosuje się zabezpieczenie przed błędami w postaci skróconego kodu Hamminga w którym do każdego pojedynczego bajta dołącza się 4 bity parzystości. W systemie zazwyczaj stosowany jest twardodecyzyjny który umożliwia korekcje pojedynczego błędy w danym bloku. W celu uniknięcia błędów w kanale korzysta się z przeplotu blokowego o głębokości 20 słów 12-bitowych. Uzyskane bity zamieniane są na postać bipolarnych symboli NRZ o szybkości 8 kb/s. Następuje filtracja w filtrze dolnoprzepustowym o przebiegu gaussowskim oraz wyjściu z filtra stanowiącym sygnał modulacyjny modulatora FM. Wyżej podana metoda umożliwia uzyskanie sygnału GMSK.

</doc>
<doc id="1537318" url="https://pl.wikipedia.org/wiki?curid=1537318" title="Gabinet George’a W. Busha">
Gabinet George’a W. Busha

Gabinet George’a W. Busha – został powołany i zaprzysiężony w 2001.

</doc>
<doc id="1537322" url="https://pl.wikipedia.org/wiki?curid=1537322" title="Opór ośrodka">
Opór ośrodka



</doc>
<doc id="1537333" url="https://pl.wikipedia.org/wiki?curid=1537333" title="Jörg Michael">
Jörg Michael

Jörg Michael (ur. 27 marca 1963 w Dortmundzie) – niemiecki perkusista.
Jego pierwszy zespół w roku 1984 to "Avenger" (późniejszy Rage) i od tej pory, aż do chwili obecnej jest aktywnym muzykiem. Grał w Saxon, Mekong Delta, Running Wild, Axel Rudi Pell, Grave Digger, a ostatnio fińskim zespole Stratovarius.

</doc>
<doc id="1537335" url="https://pl.wikipedia.org/wiki?curid=1537335" title="Anteosaurus">
Anteosaurus



</doc>
<doc id="1537338" url="https://pl.wikipedia.org/wiki?curid=1537338" title="Dicynodont">
Dicynodont



</doc>
<doc id="1537345" url="https://pl.wikipedia.org/wiki?curid=1537345" title="Czarny Potok Jaworowy">
Czarny Potok Jaworowy

Czarny Potok Jaworowy (słow. "Čierny potok") – potok płynący Doliną Czarną Jaworową w słowackich Tatrach. Jest głównym ciekiem wodnym tej doliny. Wypływa z górnego piętra tej doliny (nieco na północ od Doliny Śnieżnej, odnogi Doliny Czarnej Jaworowej), następnie kieruje się na północny zachód w stronę Czarnego Stawu Jaworowego, przez który przepływa. Dalej nurt potoku biegnie ku Dolinie Jaworowej. Na wysokości ok. 1270 m n.p.m., w pobliżu Jaworowej Polany wpada do Jaworowego Potoku, jako jeden z jego prawobrzeżnych dopływów. Na jednym z wysokich progów Doliny Czarnej Jaworowej wody Czarnego Potoku Jaworowego tworzą kaskadę zwaną Czarną Siklawą.
Szlaki turystyczne.
Czasy przejścia podane na podstawie mapy.

</doc>
<doc id="1537349" url="https://pl.wikipedia.org/wiki?curid=1537349" title="Bitwa pod Wayna Daga">
Bitwa pod Wayna Daga

Bitwa pod Wayna Daga (zwana w Etiopii bitwą na winnym wzgórzu lub bitwą nad jeziorem Tana) – starcie zbrojne, które miało miejsce 21 lutego 1543 w trakcie wojny Etiopii z Afarami (1529–1543). Była to decydująca bitwa konfliktu Etiopii z Sułtanatem Adal. Z uwagi na uczestnictwo w bitwie wojsk tureckich i portugalskich zaliczana jest również do wydarzeń militarnych wojny turecko-portugalskiej toczonej w latach 1538–1557.
Armia etiopsko-portugalska pod wodzą młodego cesarza Klaudiusza zwyciężyła siły muzułmańskie Sułtanatu Adal (Afarów) dowodzone przez imama Ahmada ibn Ibrahima al-Ghaziego. W trakcie bitwy śmierć poniósł Ahmad, który zginął z ręki portugalskiego muszkietera po tym, jak sam wtargnął w szeregi muzułmańskie. Po śmierci władcy armia muzułmańska rozproszyła się, a żołnierze zbiegli z pola bitwy.
Małżonka Ahmada, Bati del Wambara, wraz z czterdziestoma pozostałymi przy życiu żołnierzami uciekła do miejscowości Harer. Jej syn dostał się do niewoli etiopskiej. Jakiś czas później został wymieniony za brata cesarza etiopskiego Minasa.

</doc>
<doc id="1537352" url="https://pl.wikipedia.org/wiki?curid=1537352" title="James Wesolowski">
James Wesolowski

James Peter Wesolowski (ur. 25 sierpnia 1987 w Sydney) – australijski piłkarz pochodzenia polskiego, posiada również obywatelstwo brytyjskie. Piłkarz Shrewsbury Town, wcześniej grał w Leicester City, Peterborough United, Dundee United, Cheltenham Town oraz Hamilton Academical.
James trafił do Leicester w 2002 r. Grał w sparingu z Celticiem w 2005 r. podczas którego w wyniku starcia z Bobo Balde doznał kontuzji, która wykluczyła go z gry do roku 2006.
W styczniu 2006 zadebiutował w drużynie w meczu z Cardiff City, był to jego pierwszy oficjalny mecz w barwach klubu.

</doc>
<doc id="1537353" url="https://pl.wikipedia.org/wiki?curid=1537353" title="Międzynarodowa Federacja Piłki Ręcznej">
Międzynarodowa Federacja Piłki Ręcznej

Międzynarodowa Federacja Piłki Ręcznej (oficjalny skrót IHF od ang. International Handball Federation) – międzynarodowa organizacja z siedzibą w Bazylei, utworzona 11 lipca 1946 (podczas kongresu założycielskiego w Kopenhadze), zrzeszająca 208 związków piłki ręcznej, w tym 200 krajowych. Jej poprzedniczką była Międzynarodowa Amatorska Federacja Piłki Ręcznej (IAHF), utworzona 4 sierpnia 1928 na kongresie założycielskim w Amsterdamie (odbywającym się w czasie Letnich Igrzysk Olimpijskich 1928).
Od 2000 prezesem IHF pozostaje Hassan Moustafa, w 2013 wybrany na kolejną czteroletnią kadencję. Na tym samym kongresie, w poczet członków IHF, przyjęto również 18 związków narodowych, zwiększając tym samym ich łączną liczbę do 172.

</doc>
<doc id="1537358" url="https://pl.wikipedia.org/wiki?curid=1537358" title="Andrzej Stembarth Sawicki">
Andrzej Stembarth Sawicki

Andrzej Stembarth Sawicki (ur. 1946 roku w Tomaszowie Mazowieckim) – krytyk sztuki, pisarz, eseista, poeta, tłumacz.
Życiorys.
Debiut poetycki w 1965 roku. Od roku 1968 uprawia krytykę sztuki i eseistykę, oraz tłumaczenia, współpracując z prasą zagraniczną i polską - zarówno popularną jak fachową; m.in. „Diotima” (Ateny), „Jardin des Beaux Arts”, „Le Figaro”, „Życie Literackie”, „Kultura”, „Twórczość”, „Przegląd Artystyczny”. W latach 1974 - 81 stałe recenzje plastyczne w „Dzienniku Polskim” w Krakowie. Od roku 1993 stały współpracownik pisma krytyki artystycznej „Pokaz”. Należy do Stowarzyszenie Pisarzy Polskich, Société Hellénique d'Études Philosophiques, Klubu Krytyki Artystycznej „Pokaz”.
Niektóre publikacje poza prasą:
Wykłady z zakresu filozofii, antropologii kulturowej i teorii sztuki wygłaszał jako gość na uniwersytetach m.in. w Atenach, Heidelbergu i Tuluzie. 
Utwory podpisywał „Andrzej Sawicki” (zwłaszcza publikacje prasowe), „Andrzej S. Sawicki”, „Andrzej Stefan Sawicki”, „Andrzej Stembarth Sawicki”, „André Destienne” lub „André d’Estienne” (teksty publicystyczne, krytyczne i literackie w języku francuskim).

</doc>
<doc id="1537361" url="https://pl.wikipedia.org/wiki?curid=1537361" title="Temnodontosaurus">
Temnodontosaurus



</doc>
<doc id="1537363" url="https://pl.wikipedia.org/wiki?curid=1537363" title="Klicz">
Klicz

Klicz – część miasta, dawna wieś, włączona w granice Świnoujścia w 1939 r. Znajdowała się w miejscu dzisiejszej Morskiej Stoczni Remontowej. Zabudowania wsi zostały zlikwidowane w związku z budową stoczni.
Do 1945 r. stosowano niemiecką nazwę "Klüss". W 1947 r. ustalono urzędowo polską nazwę "Klicz"'.

</doc>
<doc id="1537364" url="https://pl.wikipedia.org/wiki?curid=1537364" title="Marcão (ur. 1975)">
Marcão (ur. 1975)

Marcão, właśc. Marcos Alberto Skavinsky (ur. 28 marca 1975 roku w Kurytybie) – brazylijski piłkarz występujący na pozycji środkowego obrońcy.

</doc>
<doc id="1537376" url="https://pl.wikipedia.org/wiki?curid=1537376" title="Drganie">
Drganie



</doc>
<doc id="1537381" url="https://pl.wikipedia.org/wiki?curid=1537381" title="Kościół Najświętszej Marii Panny w Karsiborze">
Kościół Najświętszej Marii Panny w Karsiborze



</doc>
<doc id="1537391" url="https://pl.wikipedia.org/wiki?curid=1537391" title="Léon Bourjade">
Léon Bourjade

Léon Bourjade, właściwie Jean-Pierre Léon Bourjade (ur. 25 maja 1889 w Montauban, zm. 22 października 1924) – francuski pilot, jeden z czołowych francuskich asów myśliwskich okresu I wojny światowej. Autor 28 zwycięstw powietrznych. Należący do ścisłego grona Balloon Busters – pilotów mających więcej niż pięć zestrzeleń balonów obserwacyjnych.
Życiorys.
Od najmłodszych lat jego marzeniem było zostanie misjonarzem. W 1908 roku rozpoczął nowicjat w Issoudin w Hiszpanii. W 1914 roku przeniósł się do Szwajcarii na studia teologiczne.
Po wybuchu wojny powrócił do Francji i wstąpił do armii. Przez trzy lata służył w artylerii. W 1917 roku został przeniesiony do lotnictwa. W dniu 17 czerwca uzyskał dyplom pilota i został skierowany na zaawansowany kurs pilotażu do Pau. Po ukończeniu kursu został przydzielony do 152 eskadry, w której służył do końca wojny. Początkowo latał na samolotach Nieuport, a następnie po wyekwipowaniu eskadry w nowe samoloty w marcu 1918 roku na SPAD S.XIII.
Pierwsze zwycięstwo odniósł 27 marca zestrzeliwując niemiecki balon obserwacyjny. Do końca wojny zestrzelił łącznie 27 balonów i jeden samolot Fokker D.VII. Dzięki temu zajmuje drugie miejsce na liście „Balloon Busters” po belgijskim asie Willim Coppensie.
Po zakończeniu wojny powrócił na studia teologiczne i 26 czerwca 1921 roku uzyskał święcenia kapłańskie. W listopadzie wyruszył statkiem do Wysp Gilberta. Aby przez Nową Gwineę dotrzeć do Nowej Gwinei Brytyjskiej na misję. Po kilku miesiącach pracując z trędowatymi zmarł w wieku 35 lat.

</doc>
<doc id="1537395" url="https://pl.wikipedia.org/wiki?curid=1537395" title="10 Warszawski Pułk Samochodowy">
10 Warszawski Pułk Samochodowy



</doc>
<doc id="1537398" url="https://pl.wikipedia.org/wiki?curid=1537398" title="Eddie Nolan">
Eddie Nolan

Eddie Nolan (ur. 5 sierpnia 1988 w Waterfordzie) – irlandzki piłkarz występujący na pozycji obrońcy.
Kariera klubowa.
Nolan urodził się w Waterfordzie. Swoją karierę piłkarską rozpoczął w szkółce piłkarskiej angielskiego Blackburn Rovers. 1 lipca 2006 roku podpisał z tym zespołem zawodowy kontrakt. W ekipie Blackburn Nolan zadebiutował 13 grudnia w wygranym 1:0 spotkaniu Pucharu UEFA z AS Nancy.
Rok później, 19 marca został wypożyczony do występującego w League Two Stockport County. Debiut w tej drużynie zaliczył 20 marca, kiedy to zagrał w przegranym 2:1 ligowym pojedynku z Bristol Rovers. W ekipie Stockport wystąpił jeszcze dwa trzy razy, po czym w kwietniu powrócił do swojej drużyny.
W listopadzie 2007 roku został ponownie wypożyczony, tym razem do grającego wówczas w Ligue One Hartlepoolu United. W ekipie "Monkey Hangers" zadebiutował 24 listopada w meczu z Gillingham. 1 grudnia wystąpił po raz pierwszy w Pucharze Anglii. Zagrał wówczas w meczu z Hereford United. Ekipę Hartlepoolu Nolan opuścił w 22 stycznia 2008 roku.
17 października tego samego roku trafił na zasadzie wypożyczenia do Preston North End. Zadebiutował tam 9 grudnia w ligowym spotkaniu z Doncaster Rovers. W ekipie Preston North End zagrał jeszcze dwa razy, po czym, 2 stycznia 2009 podpisał stały kontrakt z tym klubem.
7 lipca 2010 został wypożyczony na pół roku do Scunthorpe United, zaś w styczniu 2011 roku podpisał profesjonalny kontrakt z "The Iron"
Kariera reprezentacyjna.
Od roku 2006 Nolan występuje w reprezentacji Irlandii do lat 21, której jest kapitanem. Zaliczył w niej ponad 10 występów Młody Irlandczyk wystąpił również w meczu kadry B z Nottinghamem Forest.
7 lutego 2009 roku, w meczu przeciwko Gruzji, zadebiutował w dorosłej reprezentacji Irlandii.

</doc>
<doc id="1537399" url="https://pl.wikipedia.org/wiki?curid=1537399" title="PrestaShop">
PrestaShop

PrestaShop – otwarte oprogramowanie sklepu internetowego udostępniane na licencji Open Software License w wersji 3.0.
Od kwietnia 2012 roku dyrektorem światowym firmy PrestaShop był Polak Benjamin Teszner.
Główne cechy.
Oprogramowanie PrestaShop oferuje ponad 310 różnych funkcji. Głównie polecane jest małym i średnim sklepom internetowym. Wersja rozszerzona sprawdzi się jednak również w przypadku dużych portali. 
PrestaShop posiada systemy komentarzy, banerów, analizy zamówień, systemy rabatowe, dodatkowej prezentacji wybranych produktów i wiele innych.
PrestaShop pozwala na pisanie, programowanie i instalowanie dodatkowych zewnętrznych modułów np. płatności, porównywarek, systemów śledzenia przesyłek itp.
Można także tworzyć indywidualne szablony graficzne, zmieniając w ten sposób domyślny wygląd sklepu.
Większość pytań i problemów związanych z aplikacją jest poruszanych na forum dyskusyjnym projektu.

</doc>
<doc id="1537403" url="https://pl.wikipedia.org/wiki?curid=1537403" title="Drganie charakterystyczne">
Drganie charakterystyczne

Drganie charakterystyczne pewnej grupy atomów – takie drganie normalne molekuły, w którym amplitudy wychyleń zrębów (rdzeni) atomowych należącej do jednego ugrupowania (grupy funkcyjnej) są istotnie większe niż amplitudy wychyleń pozostałych zrębów. Innymi słowy, drganie pewnego ugrupowania znajdującego się w molekule ma decydujący wkład w drganie o tej charakterystycznej częstości. Jako dobry przykład służy drganie rozciągające grupy hydroksylowej. Jest to drganie o częstotliwości z zakresu 3500 do 4000 cm−1, w którym zręby atomowe tlenu i połączonego z nim bezpośrednio wodoru drgają z dużo większą amplitudą niż zręby pozostałych pierwiastków tworzących molekułę.
Z powodu dominacji w drganiu charakterystycznym wkładu energetycznego od jednego ugrupowania atomów, zmiany jego częstości pod wpływem podstawienia w pozostałej części molekuły są niewielkie. Częstości drgań charakterystyczne zmieniają się zatem tylko w niewielkich zakresach, bez względu na to jak skomplikowana jest molekuła. Dlatego też znając pasma odpowiadające częstościom charakterystycznym, a następnie rejestrując i analizując widmo IR lub oscylacyjne widmo Ramana jesteśmy w stanie określić grupy funkcyjne wchodzące w skład danego związku organicznego.

</doc>
<doc id="1537404" url="https://pl.wikipedia.org/wiki?curid=1537404" title="Charadż">
Charadż

Charadż (arab. خراج) – podatek w państwie muzułmańskim – podatek gruntowy od ziemi należącej do mniejszości wyznaniowych, tzw. dhimmi. Niemuzułmanie zrzeszeni byli w gminach wyznaniowych i zobowiązani byli do opłacania podatku pogłównego dżizja oraz podatku od ziemi – charadż.

</doc>
<doc id="1537405" url="https://pl.wikipedia.org/wiki?curid=1537405" title="Wielka Ciemna Plama">
Wielka Ciemna Plama

Wielka Ciemna Plama – antycyklon wiejący na Neptunie, zaobserwowany przez sondę Voyager 2, który był położony na 22 stopniu szerokości południowej i rozciągał się na 30 stopni długości. Plama ta bardzo przypominała słynną Wielką Czerwoną Plamę na Jowiszu, zarówno pod względem położenia, jak i rozmiarów kątowych. Plama ostatecznie zanikła, ale podobne antycyklony pojawiły się na północnej półkuli planety.
Obserwacje.
Wielka Ciemna Plama z 1989 r..
Ciemna Plama oznaczona GDS-89 miała kształt eliptyczny, rozmiary 13 000 × 6 600 km i obracała się w kierunku przeciwnym do ruchu wskazówek zegara. Znajdowała się powyżej otaczającej ją warstwy chmur, otaczał ją zmieniający się układ białych chmur typu cirrus zbudowanych z kryształków metanu, a w ślad za nią dookoła planety podążały liczne mniejsze wiry eliptyczne. Plama obiegała Neptuna w ciągu 18,3 godziny w kierunku ze wschodu na zachód. Uczeni przypuszczali, że podobnie jak Wielka Czerwona Plama, ten układ burzowy będzie istniał jeszcze długo.
Północne Wielkie Ciemne Plamy.
W 1994 r. Kosmiczny Teleskop Hubble’a został skierowany na Neptuna i odkrył, że Wielka Ciemna Plama z półkuli południowej zniknęła. Naukowcy zaobserwowali jednak niemal identyczny antycyklon na półkuli północnej (NGDS-32). Burze tego typu nie przekraczają równika, musiał więc on powstać niezależnie. Znajdował się on około 32°N i istniał jeszcze w 1996 r., a być może nawet do 2000 roku. Niezależnie od niej, w 1996 r. na 15°N powstała inna Ciemna Plama (NGDS-15), która pozostała widoczna przez 16 miesięcy.
Dynamika Plam.
Dynamika atmosfery Neptuna nie jest dobrze zrozumiana; przypuszcza się, że tego typu układy burzowe istnieją jeszcze po zaniknięciu obserwowalnej Plamy, o czym świadczy długie trwanie w atmosferze związanych z nią wcześniej jasnych chmur. Przypuszcza się, że Plama stanowi wyrwę w otaczających metanowych chmurach, pozwalającą zajrzeć w głąb planety.
Nie jest wiadome, jak często takie antycyklony tworzą się w atmosferze planety i w jakich warunkach stają się widoczne jako Ciemne Plamy. Być może jak w przypadku Owalu BA na Jowiszu, dzieje się tak po połączeniu mniejszych układów burzowych, które mogą być niedostrzegalne z Ziemi.

</doc>
<doc id="1537408" url="https://pl.wikipedia.org/wiki?curid=1537408" title="Drgania charakterystyczne">
Drgania charakterystyczne



</doc>
<doc id="1537410" url="https://pl.wikipedia.org/wiki?curid=1537410" title="Podział administracyjny Ugandy">
Podział administracyjny Ugandy

Uganda w ramach czterech regionów administracyjnych (Centralnego, Wschodniego, Północnego i Zachodniego) podzielona jest na 80 dystryktów. Dystrykty z kolei dzielą się na hrabstwa, subhrabstwa, parafie i wioski.
Poniżej przedstawiono dane o populacji poszczególnych dystryktach według danych spisu powszechnego z 2002. Dane dotyczące dystryktów utworzonych po 2002 oraz tych, które po tej dacie zmieniły granice (oznaczone gwiazdką: *), są szacunkiem według stanu na 1 lipca 2005.

</doc>
<doc id="1537415" url="https://pl.wikipedia.org/wiki?curid=1537415" title="Drut nawojowy">
Drut nawojowy

Drut nawojowy – rodzaj drutu używanego do wykonywania cewek i uzwojeń w induktorach, transformatorach, silnikach i prądnicach.
Miedziany drut nawojowy ma zazwyczaj okrągły przekrój i jest pokryty emalią izolacyjną, która nadaje mu charakterystyczny czerwonawy kolor. Izolacja ta musi zostać usunięta przed połączeniem uzwojenia z resztą obwodu elektrycznego przez lutowanie, zgrzewanie lub połączenie zaciskowe. Usunięcie izolacji jest zazwyczaj kłopotliwe mechanicznie - dostępne są również druty nawojowe o specjalnej izolacji umożliwiającej lutowanie bez jej usunięcia.
Przewody okrągłe dostępne są w znormalizowanych wartościach pola przekroju. Stałą wartość przekroju uzyskuje się poprzez przeciąganie drutu przez skalibrowane otwory. Następnie pokrywa się je jedną lub dwiema warstwami emalii izolacyjnej.
W zastosowaniach specjalnych wykorzystuje się przewody o innym przekroju: kwadratowym, prostokątnym, rurowym, itd. Z uwagi na wysoki koszt miedzi czasem stosuje się przewody aluminiowe.
W układach, gdzie spotyka się wysokie prądy - rzędu setek i tysięcy amperów oraz wysokie napięcia (generatory energetyczne, kolejowe silniki trakcyjne itp.) zamiast drutu izolowanego lakierem stosuje się gołe kształtowniki miedziane, izolowane papierem izolacyjnym. Na koniec uzwojenie zostaje impregnowane próżniowo w piecu w celu usunięcia wilgoci.

</doc>
<doc id="1537417" url="https://pl.wikipedia.org/wiki?curid=1537417" title="Elektron 3">
Elektron 3

Elektron 3 (ros. "Электрон 3") – radziecki satelita naukowy, wystrzelony razem z Elektronem 4, do badania zewnętrznych i wewnętrznych pasów radiacyjnych na inklinacjach większych niż w ówczesnych podobnych badaniach amerykańskich.
Statek pozostaje na orbicie, której trwałość szacuje się na 200 lat.

</doc>
<doc id="1537418" url="https://pl.wikipedia.org/wiki?curid=1537418" title="Żłobek">
Żłobek



</doc>
<doc id="1537421" url="https://pl.wikipedia.org/wiki?curid=1537421" title="Emile Bernard">
Emile Bernard



</doc>
<doc id="1537424" url="https://pl.wikipedia.org/wiki?curid=1537424" title="Czarny szlak">
Czarny szlak



</doc>
<doc id="1537435" url="https://pl.wikipedia.org/wiki?curid=1537435" title="Guy Urban Hardy">
Guy Urban Hardy

Guy Urban Hardy (ur. 4 kwietnia 1872 w Abingdon w Illinois, zm. 26 stycznia 1947 w Cañon City w Kolorado) – amerykański polityk.
Życiorys.
W latach 1919–1933 z ramienia Partii Republikańskiej przez siedem dwuletnich kadencji Kongresu Stanów Zjednoczonych reprezentował trzeci okręg wyborczy w stanie Kolorado w Izbie Reprezentantów Stanów Zjednoczonych.

</doc>
<doc id="1537436" url="https://pl.wikipedia.org/wiki?curid=1537436" title="Jarosław Chorzępa">
Jarosław Chorzępa

Jarosław Wojciech Chorzępa (ur. 25 maja 1969 w Jeleniej Górze) – polski historyk i wydawca. 
Z wykształcenia inżynier. Wspólnie z żoną Katarzyną od 1997 r. prowadzi w Przasnyszu wydawnictwo "Forteca", przeznaczone dla miłośników architektury obronnej. Główną publikacją wydawnictwa jest kwartalnik historyczny "Forteca".
Prezes zarządu Fundacji "Wielka wojna 1914-1918-1921. Pamięć i przestroga".

</doc>
<doc id="1537442" url="https://pl.wikipedia.org/wiki?curid=1537442" title="Opuscula Mathematica">
Opuscula Mathematica

Opuscula Mathematica – czasopismo matematyczne założone w 1937 roku w Krakowie przez polskiego matematyka, pierwszego rektora Akademii Górniczo-Hutniczej (wtedy Akademii Górniczej), współzałożyciela Polskiego Towarzystwa Matematycznego – profesora Antoniego Hoborskiego. 
Czasopismo jest wydawane przez Wydawnictwa AGH i ukazuje się w nim ok. 50 artykułów naukowych rocznie dotyczących aktualnych badań z wybranych dziedzin matematyki. Od 2003 roku redaktorem naczelnym pisma jest prof. dr hab. Petru Cojuhari (z Wydziału Matematyki Stosowanej AGH). W skład międzynarodowego komitetu redakcyjnego Opuscula Mathematica wchodzi obecnie 40 redaktorów z 21 krajów. Czasopismo ukazuje się zarówno w wersji elektronicznej (która jest jego wersją pierwotną), jak również w wersji drukowanej (120 egzemplarzy). Wszystkie artykuły publikowane są wyłącznie w języku angielskim. Czasopismo Opuscula Mathematica jest indeksowane w bazach Emerging Sources Citation Index (Clarivate Analytics), Scopus, MathSciNet (Mathematical Reviews), Zentralblatt MATH (zbMATH), Directory of Open Access Journals (DOAJ), Google Scholar i innych. 
Tematyka.
Opuscula Mathematica publikuje oryginalne prace badawcze z zakresu:
oraz innych działów matematyki stosowanej.
Historia.
Pierwszym redaktorem pisma był Antoni Maria Emilian Hoborski. Pierwotnie ukazywało się jako wydawnictwo nieperiodyczne Zakładu Matematyki Akademii Górniczej w Krakowie i zawierało publikacje pracowników zakładu. Artykuły publikowano po francusku i niemiecku. W takiej formie ukazały się dwa zeszyty czasopisma.
W 1939 roku działalność redakcji przerwała wojna. Po wojnie w 1968 powstał Dział Zeszytów Naukowych AGH "Matematyka-Fizyka-Chemia" i przez pewien czas ukazywała się wydawana przez ten dział seria "Prace Matematyczne". W 1984 roku zdecydowano się powrócić do przedwojennej nazwy "Opuscula Mathematica". Od 1994 roku czasopismo było rocznikiem, od 2005 roku półrocznikiem a w latach 2008-2014 ukazywało się jako kwartalnik. Od roku 2015 czasopismo jest dwumiesięcznikiem.

</doc>
<doc id="1537445" url="https://pl.wikipedia.org/wiki?curid=1537445" title="Gears of War 2">
Gears of War 2

Gears of War 2 – konsolowa gra akcji z gatunku strzelanek trzecioosobowych stworzona przez Epic Games i wydana przez Microsoft Game Studios na konsolę Xbox 360. Kontynuacja gry "Gears of War" została oficjalnie zapowiedziana przez głównego projektanta pierwszej części, Cliffa Bleszinskiego, 20 lutego 2008 roku podczas targów E3 2008. Gra korzysta z silnika Unreal Engine 3, który został bardzo poprawiony w stosunku do poprzedniej części. Premiera gry na całym świecie odbyła się 7 listopada. Gra w pierwszy weekend sprzedała się w ponad 2 milionach egzemplarzy.
Fabuła gry.
Akcja gry rozgrywa się ponownie na planecie Sera, sześć miesięcy po działaniach z części pierwszej. Duża część obcych została unicestwiona, ale wśród ludzi rozprzestrzeniła się nieznana dotąd choroba nazwana rdzawicą płuc. Pozostałości obcych, które przetrwały wybuch bomby, ukrywają się w wielkich kanałach pod ludzkimi miastami. Obcy wynaleźli nową technologię, pozwalająca na zapadanie się całych miast ludzkich. Ostatnim niezdobytym bastionem odpornym na tę nową technologię jest płaskowyż Jacinto, gdzie ukrywają się wszystkie niedobitki ludzi. Fenix oraz reszta Oddziału Delta, do której dołącza nowa osoba — Tai Kaliso, zostaje wysłana w głąb terenów wroga, by tam zmierzyć się z przeciwnikiem i położyć kres wojnie.
W stosunku do poprzedniej części dodano kilka nowych broni, w tym pistolet Gorgon, przenośny ciężki karabin maszynowy, miotacz ognia, moździerz oraz granaty z trującymi ładunkami. Granaty można używać jako miny, montując je na ścianach lub podłodze, które wybuchają po zejściu się z wrogiem. Usprawniono działanie bagnetu łańcuchowego, który można wykorzystać do pojedynków. Jednym z nowych wrogów jest Kantus, który potrafi ożywiać swoich żołnierzy powalonych (wciąż żywych, lecz niezdolnych do walki) w walce.
Soundtrack.
Ścieżka dźwiękowa do gry została wydana 25 listopada 2008 przez wytwórnię Sumthing Else Music Works. Muzykę skomponował Steve Jablonsky.

</doc>
<doc id="1537446" url="https://pl.wikipedia.org/wiki?curid=1537446" title="Elektron 4">
Elektron 4

Elektron 4 (ros. "Электрон 4") – radziecki satelita naukowy, wystrzelony 10 lipca 1964 razem z Elektronem 3, przeznaczony do badania zewnętrznych i wewnętrznych pasów radiacyjnych na inklinacjach większych niż w ówczesnych podobnych badaniach amerykańskich.

</doc>
<doc id="1537451" url="https://pl.wikipedia.org/wiki?curid=1537451" title="Backwards (album)">
Backwards (album)

Backwards – studyjny album grupy Soft Machine nagrany z taśm nie przeznaczonych do publikacji i wydany w 2002 r.
Historia i charakter albumu.
Taśmy, z których powstał ten album, nie były pierwotnie przeznaczone do wydania w jakiejkolwiek postaci. Dzięki współczesnej technice udało się je na tyle uzdatnić, że można je było opublikować na cyfrowym nośniku (CD). Jest to zasługą Matta Murmana. Tym niemniej, chociaż rezultat jego pracy jest znakomity, nagrania nie spełniają wszystkich dzisiejszych standardów.
Moon in June.
Pokazówka (ang. demo) „Moon in June” pochodzi z prawie całkowicie zniszczonego acetatu i wykonanego prawdopodobnie tylko w jednym egzemplarzu. Udało się usunąć trzaski i szumy, a nawet uzupełnić braki w dwóch jego miejscach.
Po zakończonym w „Hollywood Bowl” 14 września 1968 r. amerykańskim tournée, każdy z trzech muzyków poszedł swoją drogą. Mike Ratledge powrócił do Londynu, Kevin Ayers udał się na hiszpańską wyspę Deya, a Robert Wyatt pozostał przez resztę roku w USA, najpierw w Kalifornii, a potem w Nowym Jorku. Jeszcze w Hollywood odbyła się w październiku sesja nagraniowa w słynnym studiu TTG, a potem w listopadzie sesja w Record Plant w Nowym Jorku. Zostały wtedy nagrane dwa długie utwory pokazowe „Rivmic Melodies” i „Moon in June”. „Rivmic Melodies” został gdzieś zagubiony. Ocalał „Moon in June”. Ta piosenka została później jeszcze nagrana i ukazała się na "Volume Two" i po kolejnym nagraniu na "Third".
Źródłem tego utworu są dwie piosenki „That’s How Much I Need You Now” i „You Don’t Remember”. Wyatt także kilkakrotnie poprawiał tekst do tego 20-minutowego dzieła.
Kwintet.
Majowa taśma z 1970 r. została nagrana tuż po sesjach do albumu "Third". Została ona znaleziona na strychu przez Maca MacLeoda, któremu tę taśmę podarował Rod Yallop (który odpowiadał za trasy koncertowe Soft Machine). MacLeod dał ją archiwiście i projektantowi graficznemu Philowi Smee. Ten z kolei przekazał ją firmie Cuneiform Records, która słynie z troski o jakość wydawanych albumów Soft Machine.
W tym momencie zespół był już kwartetem (Elton Dean, Mike Ratledge, Hugh Hopper i Robert Wyatt), który został właściwie uznany za „klasyczny”.
Septet.
Taśmy septetu jakimś cudem przetrwały od 1969 r. Mają one niebywałą wartość historyczną, ze względu na krańcowo małą liczbę nagrań siedmioosobowego Soft Machine. Grupa powiększyła się w październiku 1969 r. Stało się to dzięki znajomości z Keith Tippett Group. Oba zespoły wystąpiły razem w sierpniu 1969 r. na Plumpton Festival. W kilka tygodni później, gdy Keith Tippet Group występowała w klubie „Ronnie Scott’s”, menedżer Soft Machine poprosił Eltona Deana, Marka Chariga i Nicka Evansa o wzmocnienie Soft Machine. Keith Tippett i muzycy wyrazili zgodę i Soft Machine dobrali jeszcze jednego saksofonistę Lyna Dobsona.
Septet po raz pierwszy wystąpił na belgijskim festiwalu w Amougies 28 października i przez następne dwa miesiące grupa koncertowała głównie we Francji, wszędzie wywołując mieszane reakcje publiczności, gdyż część fanów zespołu nie przyjęła tej zmiany w sposób pozytywny. Apogeum protestów nastąpiło 8 grudnia podczas występu w „Salle de la Mutualité” w Paryżu. Publiczność podzieliła na połowy; gdy jedna połowa wyrażała entuzjazm, druga – protestowała.
Sam zespół również miał problem z wykorzystaniem sekcji dętej. Miał on dwa źródła: techniczne i muzyczne. Sprzęt, którym posługiwał się zespół, był daleko niewystarczający. Od strony muzycznej brakowało idei, czy sekcja dęta powinna być tylko „ornamentem” czy pełnić ważniejszą funkcję. Przy aż siedmiu muzykach otwierały się właściwie tylko dwie możliwości. Pierwsza: grupa usztywni swoje aranżacje, co było niechętnie przyjmowane przez „klasyczny” trzon grupy. Druga: w grupie zapanuje totalny chaos muzyczny, na co również nie można było pozwolić.
Problem rozwiązał się sam, gdyż Evans i Charig odeszli z zespołu. Pozostały kwintet radził sobie bardzo dobrze, o czym świadczą nagrania oraz świeżo odnaleziony film z koncertu w Paryżu wydany na DVD.

</doc>
<doc id="1537452" url="https://pl.wikipedia.org/wiki?curid=1537452" title="Linia kolejowa Słupsk – Cecenowo">
Linia kolejowa Słupsk – Cecenowo

Linia kolejowa Słupsk - Cecenowo - rozebrana normalnotorowa linia kolejowa ze Słupska do Dargolezy. Pierwotnie od 1897 roku linia posiadała rozstaw torów 750 mm, czyli była linią wąskotorową, i wiodła aż do Cecenowa (długość 52 km). W 1920 roku został przekuty na szerokość normalną 1435 mm odcinek Słupsk - Kępno Słupskie, w 1922 roku odcinek Kępno Słupskie - Klęcino, a w 1933 roku pozostały fragment do Dargolezy. W tym czasie zawieszony został ruch towarowy oraz pasażerski na odcinku Dargoleza - Cecenowo i przeznaczono go do rozbiórki. Linia Słupsk - Dargoleza została rozebrana na całej długości w 1945 roku przez oddziały trofiejne Armii Czerwonej.

</doc>
<doc id="1537456" url="https://pl.wikipedia.org/wiki?curid=1537456" title="Zadnia Kopa Jaworzyńska">
Zadnia Kopa Jaworzyńska

Zadnia Kopa Jaworzyńska, Zadnia Kopa, dawniej Mały Upłaz (słow. "Zadná kopa", niem. "Hintere Kuppe", węg. "Hátsókúp", "Hátsó Kúp", 1674 m n.p.m.) – szczyt reglowy w słowackich Tatrach Wysokich. Wznosi się w północno-zachodnim ramieniu Szerokiej Jaworzyńskiej ("Široká", 2210 m) oddzielającym Dolinę Białej Wody ("Bielovodská dolina") i Dolinę Białki od Doliny Szerokiej ("Široká dolina") – dużej gałęzi Doliny Jaworowej ("Javorová dolina").
Od Horwackiego Wierchu ("Horvátov vrch", 1902 m) oddzielony jest Przełęczą pod Zadnią Kopą ("Močidlá", 1596 m), a od Golicy ("Holica", 1628 m) – płytką Trybską Przełęczą. Ze szczytu wybiega na północny wschód krótki grzbiet opadający ku Wywierom ("Vyvieranie") w Dolinie Szerokiej i zwany w swej górnej części Zadnią Gęsią Szyją ("Husia šija"). Oddziela on Niedźwiedzi Żleb na północnym zachodzie od Doliny Wyżniej Szerokiej na południowym wschodzie. Południowo-zachodnie stoki Zadniej Kopy opadają do doliny Rozpadliny ("Rozpadliny") – odgałęzienia Doliny Białki. Masyw zbudowany jest z wapieni i dolomitów. Wierzchołek ma stożkowaty kształt, jest trawiasty i bezleśny. Niegdyś prowadzona tu była intensywna gospodarka pasterska, obecnie na polanie szczytowej rosną miejscami grupy karłowatych świerków, typowe dla górnej granicy lasu. U zachodnich podnóży Zadniej Kopy znajduje się polana Biała Woda.
Nazwa pochodzi od położenia w stosunku do sąsiedniej Golicy. Na szczyt nie prowadzi żaden znakowany szlak turystyczny. Na Zadnią Kopę wchodzili od dawna pasterze i myśliwi, pierwszego znanego wejścia zimowego dokonał Gyula Komarnicki 3 stycznia 1913 r.

</doc>
<doc id="1537457" url="https://pl.wikipedia.org/wiki?curid=1537457" title="Pitons du Carbet">
Pitons du Carbet

Pitons du Carbet - pasmo górskie pochodzenia wulkanicznego na karaibskiej wyspie Martynika. Pasmo ciągnie się na przestrzeni 80 kilometrów w północno-centralnej części wyspy. Zbocza gór porośnięte są bujną roślinnością tropikalną. Poprowadzono tędy kilka szlaków turystycznych. Przez góry przebiega też szosa łącząca miasta Fort-de-France i Morne-Rouge.
Do najwyższych szczytów Pitons du Carbet zaliczają się:
Szczyty te zaliczają się do najwyższych na wyspie, do pasma nie należy jednak najwyższa góra Martyniki Montagne Pelée.

</doc>
<doc id="1537459" url="https://pl.wikipedia.org/wiki?curid=1537459" title="Kolonia Dobryszyce">
Kolonia Dobryszyce

Kolonia Dobryszyce – wieś w Polsce, położona w województwie łódzkim, w powiecie radomszczańskim, w gminie Dobryszyce, przy trasie europejskiej nr E75.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1537461" url="https://pl.wikipedia.org/wiki?curid=1537461" title="Szkoła z Pont-Aven">
Szkoła z Pont-Aven

Szkoła z Pont-Aven (fr. "École de Pont-Aven") – nazwa nadana grupie artystów skupionych wokół Paula Gauguina. Działali oni w latach 1888–1890 w Bretanii – głównie w Pont-Aven i Le Pouldu.
Należeli do niej m.in. Émile Bernard, Paul Sérusier, Charles Filiger, Henry Moret, Maxime Maufra, Ernest de Chamaillard, Charles Laval, Robert Bevan, Ferdinand du Puigeaudeau. Przyciągała również cudzoziemców jak Duńczyk Mogens Ballin, Irlandczyk Roderic O'Conor, Holendrzy Jan Verkade i Jacob Meyer de Haan, Szwajcar Cuno Amiet, a także Władysław Ślewiński.
W reprezentowanych przez nich tendencjach symbolicznych poszukiwali podstaw i inspiracji w sztuce archaicznej i ludowej, z których wątki pojawiają się w ich pracach. Stosowali łączną metodę syntetyzmu i kluazonizmu zapoczątkowaną w 1887 (É. Bernard i L. Anquetin), a ostatecznie ukształtowaną przez Gauguina w 1888. Kluazonizm polegał na malowaniu czystymi plamami koloru, obwiedzionymi konturem, co przypominało średniowieczne witraże i emalie komórkowe (fr. "émail cloisonné"). Syntetyzm wyrażał się w odejściu od studium natury, zaniechaniu zasady perspektywy i zdecydowanym uproszczeniu formy sięgającym deformacji; miało to służyć wydobywaniu symbolicznego znaczenia przedstawianego obiektu.
Mieli bezpośrednie związki z nabistami. W 1889 urządzili własną wystawę ("Exposition de Peinture du Groupe Impressionniste et Synthétiste") w paryskiej kawiarni „Volpini”. Wyjazd Gauguina na Tahiti w 1891 zakończył działalność grupy, choć niektórzy członkowie podtrzymywali jej tradycje.

</doc>
<doc id="1537462" url="https://pl.wikipedia.org/wiki?curid=1537462" title="Carbet">
Carbet



</doc>
<doc id="1537464" url="https://pl.wikipedia.org/wiki?curid=1537464" title="Lefranów">
Lefranów

Lefranów – wieś w Polsce położona w województwie łódzkim, w powiecie radomszczańskim, w gminie Dobryszyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1537465" url="https://pl.wikipedia.org/wiki?curid=1537465" title="Dainis Kûla">
Dainis Kûla



</doc>
<doc id="1537466" url="https://pl.wikipedia.org/wiki?curid=1537466" title="Wladimir Sasimowicz">
Wladimir Sasimowicz



</doc>
<doc id="1537467" url="https://pl.wikipedia.org/wiki?curid=1537467" title="Malutkie">
Malutkie

Malutkie – kolonia w Polsce położona w województwie łódzkim, w powiecie radomszczańskim, w gminie Dobryszyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1537468" url="https://pl.wikipedia.org/wiki?curid=1537468" title="Alexander Henry">
Alexander Henry

Alexander Henry (ur. w sierpniu 1739 w New Brunswick, zm. 4 kwietnia 1824 w Montrealu) – podróżnik, handlarz futrami.
Życiorys.
Pochwycony przez Indian w 1761, został uwolniony przez wodza Wawatama, który uznał Henry'ego za brata. Zimę z 1763 na 1764 spędził w rodzinie Wawatama, a następnie powrócił do białych. Handlem futrami zajmował się do 1796. Później został kupcem i osiedlił się w Montrealu, gdzie mieszkał aż do śmierci.
Pozostawił po sobie wspomnienia zatytułowane "Travels and Adventures in Canada and the Indian Territories between the Years 1760 and 1776".

</doc>
<doc id="1537469" url="https://pl.wikipedia.org/wiki?curid=1537469" title="Wiktor Jewsjukow">
Wiktor Jewsjukow



</doc>
<doc id="1537470" url="https://pl.wikipedia.org/wiki?curid=1537470" title="Zakaz alternatywny">
Zakaz alternatywny

Zakaz alternatywny (inaczej: reguła wykluczania) dotyczy reguł wyboru w oscylacyjnej spektroskopii Ramana i spektroskopii IR. Zakaz alternatywny głosi, że dla molekuł mających środek symetrii (centrosymetrycznych) drganie może być aktywne (dawać pasmo w widmie) jedynie w jednej z wymienionych powyżej rodzajów spektroskopii; gdy pasmo jest widoczne w widmie Ramana, nie będzie go widać w spektroskopii IR i na odwrót.
Reguła ta jest szczególnie przydatna gdy chcemy przekonać się czy dane drganie da się zobaczyć w widmie Ramana, ponieważ dość intuicyjnie potrafimy ocenić, czy zmienia ono moment dipolowy cząsteczki (co jest warunkiem aktywności w IR), czy też nie. Trudniej natomiast jest oszacować wartość pochodnej polaryzowalności po współrzędnej normalnej w punkcie równowagi (której niezerowa wartość jest warunkiem aktywności w widmie Ramana).
Słuszności zakazu alternatywnego dowodzi się na gruncie teorii grup.
Wyprowadzona z teorii grup reguła wyboru w przypadku widm ramanowskich brzmi następująco:
"Jeżeli typ symetrii drgania normalnego jest taki sam jak którykolwiek z typów odpowiadających iloczynom bądź kwadratom współrzędnych kartezjańskich, to drganie takie jest aktywne w widmie ramanowskim."
W przypadku aktywności w IR analogiczna reguła brzmi następująco:
"Jeżeli typ symetrii drgania normalnego jest taki sam jak którykolwiek z typów odpowiadających współrzędnym kartezjańskim x, y, z to drganie takie jest aktywne w widmie IR."
Ponieważ dla układów centrosymetrycznych współrzędne kartezjańskie zawsze są antysymetryczne względem środka symetrii, zaś ich iloczyny lub kwadraty zawsze są symetryczne względem środka symetrii, drganie nie może być jednocześnie aktywne w widmie ramanowskim i IR.

</doc>
<doc id="1537472" url="https://pl.wikipedia.org/wiki?curid=1537472" title="Balata">
Balata



</doc>
<doc id="1537475" url="https://pl.wikipedia.org/wiki?curid=1537475" title="Ionela Tirlea-Manolache">
Ionela Tirlea-Manolache



</doc>
<doc id="1537477" url="https://pl.wikipedia.org/wiki?curid=1537477" title="Żłobek (maszyny elektrycznej)">
Żłobek (maszyny elektrycznej)

Żłobek – podłużne wycięcie w rdzeniu magnetycznym maszyny elektrycznej pozwalające na umieszczenie uzwojenia.
Żłobki mogą się znajdować zarówno w pakiecie stojana jak i wirnika maszyny elektrycznej. Mogą zostać użyte do umieszczenia w nich uzwojenia z drutu nawojowego jak również i aluminiowej odlewanej klatki wirnika.

</doc>
<doc id="1537479" url="https://pl.wikipedia.org/wiki?curid=1537479" title="Żłobek silnika">
Żłobek silnika



</doc>
<doc id="1537480" url="https://pl.wikipedia.org/wiki?curid=1537480" title="Żłobek stojana">
Żłobek stojana



</doc>
<doc id="1537482" url="https://pl.wikipedia.org/wiki?curid=1537482" title="Żłobek wirnika">
Żłobek wirnika



</doc>
<doc id="1537488" url="https://pl.wikipedia.org/wiki?curid=1537488" title="Szlak kuczmański">
Szlak kuczmański

Szlak kuczmański (Szlak podolski) – szlak handlowy i militarny na południowo-wschodnich rubieżach Rzeczypospolitej, środkowe odgałęzienie Czarnego szlaku.
Używany od początku XVI do połowy XVIII wieku przez Tatarów krymskich i nogajskich napadających na Podole.
Rozpoczynał się odchodząc od Czarnego szlaku w górnym biegu Ingułu, koło obecnego miasta Wozniesieńsk, przekraczał Boh i kierował się na Bar. Koło Tarnopola łączył się ponownie z Czarnym szlakiem.

</doc>
<doc id="1537489" url="https://pl.wikipedia.org/wiki?curid=1537489" title="Proopiomelanokortyna">
Proopiomelanokortyna

Proopiomelanokortyna (POMC) – polipeptyd prekursorowy, który ulega obróbce potranslacyjnej specyficznie dla określonej tkanki, dając w efekcie aktywne biologicznie hormony peptydowe.
Produkty POMC odgrywają rolę w tak różnorodnych zjawiskach jak otyłość, depresja, pigmentacja skóry, rozwój nadnerczy oraz w regulacji osi podwzgórze-przysadka-nadnercza.
Występowanie.
Zidentyfikowano go u większości grup kręgowców. mRNA genu POMC znaleziono w przednim jak i środkowym płacie przysadki, w różnych częściach mózgu takich jak podwzgórze (głównie jądro łukowate (ARC – arcuate nucleus)), ciało migdałowate, kora oraz w jądrach i najądrzach, jajnikach, łożysku i wielu komórkach nowotworowych.
POMC a pobieranie pokarmu.
Neurony POMC zaangażowane są w redukcję masy ciała i pobierania pokarmu, głównie poprzez wydzielanie produktu – alfa-melanokortyny, wiążącego się z receptorem melanokortyny 3 (MC3-R) i receptorem melanokortyny 4 (MC4-R). Oba te receptory znajdują się w m.in. podwzgórzu. Myszy z nokautem receptora MC4 są otyłe. Generalnie mutacje tego receptora wywołują otyłość również u ludzi. Neurony POMC w jądrze łukowatym równolegle wydzielają peptyd CART (cocaine and amphetamine related transcript), będący dość silnym inhibitorem pobierania pokarmu. Podwzgórzowe neurony POMC i AGRP odpowiadają na sygnały o utracie i wzroście statusu energetycznego organizmu. Pozbawienie lub ograniczenie pokarmu, które daje w efekcie negatywny wpływ na równowagę energetyczną, stymuluje apetyt w celu odzyskania strat poprzez zmniejszenie poziomu ekspresji POMC oraz zwiększenie mRNA AGRP w jądrze łukowatym.
Odpowiedź na przejadanie się u zdrowych organizmów polega na zwiększeniu ekspresji POMC w podwzgórzu.
Skład.
U ssaków do peptydów POMC należy:
Organizacja genu.
Gen POMC zlokalizowano w chromosomie 2 człowieka, na ramieniu krótkim tego chromosomu, w regionie 2, jako prążek 3 i subprążek 3 (2p23.3). Organizację genu i regionu regulatorowego 5’ zidentyfikowano w 1982 roku, a pełną sekwencję w 1983 roku (w tym samym roku po raz pierwszy sklonowano ten gen). Gen zawiera 3 egzony rozdzielone dwoma dużymi intronami i liczy 7665 pz.
U bezszczękowców, jednych z najstarszych kręgowców, peptydy POMC kodowane są przez dwa odrębne geny:
POM koduje peptydy odpowiadające αMSH, βMSH i βEND, natomiast POC – ACTH i inną βEND.
Indukcja ekspresji POMC.
Kortykoliberyna (CRH, "corticotropin releasing hormone"), jest pierwszym aktywatorem transkrypcji POMC. Produkowana jest głównie przez jądro przykomorowe PVN (paraventricularic nucleus) podwzgórza i wydzielana z zakończeń neuronów tego jądra do przedniego płata przysadki, gdzie stymuluje neurony kortykotropowe. CRH w stężeniach powyżej 1 nM skutecznie zwiększa aktywność promotora 5’ POMC. Znaczne zwiększenie poziomu mRNA genu zaobserwowano około 1 godziny po podaniu CRH, a maksymalny efekt po 3-5 godzinach. W płacie przednim przysadki ekspresja genu POMC jest stymulowana również przez wazopresynę, a hamowana głównie przez glikokortykoidy.
Powstawanie produktów POMC.
Ponieważ peptydy produkowane w komórkach kortykotropowych są wycinane z tego samego prekursora, wydzielane są w ekwimolarnych ilościach podczas egzocytozy. Poziom ich we krwi nie jest jednakowy, z powodu różnych czasów półtrwania.
N-terminal, ACTH, βLPH i częściowo γ-MSH (częściowo, ponieważ pierwotnie jest ona fragmentem peptydu N-końcowego POMC) są pierwszymi funkcjonalnymi hormonami proopiomelanokortyny powstałymi po bezpośrednim jej cięciu.
Fragmenty β-endorfiny: γ-endorfinę (βEND 1-17) oraz α-endorfinę (βEND 1-16) zidentyfikowano początkowo jako peptydy opioidowe, w ekstrakcie pochodzenia przysadkowo-podwzgórzowego.
Enzymy endoproteolityczne.
Prekursor POMC w różnych miejscach przysadki jest wykorzystywany inaczej; głównymi produktami przedniej części przysadki są ACTH oraz β-LPH, natomiast w części środkowej przysadki produkowane są w większości melanotropiny oraz β-endorfina. POMC, zanim stanie się aktywnym białkiem, musi przejść szereg cięć proteolitycznych i modyfikacji. W procesach tych uczestniczą endoproteazy:
POMC po dotarciu do szorstkiego ER przechodzi szlakiem wydzielniczym przez aparat Golgiego i ostatecznie dociera do pęcherzyków wydzielniczych, gdzie gromadzą się produkty końcowe obróbki potranslacyjnej przed ich wydzieleniem na drodze egzocytozy. Zarówno podczas tej drogi, jak i w pęcherzykach, POMC podlega endoproteolitycznym cięciom i modyfikacjom chemicznym.
Aktywność enzymów proteolitycznych w różnych tkankach.
POMC zawiera osiem par i jeden zestaw czterech zasadowych aminokwasów, które są potencjalnymi miejscami cięcia enzymów.
Aktywność samej PC1 oraz w połączeniu z ubikwistycznią konwertazą prohormonów – furyną, odpowiada za powstawanie ACTH, βEND i βMSH w skórze.
Wśród enzymów biorących udział w procesie potranslacyjnen obróbki znajduje się również:
Katalizują one utworzenie dojrzałej αMSH z ACTH 1-17. W tym przekształceniu aminokwasy zasadowe na końcu węglowym ulegają odcięciu z ACTH 1-17 przy pomocy CPE. Następnie peptyd jest amidowany przez PAM dając deacetylowaną αMSH (DA-α-MSH), która później przekształcana jest do αMSH przez N-acetylotransferazę.
CPE prawdopodobnie odgrywa rolę w kierowaniu prohormonów do pęcherzyków wydzielniczych. PAM natomiast jest dwufunkcyjną cząsteczka transbłonową wchodzącą w interakcję z elementami cytoszkieletu aktynowego, wpływa na proces kierowania pęcherzyków wydzielniczych na powierzchnię komórki.
Odbiór sygnału produktów POMC.
MSH, ACTH.
Istnieje pięć rodzajów receptorów melanokortyn: MC1, MC2, MC3, MC4, MC5. Są one związane z białkiem G(s) i cyklazą adenylanową.
Transdukcja sygnału melanokortyn wiąże się między innymi z wpływem wapnia z zewnątrz komórki, aktywowanym trifosforanem inozytolu oraz aktywacją MAP-kinazy kinazy Janus i szlaków PKC.
W CUN jest bardzo słabo rozpowszechniony, jedyna funkcja stwierdzona na podstawie delecji tego receptora, to uczestniczenie w wydzielaniu zewnętrznym, częściowo też w wydzielaniu gruczołu łojowego.

</doc>
<doc id="1537491" url="https://pl.wikipedia.org/wiki?curid=1537491" title="POMC">
POMC



</doc>
<doc id="1537493" url="https://pl.wikipedia.org/wiki?curid=1537493" title="Skoki narciarskie na Mistrzostwach Świata w Narciarstwie Klasycznym 1991">
Skoki narciarskie na Mistrzostwach Świata w Narciarstwie Klasycznym 1991

Zawody w skokach narciarskich na XXV Mistrzostwach Świata w Narciarstwie Klasycznym odbyły się w dniach 10–16 lutego 1991 we włoskim Predazzo. Złote medale w zawodach indywidualnych wywalczyli Austriak Heinz Kuttin (skocznia normalna) i Jugosłowianin Franci Petek (skocznia duża). W zawodach drużynowych triumfowali Austriacy.

</doc>
<doc id="1537494" url="https://pl.wikipedia.org/wiki?curid=1537494" title="Amorka">
Amorka



</doc>
<doc id="1537495" url="https://pl.wikipedia.org/wiki?curid=1537495" title="Ryszard Łukasik (piłkarz)">
Ryszard Łukasik (piłkarz)

Ryszard Łukasik (ur. 21 lutego 1956 w Poznaniu) – polski piłkarz i trener piłkarski.
Rodzina.
Ma syna Łukasza, który grał, m.in. w: Unii Swarzędz i Warcie Poznań.
Kariera piłkarska.
W latach 80. XX wieku był piłkarzem I-ligowej Olimpii Poznań. Reprezentował także barwy Kujawiaka Włocławek.
Kariera trenerska.
Po zakończeniu kariery piłkarskiej rozpoczął pracę szkoleniową. Był zatrudniony m.in. w Olimpii Poznań, Unii Swarzędz, Sokole Pniewy, Amice Wronki, Lubuszaninie Drezdenko, Lechu Poznań, Kujawiaku Włocławek, Zawiszy Bydgoszcz, Warcie Poznań, oraz Stomilu Olsztyn.

</doc>
<doc id="1537497" url="https://pl.wikipedia.org/wiki?curid=1537497" title="Jardin de Balata">
Jardin de Balata

Jardin de Balata – ogród botaniczny na Martynice, kilkanaście kilometrów na północny zachód od Fort-de-France, otwarty 19 kwietnia 1986 roku. Rosną tu drzewa, krzewy i kwiaty z gatunków spotykanych w strefie podzwrotnikowej całego świata. W pobliżu ogrodu istnieje także niewielkie arboretum.

</doc>
<doc id="1537498" url="https://pl.wikipedia.org/wiki?curid=1537498" title="Pan Błysk">
Pan Błysk

Pan Błysk (ang. "Mr. Bliss") – książka dla dzieci J.R.R. Tolkiena z ilustracjami autora. Po raz pierwszy została wydana w 1982 roku, po śmierci pisarza.
W 1937 roku sukces odniosła wcześniejsza powieść Tolkiena, "Hobbit, czyli tam i z powrotem". Jej wydawca, Stanley Unwin, zamówił u pisarza kolejną książkę dla dzieci. Tolkien przedstawił mu "Pana Błyska", napisanego wcześniej (ok. 1928) dla jego synów, ilustrowanego własnymi rysunkami, stanowiącymi z tekstem integralną część. To jednak uniemożliwiło wydanie książki; na przeszkodzie stały możliwości ówczesnej techniki (należało dokładnie zreprodukować ilustracje, wykonane tuszem i kredkami wraz z odręcznym pismem) i koszt takiej operacji. 
Tolkien nie doczekał publikacji książki, która miała miejsce 9 lat po jego śmierci. Pierwsze polskie wydanie ukazało się w 2008 roku. Na stronach parzystych znajdują się oryginalne rysunki i tekst, na nieparzystych - polskie tłumaczenie (autorstwa Pauliny Braiter). 

</doc>
<doc id="1537502" url="https://pl.wikipedia.org/wiki?curid=1537502" title="Diego Orlando Suárez">
Diego Orlando Suárez

Diego Suárez, właśc. Diego Orlando Suárez Saucedo (ur. 7 października 1992 w Santa Ana del Yacuma w departamencie Beni) – boliwijski piłkarz, występujący na pozycji pomocnika.
Kariera piłkarska.
Kariera klubowa.
Diego Orlando Suárez urodził się w rodzinie robotniczej. Jego talent piłkarski zauważył ojciec i agenci piłkarscy. W 2006 podpisał 3-letni kontrakt z klubem Club Blooming. W styczniu 2007 jako 14-latek wszedł na zmianę w spotkaniu z Santosem FC w turnieju Copa Libertadores,stając się tym samym najmłodszym piłkarzem w historii południowoamerykańskiego futbolu, który występował w tych rozgrywkach. Młodym talentem zainteresowali się skauci Chelsea F.C. oraz kluby z Zjednoczonych Emiratów Arabskich. Rodzice wybrali jednak ukraiński klub Dynamo Kijów. Suárez zerwał 3-letni kontrakt i od listopada 2007 roku występuje w drugiej drużynie Dynama. W styczniu 2014 na pół roku powrócił do Bloomingu, ale na zasadach wypożyczenia.
Kariera reprezentacyjna.
Jako 14-latek zadebiutował w reprezentacji Boliwii U-17, strzelając 2 gole w meczach z Chile i Brazylią.

</doc>
<doc id="1537503" url="https://pl.wikipedia.org/wiki?curid=1537503" title="Jan Januszowski">
Jan Januszowski

Jan Januszowski (do 1588 "Jan Łazarzowic"), inne formy nazwiska: "Ianussowic, Ianussowski", pseudonim "Jan Podworzewski" herbu Kłośnik (ur. 1550 w Krakowie, zm. 30 listopada 1613) – sekretarz królewski Stefana Batorego i Zygmunta Augusta, poseł króla Stefana Batorego, drukarz, tłumacz, pisarz duchowny, właściciel Drukarni Łazarzowej (w latach 1577–1603), architypograf królewski i kościelny, współtwórca drukarni Akademii Zamojskiej, wydawca dzieł literackich, naukowych i muzycznych, projektodawca polskiej ortografii.
Życiorys.
Był synem drukarza krakowskiego Łazarza Andrysowicza, który wraz z żoną Barbarą Wietorową prowadził jej rodzinną tłocznię odziedziczoną z pierwszego małżeństwa (oficyna Wietora).
Studiował na wydziale sztuk wyzwolonych Akademii Krakowskiej, a następnie, w latach 1575–1576, studiował prawo w Padwie. Znał kilka języków. Po powrocie do kraju pracował w magnackiej siedzibie Mikołaja Firleja, a następnie w kancelariach królów i był sekretarzem Zygmunta Augusta i Stefana Batorego. W 1577 roku po śmierci ojca przejął Drukarnię Łazarzową znajdująca się przy ulicy Gołębiej i zajął się jej rozwijaniem. Jan zaczął wprowadzać reformy i ulepszenia. Wzorował się na oficynach zagranicznych i na drukarzach m.in. na Aldo Manucjuszu, rodzinie Estienne’ów i Plantina. Nie stosował ilustracji drzeworytu, próbował za to miedziorytu. Wprowadził duże, ozdobne inicjały. Podjął drugą po Wietorze próbę stworzenia czcionki narodowej – antykwy i kursywy oraz ustalenia ortografii polskiej. Stworzył wzory nowych czcionek, prostych i ukośnych, dostosowanych do wymagań fonetyki i pisowni języka polskiego. Usiłował wprowadzić oryginalną, polską czcionkę. Wydał projekt nowej ortografii polskiej, "Nowy Karakter Polski z Drukarni Łazarzowe i Ortografia Polska:Jana Kochanowskiego, Łukasza Górnickiego i Jana Januszowskiego" (1594).
W roku 1578, 28 lipca, Januszowski otrzymał przywilej królewski do drukowania statutów i konstytucji sejmowych (serwitoriat królewski), otrzymując monopol na drukowanie wszystkich pism urzędowych wychodzących z kancelarii królewskiej. W 1588 został nobilitowany przez króla Zygmunta III, przyjął nazwisko Jan Januszowski i otrzymał w 1590 roku tytuł architypografa królewskiego i kościelnego. W 1589 roku uzyskał przywilej władz kościelnych na druk ksiąg liturgicznych. W latach 1594–1597 współpracował przy zakładaniu drukarni w Zamościu. Wydał ok. 400 tytułów, w tym prawie wszystkie dzieła Jana Kochanowskiego, utwory A. Frycza Modrzewskiego, S. Orzechowskiego i literaturę sowizdrzalską. Próbował także własnej twórczości ("Nauka umierania chrześcijańskiego", "Cenzor obyczajów"), naśladującej teksty o wyraźnie moralistycznej tendencji. Wydał w 1599 Biblię w przekładzie Jakuba Wujka.
W listopadzie 1601 roku, podczas zarazy panującej w Krakowie, umarła mu żona i pięcioro dzieci. Tegoż roku przyjął święcenia kapłańskie - obowiązki duszpasterskie łączył z pracą naukową z zakresu prawa, teologii i polityki. W 1604 został archidiakonem sądeckim, a w 1607 r. otrzymał plebanię w mieście królewskim Solcu. Drukarnię wydzierżawił Bazylemu Skalskiemu, a następnie Maciejowi Jędrzejowczykowi, który po śmierci właściciela przejął Oficynę Łazarzową, wykupując ją od pozostałych synów Januszowskiego.

</doc>
<doc id="1537505" url="https://pl.wikipedia.org/wiki?curid=1537505" title="Budowo (stacja kolejowa)">
Budowo (stacja kolejowa)

Budowo – zlikwidowana stacja kolejowa w Budowie, w województwie pomorskim, w Polsce. Stacja znajdowała się przy nieczynnej obecnie linii kolejowej ze Słupska do Budowa.

</doc>
<doc id="1537511" url="https://pl.wikipedia.org/wiki?curid=1537511" title="Diego Orlando Suarez">
Diego Orlando Suarez



</doc>
<doc id="1537512" url="https://pl.wikipedia.org/wiki?curid=1537512" title="Historia żółtej ciżemki (film)">
Historia żółtej ciżemki (film)

Historia żółtej ciżemki – polski kolorowy film kostiumowy z 1961 roku. Był prezentowany w ramach cyklu Baranki Dzieciom. Jest ekranizacją powieści dla młodzieży pod tym samym tytułem z 1913, autorstwa Antoniny Domańskiej.
Historia.
Film wyreżyserował Sylwester Chęciński, a scenariusz napisali Zdzisław Skowroński i Wanda Żółkiewska. "Historia żółtej ciżemki" zawiera elementy filmu historycznego, familijnego i baśni. Główną rolę zagrał 11-letni Marek Kondrat. Był to jego aktorski debiut.
"Historia żółtej ciżemki" miała premierę 28 grudnia 1961 roku z poprzedzającym krótkometrażowym filmem animowanym "…Kiedy pada tak śnieg". W 2004 roku film został wydany na DVD, a wcześniej był dostępny na kasecie video, której wydawcą była Agencja Producentów Filmowych Zespół Video. 
Fabuła.
Akcja filmu toczy się w drugiej połowie XV wieku w Krakowie. Początek jest jednak w czasach współczesnych. W czasie odnowy Kościoła Mariackiego zostaje znaleziona ciżemka (bucik). Wtedy akcja cofa się o około 500 lat, w czasy Kazimierza Jagiellończyka. Bohaterem filmu jest młody chłopiec, Wawrzek. Jego ulubionym zajęciem jest struganie w drewnie. Wawrzek postanawia uciec z Poręby (rodzinnej wioski) do Krakowa. Po drodze musi stawić czoło bandycie Czarnemu Rafałowi, a potem uprosić strażnika Bramy Krakowskiej o wpuszczenie do miasta. Wreszcie Wawrzek dociera do stolicy. Tam udaje mu się dostać do pracowni Wita Stwosza i jego ekipy rzeźbiarzy. Wawrzek może teraz rozwijać swój talent pod okiem mistrzów sztuki rzeźbiarskiej. Bierze udział przy pracy nad Ołtarzem Mariackim. Pewnego dnia do siedziby Wita Stwosza przyjeżdża król Kazimierz, by dowiedzieć się, jak postępują prace. Postanawia wynagrodzić Wawrzka, który mimo młodego wieku, jest jednym z najlepszych i najpracowitszych rzemieślników. Chłopiec prosi króla o parę żółtych ciżemek. Swoje piękne buciki ofiaruje mu córka króla, spełniając największe marzenie chłopca. Jednak podczas ceremonii odsłonięcia ołtarza okazuje się, że św. Stanisław nie ma pastorału. Wawrzek w ostatniej chwili ratuje sytuację, ale przy wspinaczce na ołtarz gubi jedną ciżemkę. Chłopiec jest zrozpaczony. Wie, że nie będzie mógł odzyskać swojego skarbu, ale może być dumny, że uratował uroczystość.

</doc>
<doc id="1537513" url="https://pl.wikipedia.org/wiki?curid=1537513" title="Tabliczka zaciskowa">
Tabliczka zaciskowa

Tabliczka zaciskowa – element urządzenia lub maszyny elektrycznej, który umożliwia jej podłączenie do zewnętrznego obwodu elektrycznego, np. zasilania.
Oprócz funkcji technicznej (jako element połączenia elektrycznego) tabliczka zaciskowa pełni również rolę informacyjną, ponieważ połączenia odpowiednich wyprowadzeń są często opisane na tabliczce. 
W przypadku konfigurowalnych trójfazowych silników klatkowych tabliczka zaciskowa ma sześć wyprowadzeń i odpowiednie zwarcie połączeń za pomocą specjalnych zwór pozwala na konfigurację uzwojeń silnika w trójkąt lub w gwiazdę. Odpowiednie informacje są często podane na tabliczce znamionowej urządzenia.
Tabliczek zaciskowych zazwyczaj nie stosuje się w urządzeniach przenośnych, które podłączane są poprzez odpowiednie wtyczki i gniazda.

</doc>
<doc id="1537514" url="https://pl.wikipedia.org/wiki?curid=1537514" title="Novascotian">
Novascotian

Novascotian - kanadyjska gazeta wydawana w Halifaksie od 1824. Zaprzestano jej wydawania w latach 20. XX wieku. Obecnie "Novascotian" to tytuł dodatku do "The Chronicle Herald".

</doc>
<doc id="1537520" url="https://pl.wikipedia.org/wiki?curid=1537520" title="Bzów (ujednoznacznienie)">
Bzów (ujednoznacznienie)

W Polsce

</doc>
<doc id="1537521" url="https://pl.wikipedia.org/wiki?curid=1537521" title="Cecenowo (stacja kolejowa)">
Cecenowo (stacja kolejowa)

Cecenowo – nieistniejąca stacja kolejowa, która w latach 1902–1933 była końcową stacją kolejki wąskotorowej 750 mm ze Słupska przez Kępno Słupskie, Żelkowo i Dargolezę należącej do Słupskich Kolei Powiatowych ("Stolper Kreisbahnen").

</doc>
<doc id="1537522" url="https://pl.wikipedia.org/wiki?curid=1537522" title="Tanja Damaske">
Tanja Damaske

Tanja Damaske (ur. 16 listopada 1971 w Berlinie) – niemiecka lekkoatletka specjalizująca się w rzucie oszczepem.
Pierwszy sukces odniosła w 1990 zdobywając złoto mistrzostw świata juniorów. W 1993 zdobyła tytuł wicemistrzyni Uniwersjady. Mistrzyni Europy z Budapesztu (1998). W 1997 w Atenach wywalczyła brązowy medal mistrzostw świata. Dwukrotnie wygrywała Finał Grand Prix IAAF (1996 i 1998), także dwukrotnie triumfowała w Superlidze Pucharu Europy (1998 i 1999). Pięciokrotna mistrzyni Niemiec. Rekord życiowy: 66,91 (4 lipca 1999, Erfurt). Karierę skończyła w 2003.

</doc>
<doc id="1537523" url="https://pl.wikipedia.org/wiki?curid=1537523" title="Julian Molenda">
Julian Molenda

Julian Molenda (ur. 30 października 1925 w Raisnes (Francja), zm. 30 października 1989 w Olsztynie) – polski inżynier budowlany, przewodniczący Miejskiej Rady Narodowej w Olsztynie w latach 1958–1969.
Życiorys.
Syn górnika Sylwestra i Marii. Wyjechał z Francji przed II wojną światową, podczas której walczył w Batalionach Chłopskich. Po wojnie był pracownikiem administracyjnym w Braniewie i Lidzbarku Warmińskim. W latach 1954–1958 był przewodniczącym prezydium Powiatowej Rady Narodowej w Morągu. Urząd przewodniczącego MRN w Olsztynie pełnił od 13 lutego 1958 do 10 czerwca 1969. Za jego kadencji zbudowano m.in. pierwszy w mieście 6-piętrowy wieżowiec, wiadukt łączący ulicę Limanowskiego z placem Bema czy Olsztyńskie Zakłady Opon Samochodowych. Ukończono także budowę ulicy Gagarina (obecnie aleja Sybiraków). Zlikwidowano też wówczas transport tramwajowy w mieście. W 1962 zasiadł w egzekutywie Komitetu Miasta i Powiatu Polskiej Zjednoczonej Partii Robotniczej w Olsztynie. Nauczał w technikum budowlanym. Pod koniec życia był prezesem Regionalnego Związku Spółdzielczości Inwalidzkiej.
Spoczywa na cmentarzu komunalnym w Olsztynie (kw. 12B rząd 2 grób 3).

</doc>
<doc id="1537524" url="https://pl.wikipedia.org/wiki?curid=1537524" title="Luftar Pajo">
Luftar Pajo

Luftar Pajo (ur. 1 grudnia 1941 w Gorishovë k. Mallakastry) – albański aktor
Życiorys.
Po ukończeniu Technikum Elektrycznego związał się z amatorskim zespołem artystycznym, występującym przy domu kultury w mieście Patos. W 1968 ukończył kurs aktorski, organizowany przez Teatr Ludowy w Tiranie. W tym samym roku rozpoczął występy w teatrze estradowym w Fierze, jako komik. W 1971 był jednym z założycieli Teatru Dramatycznego w tym mieście. Sławę przyniosła mu tytułowa rola Çobo Rapushiego w dramacie "Çobo Rrapushi me shokë" Shefgeta Musaraja. Od 1995, pod koniec swojej kariery scenicznej występował na deskach Teatru Narodowego (alb. Teatri Kombetar) w Tiranie.
W filmie albańskim zadebiutował w 1971, rolą w filmie "Gunat mbi tela". Zagrał w 10 filmach fabularnych. Został uhonorowany tytułem Zasłużonego Artysty (alb. Artist i Merituar) i Artysty Ludu (alb. Artist i Popullit), Orderem Naima Frasheriego 1 kl. a także tytułem honorowego obywatela miasta Fieru.

</doc>
<doc id="1537525" url="https://pl.wikipedia.org/wiki?curid=1537525" title="Przełącznik gwiazda-trójkąt">
Przełącznik gwiazda-trójkąt

Przełącznik gwiazda-trójkąt (ang. "star-delta starter") – rodzaj przełącznika pozwalającego na manualny rozruch odpowiednio przystosowanego silnika elektrycznego klatkowego.
Jest to przełącznik rozruchowy uzwojeń przeznaczony do rozruchu silników trójfazowych, łącząc uzwojenia stojana najpierw w gwiazdę, potem w trójkąt.
Sposób rozruchu.
Przy połączeniu uzwojeń silnika w gwiazdę prąd rozruchowy silnika jest formula_1 raza mniejszy, ale również i moment rozruchowy jest trzy razy mniejszy. Po włączeniu napięcia zasilania i rozpędzeniu silnika do prędkości obrotowej bliskiej prędkości synchronicznej następuje ręczne przełączenie uzwojeń na konfigurację w trójkąt. Silnik rozpędza się wówczas do prędkości nominalnej i przechodzi z rozruchu do pracy nominalnej.
Zaletą takiego rozwiązania jest obniżenie czasu działania prądów udarowych, które mogą prowadzić do nadmiernego nagrzewania i naprężeń mechanicznych w uzwojeniach, co może prowadzić do awarii silnika. Dodatkową zaletą jest względna prostota i taniość rozwiązania.
Główną wadą jest obniżony moment startowy, co powoduje że rozruch taki stosuje się tylko do silników, które w momencie rozruchu nie są obciążone znamionowym momentem, np. przy napędzie wentylatorów lub przenośników taśmowych.

</doc>
<doc id="1537527" url="https://pl.wikipedia.org/wiki?curid=1537527" title="Bzów (województwo mazowieckie)">
Bzów (województwo mazowieckie)

Bzów – wieś w Polsce położona w województwie mazowieckim, w powiecie siedleckim, w gminie Zbuczyn.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="1537530" url="https://pl.wikipedia.org/wiki?curid=1537530" title="Ana Weruli">
Ana Weruli

Ana Weruli gr. Άννα Βερούλη (ur. 13 listopada 1956 w Kawali) – grecka lekkoatletka specjalizująca się w rzucie oszczepem.
Mistrzyni Europy z Aten (1982) i brązowa medalistka mistrzostw świata z Helsinek (1983). Podczas igrzysk olimpijskich w 1984 test wykazał, że zawodniczka stosowała doping. Dwa razy wygrywała igrzyska śródziemnomorskie (1983 oraz 1991), a raz zdobyła srebro podczas tej imprezy (1987)

</doc>
<doc id="1537532" url="https://pl.wikipedia.org/wiki?curid=1537532" title="Przełącznik trójkąt-gwiazda">
Przełącznik trójkąt-gwiazda



</doc>
<doc id="1537534" url="https://pl.wikipedia.org/wiki?curid=1537534" title="Anja Rücker">
Anja Rücker

Anja Rücker (ur. 20 grudnia 1972 w Bad Lobenstein) – niemiecka lekkoatletka, sprinterka.
Lekkoatletyczną karierę zakończyła w 2008, planuje starty jako bobleistka.
Ulubionym dystansem Rücker było 400 metrów i to na nim notowała największe indywidualne sukcesy :
Duże sukcesy odnosiła także w sztafecie 4 x 400 metrów :

</doc>
<doc id="1537535" url="https://pl.wikipedia.org/wiki?curid=1537535" title="Zjazd (drogownictwo)">
Zjazd (drogownictwo)

Zjazd – połączenie drogi publicznej z nieruchomością położoną przy drodze, stanowiące bezpośrednie miejsce dostępu do drogi publicznej w rozumieniu przepisów o planowaniu i zagospodarowaniu przestrzennym
Ze względu na warunki techniczne dokonuje się podziału zjazdów na:

</doc>
<doc id="1537536" url="https://pl.wikipedia.org/wiki?curid=1537536" title="Teatr Scena Prezentacje w Warszawie">
Teatr Scena Prezentacje w Warszawie

Teatr Scena Prezentacje – miejski teatr w Warszawie założony w 1978 roku.
Teatr posiada dwie sceny:
Lokalizacja.
Teatr znajduje się na terenie dawnej fabryki Norblina na rogu ul. Żelaznej i ul. Prostej (ul. Żelazna 51/53).
Historia.
Założycielem i dyrektorem Teatru Scena Prezentacje jest Romuald Szejd.
29 października 1979 - Inauguracja działalności Sceny. Siedzibą - Społeczny Dom Kultury na Żoliborzu, ul. Próchnika 8A, patronem - Zakład Widowisk Estradowych ZPR. Pierwsze przedstawienie - "Heloiza i Abelard" poprzedzone występem Polskiej Orkiestry Kameralnej pod dyrekcją Jerzego Maksymiuka. Na widowni grono zdumionych emerytek oraz Magdalena Zawadzka z ciotką. W ramach cyklu imprez uświetniających inaugurację działalności Sceny z recitalami wystąpili również Jonasz Kofta i Marek Grechuta.
sierpień 1980 - Mecenat nad Sceną Prezentacje roztacza Robotnicze Centrum Sztuki Estradowej "Ursus". W zamian Teatr raz w miesiącu daje spektakle w Domu Kultury w Ursusie.
21-24 lutego 1981 - Występy znakomitej francuskiej piosenkarki, Catherine Sauvage. Pierwszy gość Sceny Prezentacje, początek współpracy z Alliance Française
13 grudnia 1981 - Planowana na ten dzień premiera "Ścisłego nadzoru" nie odbyła się (stan wojenny). Teatr wznawia działalność 18 I 1982 bez strat w repertuarze
13 października 1982 - Nowy adres Sceny Prezentacje.
"(...) Zapowiadana (we wrześniu - przyp. red.) przeprowadzka do jednej z hal zakładów Norblina odwleka się, tak więc Scena tymczasem znalazła przytułek w "Buffo" przy ul. Konopnickiej 6. Nowy adres jest aktualny od 13 bm., kiedy Prezentacje rozpoczną swoją działalność w nowym miejscu. Rozpoczną świetnym przedstawieniem "Łysej śpiewaczki" Ionesco (...)"
21 listopada 1982 - Francuscy artyści w Prezentacjach. Występ piosenkarki Dani i komika Douby'ego
28-29 maja 1983 - Gościem Sceny Prezentacje Biała Dama z Saint Germain de Pres - Cora Vaucaire
lato 1983 - Na terenie zabytkowego kompleksu fabrycznego Zakładów Norblina trwa remont i adaptacja pomieszczeń dawnej czyszczarni dla potrzeb Teatru. Autorem projektu - Marcin Stajewski. Romuald Szejd sprawdza swe siły jako zaopatrzeniowiec, inspektor i pomocnik budowlany
17 stycznia 1984 - Prezentacje u Norblina.
(...) Będzie to pierwsza tego typu siedziba teatralna w Warszawie, analogiczna do tej, którą zajmuje głośny francuski teatr Du Soleil. Jak wiadomo, zabytkowy obiekt przy ul. Żelaznej 51/53 (róg Prostej) administrowany jest przez Muzeum Techniki. Hala, służąca teraz teatrowi, wynajęta została dla Prezentacji na cztery lata przez Stołeczną Estradę. Remont nadzorowały Pracownie Konserwacji Zabytków
15 marca 1984 - Gościem Sceny Prezentacje światowej sławy mim francuski Pradel
1 października 1984 - wieczór muzyki poważnej w wykonaniu francuskiego gitarzysty Pierre'a Lauieau
9 marca 1985 - Mim Pradel ponownie gościem Sceny Prezentacje
7 maja 1985 - Występ zespołu Zero Théâtre ze spektaklem "Le Paradis du Catastrophe"
6-8 lutego 1986 - Goście z Paryża Compagine de Mime Théâtre Magenia
20 października 1986 - Z recitalem wystąpił piosenkarz Serge Kerval
21 października 1986 - Spektakl Zero Théâtre pt. "Kilt"
10-11 października 1987 - Cora Vaucaire ponownie w Prezentacjach
29 października 1989 - Jubileusz 10-lecia Teatru Scena Prezentacje
18 lipca 1995 - Otwarcie nowej sceny pod nazwą "Szopa" - na inaugurację premiera sztuki "Remi-dżin"
1996 - Ogólna renowacja teatru
październik 1999 - XX-lecie Teatru Scena Prezentacje - premiera spektaklu "Co nam zostało z naszej miłości..." czyli piosenki Charlesa Treneta

</doc>
<doc id="1537538" url="https://pl.wikipedia.org/wiki?curid=1537538" title="Prawo przechodniości">
Prawo przechodniości



</doc>
<doc id="1537539" url="https://pl.wikipedia.org/wiki?curid=1537539" title="Proces (album)">
Proces (album)



</doc>
<doc id="1537541" url="https://pl.wikipedia.org/wiki?curid=1537541" title="Harrison Otálvaro">
Harrison Otálvaro

Harrison Otálvaro, właśc. Jose Harrison Otálvaro Arce (ur. 28 lutego 1986 w Cali) – kolumbijski piłkarz, grający na pozycji ofensywnego pomocnika.
Kariera piłkarska.
Kariera klubowa.
Harrison Otálvaro zadebiutował w klubie América Cali. W 2006 został wypożyczony do Dynama Kijów. Nie potrafił zgrać się z zespołem dlatego po zakończeniu wypożyczenia wrócił do Kolumbii. Po wygaśnięciu kontraktu w 2009 przeszedł do Cúcuta Deportivo. W 2010 został piłkarzem CA Huracán.
Kariera reprezentacyjna.
Harrison Otálvaro występował w reprezentacji Kolumbii U-20 jako mistrz Ameryki Południowej U-20 na młodzieżowych Mistrzostwach Świata U-20 rozgrywanych w 2005 w Holandii, gdzie strzelił 1 gola.

</doc>
<doc id="1537545" url="https://pl.wikipedia.org/wiki?curid=1537545" title="Catharine Parr Traill">
Catharine Parr Traill

Catharine Parr Traill (ur. 9 stycznia 1802, zm. 29 sierpnia 1899) – brytyjska i kanadyjska pisarka, autorka głównie książek dla dzieci.

</doc>
<doc id="1537546" url="https://pl.wikipedia.org/wiki?curid=1537546" title="Venaticosuchus">
Venaticosuchus



</doc>
<doc id="1537548" url="https://pl.wikipedia.org/wiki?curid=1537548" title="Rozruch">
Rozruch

Rozruch – okres pomiędzy załączeniem zasilania od nieruchomego silnika elektrycznego do osiągnięcia wartości nominalnej stanu pracy, np. prędkości obrotowej.
Znaczenie praktyczne.
Stan rozruchu charakteryzuje się podwyższonymi wartościami prądu zasilania – w zależności od typu silnika nawet do kilkudziesięciu razy w stosunku do pracy znamionowej. Przedłużenie czasu rozruchu i trwania podwyższonych prądów jest niebezpieczne dla urządzenia i może prowadzić do jego awarii.
W zależności od rozwiązania konstrukcyjnego stosuje się często różne metody rozruchu silników, które mają na celu ograniczenie wartości lub czasu działania prądu rozruchu. Stosuje się na przykład obniżanie napięcia zasilania (rozruch przy użyciu autotransformatora), zmianę konfiguracji uzwojeń (przełącznik gwiazda-trójkąt) itp.
W silnikach pierścieniowych załączenie dodatkowej rezystancji w obwód wirnika powoduje znaczne zwiększenie początkowego momentu obrotowego kosztem większego poślizgu i strat mocy.
W silnikach synchronicznych wirnik musi najpierw zostać rozpędzony do prędkości bliskiej synchronicznej (np. przy użyciu silnika asynchronicznego), po czym może zostać włączone zasilanie silnika synchronicznego, który normalnie posiada praktycznie zerowy moment startowy.
Początkowe chwile stanu rozruchu (bezpośrednio po włączeniu zasilania) są często równoznaczne z pracą w stanie zwarcia. Dlatego też czasem stosuje się specjalne konstrukcje silników ze zwiększoną szczeliną powietrzną, które są niewrażliwe na stany zwarcia.

</doc>
<doc id="1537553" url="https://pl.wikipedia.org/wiki?curid=1537553" title="Parafia Narodzenia Najświętszej Maryi Panny w Gorzowie Wielkopolskim">
Parafia Narodzenia Najświętszej Maryi Panny w Gorzowie Wielkopolskim

Parafia Narodzenia Przenajświętszej Bogurodzicy – parafia prawosławna w Gorzowie Wielkopolskim, w dekanacie Szczecin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Pierwsze prawosławne nabożeństwo w Gorzowie Wielkopolskim odprawiono w Wielkanoc 1963 r. Wówczas też utworzono parafię. Na cerkiew zaadaptowano budynek przy ulicy Warszawskiej 65. W latach 1989–1995 wzniesiono przy ulicy Kostrzyńskiej nową cerkiew (konsekrowaną 21 września 1995) oraz pobudowano dom parafialny.

</doc>
<doc id="1537564" url="https://pl.wikipedia.org/wiki?curid=1537564" title="José Moreno">
José Moreno

José Moreno, właśc. José Alcides „Pepe” Moreno Mora (ur. 10 września 1981 w Santander de Quilichao) – kolumbijski piłkarz, grający na pozycji napastnika.
Kariera piłkarska.
Kariera klubowa.
José Moreno zadebiutował w klubie Deportivo Pasto, a następnie przyszedł do América Cali. W 2006 został wypożyczony do Dynama Kijów. Nie potrafił zgrać się z zespołem, dlatego po zakończeniu okresu wypożyczenia wrócił do Kolumbii. W 2007 za 900 tys. dolarów został kupiony do CA Independiente. Od stycznia do lipca 2008 był wypożyczony do Steauy Bukareszt. Potem grał na wypożyczeniu w klubach América Cali, Juan Aurich Chiclayo i ponownie Steaua Bukareszt.
Kariera reprezentacyjna.
José Moreno rozegrał w 2006 3 mecze w reprezentacji Kolumbii.

</doc>
<doc id="1537565" url="https://pl.wikipedia.org/wiki?curid=1537565" title="Park Narodowy Fulufjället">
Park Narodowy Fulufjället

Park Narodowy Fulufjället (szw. "Fulufjällets nationalpark") – park narodowy w Szwecji, położony na terenie gminy Älvdalen, w regionie Dalarna. Został utworzony w 2002 w celu ochrony szczytu Fulufjället (od którego wywodzi się nazwa parku) oraz otaczających go lasów. Ponadto na terenie parku znajduje się Njupeskär, najwyższy w Szwecji wodospad (93 m). Część granicy parku przebiega wzdłuż granicy państwowej z Norwegią.
Góra Fulufjället zbudowana jest głównie z piaskowców, które uformowały się około 900 milionów lat temu. Morskiego pochodzenia piaskowca dowodzą ripplemarki na niektórych głazach. Szczyt ma formę płaskowyżu wznoszącego się na 1042 m n.p.m. Dwie trzecie powierzchni parku stanowią nieporośnięte lasem stoki góry oraz wrzosowiska. Ponadto strumienie wycięły w stokach liczne głębokie kaniony. Na najwyżej położonych częściach góry można znaleźć różne formy rzeźby postglacjalnej – gleby poligonalne, tufury, jęzory soliflukcyjne, pierścienie kamieniste, kanały marginalne, rynny subglacjalne oraz terasy kemowe.
Fauna.
Największym ssakiem roślinożernym na terenie parku jest łoś ("Alces alces"). 
Ponadto w lasach i na wrzosowiskach parku można spotkać niedźwiedzie ("Ursus arctos"), które także zimują w gawrach na stokach góry Fulufjället. W 2006 zimowało tu dziesięć niedźwiedzi.
Nad licznymi strumieniami można często dostrzec bobry ("Castor fiber"), norki ("Mustela lutreola") oraz wydry ("Lutra lutra").
Na terenie parku spotyka się również liczne gatunki ptaków – jeden z nich, sójka syberyjska ("Perisoreus infaustus"), został uznany za symbol parku.
Atrakcje.
Jedną z największych atrakcji turystycznych parku jest wodospad Njupeskär, który całkowicie zamarza zimą. Na terenie Parku Narodowego Fulufjället nie występują renifery ("Rangifer tarandus"), dlatego dywan porostów pokrywający wyższe partie góry rośnie nienaruszony. 
Na terenie parku znajduje się także wąwóz rzeki Stora Göljån. 30 sierpnia 1997 około 400 mm deszczu spadło w ciągu jednego dnia. Woda całkowicie przekształciła wygląd wąwozu, przenosząc bloki skalne i całe drzewa, odsłaniając nowe skały. Obecnie teren podlega ochronie i jest jedną z atrakcji turystycznych.
Położenie.
Park leży 20 km na zachód od wsi Särna. W pobliżu wejścia na teren parku znajduje się kawiarnia i punkt informacyjny. Nad jeziorami Rörsjö w północnej części parku znajdują się chaty udostępnione turystom, łodzie oraz wyposażenie dla wędkarzy chcących łowić pstrągi.
Na terenie parku wytyczono 140 km szlaków turystycznych.

</doc>
<doc id="1537567" url="https://pl.wikipedia.org/wiki?curid=1537567" title="Duriawenator">
Duriawenator

Duriawenator ("Duriavenator") – rodzaj teropoda z rodziny megalozaurów (Megalosauridae). Gatunek typowy rodzaju został pierwotnie opisany jako "Megalosaurus hesperis", dopiero w 2008 przemianowany przez Rogera Bensona na "Duriavenator hesperis".
Duriawenator żył w środkowej jurze (bajos, około 170 mln lat temu) na terenie dzisiejszej Europy. Jego szczątki odnaleziono w hrabstwie Dorset. Jest jednym z najstarszych znanych przedstawicieli tetanurów. Nazwa rodzajowa "Duriavenator" pochodzi od łacińskiej nazwy Dorsetu – "Duria" – oraz słowa "venator", oznaczającego „łowca”. Benson wskazuje kilka cech budowy czaszki pozwalających odróżnić duriawenatora od megalozaura. Rodzaj ten był znany także pod nieoficjalną nazwą „Walkersaurus”.

</doc>
<doc id="1537568" url="https://pl.wikipedia.org/wiki?curid=1537568" title="Duriavenator">
Duriavenator



</doc>
<doc id="1537569" url="https://pl.wikipedia.org/wiki?curid=1537569" title="Mychajło Braszczajko">
Mychajło Braszczajko

Mychajło Braszczajko (ur. 14 października 1883, zm. 1969 w Użhorodzie) – doktor praw, dziennikarz, ukraiński działacz polityczny na Rusi Zakarpackiej.
Brat Julija Braszczajki. Studiował prawo na uniwersytetach w Koloszwarze i Wiedniu, uzyskując doktorat praw (1910). Delegat Rusi Zakarpackiej przy rządzie Zachodnioukraińskiej Republiki Ludowej. Po upadku państwowości ZURL poparł przyłączenie do Czechosłowacji. W latach 1920–1939 prowadził praktykę adwokacką w Użhorodzie i Rachowie.
Był wiceprzewodniczącym Ruskiej Partii Włościańskiej. Członek towarzystwa Proswita, redaktor gazet "Ukrajinske Słowo" (1932-1939) i "Russka Niwa".
W październiku 1938 wybrany na posła na Sejm Ukrainy Karpackiej, 15 marca 1939 odczytał deklarację jej niepodległości jako Karpato-Ukrainy. Po wkroczeniu wojsk węgierskich został aresztowany, wypuszczony po kilku miesiącach. Po wcieleniu Rusi Zakarpackiej do ZSRR w 1945, do 1948 praktykował jako adwokat, po zakazie wykonywania zawodu utrzymywał się z pracy dorywczej (tłumaczenia).

</doc>
<doc id="1537570" url="https://pl.wikipedia.org/wiki?curid=1537570" title="Stephen Leacock">
Stephen Leacock

Stephen Leacock (ur. 1869, zm. 1944) – kanadyjski pisarz i ekonomista.

</doc>
<doc id="1537571" url="https://pl.wikipedia.org/wiki?curid=1537571" title="Adelinda">
Adelinda

Adelinda – imię żeńskie pochodzenia germańskiego. Składa się z członów "adal" – "szlachetny ród" (por. Adalgunda, Adalbert, Adelajda) i "lind" – "miękka, łagodna" (por. Rozalinda). W Kościele katolickim patronką tego imienia jest Adelinda z Buchau.
Adelinda imieniny obchodzi 28 sierpnia.

</doc>
<doc id="1537576" url="https://pl.wikipedia.org/wiki?curid=1537576" title="Ludmiła Ostrogórska">
Ludmiła Ostrogórska

Ludmiła Ostrogórska (ur. 1950 w Drawsku Pomorskim) – polska rzeźbiarka, w latach 2008–2016 rektor ASP w Gdańsku.
Życiorys.
Studiowała w gdańskiej PWSSP (ASP) w latach 1969–1974. Dyplom uzyskała w 1974 w pracowni prof. Franciszka Duszeńki. Profesor, prowadzi Pracownię Medalierstwa i Małych Form Rzeźbiarskich.
W latach 1999–2005 była dziekanem Wydziału Rzeźby, a w latach 2005–2008 prorektorem do spraw studenckich. W latach 2008–2016 była rektorem tej uczelni.
2 czerwca 2016 została odznaczona "za wybitne zasługi w działalności na rzecz rozwoju szkolnictwa artystycznego, za osiągnięcia w pracy dydaktycznej i twórczej" Krzyżem Kawalerskim Orderu Odrodzenia Polski.

</doc>
<doc id="1537577" url="https://pl.wikipedia.org/wiki?curid=1537577" title="Gago Drago">
Gago Drago

Gago Drago, właśc. Gagik Harutiunian (orm. Գագիկ Արուտյունյան; ur. 8 marca 1985 w Weriszen) – ormiański kick-boxer wagi średniej, znany z występów na galach K-1 MAX i It’s Showtime.
Kariera sportowa.
Urodził się w 1985 roku we wsi Weriszen na terenie Armeńskiej SRR (obecnie Armenia). W 1989 roku wyemigrował wraz z ojcem do Holandii i osiadł w Alkmaarze. W wieku 14 lat rozpoczął trenować w miejscowym klubie kick-boxing. W 2001 roku przeszedł na zawodowstwo i od tego czasu występuje wyłącznie pod pseudonimem Gago Drago. Między 2002 a 2006 rokiem był niepokonany. Wygrywając ponad 20 walk na terenie Holandii i Belgii szybko osiągnął status wschodzącej gwiazdy europejskiego kick-boxingu. W 2005 roku uzyskał holenderskie obywatelstwo, co umożliwiło mu występowanie również poza Beneluksem (wciąż reprezentuje jednak barwy Armenii).
K-1.
W 2006 roku podpisał kontrakt z japońską organizacją K-1 i 6 kwietnia tego samego roku zadebiutował w prestiżowym cyklu K-1 World MAX. Na turnieju eliminacyjnym w Tokio pokonał Duńczyka Ole Laursena i awansował do Finału K-1 World MAX w Jokohamie. Podczas tego drugiego sprawił niespodziankę eliminując byłego mistrza K-1 MAX Alberta Krausa, lecz w następnej walce przegrał z późniejszym tryumfatorem turnieju Buakawem Por. Pramukiem, kończąc swój udział na półfinale.
Drago bezskutecznie próbował osiągnąć sukces w K-1 MAX w następnych latach. W 2007 roku został znokautowany w ćwierćfinale przez Andy Souwera. Mimo że w 2008 roku przegrał już w 1/16 z Mikiem Zambidisem, wystąpił w następnej rundzie dzięki dzikiej karcie. Uległ tam jednak Masato. W 2009 roku przegrał w ćwierćfinale po wyrównanej walce z Yuyą Yamamoto.
W lutym 2009 roku walczył w Antwerpii z Turkiem Muratem Direkçi o mistrzostwo It’s Showtime w kategorii 70 kg (na zasadach K-1). Przegrał przez techniczny nokaut w trzeciej rundzie
W 2010 roku powtórzył osiągnięcie z 2006, gdy dotarł do półfinału K-1 World MAX. W walce o finał przegrał z Yoshihiro Satō.

</doc>
<doc id="1537578" url="https://pl.wikipedia.org/wiki?curid=1537578" title="Oliver Goldsmith (1794–1861)">
Oliver Goldsmith (1794–1861)

Oliver Goldsmith (1794-1861) – kanadyjski poeta, najbardziej znany jako autor poematu "The Rising Village", opublikowanego w 1825. 
Życiorys.
Jego rodzicami byli Henry Goldsmith i Mary Mason. Był stryjecznym wnukiem irlandzkiego pisarza Olivera Goldsmitha. W młodości imał się różnych zawodów. Praktykował w szpitalu, ale nie wytrzymywał widoku ówczesnych metod leczenia; terminował w sklepie żelaznym, ale został zwolniony za lenistwo; potem zatrudnił się w księgarni, żeby w końcu podjąć pracę w kancelarii prawniczej. Dzięki wpływom ojca, który był komisarzem, w 1810 został zatrudniony jako cywilny pracownik komisariatu armii. W 1814 jego funkcja została potwierdzona. Dużo podróżował służbowo. Odwiedził między innymi Hongkong. W 1855 zły stan zdrowia zmusił go do powrotu do Anglii. Przeszedł wtedy na rentę.
Nie założył rodziny. Mieszkał razem z siostrą.
Twórczość.
Najbardziej znanym dziełem poety jest liczący 528 linijek poemat "The Rising Village", wydany w Londynie w 1825, porównywany z utworem "The Deserted Village" starszego Olivera Goldsmitha. Poemat został napisany rymowanym pentametrem jambicznym. Uchodzi za pierwsze dzieło poetyckie napisane przez rodowitego Kanadyjczyka.

</doc>
<doc id="1537580" url="https://pl.wikipedia.org/wiki?curid=1537580" title="Charles Sangster">
Charles Sangster

Charles Sangster (ur. 16 lipca 1822, zm. 9 grudnia 1893) – pierwszy kanadyjski poeta romantyczny. 
Życiorys.
Urodził się w pobliżu Kingston. Jego rodzicami byli James Sangster i Ann Ross. Razem z czwórką rodzeństwa był wychowywany przez matkę. W dużym stopniu był samoukiem. W wieku 15 lat opuścił szkołę, żeby pomóc w utrzymaniu rodziny. Pracował jako wydawca. Był związany z pismami "Courier" i "British Whig". Był dwukrotnie żonaty, najpierw od 1856 z Mary Kilborn (zm. w 1856), następnie od 1860 z Henriettą Charlotte Meagher, z którą miał trzy córki (Charlotte Mary, Florence, oraz Gertrude) i syna (Rodericka). Napisał między innymi poemat epicki "The St. Lawrence and the Saguenay", w którym użył strofy spenserowskiej. Tworzył też sonety. Do najbardziej znanych utworów tego typu w jego dziele należą wiersze "In The Forest" i "The Red-Men". Inne popularne wiersze to "The Plains of Abraham", "The Wine of Song", "Harvest Hymn" i "The Soldiers of the Plough". 
Twórczość.
Początkowo pozostawał pod wpływem poezji George’a Gordona Byrona. Później jednak odnalazł oryginalny styl, wykorzystując typowo kanadyjskie tematy. Jest nazywany „ojcem poezji kanadyjskiej” ("Father of Canadian poetry"). Tomik "The St. Lawrence and the Saguenay" z 1856 został jednogłośnie okrzyknięty jako najlepsza i najważniejsza książka poetycka w Kanadzie do tamtych czasów. Wiersze Sangstera trafiły też do antologii, między innymi do zredagowanej przez Johna Williama Garvina książki "Canadian Poets and Poetry".

</doc>
<doc id="1537581" url="https://pl.wikipedia.org/wiki?curid=1537581" title="Teraz Albo Nigdy">
Teraz Albo Nigdy



</doc>
<doc id="1537584" url="https://pl.wikipedia.org/wiki?curid=1537584" title="Semperit">
Semperit

Semperit – austriackie przedsiębiorstwo zajmujące się produkcją wyrobów gumowych i plastikowych, jedna z najstarszych tego typu marek w Europie. Firma powstała w 1850 roku w miejscowości Wimpassing w Austrii, a w 1900 zajęła się produkcją opon do samochodów osobowych. Choć obecnie ma na swoim koncie serię innowacji, lata siedemdziesiąte XX wieku i kryzys naftowy przyniosły jej serię problemów finansowych. Dzięki działaniom inwestora w roku 1985 Semperit stał się częścią Grupy Continental. Austriackie przedsiębiorstwo ma też w swojej historii polski epizod: w okresie międzywojennym powstała fabryka zlokalizowana na terenie Krakowa. Jej nazwa to Polskie Zakłady Gumowe „Semperit”.
Historia.
Powstanie marki Semperit jest datowane na rok 1850, przy czym warto zaznaczyć, że oficjalnie nazwa pojawiła się dopiero w roku 1906. Twórcy zapożyczyli ją z łaciny, a konkretnie stwierdzenia "semper it" (co oznacza: „to zawsze działa”). W okresie między powstaniem firmy a utworzeniem jej nazwy do użytku oddano dwa zakłady. W 1850 utworzona została pierwsza na kontynencie europejskim fabryka wyrobów gumowych – w miejscowości Wimpassing. Kolejny warsztat został otwarty w roku 1896 w miejscowości Traiskirchen.
Seperit w swojej historii od zawsze stawiał na innowacje. Właśnie dlatego w roku 1927 w ofercie marki pojawiła się pierwsza opona do samochodów ciężarowych o konstrukcji pneumatycznej. W roku 1936 zadebiutowało kolejne rozwiązanie: Austriacy stworzyli pierwszą oponę zimową o nazwie Goliath. Dwie dekady później na rynku debiutują opony bezdętkowe i z białym malowaniem na ścianach, a w roku 1963 logo Semperita zaczyna gościć na oponach z kolcami M+S 181. Ostatni z produktów został sukcesem sprzedażowym w Europie i zajmuje jedno z głównych miejsc w portfolio producenta.
Lata siedemdziesiąte XX wieku minęły Semperitowi pod znakiem kryzysu naftowego, który skutkował załamaniem sprzedaży opon. Mimo początkowych problemów, już w latach osiemdziesiątych firma postawiła na zmiany. Na początek wdrożony został plan przebudowy i rozbudowy fabryki w Traiskirchen. Prace rozpoczęły się w roku 1984. Niespełna dwanaście miesięcy później austriackie przedsiębiorstwo zyskało partnera o ugruntowanej pozycji na rynku i w ramach przejęcia stało się częścią ogólnoświatowej Grupy Continental.
Pod wodzami niemieckiego właściciela Semperit stawiał na wdrażanie innowacji. Właśnie dlatego już w roku 1988 wprowadził do oferty pierwszą na świecie kierunkową oponę zimową przystosowaną do wysokich prędkości (o nazwie Direction-Grip). Później marka skupiła się na wysokiej jakości produktach głównego nurtu, skierowanych do szerokiej grupy klientów.
Lata współczesne.
Semperit od lat budował pozycję jednej z bardziej uznanych marek oponiarskich w Europie Zachodniej. W roku 2016 firma świętowała osiemdziesięciolecie pierwszej wyprodukowanej przez siebie opony zimowej. W 2020 z kolei obchodzone było 130-lecie istnienia przedsiębiorstwa. Marka odnosi sukcesy sprzedażowe w Europie, szczególnie w zachodniej części kontynentu, na takich rynkach jak Niemcy, Austria czy Holandia.
Jednym z kluczowych momentów dla Semperita było połączenie z Grupą Continental. Za sprawą wiedzy technologicznej niemieckiego partnera przedsiębiorstwo było w stanie udoskonalić swoje produkty. Opony Semperit poddawane są testom bezpieczeństwa, a w przypadku niektórych wykorzystywane jest ekologiczne ogumienie.
Semperit tworzy dziś zarówno opony letnie, jak i zimowe czy wielosezonowe.
Opony Semperit w niezależnych testach.
Opony marki Semperit często pojawiają się w niezależnych testach oponiarskich prowadzonych przez ważne z europejskich ośrodków badawczych, w tym ADAC, TCS czy ÖAMTC. Właściwości trakcyjne ogumienia sprawdzali też dziennikarze z niemieckiego magazynu "". Wielokrotnie ogumienie Semperita było wyróżniane w czasie testów.

</doc>
<doc id="1537587" url="https://pl.wikipedia.org/wiki?curid=1537587" title="Orkoraptor">
Orkoraptor

Orkoraptor – rodzaj dużego teropoda należącego do kladu Tetanurae. Żył w późnej kredzie na terenie dzisiejszej Ameryki Południowej. Osady, w których odkryto jego skamieniałości pierwotnie datowano na mastrycht; późniejsze badania wskazują, że należy je datować na cenoman–santon, najprawdopodobniej na cenoman. Jego szczątki odnaleziono znaleziono w skałach formacji Pari Aike (przez Varelę i współprawników (2012) uważaną za część formacji Mata Amarilla; natomiast Egerton i współpracownicy (2013), Schroeter i współpracownicy (2014) oraz Lacovara i współpracownicy (2014) uważają formację Pari Aike jedynie za alternatywną nazwę formacji Cerro Fortaleza) w południowej Patagonii (Argentyna). Nazwa "Orkoraptor" oznacza „rabuś znad Zębatej Rzeki” i pochodzi od „Orr-Korr” – lokalnego określenia rzeki La Leona, gdzie odkryto skamieniałości orkoraptora. Materiał kopalny obejmował niekompletny szkielet zawierający fragment czaszki, kręg ogonowy oraz część piszczeli. Spośród południowoamerykańskich teropodów zasięg występowania orkoraptora obejmuje jedne z najbardziej wysuniętych na południe terenów.
Novas, Ezcurra i Lecuona wskazują na podobieństwa w budowie szkieletu pomiędzy orkoraptorem a maniraptorami i konkludują, że "Orkoraptor" jest formą bardziej zaawansowaną od np. tyranozaurów. Zęby przypominają budową zęby kompsognatydów i deinonychozaurów, jednak "Orkoraptor" różni się od niektórych grup celurozaurów (Ornithomimosauria, Compsognathidae, Alvarezsauridae, Dromaeosauridae, Aves) m.in. obecnością pojedynczej pary niewielkich pleurocelów po obu stronach kręgów ogonowych. Analiza Rogera Bensona i współpracowników z 2010 roku umiejscawia orkoraptora jako zaawansowanego allozauroida należącego do rodziny Neovenatoridae – grupy obejmującej zróżnicowane teropody. Jeśli hipoteza ta jest prawidłowa, "Orkoraptor" byłby geologicznie najpóźniejszym spośród wszystkich znanych allozauroidów. Z kolei z analizy kladystycznej przeprowadzonej przez Cristiana Dal Sasso i Simone Maganuco (2011) wynika, że "Orkoraptor" był bazalnym przedstawicielem rodziny Compsognathidae siostrzanym do rodzaju "Scipionyx".

</doc>
<doc id="1537589" url="https://pl.wikipedia.org/wiki?curid=1537589" title="Puertasaurus">
Puertasaurus



</doc>
<doc id="1537590" url="https://pl.wikipedia.org/wiki?curid=1537590" title="Excalibosaurus">
Excalibosaurus



</doc>
<doc id="1537591" url="https://pl.wikipedia.org/wiki?curid=1537591" title="Ichthyosaurus">
Ichthyosaurus



</doc>
<doc id="1537592" url="https://pl.wikipedia.org/wiki?curid=1537592" title="Bazylika jasnogórska">
Bazylika jasnogórska

Bazylika jasnogórska (również bazylika znalezienia Krzyża Świętego i narodzenia Najświętszej Maryi Panny) – kościół, będący główną częścią zespołu klasztornego na Jasnej Górze w Częstochowie. Usytuowana jest pomiędzy kruchtą i przedsionkiem (w przyziemiu wieży) prowadzącą do kaplicy św. Antoniego z Padwy, a dziedzińcem głównym klasztoru. Od północy przylega do niej kaplica Matki Boskiej Częstochowskiej. Świątynia posiada tytuł honorowy bazyliki mniejszej, który uzyskała w 1906.
Historia.
Historia bazyliki sięga lat 20. XV wieku, kiedy to wzniesiono jednonawową świątynię wielkości obecnego prezbiterium (to najstarsza część bazyliki), a następnie około 1463 powiększono ją przekształcając w trójnawowy kościół halowy w stylu gotyckim. Przypuszcza się, jak pokazały to przeprowadzone w latach 2009–2012 prace archeologiczne, że pierwotnie na miejscu bazyliki stał najprawdopodobniej drewniany kościół (dawny parafialny wsi Stara Częstochowa) z założonym wokół niego cmentarzem. Obecną formę uzyskała pod koniec XVII wieku, kiedy to została odbudowana po zniszczeniach dokonanych przez pożar w dniu 16 lipca 1690. Odbudowa w stylu barokowym, prowadzona w latach 1690–1693, wykonana była prawdopodobnie według projektu architekta Domenico del Signore. W latach 1693–1696 podwyższono ściany nawy i prezbiterium, tym samym zmieniając układ przestrzenny świątyni z halowego na bazylikowy. W czasie odbudowy w nawie głównej i prezbiterium wykonano barokowe sklepienia kolebkowe z lunetami. W nawach bocznych natomiast zachowano sklepienia gotyckie (krzyżowe).
Remonty i modernizacje bazyliki.
W swojej historii bazylika przeszła na przestrzeni wieków wiele modernizacji i remontów. 
Architektura i wyposażenie.
Kościół jest orientowany. Składa się z mocno wydłużonego prezbiterium, nawy głównej, dwóch naw bocznych, czterech kaplic, kruchty, zakrystii oraz krypt grobowych. Dwuspadowy dach nawy kryty jest blachą miedzianą, z wieżyczką (sygnaturką).
Kruchta.
Wybudowana około 1631 w stylu manierystyczno-barokowym mieści główne wejście do bazyliki.
Okazały portal ozdobiony jest rzeźbiarskimi motywami figuralnymi i ornamentalnymi. W podłuczu arkady znajdują się dwa rzędy rozet w kasetonach, zaś sama arkada ujęta jest z dwóch stron dwoma półkolumnami dźwigającymi belkowanie, które pokryte jest dekoracją o motywach rollwerków i okuć oraz inkrustowane czarnym marmurem. Nad wejściem łaciński napis: "DOMVM TVAM DOMINE DECET SANCTI TVDO" (pol. "Domowi Twojemu przystoi świętość po wszystkie dni, o Panie.") (). W żagielkach arkady umieszczono personifikacje Wiary (postać kobiety z krzyżem i kielichem) oraz Nadziei (postać kobiety z kotwicą i gołębicą). W dolnej części zwieńczenia portalu umieszczono centralnie figurę Matki Bożej z Dzieciątkiem, a po bokach w niszach, figury klęczących i adorujących postaci św. Pawła Pierwszego Pustelnika (strona prawa) i św. Antoniego Opata (strona lewa). Nad nimi widoczne są dwie postacie półleżących aniołów. Powyżej znajduje się figura św. Michała Archanioła walczącego ze smokiem. Po jego bokach umieszczono wykonane w technice sgraffita dwie tarcze zegarów słonecznych. Portal zwieńczony jest niewielkim trójkątnym tympanonem.
Kruchta wybudowana na planie trapezu, nakryta jest kopułą z latarnią. Ściany wnętrza i czaszę kopuły zdobią freski z około 1717 roku (w kopule) przedstawiające scenę Wniebowzięcia i koronacji Matki Bożej oraz późniejsze, namalowane ok. 1817 sceny na ścianach tarczowych namalowane w 100. rocznicę koronacji cudownego obrazu Matki Boskiej Częstochowskiej: widok Jasnej Góry, przekazanie koron, przemówienie bp. Stanisława Szembeka oraz koronacja. Za kruchtą znajduje się przedsionek. Ściany przedsionka dekorują malowane sceny: św. Rodzina pielgrzymująca do świątyni jerozolimskiej, Chrystus z uczniami w Emaus, pielgrzymka do świętego miejsca i św. Krzysztof. Kopułę zdobi fresk przedstawiający św. Michała Archanioła.
Kaplica św. Antoniego Padewskiego.
Na przedłużeniu przedsionka (w przyziemiu wieży) znajduje się oddzielona kratą XVII wieczna kaplica (jedna z czterech w bazylice) pw. św. Antoniego Padewskiego z ołtarzem datowanym na wiek XVIII z głównym obrazem przedstawiającym wizję św. Antoniego ozdobionym srebrnymi sukienkami trybowanymi w motyw wici kwiatowych. Ponadto po bokach ołtarza umieszczono figury św. Joachima i św. Anny. Sklepienie kaplicy dekorują barokowa sztukateria i polichromie przedstawiające wydarzenia z życia patrona kaplicy. Dawniej, jak pokazały to badania prowadzone w latach 2009-2012, pomiędzy bazyliką a kaplicą było dodatkowe przejście z okazałym portalem, które później okratowano, a następnie zamurowano. Kaplica, zamknięta kratą, nie jest udostępniona dla pielgrzymów i zwiedzających. Można dodać, że w XIX wieku czasowo kaplica ta była pod opieką prawosławnego popa.
Nawy.
Do bazyliki prowadzą główne drzwi z 1858 (w prawo z przedsionka) ozdobione jednostronnie płaskorzeźbami aniołów oraz św. Pawła Pierwszego Pustelnika i św. Antoniego Opata. Bazylika ma 46 m długości, 21 m szerokości i 29 m wysokości. Jest budowlą orientowaną. Z prawej nawy bocznej (południowej) prowadzą schody w górę do kaplicy św. Pawła Pierwszego Pustelnika i kaplicy Najświętszego Serca Pana Jezusa oraz schody w dół do kaplicy Świętych Relikwii. Wszystkie trzy kaplice na zewnątrz obłożone są piaskowcem pińczowskim. Z lewej nawy bocznej (północnej) prowadzi wejście schodami w górę do kaplicy Matki Bożej (przybudówki) z barokowym portalem, w supraporcie, którego widoczna jest polichromowana płaskorzeźba przedstawiająca spotkanie na pustyni św. Pawła Pierwszego Pustelnika i św. Antoniego Opata, dalej w północnej ścianie prezbiterium, znajdują się dwa dalsze wejścia, w tym pierwotne wejście do kościoła z około połowy XVII wieku. Ściany bazyliki pokryte są dekoracją stiukową, wnętrze rozczłonkowane filarami naw bocznych z masywnymi pilastrami zwieńczonymi głowicami kompozytowymi. Ściany zostały na końcu XVIII wieku marmoryzowane. Sklepienia zdobią freski wykonane w latach 1693–1695 przez artystę Karola Dankwarta i sztukaterie wykonane najprawdopodobniej przez artystów śląskich. W prezbiterium przedstawiono sceny adoracji i znalezienia Krzyża Świętego, a w nawie głównej i bocznych treścią polichromii są cuda jakie działy się na Jasnej Górze, opisane w jasnogórskich księgach łask.
W prawej nawie bocznej usytuowano cztery późnobarokowe ołtarze boczne. Najbliżej prezbiterium znajduje się ołtarz św. Anny, w którego nastawie ustawiono rzeźbę św. Anny z Maryją, a w zwieńczeniu figurę Maryi Niepokalanie Poczętej. Blisko niego położony jest ołtarz św. Józefa z Dzieciątkiem (pierwotnie św. Łukasza) z barokowym obrazem świętego przybranego w srebrną sukienkę. Pomiędzy kaplicami św. Pawła Pierwszego Pustelnika i dwoma pozostałymi kaplicami umieszczono ołtarz z pokłonem Mędrców ze Wschodu (dawniej św. Franciszka Ksawerego z pozostawioną grupą rzeźbiarską przedstawiającego świętego udzielającego chrztu poganom). Ostatni ołtarz w tej bocznej nawie (pod chórem muzycznym) z czarnego marmuru dębnickiego poświęcony jest św. Kazimierzowi z wizerunkiem ołtarzowym przedstawiającym świętego.
W lewej nawie bocznej również usytuowano cztery ołtarze boczne. Najbliżej prezbiterium znajduje się ołtarz św. Joachima prowadzącego młodą Maryję (nosi również on wezwanie Matki Boskiej Różańcowej). Blisko niego położony jest ołtarz św. Jadwigi Królowej (wcześniej św. Jana Nepomucena). Kolejnym ołtarzem usytuowanym na ścianie północnej bazyliki jest ołtarz poświęcony św. Augustynowi (dawniej św. Stanisława Biskupa i Męczennika z pozostawioną figurą świętego). Blisko tego ołtarza na drugim filarze nawy umieszczona jest późnobarokowa ambona z 1762. Następnym ołtarzem jest ołtarz zwieńczony sztukaterią z grupą aniołów i obrazem z XVIII wieku ze sceną Bożego Narodzenia. Ostatni ołtarz pod chórem z czarnego marmuru dębnickiego posiada płaskorzeźbę św. Marii Magdaleny (z jedynym kobiecym aktem znajdującym się na Jasnej Górze) (wcześniej pod wezwaniem św. Zyty, a następnie św. Maksymiliana Marii Kolbego).
Nieliczne ławy bazyliki z drugiej połowy XVIII wieku są dziełem stolarza paulina br. Antoniego Rottera.
Na chórze zachodnim znajdują się jedne z największych organów w Polsce, posiadające 120 głosów. Wybudowane zostały w latach 1953–1956 przez Stefana Truszczyńskiego z Włocławka. Otworzono wówczas szafę dawnych organów XVIII wiecznych, wykonanych przez Caspariniego.
Ołtarz główny i prezbiterium.
Ołtarz główny umieszczony jest na całej ścianie wschodniej prezbiterium, ozdobiony zróżnicowaną marmoryzacją i bogatymi złoceniami, konsekrowany w 1734. Wykonany został w latach 1725–1728 (według projektu nieznanego autora przy udziale architekta włoskiego Giacomo Antonio Buzziniego) przez wrocławskiego rzeźbiarza i sztukatora Johanna Adama Karingera z udziałem marmoryzatora Ignacego Prowizora oraz sztukatora i złotnika Szelcera ze sceną Wniebowzięcia i koronacji Najświętszej Maryi Panny, fundacji hetmana polnego koronnego Stanisława Chomętowskiego, staraniem o. Konstantego Moszyńskiego.
Ołtarz wykonano z kamienia i stiuku. Dolna część (w podbudowie) jest cokołem z mensą w formie sarkofagu. Główną, centralną częścią ołtarza jest tabernakulum z baldachimem w formie namiotu, z postaciami dwóch klęczących aniołów, wykonane w latach 20. XX wieku przez Karola Hukana . W część środkową jego nastawy, ujętą po bokach w potężne trzy pary kolumn dźwigających mocno rozbudowane belkowanie, wkomponowano grupę aniołów unoszących Maryję, a w zwieńczeniu usytuowano Trójcę Świętą koronującą Matkę Bożą. Między kolumnami na ich tle ustawione są monumentalne i dynamiczne figury czterech ewangelistów. Po bokach wznoszą się ponadto figury św. Piotra (z kluczami) i św. Pawła (z mieczem).
Cały wystrój ołtarza sprawia wrażenie zwartej kompozycji architektoniczno-rzeźbiarskiej, z charakterystycznym późnobarokowym dynamizmem i bogactwem malarsko-światłocieniowych efektów.
Na prawo od ołtarza stoi neobarokowy stylizowany tron biskupi wykonany w 1866 według projektu paulina o. Teodora Potockiego. W ścianie północnej znajdują się dwa ozdobne portale z wejściem do przedsionka zakrystii, z drewnianymi drzwiami, wykonanymi około 1860 przez Piotra Fertnera z Częstochowy ozdobionymi płaskorzeźbą przedstawiającą przekazanie przez księcia Władysława Opolczyka cudownego obrazu paulinom oraz drugi portal do samej zakrystii, pochodzące z XVII i XVIII wieku. Przed ołtarzem na posadzce znajduje się płyta nagrobna zamykająca wejście do podziemnych krypt.
Na ścianach prezbiterium u góry umieszczono dwa bogato dekorowane balkony muzyczne z XVIII wieku.
Kaplica św. Pawła Pierwszego Pustelnika.
Kaplica nosi również nazwę kaplicy Denhoffów, ponieważ jest mauzoleum grobowym rodziny Denhoffów. Wejście do niej prowadzi z prawej bocznej nawy (południowej) bazyliki przez portal z czarnego marmuru dębnickiego, z XVII wieczną ozdobną kratą, zwieńczona godłem paulinów. Kaplica jest udostępniona dla pielgrzymów i zwiedzających. Ponadto jest tradycyjnym miejscem przedpogrzebowym wystawienia ciał zmarłych paulinów oraz odprawiania nowenny paulinów przed świętem patrona zakonu.
Budowę kaplicy rozpoczęto w 1644 z myślą o miejscu pochówku magnackiej rodziny Denhoffów, kiedy jej fundator Kasper Denhoff, był ciężko chory. Po jego śmierci w dniu 5 lipca 1645 dalsze prace nadzorowała wdowa po nim Anna Aleksandra Koniecpolska, która zmarła z kolei w 1655 nie doczekawszy się ukończenia prac. Budowę dokończył dopiero opat jędrzejowski Aleksander Denhoff, który zaangażował krakowskiego architekta Franciszka Zaora, a później po jego śmierci krakowskiego kamieniarza Kazimierza Jacka Naporę, który ją ukończył w 1676. Pożar, który wybuchł 16 lipca 1690 znacznie zniszczył kaplicę, która została następnie odnowiona przez Zygmunta Wiktora Denhoffa.
Jest to budowla na planie kwadratu, nakryta kopułą na pendentywach z latarnią. Wnętrze jest surowe i poważne, o ścianach wyłożonych czarnym marmurem dębnickim, w stylu wczesnobarokowym, z trójdzielnym podziałem ścian na centralne przęsło główne i węższe przęsła boczne (na kształt łuku triumfalnego). W narożach kaplicy znajdują się monumentalne jońskie kolumny, dźwigające całą konstrukcję.
Czasza kopuły, utrzymana jest w jasnej tonacji, zdobią ją sztukaterie oraz wkomponowane sceny z życia św. Pawła Pierwszego Pustelnika. W pendentywach umieszczono cztery medaliony z herbami Denhoffów.
Na ołtarzu głównym umieszczono obraz "Apoteoza św. Pawła Pierwszego Pustelnika". Święty jest na nim unoszony przez aniołów i koronowany przez Trójcę Świętą. Po lewej stronie ołtarza znajduje się obraz św. Hieronima, piszącego żywot św. Pawła, z aniołem wskazującym na świętego w niebie, a po prawej obraz św. Antoniego Opata w scenie rozmowy z cenobitami i pustelnikami.
Pod kaplicą mieści się krypta grobowa z zachowanymi około dwudziestoma trumnami z wieku XVII i XVIII członków rodziny Denhoffów oraz kilku zakonników paulińskich z XIX wieku.
Kaplica Najświętszego Serca Pana Jezusa.
Kaplica nosi również nazwę kaplicy Jabłonowskich lub świętych Aniołów Stróżów. Od początku XX wieku została nazwana kaplicą Najświętszego Serca Pana Jezusa. Wejście do niej następuje z prawej bocznej nawy (południowej) bazyliki przez późnobarokowy ozdobny portal z czarnego marmuru dębnickiego zamykany kratą XVII wieczną z uzupełnieniami XVIII wiecznymi.
Kaplica powstała w latach 1751–1759 jako mauzoleum grobowe Jabłonowskich. Fundatorem był Stanisław Wincenty Jabłonowski, wojewoda rawski (spoczywa on pod bazyliką). Była ona przebudowana z istniejącej wcześniej kaplicy świętych Aniołów Stróżów. Nakryta jest kopułą na pendentywach, której czaszę zdobi polichromia przedstawiająca cztery sceny z historii Krzyża Świętego, ujęte w dekoracyjne medaliony: wywyższenie węża na pustyni przez Mojżesza z Księgi Liczb, zapowiedź ofiary krzyżowej Chrystusa, znalezienie Krzyża przez św. Helenę i triumf Krzyża jako znaku odkupienia i miłości.
W pendentywach umieszczone są malowidła z symbolicznymi przedstawieniami kobiecych personifikacji czterech kontynentów: Murzynka z krokodylem u stóp symbolizuje Afrykę, kobieta, za którą stoi słoń, symbolizuje Azję, jest też wyobrażenie Ameryki i Europy, którą symbolizuje kobieta, opierająca rękę na głowie wołu i unosząca dłoń w kierunku anioła, który niesie na poduszeczce tiarę i krzyż, symbole chrześcijaństwa.
Wystrój jest rokokowy z XVIII wieku, z dekoracjami typu rocaille . Ściany ozdobione są niszami z czterema stiukowymi rzeźbami aniołów symbolizujących smutek, płacz, Zmartwychwstanie i triumf. W ołtarzu głównym marmurowym na wprost stoi centralna figura Najświętszego Serca Pana Jezusa, będącego odniesieniem do francuskich objawień wizytki św. Małgorzaty Marii Alacoque z Paray-le-Monial, zaś w ołtarzu po lewej stronie mieści się obraz świętych Aniołów Stróżów z XVIII wieku, z centralną postacią Michała Archanioła (z tarczą i wagą), Archanioła Gabriela (z lilią) i Archanioła Rafała z Księgi Tobiasza, innych aniołów oraz Trójcą Świętą u góry obrazu. Po prawej zaś stronie umieszczono nagrobek z czarnego marmuru zawierający: okrągłą płaskorzeźbę portretu fundatora kaplicy Stanisława Jabłonowskiego podtrzymywaną przez anioła, anioła z klepsydrą oraz trąbiącego anioła Sądu Ostatecznego z żółtawo-szarego marmuru paczółtowickiego, który wyrzeźbili kamieniarz krakowski Wojciech Rojowski i kamieniarz dębnicki Tomasz Górecki.
Pierwotnie kaplica była drewniana, rozebrana w 1639, później wzniesiona jako murowana (być może fundacji Lubomirskich), a następnie przebudowana w 1751 na polecenie Stanisława Jabłonowskiego.
W kaplicy tej w latach 1875–1926 umieszczono obraz Matki Bożej Kodeńskiej, usunięty z Kodnia przez rząd carski. Przejściowo kaplica ta była wtedy również pod wezwaniem Matki Bożej Kodeńskiej. W 1980 umieszczono tablicę pamiątkową z napisem: 
Ponadto w kaplicy umieszczono kilka rzędów drewnianych ław po obu stronach posadzki. Kaplica jest udostępniona dla pielgrzymów i zwiedzających. W niektórych godzinach jest zamykana, kiedy odprawiane są w niej zamknięte msze święte, dla przybyłych z zagranicy pielgrzymek.
Kaplica świętych relikwii.
Położona jest w dolnej kondygnacji pod kaplicą Najświętszego Serca Pana Jezusa. Została przebudowana w 1666 z dawnej kaplicy św. Filipa Nereusza (Arcybractwa Różańcowego), wzniesionej w latach 1624–1628, a zaprojektowanej przez architekta Goltzmana pierwotnie jako krypta pw. św. Barbary. W kaplicy są trzy ołtarze. Na ołtarzu znajdującym się po prawej stronie pw. św. Walentego stoją dwa srebrne relikwiarze zwieńczone figurami czaszek świętych: św. Honorata i św. Kandyda. Sprowadzono je z Rzymu w 1682. Po lewej zaś stronie znajdują się relikwie: bł. Euzebiusza i św. Donata. W szklanych, złoconych gablotach pokrywających wszystkie ściany znajdują się ponadto relikwiarze innych świętych i błogosławionych. Kaplicę zamyka otwierana krata. Kaplica nie jest udostępniona dla pielgrzymów i zwiedzających (czasami jest otwierana w dniu 1 lub 2 listopada), zamknięta kratą.
Zakrystia.
Zakrystia znajduje się we wschodniej części klasztoru. Została wybudowana w latach 1649–1651 z przeznaczeniem na skarbiec. Tę funkcję pomieszczenie pełniło przez krótki czas. Później przekształcono je w salę przygotowań księży i zakonników do sprawowanych czynności liturgicznych.
Pomieszczenie zakrystii zbudowane jest na planie prostokąta rozciągniętego wzdłuż osi wschód-zachód, nakryte sklepieniem kolebkowym z lunetami, ozdobionymi późnobarokowymi freskami o tematyce biblijnej pędzla Karola Dankwarta w latach 1693–1695, (m.in. sceny z życia Heliodora i Salomona). Na ścianie wschodniej, przeciwległej do głównego wejścia znajduje się ołtarz pw. św. Wacława z jego figurą oraz obrazem ukrzyżowanego Chrystusa. Na prawo od drzwi wejściowych umieszczono w 1724 lawaterz z czarnego marmuru dębnickiego ozdobiony wkładkami z różnobarwnych marmurów i przedstawieniem św. Marii Magdaleny.
Zakrystia umeblowana jest XVII wiecznymi komodami ustawionymi przy ścianach północnej i południowej połączonymi z boazerią ozdobioną przez dziewięć (pierwotnie dziesięć) obrazów o wymiarach (46 × 63) cm, opowiadających o roli Anioła Stróża w życiu człowieka, namalowanych przez Krzysztofa Fokelskiego. Pozostałe obrazy zostały wykonane przez anonimowego artystę. Przedstawiono na nich m.in. Zwiastowanie, pokłon Mędrców ze Wschodu i pokłon pasterzy.
W lunetach sklepiennych, na ścianie północnej i południowej znajduje się cykl siedmiu obrazów malowanych na płótnie po 1651, ze scenami z życia pustelników:
Ponadto nad wejściem umieszczono obraz olejny malowany po 1651, przedstawiający biskupa magdeburskiego Udona, który odprawiwszy świętokradczą mszę św. poniósł śmierć (z wyroku bożego) ścięty przez św. Maurycego.
Krypty grobowe.
Poza wymienioną wcześniej kryptą grobową w kaplicy Denhoffów, pod posadzką bazyliki znajdują się również inne krypty. Badania archeologiczne z lat 2009–2012 wykazały, że pod posadzką obecnej bazyliki istniał pierwotnie cmentarz ziemny. Następnie po wybudowaniu na nim bazyliki, pod jej posadzką urządzono prawdopodobnie kilkanaście krypt grobowych (dotychczas odkryto 6 murowanych). Pochowani są w niej zakonnicy paulińscy oraz osoby świeckie. W niektórych kryptach odkryto unikatowe pochówki trumienne z XV wieku tzw. "dłubanki", czyli pochówki w wydrążonych pniach drzew.
Ponadto w kryptach spoczywa m.in. 10 członków kapeli jasnogórskiej oraz ich rodzin.
Krypty grobowe nie są udostępnione dla pielgrzymów i zwiedzających.

</doc>
<doc id="1537594" url="https://pl.wikipedia.org/wiki?curid=1537594" title="UGC 8058">
UGC 8058

UGC 8058 (również Markarian 231) – galaktyka nieregularna (niektóre źródła klasyfikują ją jako zniekształconą galaktykę spiralną) położona w kierunku Wielkiej Niedźwiedzicy, odległa o około 600 milionów lat świetlnych od Ziemi. Galaktyka ta została odkryta w 1969 w trakcie programu poszukiwań galaktyk o silnym promieniowaniu ultrafioletowym. Jest to galaktyka aktywna, zawiera najbliższy Ziemi znany kwazar. Jest też klasyfikowana jako galaktyka Seyferta typu 1.
Ocenia się, że masa galaktyki jest ok. trzykrotnie większa niż masa Drogi Mlecznej.
W jej centrum znajduje się para supermasywnych czarnych dziur okrążających się wzajemnie w ciągu 1,2 roku. Centralna czarna dziura ma masę ok. 150 milionów mas Słońca, natomiast jej mniejsza towarzyszka waży 4 miliony . Mniej masywna czarna dziura pochodzi z wchłoniętej przez UGC 8058 mniejszej galaktyki. O niedawnym połączeniu galaktyk świadczy asymetryczna budowa UGC 8058 oraz długie „ogony pływowe” składające się z młodych niebieskich gwiazd. Okrążające się wzajemnie czarne dziury generują ogromne ilości energii, co sprawia, że galaktyczne jądro świeci jaśniej niż miliardy gwiazd należących do tej galaktyki. Taki typ aktywnego jądra nazywany jest kwazarem. Przewiduje się, że czarne dziury będą krążyć coraz bliżej siebie i za kilkaset tysięcy lat połączą się ze sobą.

</doc>
<doc id="1537596" url="https://pl.wikipedia.org/wiki?curid=1537596" title="Marek Szczęsny">
Marek Szczęsny

Marek Dariusz Szczęsny (ur. 16 lipca 1965 w Bydgoszczy) – polski malarz, profesor Uniwersytetu Warmińsko-Mazurskiego w Olsztynie, kurator i organizator wielu wystaw.
Życiorys.
Ukończył malarstwo na Wydziale Sztuk Pięknych Uniwersytetu Mikołaja Kopernika w Toruniu w 1992 r. Dyplom w pracowni prof. Zygmunta Kotlarczyka. Pracował jako asystent w Wyższej Szkole Pedagogicznej (od 1994 roku). profesor w Katedrze Sztuk Pięknych Uniwersytetu Warmińsko-Mazurskiego w Olsztynie.
W latach 1994-1995 odbył staż w Akademii Sztuk Pięknych we Florencji i na Uniwersytecie w Sienie, w ramach stypendium Ministerstwa Kultury i Sztuki.

</doc>
<doc id="1537599" url="https://pl.wikipedia.org/wiki?curid=1537599" title="Noisette">
Noisette

Noisette – koncertowy album grupy Soft Machine nagrany w styczniu 1970 r. i wydany w 2000 r.
Historia i charakter albumu.
Nagranie to pochodzi z taśm nagranych przez fanatyka elektroniki Boba Woolforda (zobacz: "Middle Earth Masters") na zrobionym przez niego magnetofonie. Gdy taśma dobiegała końca Woolford musiał ją ściągnąć z magnetofonu i załadować nową taśmę. Ponieważ zespół kontynuował koncert bez zważania na to czy taśma się już skończyła, czy nie, powstały oczywiste luki w nagraniach. Aby więc koncert ten wydać na CD postanowiono brakujące fragmenty uzupełnić z koncertu nagranego 10 stycznia 1970 r. na University College w Londynie.
Soft Machine byli ekstremalnie głośno grającym zespołem, który wtedy nie posiadał odpowiedniej jakości sprzętu, więc wszystkie nagrania posiadają zniekształcenia dźwięku.
Do momentu wydania tego albumu w 2000 r. praktycznie jedynym zapisem tego krótko istniejącego kwintetu był nagrania umieszczone na albumie "Facelift". Chociaż ten kwintet może być uważany za grupę przejściową, to jednak miał on swoją osobowość, głównie dzięki saksofoniście Lynowi Dobsonowi, który grał z takimi zespołami i muzykami jak Manfred Mann, Alan Price i Georgie Fame. Grał zarówno – zależnie od zapotrzebowania na jego grę – w zespołach jazzowych jak i rockowych. Był saksofonistą, flecistą i wokalistą w linii Rolanda Kirka.
Jego wpływ na zespół był tak mocny, że album "Third" nagrany w kwartecie już bez niego, jest spadkobiercą brzmienia kwintetu, gdyż Elton Dean zdublował partie saksofonowe, aby uzyskać efekty dwóch grających saksofonistów.

</doc>
<doc id="1537604" url="https://pl.wikipedia.org/wiki?curid=1537604" title="Osman Saidnurow">
Osman Saidnurow

Osman Saidnurow, ros. Осман Саиднуров, Osman Gube (ur. w 1892 w rejonie Bujnaksku w Dagestanie w Rosji, zm. ?) – rosyjski wojskowy (porucznik), emigracyjny działacz polityczny, współpracownik Abwehry podczas II wojny światowej.
Był z pochodzenia Awarem. Od 1915 r. służył w dagestańskim pułku kawalerii. W 1919 r. pułk został włączony do Sił Zbrojnych Południa Rosji gen. Antona I. Denikina. Osman Saidnurow w stopniu porucznika dowodził szwadronem kawalerii. Po klęsce wojsk białych na Kaukazie O. Saidnurow w październiku 1919 r. wstąpił do armii Demokratycznej Republiki Gruzji. 
W 1921 r., po jej zajęciu przez Armię Czerwoną, wyemigrował do Turcji. Zamieszkał w Trabzonie, a następnie w Stambule. Prowadził tam aktywną działalność narodowowyzwoleńczą w środowiskach emigrantów kaukaskich. Przyjął nazwisko Gube. W 1934 r. stanął na czele sekcji północnokaukaskiej antysowieckiej organizacji Kaukaz. W późniejszych latach nawiązał kontakty z niemieckim wywiadem wojskowym Abwehra. Współpracował z nią przy organizowaniu w Dagestanie zbrojnych grup antybolszewickich. Niewiele wiadomo o jego działalności w latach 1938-1941. Prawdopodobnie część tego okresu spędził w Niemczech, szkoląc się w działaniach dywersyjnych. 
Po ataku wojsk niemieckich na ZSRR 22 czerwca 1941 r., przeszedł kurs szpiegowski w ośrodku w Szczecinie. W połowie 1942 r. został wysłany na front do północnego Kaukazu. W nocy 25 sierpnia tego roku wraz z 11 innymi dywersantami został zrzucony na spadochronie na obszar Czeczenii. Krótko przed tym został formalnie awansowany do stopnia pułkownika, aby zyskać większy autorytet wśród miejscowej ludności. Grupa dywersyjna pod dowództwem por. Gerta Reicherta miała za zadanie prowadzić działania dywersyjne i wspomóc ruch partyzancki kierowany przez Chasana Israiłowa. Natomiast Gube i 4 innych dywersantów pochodzących z Kaukazu mieli dodatkowo prowadzić antysowiecką propagandę wśród miejscowej ludności. Niemieckie władze bardzo liczyły na efekty działań Gube, zamierzając wręcz powierzyć mu funkcję nieformalnego przedstawiciela w Czeczenii. Jednakże Israiłow odrzucił pomoc od Niemców, w związku z czym niemiecki oddział ograniczył się do dywersji. Osman Gube został schwytany przez Sowietów niedaleko wioski Akki-Jurt 12 stycznia 1943 r.

</doc>
<doc id="1537608" url="https://pl.wikipedia.org/wiki?curid=1537608" title="Charles Bateman Timberlake">
Charles Bateman Timberlake

Charles Bateman Timberlake (ur. 25 września 1854 w Wilmington w Ohio, zm. 31 maja 1941 w Sterling w Kolorado) – amerykański polityk.
W latach 1915–1933 z ramienia Partii Demokratycznej przez dziewięć dwuletnich kadencji Kongresu Stanów Zjednoczonych reprezentował drugi okręg wyborczy w stanie Kolorado w Izbie Reprezentantów Stanów Zjednoczonych.

</doc>
<doc id="1537632" url="https://pl.wikipedia.org/wiki?curid=1537632" title="Puchar Włoch">
Puchar Włoch



</doc>
<doc id="1537634" url="https://pl.wikipedia.org/wiki?curid=1537634" title="Koprowe Czuby">
Koprowe Czuby

Koprowe Czuby () – skalne czuby w grani pomiędzy Wyżnią (2148 m) i Niżnią Koprową Przełęczą (2094 m) w słowackich Tatrach Wysokich. Znajdują się w głównej grani odnogi Krywania oddzielającej Dolinę Hlińską od Doliny Mięguszowieckiej. Odcinek tej grani ma długość około 0,5 km. Wszystkie czuby są łatwo osiągalne z przełęczy. 
Arno Puškáš wyróżnił i nazwał trzy czuby i dwie przełączki między nimi:
Północno-zachodnie stoki czub i przełączek opadają do Doliny Hlińskiej, południowo-zachodnie do Doliny Hińczowej lub Dolinki Szataniej. Z przełączek między czubami na obydwie strony opadają łatwe do przejścia, trawiaste żleby, nie prowadzi przez nie szlak turystyczny, ale rejon ten udostępniony jest do uprawiania taternictwa. Przejście granią Koprowych Czub z północnego wschodu na południowy zachód to 0+ w skali tatrzańskiej, czas przejścia 25 min.
Pierwsze odnotowane wejście: Gyula Hefty i Gyula Komarnicki zimą, 21 kwietnia 1912 r.. Wcześniej bywali na Koprowych Czubach koziarze, a być może także turyści.

</doc>
<doc id="1537636" url="https://pl.wikipedia.org/wiki?curid=1537636" title="Jacob Niessner">
Jacob Niessner

Jacob Niessner (ur. 1908, zm. 14 lipca 1948 w Landsberg am Lech) – zbrodniarz nazistowski, członek załogi niemieckiego obozu koncentracyjnego Majdanek i Dachau oraz SS-Sturmmann.
Volksdeutscher rumuński. Z zawodu rolnik, ukończył tylko 5 lat szkoły podstawowej. W czasie II wojny światowej pełnił służbę jako wartownik w obozach w Lublinie (i jego podobozie Warschau) oraz Dachau. 25 lutego 1947 został wydany Polsce przez władze amerykańskie. Za mordowanie więźniów podczas transportów z KL Warschau do KL Dachau został skazany 26 stycznia 1948 przez Sąd Okręgowy w Lublinie na karę śmierci przez powieszenie. Wyrok wykonano w połowie lipca 1948.

</doc>
<doc id="1537639" url="https://pl.wikipedia.org/wiki?curid=1537639" title="Czatní">
Czatní



</doc>
<doc id="1537640" url="https://pl.wikipedia.org/wiki?curid=1537640" title="Kazalnica w Stołach">
Kazalnica w Stołach



</doc>
<doc id="1537643" url="https://pl.wikipedia.org/wiki?curid=1537643" title="Tikehau">
Tikehau

Tikehau – atol w Polinezji Francuskiej, w archipelagu Tuamotu. Położony ok. 300 km od Tahiti. W najbardziej oddalonych miejscach posiada przekątną 26 km. Głównym zajęciem ludności zamieszkującej wyspę jest rybołówstwo.

</doc>
<doc id="1537648" url="https://pl.wikipedia.org/wiki?curid=1537648" title="Chris O’Dowd">
Chris O’Dowd

Christopher O’Dowd (ur. 9 października 1979 w Boyle) – irlandzki aktor i komik.
Życiorys.
Wczesne lata.
Urodził się i wychował w Boyle w hrabstwie Roscommon jako najmłodszy z pięciorga dzieci Denise, psychoterapeutki, i Seána, projektanta znaków. Reprezentował Roscommon w futbolu gaelickim w kategorii do lat 16, mniejszych i poniżej 21 lat. 
Studiował na wydziale polityki i socjologii na University College Dublin, jednak studiów nie ukończył. Uczęszczał do Londyńskiej Akademii Muzyki i Dramatu. 
Kariera.
Debiutował na kinowym ekranie jako James Matthews w kontrowersyjnym dramacie "Zmowa milczenia" ("Conspiracy of Silence", 2003), zainspirowanym autentycznymi wydarzeniami w irlandzkim Kościele katolickim. Zyskał rozpoznawalność jako Roy Trenneman w sitcomie Channel 4 "Technicy-magicy" ("The IT Crowd", 2006–2010, 2013), emitowanym w Polsce przez TVP2 od października do grudnia 2006, oraz na Comedy Central w marcu 2008. W niemieckim komediodramacie "Hotel very welcome" (2007) zagrał postać Liama.
Za rolę Lenniego Smalla w przedstawieniu Johna Steinbecka "Myszy i ludzie" w Longacre Theatre w 2014 był nominowany do Tony Award. W filmie fantastycznym Tima Burtona "Osobliwy dom pani Peregrine" (2016) wystąpił jako Frank. W musicalu Roba Marshalla "Mary Poppins powraca" (2018) z Emily Blunt użyczył głosu woźnicy Shamusowi. W 2019 otrzymał nagrodę Emmy w kategorii Najlepszy aktor w krótkometrażowym serialu dramatycznym lub komediowym za rolę Toma w serialu Sundance TV "Status związku".
Życie prywatne.
30 grudnia 2011 zaręczył się z brytyjską scenarzystką, reżyserką i prezenterką telewizyjną Dawn Porter, którą poślubił 26 sierpnia 2012. Mają dwóch synów - Arthura „Arta” (ur. 1 lutego 2015) i Valentine (ur. 1 lipca 2017).
Pomimo tego, że dorastał w rodzinie rzymskokatolickiej, O’Dowd stał się ateistą i wraz z wiekiem rozwinął filozofię antyteistyczną. Stwierdził, że religia jest „jak rasizm” pod względem potępienia.

</doc>
<doc id="1537651" url="https://pl.wikipedia.org/wiki?curid=1537651" title="Kirkby">
Kirkby

Kirkby – miasto w Wielkiej Brytanii, w Anglii, w regionie North West England, w hrabstwie Merseyside. W 2001 roku miasto liczyło 40 006 mieszkańców.
Znani ludzie związani z Kirkby:

</doc>
<doc id="1537655" url="https://pl.wikipedia.org/wiki?curid=1537655" title="Strofant wdzięczny">
Strofant wdzięczny

Strofant wdzięczny, skrętnik wdzięczny ("Strophanthus gratus") – gatunek rośliny z rodziny toinowatych ("Apocynaceae"). Pochodzi z ciepłych regionów Afryki (Gabon, Kamerun, Nigeria, Sierra Leone). Jest uprawiany w wielu krajach.
Morfologia i biologia.
Pnącze o pędach do 8 m długości i eliptycznych, owłosionych liściach. Są oliwkowozielone, mają wyraźną nerwację i czerwone ogonki liściowe. Kwiaty o dużym, dzwonkowatym i omszonym kielichu. Nasiona zawierają glikozyd strofantynę. Są białe z różowymi wybarwieniami, po przekwitnięciu stają się żółte. Długość kwiatów do 5 cm, średnica do 3,5 cm.
Zastosowanie.
Surowiec: Nasiona strofantu wdzięcznego - "Semen Strophanthi grati" - służą do otrzymywania uabainy.
Działanie: Uabainę, jak i strofantynę K stosuje się w sytuacjach, w których konieczne jest natychmiastowe zadziałanie kardenolidu: w ostrej niewydolności krążenia, w ostrym obrzęku płuc spowodowanym lewokomorową niewydolnością serca, ostrej duszności napadowej, ostrej zastoinowej niewydolności krążenia podczas chorób gorączkowych, silnej niemiarowości ponadkomorowej oraz w trzepotaniu przedsionków.

</doc>
<doc id="1537656" url="https://pl.wikipedia.org/wiki?curid=1537656" title="Skrętnik wdzięczny">
Skrętnik wdzięczny



</doc>
<doc id="1537657" url="https://pl.wikipedia.org/wiki?curid=1537657" title="Strophanthus gratus">
Strophanthus gratus



</doc>
<doc id="1537660" url="https://pl.wikipedia.org/wiki?curid=1537660" title="Wyżni Liptowski Kostur">
Wyżni Liptowski Kostur



</doc>
<doc id="1537661" url="https://pl.wikipedia.org/wiki?curid=1537661" title="Niżni Liptowski Kostur">
Niżni Liptowski Kostur



</doc>
<doc id="1537665" url="https://pl.wikipedia.org/wiki?curid=1537665" title="Solanka Richtera">
Solanka Richtera

Solanka Richtera ("Salsola richteri" (Moq.) Kar. ex Litv.) – gatunek w różnych systemach klasyfikacyjnych włączany do rodziny komosowatych lub szarłatowatych. W stanie dzikim występuje na pustynnych piaskach w Azji Środkowej (Iran, Turkmenistan, Uzbekistan, Pakistan).
Morfologia.
Krzew lub niewysokie drzewo do 3 m wysokości. Ma wąskie liście i kwiaty promieniste w kątach szczytowych liści. Owocem jest orzeszek 1-jednonasienny.
Zastosowanie.
Roślina lecznicza zawierająca alkaloid używany przy leczeniu nadciśnienia.

</doc>
<doc id="1537666" url="https://pl.wikipedia.org/wiki?curid=1537666" title="Salsola Richteri">
Salsola Richteri



</doc>
<doc id="1537667" url="https://pl.wikipedia.org/wiki?curid=1537667" title="Guisborough">
Guisborough

Guisborough – miasto i civil parish w Wielkiej Brytanii, w Anglii, w regionie North East England, w hrabstwie North Yorkshire, w dystrykcie (unitary authority) Redcar and Cleveland. Leży na pograniczu parku narodowego North York Moors, 12,7 km od miasta Middlesbrough, 64,2 km od miasta York i 342,5 km od Londynu. W 2011 roku civil parish liczyła 17 777 mieszkańców. Guisborough jest wspomniane w Domesday Book (1086) jako "Chigesburg"/"Ghigesborg"/"Ghigesburg"/"Gighesborc"/"Giseborne".

</doc>
<doc id="1537668" url="https://pl.wikipedia.org/wiki?curid=1537668" title="Międzynarodowa Akademia Prasy">
Międzynarodowa Akademia Prasy

Międzynarodowa Akademia Prasy (ang. "International Press Academy" – IPA) − ufundowana w 1996 roku przez Mirjanę Van Blaricom. Akademia zrzesza największą liczbę organizacji prasowych na świecie, dziennikarze i krytycy filmowi przynależni do organizacji rozdają co roku swoje nagrody filmowe − Satelity – za działalność filmową i telewizyjną, nagrodę New Media oraz Nagrody specjalne. 
Mirjana Van Blaricom była przewodniczącą Stowarzyszenia Prasy Zagranicznej akredytowanej przy Hollywood, które corocznie przyznaje Złote Globy. W 1996 roku utworzyła nową organizację, której nagrody są przeciwwagą Złotych Globów.

</doc>
<doc id="1537672" url="https://pl.wikipedia.org/wiki?curid=1537672" title="Karino (film)">
Karino (film)

Karino – polski film familijny z 1976 roku. Jest to kinowa wersja serialu telewizyjnego o tym samym tytule z 1974 roku.
Film kręcono w Iwnie i Warszawie (Tor wyścigów konnych Służewiec).
Obsada.
i inni

</doc>
<doc id="1537676" url="https://pl.wikipedia.org/wiki?curid=1537676" title="Zazdrość o penisa">
Zazdrość o penisa



</doc>
<doc id="1537678" url="https://pl.wikipedia.org/wiki?curid=1537678" title="Strączyniec wąskolistny">
Strączyniec wąskolistny



</doc>
<doc id="1537679" url="https://pl.wikipedia.org/wiki?curid=1537679" title="Siężybób wąskolistny">
Siężybób wąskolistny



</doc>
<doc id="1537681" url="https://pl.wikipedia.org/wiki?curid=1537681" title="Cassia angustifolia">
Cassia angustifolia



</doc>
<doc id="1537683" url="https://pl.wikipedia.org/wiki?curid=1537683" title="Mazepa (film 1975)">
Mazepa (film 1975)

Mazepa – polski dramat kostiumowy z 1975 roku, zrealizowany na podstawie sztuki Juliusza Słowackiego pod tym samym tytułem.
Opis fabuły.
Amelia jest młodą i piękną żoną niemłodego już wojewody. W dziewczynie zakochuje się trzech mężczyzn: syn wojewody z pierwszego małżeństwa Zbigniew oraz goszczący u wojewody król Jan Kazimierz i jego dworzanin, Jan Mazepa, odważny i przebiegły Kozak. Walka o kobietę prowadzi do tragicznego finału, w którym śmierć zbiera obfite żniwo.
Realizacja.
Film nakręcono w plenerach zamku w Niedzicy, Białym Borze i Jaworkach. Jest to reżyserski debiut Gustawa Holoubka w kinie.

</doc>
<doc id="1537686" url="https://pl.wikipedia.org/wiki?curid=1537686" title="Buxton">
Buxton

Buxton – miasto w Wielkiej Brytanii, w Anglii, w regionie East Midlands, w hrabstwie Derbyshire. Leży 27,6 km od miasta Matlock, 47,2 km od miasta Derby i 230,2 km od Londynu. W 2001 roku miasto liczyło 20 836 mieszkańców.
Sport.
W Buxton ma siedzibę klub żużlowy Buxton Hitmen, piłkarski Buxton F.C. oraz inne kluby sportowe.

</doc>
<doc id="1537688" url="https://pl.wikipedia.org/wiki?curid=1537688" title="Nagroda Satelita">
Nagroda Satelita

Nagroda Satelita lub Złoty Satelita (ang. "Satellite Awards") − nagroda filmowa przyznawana na wzór Złotych Globów przez Międzynarodową Akademię Prasy od 1996 roku. Nagrody przyznawane są za produkcje kinowe jak i telewizyjne, przyznaje się również specjalne nagrody okolicznościowe.
Statuetka przedstawia kobietę umieszczoną na cokole trzymającą w wyciągniętych ku górze rękach satelitę.

</doc>
<doc id="1537690" url="https://pl.wikipedia.org/wiki?curid=1537690" title="Alojzy Nagel">
Alojzy Nagel

Alojzy Nagel (kasz. Alosz Nôdżel, ur. 26 maja 1930 r. w Kielnie k. Wejherowa, zm. 19 lipca 1998 r. w Gdyni), kaszubski poeta i prozaik, autor opowiadań dla dzieci i wspomnień.
Życiorys.
Alojzy Nagel urodził się 26 maja 1930 r. w rodzinie krawca Leona i Gertrudy Naglów w Kielnie w ówczesnym powiecie morskim. Był środkowym z trojga rodzeństwa; miał dwie siostry. Jego ojciec stracił rękę na froncie I wojny światowej i otrzymywał pokaźną rentę z Niemiec. Matka również była krawcową. W 1937 r. A. Nagel zaczął chodzić do polskiej szkoły w Kielnie, którą - już jako szkołę niemiecką - ukończył w 1944 r. Jego rodzina ukrywała uciekiniera z obozu. W 1943 r. stracił matkę, która zmarła na serce, a w styczniu 1945 r. - ojca, zastrzelonego w czasie działań wojennych. Pod koniec wojny mieszkał w Miszewie. Opiekowała się nim siostra matki Wanda Hallmann (1907-1951), którą upamiętnił potem we wspomnieniach. Po wojnie pracował przy odbudowie kościoła w Kielnie, a w 1947 r. zaczął naukę w gimnazjum i liceum ogólnokształcącym księży werbistów w Górnej Grupie k. Grudziądza. W 1950 r., chcąc uniknąć wojska, wstąpił do zakonu w Pieniężnie k. Olsztyna i zaczął studiować teologię. W 1952 r. wystąpił z zakonu z powodu słabego zdrowia i problemów ze słuchem. Po śmierci ciotki wrócił do Kielna, gdzie mieszkał w biedzie w rozpadającym się domku przy kościele. Pracował w kilku różnych instytucjach i przedsiębiorstwach, najczęściej jako pracownik niewykwalifikowany, ale w 1958 r. był referentem działu zakupów w gminnej spółdzielni w Szemudzie. Z powodu postępującej głuchoty przeniósł się do domu opieki w Pucku, a później w Wejherowie, gdzie miał podstawowe utrzymanie. W 1966 r. zdał eksternistycznie maturę, a w 1967 r. podjął pracę w księgarni. Pracował też w spółdzielni inwalidów. Miał tzw. trzecią grupę inwalidztwa. Rodziny nigdy nie założył. W 1983 r. przeszedł na emeryturę. W związku z trudną sytuacją materialną wstąpił po stanie wojennym do kontrolowanego przez nowe władze Związku Literatów Polskich. Krótko mieszkał w rodzinnym Kielnie, a lata od 1986 r. spędził w Gdyni w domu „Za falochronem” w dzielnicy Witomino-Radiostacja. Jego 65. urodziny były okazją do oddania mu choć w części należnego hołdu. Nagel otrzymał wtedy m.in. Nagrodę literacką wojewody gdańskiego (którym był Maciej Płażyński) za rok 1994. W maju 1995 r. w Muzeum Piśmiennictwa i Muzyki Kaszubsko-Pomorskiej w Wejherowie zorganizowano wystawę „Alojzy Nagel - życie i twórczość” oraz obchody ku czci twórcy, na których A. Nagel był obecny. W ostatnich latach życia miał poważne problemy ze zdrowiem i stale przebywał w ośrodku w Chwarznie. Tam zmarł 19 lipca 1998 r. Pochowany został 23 lipca 1998 r. w Kielnie. W pierwszą rocznicę śmierci Gmina Szemud i Zrzeszenie Kaszubsko-Pomorskie ufundowało okazały nagrobek poecie. W Kielnie istnieje też ulica Alojzego Nagla, natomiast w pobliskim Nowym Dworze Wejherowskim 26 maja 2003 r. jego imię nadano szkole podstawowej. Otrzymała ona sztandar, a Wiesława Witosława Frankowska skomponowała hymn szkoły do kaszubskiego tekstu jej Patrona.
Twórczość.
Alojzy Nagel zaczął pisać dość wcześnie, bo już w szkole, i w dwóch językach: po polsku i łacinie. Za namową Lecha Bądkowskiego zaczął pisać po kaszubsku. Trafił do Koła Młodych przy gdańskim oddziale ZLP, a w 1953 r. zadebiutował jako poeta w „Dzienniku Bałtyckim”, gdzie wydrukował kilka rymowanych kaszubskich bajek z morałem. Publikował w takich pismach jak: „Kamena”, „Kaszëbë”, „Litery”, „Gromada - Rolnik Polski”, „Biuletyn Zrzeszenia Kaszubsko-Pomorskiego” czy „Pomerania”. W połowie lat 60. wstąpił do Stowarzyszenia Twórców Ludowych w Lublinie. W „Pomeranii” pisywał też kaszubskie felietony pod pseudonimem. Wiele jego wierszy ukazało się w rozmaitych antologiach, było też tłumaczonych na kilka języków, m.in. na niemiecki, i opatrywanych muzyką.
W 1968 r. Nagel otrzymał wejherowską Nagrodę Remusa, a w 1970 r. ukazał się pierwszy samodzielny tom jego wierszy pt. „Procem nocë”, zawierający 30 utworów. (Nazwisko autora na stronie tytułowej podano jako „Nagiel”; podobne rozbieżności można znaleźć też np. w prasie.) Wydano 600 egzemplarzy tej książeczki, wznowionej też po śmierci autora. Przygotował ją Wojciech Kiedrowski, który inaugurował wtedy działalność wydawnictwa ZK-P. W tym samym roku Nagel został członkiem ZLP i otrzymał nagrodę Wojewódzkiej Rady Narodowej w Gdańsku. Obszerny tom wierszy Nagla przygotował i wydał w 1971 r. Leon Roppel. Jego tytuł, „Cassubia fidelis”, czyli „Kaszuby wierne” (w domyśle: Polsce), był koncesją na rzecz polonocentrycznych poglądów redaktora, który również opatrzył książkę posłowiem. Siłami dwóch instytucji i z pomocą Jerzego Kiedrowskiego wydano 1000 sztuk tej książki. Autorowi przyznano wtedy też Srebrny Krzyż Zasługi. W 1972 r. Nagel otrzymał kaszubski Medal Stolema. W 1975 r. ogłosił jeszcze skromny tom refleksyjnych wierszy „Astrë” (27 utworów w wyborze Bolesława Faca, 1000 egz. nakładu), dedykowany Alesiowi Trojanowskiemu z Białorusi. Potem zaczął pisać dla dzieci.
W 1977 r. ukazał się tom krótkich bajek dla dzieci Nagla pt. „Nënka Roda i ji dzôtczi”, poprzedzony wierszem „Nie zabôczta”, z ilustracjami Gerarda Dziecielskiego (2000 egz.), a w 1979 r. następny, większy, pt. „Cëdowny wzérnik”, też z ilustracjami G. Dziecielskiego (2000 egz.). Pierwszy z nich przetłumaczyła Izabella Trojanowska i ukazał się on jako „Matka Przyroda i jej dzieci” w 1981 r. w nakładzie 100 tys. egzemplarzy i z ilustracjami Jana Miśka. Nagel opublikował jeszcze dwa tomy dla dzieci: poetycki „Szadi Władi” (1983) i prozatorski „Dzéwczę i krôsnięta” (1988), z ilustracjami Małgorzaty Marczak, który zawierał 45 bajek i którego nakład wyniósł 2000 egz. Szybko ukazało się jego polskie tłumaczenie, również autorstwa I. Trojanowskiej i w identycznej szacie graficznej, pt. „Dziewczynka i krasnoludki”, opublikowane w 40-tysięcznym nakładzie.
Pod koniec życia Nagel wrócił do poważnej liryki i w 1992 r. ogłosił niewielki refleksyjny tom wierszy religijnych pt. „Otemknij dwiérze”, zredagowany przez Stanisława Pestkę i dedykowany bp. Andrzejowi Śliwińskiemu (2000 egz.). Twierdził, że tematy, które w nim porusza, są trwałe i nieprzemijające. W 1993 r. ogłosił - w niewielkim nakładzie 99 sztuk, skromnej poligrafii i w redakcji Stanisława Jankego - wspomnienia z dzieciństwa pt. „Świecka apostołka Wanda Hallmann”, skupione na osobie ciotki - opiekunki autora. Tłumaczył też Nowy Testament na język kaszubski. Publikował w prasie i periodykach, wiele wierszy, zwłaszcza okolicznościowych, rozdał. Miał widoczną łatwość tworzenia. Mimo głuchoty udzielał się towarzysko i oficjalnie (nosił aparat). Krytykował m.in. bieżące życie polityczne, które skłoniło go też do napisania wspomnianych wierszy religijnych. W 1995 r. wręczono mu kaszubskie wyróżnienie - Srebrną Tabakierę Abrahama - przyznawane przez gdyński oddział ZK-P, organizacji, którą poeta krytykował za niedostateczną kaszubskość.
Krytycy i recenzenci, m.in. Tadeusz Bolduan, Jan Drzeżdżon, Bolesław Fac i Stanisław Janke, podkreślają liryczność poezji Alojzego Nagla, jej lapidarność i prostotę. Jego wiersze są często lakoniczne, ale pełne uczuć, melancholii, a nawet pesymizmu. W formie są raczej klasyczne, zwrotkowe i rymowane, nie ma w nich eksperymentowania ani przesady. Pisane są w mowie rodzimej autora, czyli gwarze okolic Kielna. Za to w twórczości dla dzieci Nagel jest pogodnym i dowcipnym poetą i bajkopisarzem. Właśnie jego utwory dla dzieci pojawiają się ostatnio we wznowieniach oraz także w podręcznikach języka kaszubskiego. W 1997 r. siłami dwóch instytucji i przy wsparciu Gminy Szemud oraz Muzeum Piśmiennictwa i Muzyki Kaszubsko-Pomorskiej w Wejherowie wydano też wybór (28 wierszy) „poważnej” poezji A. Nagla pt. „Nie spiéwôj pùsti nocë”, pod redakcją S. Jankego, z ilustracjami J. Miśka i w zmodyfikowanej pisowni. W 1999 r. wznowiono pierwszy tom jego poezji, czyli „Procem nocë”, poprawiony, w uwspółcześnionej pisowni i z krótkim życiorysem autora. W rękopisie pozostały m.in. jego wspomnienia pt. „Moje żëcé”, przechowywane w MPiMK-P. 

</doc>
<doc id="1537691" url="https://pl.wikipedia.org/wiki?curid=1537691" title="Gierman Skurygin">
Gierman Skurygin

Gierman Skurygin (ros.: "Герман Скурыгин"; ur. 15 września 1963 w Wutnie, w Udmurcji, zm. 28 listopada 2008 w Iżewsku) − rosyjski lekkoatleta, chodziarz, srebrny medalista Mistrzostw Świata w Lekkoatletyce w 2003 w chodzie na 50 km. Jako pierwszy ukończył dystans 50 km na Mistrzostwach Świata w Lekkoatletyce w 1999, lecz został zdyskwalifikowany po wykryciu zażywania środków dopingujących. Złoty medal tych zawodów został mu odebrany. Z powodu dyskwalifikacji nie występował w zawodach w latach 1999-2001. Zmarł na zawał serca.

</doc>
<doc id="1537693" url="https://pl.wikipedia.org/wiki?curid=1537693" title="Wściekły">
Wściekły

Wściekły – polski film kryminalny z 1979 roku w reżyserii Romana Załuskiego, opowiadający historię seryjnego mordercy grasującego na terenie Polski.
O filmie.
Film został nakręcony na podstawie opowiadania Jerzego R. Milicza, które zostało luźno oparte na historii zabójstw dokonywanych w latach 1946–1957 przez Władysława Baczyńskiego i straconego za ich popełnienie.
Plenery: Opole, Kraków, Warszawa (Komenda Główna Milicji Obywatelskiej przy ul. Puławskiej), Wrocław, Toruń (dworzec PKP, Hotel "Polonia" przy placu Teatralnym, ul. Przedzamcze i ul. Chełmińska), Siechnice.
W filmie wystąpiły żona (Jasna Chrzanowska-Cieślak) i córka (Katarzyna) odgrywającego główną rolę Bronisława Cieślaka.
Fabuła.
W opolskim parku w biały dzień zostaje zastrzelona młoda dziewczyna. Mimo tłumu ludzi, nikt nie widział sprawcy i nie słyszał strzału. Kilka dni później w Krakowie, we własnym zakładzie zostaje zastrzelony zegarmistrz. Sytuację wykorzystuje miejscowy opryszek Krawczyk, okradając warsztat zegarmistrza z zegarków. Oba strzały padły z tego samego małokalibrowego karabinka. Poza tym nie ma żadnego punktu zaczepienia.
Śledztwo prowadzi młody kapitan Bogdan Zawada z warszawskiej Komendy Głównej Milicji Obywatelskiej; absolwent psychologii, mąż i ojciec. Następnie psychopata zabija we Wrocławiu dyrektora Instytutu Automatyki. Śledczy znajdują w miejscu oddania strzału łuskę i krakowski bilet tramwajowy. Naczelny inżynier instytutu okazuje się być dawnym znajomym kapitana. Zawada udaje się na pogrzeb dyrektora instytutu.
Zawada przypuszcza, że kolejne zabójstwo to tylko kwestia czasu. Pojawia się nikły trop: oglądając zdjęcie z pogrzebu dziewczyny w Opolu zwraca uwagę na niewyraźną postać mężczyzny, który pojawił się na pogrzebie dyrektora we Wrocławiu. Ten nieznany nikomu z uczestników pogrzebów człowiek, z niewiadomych powodów uczestniczył w obu. Kapitan Zawada usiłuje określić motyw psychologiczny, którym kieruje się morderca. Zakłada, że wszystkie dotychczasowe zabójstwa były popełniane z nienawiści do ludzi, którzy byli szczęśliwi. 
Kolejną ofiarą strzelca jest pies, zastrzelony wieczorem w parku podczas spaceru ze swoim właścicielem. Następnie zabójca przenosi się do Torunia, gdzie w nocy strzela przez okno do leżącego z dziewczyną w łóżku mężczyzny, zabijając go. Milicjanci blokują drogi wyjazdowe z Torunia i rozpoczynają poszukiwania w toruńskich hotelach oraz wszelkich miejscach zakwaterowania. Dysponując niewyraźnym zdjęciem podejrzanego z pogrzebu w końcu docierają do recepcjonisty hotelu, który skierował podejrzanego do nierejestrowanej kwatery prywatnej Jadwigi Pyrnik. Ten trop jest właściwy. Tam okazuje się, że morderca faktycznie nocował, a dziewczynce, wnuczce właścicielki mieszkania, podarował lalkę wytworzoną w krakowskiej spółdzielni, w której pracuje. Zabójcą okazuje się Bolesław Dragacz, inspektor terenowy krakowskiej spółdzielni „Plastyka”. Milicjanci osaczają i szturmują jego mieszkanie przez otwór po wysadzeniu zamurowanych drzwi z sąsiedniego mieszkania. Dragacz ucieka przez okno z trzeciego piętra, jednak spada na posadzkę podwórka-studni. W ciężkim stanie trafia do szpitala, gdzie Zawada zadaje mu pytanie: "„Dlaczego strzelałeś do ludzi?”", ale nie otrzymuje odpowiedzi.
Obsada.
i inni

</doc>
<doc id="1537703" url="https://pl.wikipedia.org/wiki?curid=1537703" title="Yarm">
Yarm

Yarm – miasto i civil parish w Wielkiej Brytanii, w Anglii, w regionie North East England, w hrabstwie North Yorkshire, w dystrykcie Stockton-on-Tees, położone nad ujściem rzeki Leven do Tees. W 2011 civil parish liczyła 8384 mieszkańców. Yarm jest wspomniane w Domesday Book (1086) jako "Gerou"/"Iarun"/"Larun".

</doc>
<doc id="1537704" url="https://pl.wikipedia.org/wiki?curid=1537704" title="13. ceremonia wręczenia Satelitów">
13. ceremonia wręczenia Satelitów

13. ceremonia rozdania nagród Satelitów odbyła się 14 grudnia 2008 roku. Nominacje do tej nagrody zostały ogłoszone przez IPA 1 grudnia.
Najwięcej – po 3 nagrody – otrzymały filmy "Australia" i "Slumdog. Milioner z ulicy".
Laureaci i nominowani.
Laureaci nagród wyróżnieni są wytłuszczeniem

</doc>
<doc id="1537711" url="https://pl.wikipedia.org/wiki?curid=1537711" title="Taktyka spalonej ziemi">
Taktyka spalonej ziemi

Taktyka spalonej ziemi, metoda spalonej ziemi, polityka spalonej ziemi, strategia spalonej ziemi, zasada spalonej ziemi – stosowany od starożytności sposób prowadzenia działań wojennych polegający na niszczeniu wszystkiego, co może być przydatne stronie przeciwnej, obecnie zakazany przez Konwencje genewskie.
Mechanizm działania.
Niszczące działania mają miejsce podczas przemarszu lub wycofywania się armii, także na własnym terytorium. Celem jest pozbawienie nieprzyjaciela źródeł zaopatrzenia, spowolnienie poruszania się jego wojsk, pozbawienie możliwości późniejszego wykorzystania odzyskanego lub zdobytego majątku. Taktyka może być formą terroru wobec ludności cywilnej, odwetu czy szantażu itd.
Pierwotnie polegała na niszczeniu zbiorów, pól uprawnych, zapasów żywności lub studni z wodą pitną, co skutecznie uniemożliwiło prowadzenie wojny. Z czasem rozszerzyła się na niszczenie infrastruktury społecznej, technicznej, transportowej i komunikacyjnej. Obecnie dotyczy również rezerw paliwa, linii komunikacyjnych, bogactw mineralnych i materiałów przemysłowych, które mogłyby przydać się wrogiej armii.
Taktyka spalonej ziemi jest skuteczna i osłabia wojska przeciwnika, ale jej ofiarami padają przede wszystkim mieszkańcy pobliskich terenów, dlatego międzynarodowe prawo humanitarne konfliktów zbrojnych chroni dobra, które są niezbędne do przetrwania dla ludności cywilnej i zakazuje niszczenia: zapasów żywności, zbiorów, zbiorników z wodą pitną, urządzeń nawadniających, pól uprawnych oraz sfer rolniczych.
Konwencje genewskie.
Stosowanie taktyki spalonej ziemi jest zabronione przez Konwencje genewskie, ponieważ w znacznej mierze jej ofiarami zostaje ludność cywilna. W artykule 54 protokołów dodatkowych do Konwencji genewskich z 1977 roku, poświęconym ochronie dóbr niezbędnych dla przetrwania ludności cywilnej, zaznaczono:
Stosowanie taktyki spalonej ziemi może zostać potraktowane jako naruszenie Konwencji genewskich i tym samym zbrodnia wojenna.
Pierwsze użycie taktyki spalonej ziemi.
Pierwszy opis taktyki znajduje się w IV księdze „Dziejów” Herodota. Została ona użyta około 512 roku p.n.e. przez Scytów przeciw wojskom Dariusza I, Szachinszacha Imperium Achemenidów na terenach dzisiejszej Ukrainy. Z relacji Herodota wynika, że Scytowie i wspierające ich plemiona mieszkające za Dunajem, odcięły wojska Dariusza od zaopatrzenia. Uciekając przed atakiem podpalali pastwiska i niszczyli żywność. Tym samym perska armia zaczęła głodować, a ich konie padały. Scytowie zasypywali studnie i zabijali wszystkich, którzy pragnęli zdobyć pożywienie. Jednocześnie wielokrotnie cofali się i napadali na wroga. W efekcie trzystutysięczna armia Dariusza została zdziesiątkowana i zmuszona do odwrotu, choć praktycznie nie stoczyła żadnej bitwy.

</doc>
<doc id="1537713" url="https://pl.wikipedia.org/wiki?curid=1537713" title="Drganie normalne">
Drganie normalne



</doc>
<doc id="1537719" url="https://pl.wikipedia.org/wiki?curid=1537719" title="Kask jeździecki">
Kask jeździecki

Kask jeździecki – rodzaj kasku noszonego podczas jazdy konnej. Jest specjalnie zaprojektowany z myślą o ochronie głowy jeźdźca podczas upadków z konia oraz przypadkowych uderzeń twardymi elementami lub kopytem.
Podczas wielu oficjalnych konkursów jeździeckich bezwzględnie wymagane jest używanie kasków certyfikowanych, szczególnie podczas skoków i dużych prędkości. Kaski są coraz częściej używane także przez jeźdźców stylu angielskiego i uznawane za konieczne nakrycie głowy dla dzieci. Kaski są wymagane podczas wyścigów konnych, Wszechstronnego Konkursu Konia Wierzchowego i w skokach. Używanie kasków zyskuje popularność nawet wśród pasjonatów wypraw konnych i trekkingu konnego. Zauważalne są różne trendy w rodzajach stosowanych kasków w zależności od kultury lub regionu. Szczególnie niskie są statystyki używania kasków w Stanach Zjednoczonych, gdzie są one używane przez mniej niż jednego na ośmiu jeźdźców. Niektóre stany, jak Floryda czy Nowy Jork zaczynają wymagać używania kasków przez jeźdźców poniżej 14 roku życia.
Design.
Kask jeździecki posiada twardą i odporną na uderzenia skorupę, produkowaną ze sztucznego tworzywa lub plastiku. Czasem skorupa kasku pokrywana jest tkaniną, która nadaje mu atrakcyjniejszego wyglądu. Pod zewnętrzną powłoką skorupy znajduje się specjalna warstwa, mająca za zadanie absorbować siłę upadku lub uderzenia. Wewnętrzna wkładka zazwyczaj wyłożona jest miękkim materiałem, który zapewnia komfort jeźdźca podczas jazdy. Istotną cechą dobrego kasku jeździeckiego jest dobra wentylacja oraz stabilny, lecz komfortowy pasek, który utrzymuje hełm na głowie przez cały czas.
Kaskom jeździeckim poświęca się obecnie coraz więcej uwagi z racji ich specyfiki. Nie można ich porównać do kasków stosowanych w innych dyscyplinach, takich jak kolarstwo czy sporty motorowe. Kask jeździecki pokrywa większy obszar głowy niż kask rowerowy, zwłaszcza tylną część czaszki. Kask kolarski natomiast, stworzony jest z myślą o ochronie głównie przednich i górnych części głowy. Reasumując powyższe informacje, w jeździectwie najistotniejsza kwestią w kasku jest zapewnienie bezpieczeństwa. Aerodynamika odgrywa w nim znacznie mniejszą rolę niż w kolarstwie lub sportach motorowych. Design kasków jeździeckich oparty jest na angielskich czapkach stosowanych podczas polowań.
Część jeźdźców uważa, że kaski jeździeckie są gorące, niewygodne i cechują się nieatrakcyjnym wyglądem dlatego unikają ich ubierania. Jednakże tak popularne w środowisku jeździeckim czapki (łowieckie, kapelusze kowbojskie), na których wyglądzie opiera się współczesne wzornictwo kasków nie gwarantuje absolutnie żadnego bezpieczeństwa. Używanie kasków przez młodych adeptów jeździectwa staje się obowiązkiem w wielu krajach świata i coraz częściej jest wymagane przez instruktorów jeździectwa.
Prawo i przepisy dotyczące kasków.
Kaski jeździeckie muszą spełniać określone normy bezpieczeństwa, aby mogły być dopuszczone do stosowania w konkursach.
Stany Zjednoczone.
W stanach Floryda i Nowy Jork wprowadzono przepisy zobowiązujące młodych jeźdźców do noszenia kasków zawsze podczas jazdy, z niewielkimi wyjątkami. W 2009 roku, na Florydzie zadecydowano o obowiązku zakładania kasków przez młodzież do lat 16. W Nowym Jorku natomiast, taki obowiązek dotyczy jeźdźców do lat 14 już od 1999 roku. Związek Jeździecki Stanów Zjednoczonych (USEF) wymaga używania kasków w wielu klasach jeździeckich. Kaski muszą posiadać certyfikat ASTM/SEI. Przepisy USEF narzucają także noszenie certyfikowanych kasków przez wszystkich juniorów (do lat 18) w takich dyscyplinach jak ujeżdżenie czy skoki. Kask jest bezwzględnie wymagany od czasu wejścia na konia do czasu zejścia z niego na wszystkich pokazach. W niektórych sportach jeździeckich kaski wciąż nie są wymagane, jednak przepisy ewoluują w ostatnich latach i w każdej dyscyplinie są dozwolone jako nakrycie głowy. We wszystkich dyscyplinach związanych ze skokami noszenie kasków jest narzucone przez przepisy. Kaski muszą posiadać aktualne certyfikaty.
Świat.
Międzynarodowa Federacja Jeździecka (FEI) wymaga, aby podczas zawodów międzynarodowych, ochronne nakrycie głowy spełniało wymogi europejskie, brytyjskie, północnoamerykańskie oraz australijskie.
Estetyka i symbolika.
Krój kasków jeździeckich jest dostosowany do konserwatywnego stylu ubierania się przez jeźdźców z czapką jako okryciem głowy. Zewnętrzna warstwa klasycznego kasku jeździeckiego pokryta jest czarnym aksamitem lub podobnym materiałem z niewielkimi, elastycznymi wykończeniami.
Coraz bardziej powszechne staje się noszenie kasków gładkich bez materiałowych wykończeń. Popularne są także kaski z plastikową skorupą, mniej błyszczące z ozdobnymi otworami wentylacyjnymi na środku skorupy. Styl ten bywa różnie nazywany, w zależności od producenta. Potocznie nazywa się go jednak „skunk helmet” co w wolnym tłumaczeniu oznacza „skunksi kask”.
W związku z silnym rozwojem mody jeździeckiej i zanikaniem konserwatywnego stylu ubioru, coraz bardziej zauważalna staje się także ewolucja kasków. Wielu jeźdźców odeszło już od standardowych czarnych kasków, wybierając kaski w innych kolorach, czasem zawierające wzory (gwiazdki lub paski). Kask staje się integralną częścią ubioru jeźdźca i jest dopasowywany kolorystyczne do fraku, bryczesów czy innych elementów garderoby. Producenci kasków oferują nawet wykańczanie nakrycia głowy diamentami czy kryształami. W wielu zawodach jednak nie można jeszcze używać kasków w innych kolorach niż czarny, szary, brązowy lub granatowy. Pierwszą firmą na świecie, która wprowadziła zaawansowaną personalizację kasku jest francuski Samshield. Sklep jeździecki Equishop - polski dystrybutor sprzętu tej firmy oferuje na swojej stronie możliwość personalizacji w kreatorze on-line.
Produkowane są już nawet kaski w kształcie kowbojskich kapeluszy. Są one jednak popularne głównie w USA z uwagi na dyscypliny nawiązujące do westernów (tzw. western-style lub rodeo).
W niektórych kaskach można zaobserwować jeszcze czarną lub czerwona wstążkę z tyłu. Mają one symboliczne znaczenie i są związane z polowaniami. Czarne wstążki były używane na czapkach łowieckich podczas polowania na lisy. Czerwone natomiast zakładane były podczas polowania na jelenie.
Standardy.
Kaski jeździeckie muszą spełniać określone normy, aby mogły być dopuszczone do użytku w konkretnej konkurencji. Procedury weryfikacji zgodności kasku z normami są różne w wielu krajach świata. Wszystkie kaski spełniać muszą jednak ogólne zasady tworzone przez organizacje standaryzacyjne, które przy tworzeniu standardów kierują się zagrożeniami wynikającymi ze specyfiki konkretnej dyscypliny sportu.
Normy przyjmowane w Stanach Zjednoczonych i Nowej Zelandii są uznawane za bardziej rygorystyczne niż w pozostałych krajach. Niezależne testy przeprowadzone w 2003 roku przez Brytyjski Związek Handlu Jeździeckiego doprowadziły do wyznaczenia kilku projektów z oferty trzech największych producentów sprzętu jeździeckiego w Wielkiej Brytanii jako najbardziej tradycyjnych kasków, spełniających wszystkie normy bezpieczeństwa. Obecnie wszyscy producenci muszą dostosowywać design swoich kasków do wyznaczonych standardów.
Ocena zgodności.
Organizacje testujące zgodność sprzętu sportowego z wyznaczonymi standardami (np. kasków kolarskich, hokejowych lub jeździeckich) certyfikują produkty, które pomyślnie przejdą przez serię testów bezpieczeństwa, na które składają się m.in.: upadek na podłoże z wysokości ok. 2 metrów pod różnymi kątami lub uderzenie ostrym i twardym przedmiotem.
Stany Zjednoczone.
Obecnie w USA, kaski jeździeckie muszą spełniać standard ASTM F1163-04a z 2004 roku. Został on stworzony przez komitet producentów (w skład którego wchodziły osoby reprezentujące amerykańskich producentów kasków jeździeckich oraz użytkownicy kasków), a następnie opublikowany przez ASTM International (amerykańską organizację zajmującą się testami materiałów). Dotyczy on kryteriów bezpieczeństwa i metod ich testowania, ale nie określa standardów designu kasku. Standard został przyjęty przez Amerykański Instytut Normalizacyjny (ANSI) .
W Stanach Zjednoczonych, oceny zgodności kasków jeździeckich dokonuje zazwyczaj Instytut Bezpieczeństwa Sprzętu (SEI). Producenci kasków jeździeckich dostarczają próbki każdego modelu do SEI, który przeprowadza testy odporności na uszkodzenia określone przez ASTM. Jeżeli model testowy pomyślnie przejdzie testy, producent jest upoważniony do oznaczania wybranego modelu znakiem ASTM/SEI certified. SEI stale monitoruje rynek w poszukiwaniu fałszerstw i nieautoryzowanego korzystania z certyfikatu. Instytut publikuje aktualną listę certyfikowanych kasków na swojej stronie internetowej.
Pozostałe standardy w Stanach Zjednoczonych
Snell Memorial Foundation jest znana z wyznaczania standardów kasków dla motocyklistów. Opublikowała jednak również standard bezpieczeństwa dla kasków jeździeckich E2001. Jednak żaden związek jeździecki w Stanach nie wprowadził tego standardu do swoich przepisów. Znacznie częściej stosowanym jest standard ASTM.
Wielka Brytania.
Na terenie Wielkiej Brytanii jednym z obowiązujących standardów dotyczących kasków jest PAS 015 (ang. Product Approved Specification – Specyfikacja Zgodności Produktu). Określa on metody testowania absorpcji uderzenia, odporności na pęknięcie oraz szeroko pojętej trwałości. Innym standardem brytyjskim jest BS EN 1384:2012. Obydwa te standardy różnią się obecnie wyłącznie szczegółami. Ocena zgodności kasku z normami EN 1384 oraz ASTM F1163 jest w Wielkiej Brytanii wykonywana przez Instytut Inżynierii i Technologii (INSPEC).
Europa.
Europejskie normy EN 1384 (standardowe kaski) oraz EN 14572 (kaski wysokiej jakości) są standardami opublikowanymi przez Europejski Komitet Normalizacyjny w Brukseli. Są one stosowane w ocenie zgodności kasków jeździeckich w Europie. Czasami kody norm standaryzacyjnych EN są poprzedzane innym prefiksem, będącym oznaczeniem kraju, którego organizacja standaryzacyjna zmodyfikowała normę dopasowując ją do krajowych warunków lub przepisów. Na przykład, akronim DIN występujący przed EN oznacza Niemiecki Instytut Normalizacyjny (niem. Deutsches Institut für Normung).
Australia i Nowa Zelandia.
W Australii i Nowej Zelandii obowiązuje standard AS/NZ 3838:2006.
Świat.
Norma ISO 65:1996 wyznaczona przez Międzynarodową Organizację Normalizacyjną stanowi podstawę do określania certyfikatów wydawanych przez takie organizacje jak SEI czy INSPEC.
Porównanie standardów.
Standardy PAS 015:1998 oraz BS EN 1384:2012 są niemal identyczne. W przeciwieństwie do tego, ASTM F1163 oraz PAS 015 różnią się od siebie. Szereg badań z 1999 roku wskazuje, że w niektórych przypadkach, normy wyznaczone przez ASTM są nieznacznie lepsze. Obecnie toczone są dyskusje na temat różnic norm ASTM i EN w kwestii szczelin wentylacyjnych w kaskach jeździeckich. Debata skupia się także na tym, czy istnieje rzeczywista potrzeba, aby kask jeździecki był odporny na uszkodzenia ostrymi przedmiotami.
SEI jest akredytowany do certyfikowania normy ISO / IEC 65:1996 przez Amerykański Instytut Normalizacyjny (ANSI) oraz Kanadyjskiej Rady ds. Standardów (SCC). Oznacza to, że programy badawcze SEI są zgodne z normami ISO.

</doc>
<doc id="1537722" url="https://pl.wikipedia.org/wiki?curid=1537722" title="Noël de Castelnau">
Noël de Castelnau

Noël Marie Joseph Édouard, Vicomte de Curières de Castelnau (ur. 24 grudnia 1851 w Saint-Affrique, zm. 19 marca 1944 w Montastruc-la-Conseillère) – generał francuski, podczas I wojny światowej, jeden z propagatorów tzw. attaque à outrance, tj. działań ofensywnych za wszelką cenę, które miały prowadzi do szybkich sukcesów na polu walki.
Życiorys.
Urodził się w Saint-Affrique w Gaskonii w rodzinie o długich tradycjach wojskowych. W 1870 zaciągnął się do armii i brał udział w wojnie francusko-pruskiej w latach 1870 – 1871. Z uwagi na swoje przywiązanie do wiary katolickiej nazywany był „le Capucin Botté” („Kapucynem w oficerkach” lub „Walecznym Mnichem”).
Od 1911 do 1914 pełnił funkcję Szefa Sztabu przy generale Josephie Joffre i pomagał w opracowywaniu strategicznego Planu XVII dla armii francuskiej, mającego na celu odparcie ewentualnej inwazji niemieckiej i zajęcie Alzacji i Lotaryngii.
Po wybuchu I wojny światowej i francuskich niepowodzeniach na froncie w sierpniu 1914 organizował obronę Nancy. Podczas I bitwy nad Marną dowódca 2. Armii. Pod koniec 1914 na czele oddziałów francuskich podczas walk w Szampanii. W 1915 ponownie zostaje Szefem Sztabu głównodowodzącego wojskami francuskimi generała Joffre. W 1916 bierze udział w organizowaniu obrony bombardowanej przez Niemców twierdzy Verdun.
Podczas II wojny światowej zdystansował się od Philippe'a Petain'a, swojego dawnego przełożonego, krytykując "rewolucję narodową" oraz hierarchów kościelnych wspierających marionetkowe Państwo Francuskie. Zachęcił swoich potomków do wstąpienia w szeregi Sił Wolnych Francuzów, sam mimo sędziwego wieku wspierał potajemnie ruch oporu min. ukrywając broń dla Tajnej Armii.
Rodzina.
Żoną gen. de Castelnau była Marie Barthe (1858–1927). W czasie I wojny światowej poległo troje ich synów: Gérald (1879–1914), Hugues (1895–1915) i Xavier (1893–1914). W II wojnie światowej polegli jego wnuk Urbain de la Croix (1919–1945) oraz prawnukowie Jean de Curières de Castelnau (1913–1944) i Noël de Mauroy (1924–1944). Jest także pradziadkiem prawnika i działacza Francuskiej Partii Komunistycznej Régis'a de Castelnau.

</doc>
<doc id="1537724" url="https://pl.wikipedia.org/wiki?curid=1537724" title="Cisus">
Cisus



</doc>
<doc id="1537731" url="https://pl.wikipedia.org/wiki?curid=1537731" title="Stefano Normandis dei Conti">
Stefano Normandis dei Conti



</doc>
<doc id="1537736" url="https://pl.wikipedia.org/wiki?curid=1537736" title="Riccardo Annibaldeschi di Molaria">
Riccardo Annibaldeschi di Molaria



</doc>
<doc id="1537738" url="https://pl.wikipedia.org/wiki?curid=1537738" title="Płytki ceramiczne">
Płytki ceramiczne

Płytki ceramiczne – rodzaj fliz; cienkie (grubość średnio 6–16 mm) płytki wykonane z materiałów ceramicznych. Mają różnorodne kolory, kształty i zastosowanie. Są naturalne, nietoksyczne, łatwe w utrzymaniu, niepalne, dzięki czemu znajdują zastosowanie w łazienkach, kuchniach, pomieszczeniach sanitarnych. Niektóre z nich mają właściwości mrozoodporne, dzięki czemu zastosowane mogą być również na tarasach i elewacjach budynków.
Produkcja.
Po połączeniu składników (gliny, talku, piasku oraz uszlachetniających dodatków mineralnych) z odrobiną wody masę poddaje się procesowi ciągnienia, bądź prasowania. Następnie płytki są wypalane w temperaturze 1000–1300 °C. Proces ten trwa od 1 do 30 godzin. Ostatnim etapem produkcji płytek ceramicznych jest ich malowanie oraz dekorowanie. Dzięki temu procesowi płytki zyskują zróżnicowane kolory oraz motywy.
Gatunki.
Wyróżniamy 4 gatunki płytek ceramicznych:
Warto wspomnieć, że pojęcie gatunku płytek ceramicznych nie jest dokładnie zdefiniowane. W przypadku wyboru płytek ceramicznych innych niż pierwszego gatunku możemy mieć problem z uznaniem reklamacji. Dlatego warto przed zakupem zasięgnąć rady specjalisty.
Norma płytek ceramicznych.
Norma PN-EN 14411 to podstawowa norma płytek ceramicznych w Unii Europejskiej. W Normie Europejskiej zdefiniowano terminy i określono właściwości dotyczące płytek ceramicznych, w tym mozaiki (tj. dowolnego formatu, który można dopasować do kwadratowego obszaru o powierzchni 49 cm²), wytwarzanych metodą ciągnienia lub prasowania na sucho, przeznaczonych do wykładania podłóg (w tym schodów) i/lub ścian wewnątrz, i/lub na zewnątrz. Ponadto podano poziom wymagań dla tych właściwości i odniesiono się do stosowanych metod badań, jak również postanowień dotyczących oceny i weryfikacji stałości właściwości użytkowych.
Norma Europejska PN-EN 14411 nie ma zastosowania do:

</doc>
<doc id="1537740" url="https://pl.wikipedia.org/wiki?curid=1537740" title="Dyschondrosteoza Lériego-Weilla">
Dyschondrosteoza Lériego-Weilla

Dyschondrosteoza Lériego-Weilla (ang. Léri-Weill dyschondrosteosis, LWD) – rzadki, genetycznie uwarunkowany zespół wad wrodzonych. Charakteryzuje się karłowatością mezomeliczną i obecnością deformacji Madelunga. Choroba spowodowana jest mutacjami w genie "SHOX" w regionie pseudoautosomalnym PAR 1 chromosomu X albo Y. Opisali ją jako pierwsi André Léri i Jean A. Weill w 1929 roku.

</doc>
<doc id="1537741" url="https://pl.wikipedia.org/wiki?curid=1537741" title="Legend">
Legend



</doc>
<doc id="1537742" url="https://pl.wikipedia.org/wiki?curid=1537742" title="Zespół twarzowo-oczno-słuchowo-nerkowy">
Zespół twarzowo-oczno-słuchowo-nerkowy



</doc>
<doc id="1537746" url="https://pl.wikipedia.org/wiki?curid=1537746" title="Automatyczna toaleta publiczna">
Automatyczna toaleta publiczna

 
Automatyczna toaleta publiczna najczęściej spotykana jako wolnostojący obiekt prefabrykowany. Automatyczna toaleta publiczna tym różni się od tradycyjnej, że nie wymaga stałego dozoru osoby sprzątającej i pobierającej opłatę. Funkcja czyszczenia realizowana jest za pomocą urządzeń czyszczących, a za pobieranie opłaty odpowiada wrzutnik monet. 
Proces czyszczenia rozpoczyna się dopiero w momencie, gdy użytkownik opuści wnętrze obiektu. Aby uniknąć przypadkowego włączenia procesu czyszczenia, stosuje się systemy wykrywające obecność człowieka, za najskuteczniejszy uważa się wagę ukrytą w podłodze. 

</doc>
<doc id="1537753" url="https://pl.wikipedia.org/wiki?curid=1537753" title="Wira Rebryk">
Wira Rebryk

Wira Wiktoriwna Rebryk (ukr. Віра Вікторівна Ребрик; ur. 25 lutego 1989 w Jałcie) – ukraińska i rosyjska lekkoatletka specjalizująca się w rzucie oszczepem.
Zajęła 16. miejsce w eliminacjach i nie awansowała do finału podczas igrzysk olimpijskich w Pekinie. W 2005 zdobyła srebrny medal mistrzostw świata juniorów młodszych. Dwukrotna medalistka mistrzostw świata juniorów: Pekin 2006 i Bydgoszcz 2008. Srebrna medalistka Uniwersjady (Belgrad 2009). Dwukrotna młodzieżowa wicemistrzyni Europy (Kowno 2009 i Ostrawa 2011). W 2013 zajęła 11. miejsce na mistrzostwach świata w Moskwie. 10 lipca 2008 w Bydgoszczy ustanowiła, wynikiem 63,01 m, rekord świata juniorek (pobity w 2015). Wielokrotna rekordzistka Ukrainy (do 66,86 w 2012), złota medalistka mistrzostw Ukrainy oraz Rosji.
Po przyłączeniu Krymu do Rosji otrzymała rosyjskie obywatelstwo i wystąpiła do Ukraińskiej Federacji Lekkoatletycznej o zgodę na reprezentowanie Rosji, którą dostała w sierpniu 2015.
Rekord życiowy: 67,30 (2016).

</doc>
<doc id="1537755" url="https://pl.wikipedia.org/wiki?curid=1537755" title="Porozumienia o Partnerstwie i Współpracy">
Porozumienia o Partnerstwie i Współpracy

Umowy o Partnerstwie i Współpracy (ang. "Partnership and Cooperation Agreement- PCA") - szereg porozumień dwustronnych zawieranych przez Unię Europejską z państwami byłego ZSRR, a także z państwami Azji Południowo-Wschodniej (Wietnam, Filipiny).
Różniły się od porozumień zawieranych z pozostałymi państwami bloku socjalistycznego - układami europejskimi. Umowy o Partnerstwie i Współpracy nie zawierały umowy o stowarzyszeniu, nie wspominały o potencjalnym członkostwie tych państw w UE. Zawierane były na czas określony. Obecnie Komisja Europejska prowadzi rozmowy z Ukrainą w sprawach stowarzyszenia. Wyjątkowy charakter umów dwustronnych miała umowa z Rosją - Wspólna Przestrzeń Unia Europejska- Rosja
Linki zewnętrzne.
Przykłady umów dwustronnych:

</doc>
<doc id="1537759" url="https://pl.wikipedia.org/wiki?curid=1537759" title="Mangold">
Mangold



</doc>
<doc id="1537760" url="https://pl.wikipedia.org/wiki?curid=1537760" title="Izabella Wojczakowska">
Izabella Wojczakowska

Izabella Wojczakowska (ur. 24 marca 1974) – polska lekkoatletka specjalizująca się w rzucie oszczepem.
Kariera.
Rekordzistka Polski w rzucie oszczepem – 14 czerwca 1999 r. uzyskała w Warszawie wynik 53,37 m. Reprezentowała klub Skra Warszawa. Rekord życiowy: 56,32 m (30 czerwca 2001 r., Bydgoszcz). Poważna kontuzja ścięgna Achillesa uniemożliwiła jej dalszą karierę. Trenerką Izabelli Wojczakowskiej była Genowefa Patla, reprezentantka Polski na olimpiadzie w Barcelonie.
Obecnie jest nauczycielką wychowania fizycznego w Zespole Szkół nr 66 im. Stefana Batorego w Warszawie oraz trenuje młodych lekkoatletów w Akademickim Klubie Lekkoatletycznym Ursynów.

</doc>
<doc id="1537762" url="https://pl.wikipedia.org/wiki?curid=1537762" title="Chmurka tagów">
Chmurka tagów



</doc>
<doc id="1537764" url="https://pl.wikipedia.org/wiki?curid=1537764" title="Wyższa Szkoła Techniczno-Ekonomiczna w Świdnicy">
Wyższa Szkoła Techniczno-Ekonomiczna w Świdnicy

Wyższa Szkoła Techniczno-Ekonomiczna w Świdnicy – była polska niepubliczna szkoła wyższa w Świdnicy. Obecnie jest to Filia Akademii Humanistyczno–Ekonomicznej w Łodzi.
Uczelnia kształciła studentów na dwóch kierunkach na poziomie studiów zawodowych (licencjackich i inżynierskich) w trybie stacjonarnym i niestacjonarnym.
Historia.
Starania o powstanie w Świdnicy niepublicznej szkoły wyższej rozpoczęły się w 1999 roku z inicjatywy wieloletnich pracowników uczelni technicznych, a także przedstawicieli biznesu z Dolnego Śląska. W tym czasie kilka miast złożyło ofertę przekazania uczelni budynku na jej przyszłą siedzibę. Spośród tych propozycji wybrano Świdnicę, której władzę przeznaczyły biurowiec po zlikwidowanej Świdnickiej Fabryki Urządzeń Przemysłowych, przy ulicy Kliczkowskiej 34. Wyższa Szkoła Technologii Teleinformatycznych w Świdnicy zajmowała się kształceniem studentów z zakresu związanego z teleinformatyką.
Po trwającym ponad rok kapitalnym remoncie zdewastowanego obiektu przy pomocy władz samorządowych oraz zaadaptowania go na potrzeby szkolne i po uzyskaniu zgody Ministerstwa Edukacji Narodowej, rozpoczęto rekrutację na pierwszy rok akademicki 2001/2002 na dwa kierunki: informatyka oraz elektronika i telekomunikacja. Pierwszy rok akademicki w październiku 2001 roku zaczęło ponad 100 studentów.
9 września 2016 roku w Świdnicy został utworzony Wydział Zamiejscowy Akademii Humanistyczno–Ekonomicznej w Łodzi. 1 października tego samego roku Wyższa Szkoła Techniczno–Ekonomiczna została z nim połączona, stając się częścią AHE w Łodzi. Personel i majątek Szkoły zostały włączone w struktury Akademii. 
Podstawowe statystyki.
W szkole zatrudnionych było 29 pracowników naukowo-dydaktycznych (z czego 2 na stanowisku profesora zwyczajnego, 3 na stanowisku profesora nadzwyczajnego ze stopniem doktora habilitowanego, 17 na stanowisku adiunkta ze stopniem doktora i 7 magistrów na stanowisku asystenta).
Według stanu na rok akademicki 2011/2012 na uczelni studiowało około 500 studentów.
Program dydaktyczny.
Wyższa Szkoła Techniczno-Ekonomiczna w Świdnicy prowadziła następujące kierunki studiów:
Ponadto szkoła oferowała następujące studia podyplomowe:
Uczelnia oferowała także kursy dokształcające dla pracujących takie jak:
Wydziały.
W ramach uczelni działały dwa wydziały:

</doc>
<doc id="1537767" url="https://pl.wikipedia.org/wiki?curid=1537767" title="Przemysław Nowakowski">
Przemysław Nowakowski



</doc>
<doc id="1537772" url="https://pl.wikipedia.org/wiki?curid=1537772" title="Born to Be Wild">
Born to Be Wild

Born to Be Wild – rockowa piosenka z 1967 roku, napisana przez Marsa Bonfire. Utwór został nagrany przez kanadyjsko-amerykański zespół Steppenwolf.
Prekursor ciężkiego grania.
Piosenka jest niejednokrotnie nazywana pierwszym heavy metalowym utworem, uważa się również, że zainspirowała ona nazwę tego właśnie kierunku muzycznego, choć jest to kwestia sporna. Drugi wers piosenki (który odnosi się do „heavy metal thunder” – w oryginale jest nawiązaniem do wagi motocykla czy ówczesnych „krążowników szos”) jest pierwszym zanotowanym określeniem „heavy metal” w kontekście muzyki rockowej.
Utwór w filmie.
Piosenka w oryginale ukazała się po raz pierwszy w 1968, ale była regularnie włączana w różne albumy, składanki oraz soundtracki do filmów. Pierwszym z tych filmów był Easy Rider (1969). Różni się ona jednak nieco od oryginału: w początkowym fragmencie piosenki dołożono odgłosy ryczących silników motocyklowych. Kiedy film był w produkcji, utwór „Born to Be Wild” został użyty jako zamiennik, Peter Fonda chciał, aby to Crosby, Stills and Nash napisali muzykę. Szybko jednak okazało się, że piosenka pasuje idealnie do filmu.
Odbiór piosenki.
W 2004 utwór został sklasyfikowany na 129. miejscu listy 500 utworów wszech czasów magazynu "Rolling Stone".

</doc>
<doc id="1537774" url="https://pl.wikipedia.org/wiki?curid=1537774" title="Szkoła Wajdy">
Szkoła Wajdy

Szkoła Wajdy, także Wajda School (dawniej: "Mistrzowska Szkoła Reżyserii Filmowej Andrzeja Wajdy") – niepubliczna uczelnia w Warszawie. Jej założycielami byli reżyserzy Andrzej Wajda i Wojciech Marczewski, producentka filmowa Barbara Pec-Ślesicka oraz Wytwórnia Filmów Dokumentalnych i Fabularnych. Powstała w 2002 roku. Do stałych wykładowców należeli między innymi Edward Żebrowski, Maciej Sobieszczański, Joanna Kos-Krauze, Jacek Bławut, Marcel Łoziński i Vita Żelakeviciute.
Absolwentami szkoły są między innymi Brygida Frosztęga-Kmiecik, Marcin Wrona, Leszek Dawid, Andrzej Saramonowicz, Katarzyna Rosłaniec, Grzegorz Zgliński, Agnieszka Smoczyńska, Bodo Kox, Bartosz Konopka, Maciej Cuske, Marcin Sauter.
Kierunki.
Szkoła Wajdy jest też jednym z organizatorów konkursu scenariuszowego SCRIPT PRO (dawniej Hartley-Merrill).
W 2011 Andrzej Wajda i Wojciech Marczewski utworzyli „Wajda Studio”, działające przy szkole studio produkcyjne. Pierwszym pełnometrażowym filmem fabularnym Wajda Studio był "Sanctuary" w reżyserii Nory McGettigan – polsko-irlandzka koprodukcja z Janem Fryczem w roli głównej.

</doc>
<doc id="1537775" url="https://pl.wikipedia.org/wiki?curid=1537775" title="Park im. Szarych Szeregów">
Park im. Szarych Szeregów

Park im. Szarych Szeregów (do 27 maja 1994 r. "Park im. „Promienistych”") – park w Łodzi, położony pomiędzy ulicami Głowackiego, Staszica, Plater, Górniczą, Marysińską oraz ul. Boya-Żeleńskiego. Powierzchnia: 15,0 ha.
Park powstał w latach 1961–1964 na terenach, które w czasie okupacji leżały w granicach getta żydowskiego. Na potrzeby parku wyburzono część starej zabudowy i wyrównano teren. W latach 50. teren był bardzo zaniedbany, tworzyło się tam wysypisko śmieci. Park zaprojektowany przez K. Chrabelskiego oprócz zagospodarowania zieleni obejmował także budowę całego kompleksu wypoczynkowego.
W południowej części parku wybudowano basen z brodzikiem dla dzieci, boiska do siatkówki i badmintona, ogród jordanowski i sztuczne lodowisko. Dziś skorzystać możemy tylko z Pływalni „Promienistych”. W parku swój początek ma Szlak pamięci ofiar hitlerowskiego ludobójstwa.
W okolicy placu zabaw stoi pomnik-głaz ustawiony w parku 12 maja 1963 roku dla upamiętnienia działalności Młodzieżowego Oddziału Gwardii Ludowej „Promieniści”. Odsłonięcie pomnika odbyło się w 20. rocznicę bitwy, którą „Promieniści” stoczyli pod Głownem z Niemcami. Na pomniku wyryty jest (dziś bardzo nieczytelny) napis o treści:
Większa część parku rozciąga się po północnej stronie ul. Boya-Żeleńskiego pomiędzy ulicami Staszica, Plater, Górniczą i Marysińską. W środkowej części parku, na wysokości ul. Brackiej znajduje się "Pomnik Martyrologii Dzieci", tzw. "Pomnik Pękniętego Serca", autorstwa Jadwigi Janus, którego odsłonięcie nastąpiło 9 maja 1971 roku, w 26. rocznicę zwycięstwa nad faszyzmem. Pomnik ma kształt ośmiometrowego pękniętego serca, w szczelinie którego stoi postać wychudzonego chłopca o nieproporcjonalnej budowie. Postać zaprojektowano na podstawie zdjęcia byłego więźnia obozu dziecięcego Edwarda Barana. Na płycie przy pomniku znajduje się napis:
Pomnik powstał dla upamiętnienia dzieci zamordowanych w tzw. prewencyjnym obozie policji bezpieczeństwa dla młodzieży polskiej w Łodzi ("Polen-Jugendverwahrlager der Sicherheitspolizei"). Obóz założony w grudniu 1942 roku w kwadracie ulic Plater, Brackiej, Górnicza, Sporna, otoczony był wysokim murem, na rogach zamontowano reflektory i wieżyczki strzelnicze. Według założeń miał być miejscem przetrzymywania młodzieży przyłapanej na drobnych kradzieżach lub której rodzice zostali aresztowani lub straceni. Zarządzenie Głównego Urzędu Bezpieczeństwa Rzeszy mówiło, iż do obozu powinno się kierować „przestępców lub dzieci zaniedbane od 8 do 16 lat”. Dzieci które ukończyły 16 lat wywożone były do obozów koncentracyjnych dla dorosłych. Przez obóz do 18 stycznia 1945 roku, kiedy obóz został wyzwolony, przeszło około kilka-kilkanaście tysięcy dzieci, w wieku od 8 do 16 lat (nie jest znana dokładna liczba ofiar, gdyż Niemcy zabrali lub zniszczyli dokumentację obozu podczas ewakuacji). Głód, praca ponad siły, fatalne warunki sanitarne, brutalne traktowanie młodocianych więźniów powodowały wysoką śmiertelność, wyzwolenia doczekał się niecały tysiąc dzieci.
Pomnik powstał z inicjatywy wychowanków Ośrodka Szkolno-Wychowawczego dla Dzieci Głuchych w Przemyślu. Akt erekcyjny wmurowano 13 września 1969 roku, zapisano w nim:
Co roku 1 czerwca, w Międzynarodowy Dzień Dziecka o godz. 12.00 przed pomnikiem odbywają się uroczystości, na które przyjeżdżają Członkowie Koła Byłych Więźniów Hitlerowskiego Obozu Koncentracyjnego Dla Dzieci i Młodzieży w Łodzi. Od 1988 roku wręczane są również medale „Serce – Dziecku”. Kapituła Medalu składa się z uczniów gimnazjów i szkół średnich i co roku wyróżnia do 10 dorosłych, które w specjalny sposób zasłużyły się w pracy na rzecz dzieci. Wśród wyróżnionych znaleźli się nauczyciele, pedagodzy, działacze organizacji charytatywnych.
W latach 2004–2005 przeprowadzono modernizację parku, m.in. przebudowano alejki, uzupełniono nasadzenia, odnowiono pomnik. Przed pomnikiem Pękniętego Serca powstał wybrukowany plac, również główne alejki zostały wybrukowane, a pozostałe są glinkowo-żwirowe.
Z ciekawszych gatunków w parku rosną m.in. wiąz górski odmiany Camperdowna, tzw. wiąz płaczący (rośnie przy głównej alei w północnej części parku), klon pospolity odmiany Drummonda (rośnie już na terenie pływalni, tuż przy ogrodzeniu).

</doc>
<doc id="1537777" url="https://pl.wikipedia.org/wiki?curid=1537777" title="Evergetenbund">
Evergetenbund

Evergeten (greka: Euergeten czyli "Dobroczyńcy"; niem. Evergetenbund) był to związek podobny do wolnomularskich, założony w roku 1792 na Śląsku, rozwiązany w 1795 r.
Pochodzenie nazwy "Evergeten" (Evergetä lub Euergeten) być może wiąże się z określeniem starożytnego ludu w perskiej prowincji Drangiana, wspomnianego przez króla Cyrusa Starszego, jako ludu "dobroczyńców", ponieważ pomogli mu w zaopatrzeniu armii na pustyni.
Założyciele związku "Evergeten".
Pod koniec XVIII wieku w Prusach rewolucyjne idee się uzewnętrzniały w powstawaniu konspiracyjnych związków. Jednym z nich był związek "Evergeten" założony w Głogowie wiosną 1792 r. wraz z grupą przyjaciół przez 25-letniego porucznika "Augusta Wilhelma von Leipzigera". Celem i zadaniem związku miało być kontynuowanie idei zakazanego od 1785 r. zakonu iluminatów, to znaczy szerzenie oświaty i propagowanie idei oświeceniowych. Wśród grupy przyjaciół najwybitniejszymi byli: 
Gdy w 1792 r. porucznik von Leipziger poszedł na wojnę przeciw Francji, kierownictwo związku powierzono profesorowi Feßlerowi na zamku "Carolath", który zajmował stanowisko ugodowe, to znaczy nie chciał angażować się w działalność polityczną w przeciwieństwie do Zerboniego i jego kolegi Salice-Contessa dążących do rozpętania rewolucji w Prusach. Feßler postępował według zasady, że działalność kulturalno-oświatowa winna wyprzedzać zmiany polityczne.
Prusy w wyniku II rozbioru Polski uzyskały nowe terytoria, nazwane Prusy Południowe, Zerboni otrzymał w 1793 r. nowe stanowisko w "izbie wojenno-ekonomicznej" administracji państwowej w Piotrkowie Trybunalskim, co miało fatalne skutki dla niego osobiście oraz dla związku "Evergeten". Józef Zerboni z młodszym bratem Karolem, porucznikiem von Leipziger i kolegą szkolnym Salice-Contessa, działając wspólnie i w porozumieniu w sposób zorganizowany usiłował zwalczać korupcję i inne nadużycia w administracji państwa pruskiego, w związku z tym publikował w prasie krytyczne artykuły, co jednak nie przyczyniło się do poprawy sytuacji. Wobec tego Zerboni 12 października 1796 r. opublikował w gazetach wybitnie napastliwy list otwarty do ministra pruskiego hrabiego "von Hoyma". Wobec takiego zuchwalstwa, władze państwowe widziały się zmuszone do podjęcia działań, w wyniku których bracia Zerboni, von Leipziger i Salice-Contessa zostali uwięzieni, a jednocześnie wszczęto dochodzenie, przeprowadzono rewizje, co doprowadziło do ujawnienia związku "Evergeten" i prześladowania jego członków jako pruskich Jakobinów.
Po śmierci króla Prus w 1797 r. w ramach zwyczajowej amnestii związanej z wstąpieniem na tron następnego króla Prus bracia Zerboni i Salice-Contessa zostali zwolnieni, jednak Józef został postawiony przed sądem i skazany. Ostatecznie po kilkunastu latach król Prus przywrócił go do służby i mianował w 1815 r. naczelnym prezesem Księstwa Poznańskiego.

</doc>
<doc id="1537779" url="https://pl.wikipedia.org/wiki?curid=1537779" title="Przemysław Nowakowski (scenarzysta)">
Przemysław Nowakowski (scenarzysta)

Przemysław Nowakowski (ur. 13 września 1970 w Warszawie) - polski dziennikarz, dramaturg, scenarzysta filmowy i telewizyjny.
Życiorys.
W 1994 ukończył studia w Instytucie Historii Sztuki Uniwersytetu Warszawskiego. Studiował także na Uniwersytecie Kalifornijskim w Los Angeles, w Binger Film Institute w Amsterdamie i Mistrzowskiej Szkole Filmowej Andrzeja Wajdy.
Pracował jako dziennikarz w Polskim Radiu, prowadził program "Seans filmowy" w Telewizji Polskiej. Jest autorem scenariuszy seriali telewizyjnych, filmów fabularnych oraz sztuk teatralnych.

</doc>
<doc id="1537781" url="https://pl.wikipedia.org/wiki?curid=1537781" title="Zespół Werdniga-Hoffmanna">
Zespół Werdniga-Hoffmanna

Zespół Werdniga-Hoffmanna (ang. Werdnig–Hoffmann disease) – dawne określenie niemowlej postaci rdzeniowego zaniku mięśni (tzw. postaci I), rzadkiej choroby genetycznej powodującej postępujące obumieranie motoneuronów i słabnięcie mięśni szkieletowych. Opisali ją niezależnie od siebie Johann Hoffmann i Guido Werdnig.

</doc>
<doc id="1537783" url="https://pl.wikipedia.org/wiki?curid=1537783" title="Zespół Werdniga-Hoffmana">
Zespół Werdniga-Hoffmana



</doc>
<doc id="1537786" url="https://pl.wikipedia.org/wiki?curid=1537786" title="Lindsay Duncan">
Lindsay Duncan

Lindsay Vere Duncan (ur. 7 listopada 1950 w Edynburgu) – szkocka aktorka filmowa, telewizyjna i teatralna.

</doc>
<doc id="1537790" url="https://pl.wikipedia.org/wiki?curid=1537790" title="October Mega Tour">
October Mega Tour

October Mega Tour – pierwsza duża trasa koncertowa hard rockowego/glam metalowego zespołu Hot Leg, którego wokalistą, gitarzystą i frontmanem jest, znany wcześniej z The Darkness, Justin Hawkins i odbyła się w całości w październiku 2008 roku. W trakcie trasy zespół koncertował w Wielkiej Brytanii. 
Koncerty.
Daty, miasta i miejsca koncertów: 

</doc>
<doc id="1537793" url="https://pl.wikipedia.org/wiki?curid=1537793" title="Adam Weisman">
Adam Weisman

Adam Weisman (ur. 29 lipca 1986 w USA) – amerykański aktor filmowy i telewizyjny.

</doc>
<doc id="1537797" url="https://pl.wikipedia.org/wiki?curid=1537797" title="Peter Wagner (muzyk)">
Peter Wagner (muzyk)

Peter "Peavy" Wagner (ur. 22 grudnia 1964 w Herne) – niemiecki kompozytor, basista i wokalista; twórca i lider zespołu Rage. Swoją karierę zaczynał w grupie Mekong Delta. W roku 1983 założył zespół Avenger, który po trzech latach zmienił nazwę na Rage. 
Dyskografia.
Wszystkie płyty.

</doc>
<doc id="1537801" url="https://pl.wikipedia.org/wiki?curid=1537801" title="Nagrody Annie 2008">
Nagrody Annie 2008

36. Ceremonia wręczenia nagród filmowych Annie przyznawana przez Międzynarodowe Stowarzyszenie Filmu Animowanego odbyła się 30 stycznia 2009 roku w Royce Hall w Los Angeles. 2 grudnia 2008 zostały ogłoszone nominacje do nagród.
Najwięcej, bo aż 17 nominacji otrzymał film wytwórni DreamWorks "Kung Fu Panda".

</doc>
<doc id="1537811" url="https://pl.wikipedia.org/wiki?curid=1537811" title="Bitwa pod Horaniu">
Bitwa pod Horaniu

Bitwa pod Horaniu – niewielka potyczka morska stoczona 17 sierpnia 1943 roku na Pacyfiku podczas II wojny światowej. Bitwa rozegrała się w okolicach Vella Lavella pomiędzy flotami USA oraz Japonii.
Tło bitwy.
Po porażce w bitwie w zatoce Vella dowództwo japońskie zdecydowało się na ewakuację swoich wojsk w centralnym rejonie Wysp Salomona, przede wszystkim z obsadzonej licznym garnizonem wyspy Kolombangara, na zachód, na Bougainville i pobliskie wyspy. Ewakuację miały osłaniać 4 niszczyciele, którymi były „Sazanami”, „Hamakaze”, „Isokaze” oraz „Shigure”. Dowódcą zespołu został mianowany kontradmirał Matsuji Ijuin. W celu ewakuacji Kolombangary, Japończycy zdecydowali urządzić bazę etapową dla barek desantowych w Horaniu na północy wyspy Vella Lavella (na której południu właśnie wylądowali Amerykanie).
Przebieg bitwy.
Około godziny 23.30 flotylla japońska została dostrzeżona przez amerykańskie samoloty bombowe, które rozpoczęły atak na okręty japońskie. Flota japońska została mocno zdezorganizowana, przez co przez przypadek niezauważenie flotylla napotkała na amerykańską eskadrę niszczycieli, składającą się z okrętów USS „Nicholas”, USS „O’Bannon”, USS „Taylor” oraz USS „Chevalier”, dowodzoną przez komandora porucznika Thomasa Ryana. Oddziały amerykańskie otworzyły ogień w kierunku Japończyków z dział, torped, a także broni pokładowej. Japończycy wycofali się około godziny 01.00 w celu zminimalizowania strat.
Po bitwie.
Japończycy stracili jedynie 2 barki i 2 pomocnicze ścigacze okrętów podwodnych Cha-5 i Cha-12, a 2 niszczyciele odniosły nieznaczne uszkodzenia. Flota USA nie zniszczyła znacznej liczby zgromadzonych barek oraz okrętów wsparcia, dzięki czemu Japończycy spokojnie ewakuowali około 9000 swoich żołnierzy z rejonu Kolombangara na wyspy położone na wschód od pozycji aliantów.

</doc>
<doc id="1537813" url="https://pl.wikipedia.org/wiki?curid=1537813" title="Lew Temple">
Lew Temple

Lew Temple (ur. 2 października 1967 r.) – amerykański aktor filmowy i telewizyjny.
Urodził się i wychowywał w Bayou Country w stanie Luizjana. Zajmował się profesjonalnym baseballem. Od momentu występu w filmie Roba Zombie "Bękarty diabła" ("The Devil's Rejects", 2005) stał się popularnym aktorem horrorów; pojawił się także w roli szeryfa Winstona w slasherze "" ("The Texas Chainsaw Massacre: The Beginning", 2006) oraz jako Noel Kluggs w kolejnym filmie Roba Zombie "Halloween" (2007). W latach 1997-2002 udzielał głosu w serialu "Kidô senkan Nadeshiko".

</doc>
<doc id="1537823" url="https://pl.wikipedia.org/wiki?curid=1537823" title="Dorcus Inzikuru">
Dorcus Inzikuru

Dorcus Inzikuru (ur. 2 lutego 1982 w Vurra) – ugandyjska lekkoatletka, mistrzyni świata w biegu na 3000 m z przeszkodami z 2005, olimpijka.
Inzikuru zdobyła złoty medal Mistrzostw Świata Juniorów w Lekkoatletyce (Santiago 2000) w biegu na 5000 metrów wyprzedzając późniejszą mistrzynię olimpijską i świata na tym dystansie – Meseret Defar. Na tym samym dystansie wywalczyła srebrne medale mistrzostw Afryki (Tunis 2002) oraz igrzysk afrykańskich (Abudża 2003). W późniejszych latach Inzikuru największe sukcesy odnosiła w biegu na 3000 metrów z przeszkodami:
Dwukrotnie brała udział w letnich igrzyskach olimpijskich: w 2004 w Atenach i w 2012 w Londunie, bez sukcesów 

</doc>
<doc id="1537825" url="https://pl.wikipedia.org/wiki?curid=1537825" title="Hipoteza rynków efektywnych">
Hipoteza rynków efektywnych



</doc>
<doc id="1537830" url="https://pl.wikipedia.org/wiki?curid=1537830" title="Transfobia">
Transfobia

Transfobia, rzadziej transuprzedzenie – negatywne uczucia i postawy, w tym działania, wobec transpłciowości. Transfobia może obejmować strach, niechęć, nienawiść, przemoc, gniew lub dyskomfort odczuwany, lub wyrażany wobec osób, które nie dostosowują się do społecznych norm dotyczących płci społeczno-kulturowej. Jest ona często wyrażana równolegle z poglądami homofobicznymi i z tego powodu jest często uważana za aspekt homofobii. Transfobia stanowi formę uprzedzenia i dyskryminacji, podobną do rasizmu i seksizmu.
Atak na osobę transpłciową to praktyka polegająca na wybraniu kogoś za cel ataku z powodu transpłciowości danej osoby i stanowi formę transfobii.
Środowiska LGBTI są zaangażowane w obronę praw osób transpłciowych i zwalczanie objawów transfobii.
Przykłady.
Istnieje wiele odnotowanych przykładów transfobii w różnych formach i przejawach w społeczeństwie. Niektóre przypadki wyraźnie zawierają przemoc i skrajnie złą wolę, zaś istotą innych jest niewiele więcej niż brak zrozumienia zjawiska, niekiedy połączony z podświadomymi uprzedzeniami, wynikłymi z przekonań religijnych lub społecznych.
Niektóre znane sprawy brutalnych przestępstw powiązanych z transfobią: Brandon Teena, , Fred Martinez, i Lauren Harries i Adam Harries.
Najbardziej drastycznym przypadkiem transfobii w Polsce było śmiertelne pobicie transwestyty w Łodzi w roku 2005. Jak podkreśliła sędzia, orzekając dla obu sprawców kary 6 lat pozbawienia wolności: „W tej sprawie nie zginąłby człowiek, gdyby nie był inny. Zginął tylko dlatego, że oskarżonym się nie podobał”.
Transfobia w opiece zdrowotnej.
Typowym przykładem jest sprawa . Hunter padła ofiarą wypadku samochodowego i gdy ekipa karetki pogotowia odkryła, że jest ona osobą transpłciową, odstąpiono od wykonywania czynności ratujących życie. Tyra Hunter zmarła następnie w szpitalu.
Osoby transpłciowe są w dużej mierze zależne od specjalistów z zakresu opieki zdrowotnej, nie tylko w zakresie terapii hormonalnej, ale także pod kątem opieki ogólnej. Często dostępność do odpowiedniej opieki medycznej może być dla osób transpłciowych utrudniona, gdyż transfobiczni (lub nierozumiejący natury zaburzeń tożsamości płciowej) lekarze pierwszego kontaktu mogą odmówić zaordynowania odpowiedniej terapii. Przykładem takiej sytuacji była sprawa , transmężczyzny (TS k/m), który zmarł z powodu nowotworu jajników.
Misgenderowanie.
Misgenderowanie (ang. misgendering) wedle "Słownika Cambridge" jest to stosowanie form gramatycznych odmiennych niż tożsamość płciowa danej osoby, które może obejmować zaimki oraz inne słowa odnoszące się do płci. Zazwyczaj nie wynika to z niewiedzy, ale jest przejawem złej woli rozmówcy. W takim wypadku może być kwalifikowane jako zachowanie agresywne lub przemocowe. W 2020 roku Obserwatorium Językowe Uniwersytetu Warszawskiego zarejestrowało hasła: „misgenderować” oraz „zmisgenderować” (czas przeszły), zdefiniowane w słowach: „zwracać się do danej osoby lub mówić o niej używając rodzaju gramatycznego nieodpowiedniego dla tożsamości płciowej tej osoby”. 
Raport o skali i skutkach zjawiska, pod kątem korzystania z opieki zdrowotnej, został opublikowany w "The medical journal of Australia" w 2020 roku. 
Pojęcia pokrewne.
Transuprzedzenie.
Transuprzedzenie to termin podobny do transfobii, odnoszący się do negatywnego wartościowania, stereotypowego postrzegania i dyskryminującego traktowania osób, których wygląd zewnętrzny lub identyfikacja nie pokrywa się z bieżącymi społecznymi oczekiwaniami lub typowymi pojęciami płci społecznej (genderu).
Transuprzedzenia mogą przejawiać się w formach podobnych do innych uprzedzeń, takich jak homofobia czy uprzedzenia płciowe. Według Blumenfelda (1992), homofobia funkcjonuje na czterech oddzielnych, acz wzajemnie powiązanych poziomach: osobistym, interpersonalnym, instytucjonalnym i kulturalnym (zwanym też zbiorowym lub społecznym). Założenia Blumenfelda zaadaptowane do kwestii transuprzedzeń wskazywałyby, że osobiste transuprzedzenia odnoszą się do systemu wartości (uprzedzeń) danej osoby względem osób transpłciowych. Interpersonalne transuprzedzenia byłyby widoczne, gdyby osobiste uprzedzenia przerodziły się w dyskryminujące zachowanie. Instytucjonalne transuprzedzenia można by zaobserwować w sposobach, jakimi instytucje rządowe, biznesowe, religijne, edukacyjne i zawodowe (np. społeczność medyczna) systematycznie dyskryminują osoby transpłciowe. Ostatecznie kulturowe transuprzedzenia odnosiłyby się do społecznych mechanizmów poznania wpływających na postawy wobec osób transpłciowych.
Transmizoginia.
Transmizoginia to pojęcie intersekcjonalne używane do określenia wyjątkowej formy dyskryminacji, z jaką spotykają się transkobiety (M/K czy też MtF) i która jest połączeniem transfobii i mizoginii. Mizoginia jest definiowana jako „nienawiść do kobiet”. Dlatego też transmoginia obejmuje negatywne postawy, nienawiść i dyskryminację osób transpłciowych, które znajdują się po kobiecej stronie spektrum płci, zwłaszcza kobiet transpłciowych. Kobiety transseksualne doświadczają szczególnego rodzaju seksistowskiej marginalizacji opartej na ich unikalnej pozycji nakładania się opresji — są zarówno transseksualne, jak i kobiece. Są zdewaluowane przez społeczeństwo na obu płaszczyznach. Mówi się, że wiele transseksualistek doświadcza dodatkowej warstwy mizoginii w postaci fetyszyzmu; Serano mówi o tym, jak społeczeństwo postrzega transseksualne kobiety w sposób, który je seksualizuje, na przykład tranzycja ze względów erotycznych, lub sposoby postrzegania ich jako kobiety rozwiązłe seksualnie.
Cisseksizm.
Cisseksizm (także cisnormatywność) to system poglądów utrzymywany przez wielu ludzi w oparciu o założenie, że wszyscy ludzie są cisseksualni (nie-transpłciowi) oraz związana z tym dyskryminacja osób transpłciowych. Ponieważ założenie to jest głęboko zakorzenione w naszym społeczeństwie, wielu ludzi mówi i robi rzeczy, które są cisseksistowskie, nie zdając sobie z tego sprawy.
Ciseksizm i transfobia są z pewnością ze sobą powiązane, ale są to dwie nieco różne rzeczy. Transfobia jest często wyrażana jako zewnętrzne uprzedzenia, obrzydzenie lub nienawiść wobec osób transseksualnych. Ciseksizm jest znacznie subtelniejszą i być może bardziej rozpowszechnioną formą dyskryminacji osób transseksualnych i niebinarnych. Zachowania cisseksistowskie często występują w formie mikroagresji.

</doc>
<doc id="1537849" url="https://pl.wikipedia.org/wiki?curid=1537849" title="Antoni Zygmunt Helcel">
Antoni Zygmunt Helcel

Antoni Zygmunt Helcel (Hölzel von Sternstein) (ur. 2 listopada 1808 w Krakowie, zm. 31 marca 1870 tamże) – powstaniec listopadowy, polski historyk państwa i prawa, wydawca, polityk konserwatywny, poseł na Sejm Ustawodawczy w Kromieryżu, do Sejmu Krajowego Galicji i austriackiej Rady Państwa.
Życiorys.
Ukończył liceum św. Anny w Krakowie (1823). W latach 1823–1824 studiował na wydziale filozoficznym, a następnie prawo na Uniwersytecie Jagiellońskim, który ukończył otrzymując w 1828 doktorat praw za rozprawę "De querela inofficiosi testamenti iuris Romani principia". Studia uzupełniał we Wrocławiu (1828-1829), Berlinie (1829), Heidelbergu (1830) i Paryżu (1830).
Brał udział w powstaniu listopadowym. Jako ochotnik wstąpił w styczniu 1831 w pułku jazdy poznańskiej. Najpierw jako szeregowiec, od 15 czerwca 1831 wachmistrz szwadronowy, a następnie od 2 października podporucznik.Uczestniczył m.in. w bitwie pod Wawrem (19–20 lutego 1831), Grochowem (25 lutego 1831) oraz w obronie Warszawy (6–7 września 1831).
Po powrocie do Krakowa pracował w latach 1832–1833 jako wykładowca historii prawa polskiego na UJ. Następnie od 1835 właściciel drukarni, a w latach 1836–1837 także założyciel redaktor czasopisma „Kwartalnik Naukowy”. Kwartalnik Naukowy (1835-1836), który w jego zamiarze miał być ogólnosłowiańskim pismem naukowym o europejskim poziomie – pismo istotnie miało wysoki poziom, lecz po krótkim czasie Helcel musiał je zamknąć z powodu problemów finansowych oraz kłopotów z cenzurą. Po sprzedaży drukarni właściciel w latach 1837–1845 majątku Górka Narodowa, koło Prądnika Białego.
Zaangażował się także w sprawy publiczne Rzeczypospolitej Krakowskiej. W latach 1837–1846 był członkiem Izby Reprezentantów (sejmu) wolnego miasta Krakowa. Występował m.in. w obronie Uniwersytetu Jagiellońskiego, któremu groziło rozwiązanie (1833, uczelnia została jednak zreformowana tak, że Helcel stracił możliwość kontynuowania tam kariery akademickiej), był współautorem adresu Zgromadzenia Reprezentantów do „dworów opiekuńczych” (1838), a jego salon był miejscem spotkań krakowskich konserwatystów. Podczas powstania krakowskiego w 1846 r. był członkiem Komitetu Bezpieczeństwa Publicznego, zwalczającym rewolucję. Następnie po powrocie do władzy Jana Tyssowskiego był sekretarzem w Ministerstwie Spraw Wewnętrznych. Jako przedstawiciel Rady Miejskiej prowadził pertraktacje z dowództwem austriackim o kapitulacji Krakowa.
Aktywny politycznie w okresie Wiosny Ludów. Członek Rady Miejskiej Krakowa. W kwietniu 1848 był uczestnikiem krakowskiej delegacji do Wiedniu protestującej przeciwko zbombardowaniu Krakowa przez armię austriacką. Organizator zjazdu polskiego we Wrocławiu (maj 1848) którego celem miało być powołanie rządu ogólnopolskiego. Wziął udział w Kongresie Słowiańskim w Pradze (wrzesień 1848) na którym poparł ideę konfederacji Słowian w ramach monarchii habsburskiej. Poseł do Sejmu Konstytucyjnego w Wiedniu i Kromieryżu (29 listopada 1848 – 7 marca 1849), wybrany w wyborach uzupełniających po rezygnacji Józefa Krzyżanowskiego w okręgu wyborczym Kraków 3. W parlamencie należał do „Stowarzyszenia” skupiającego demokratycznych posłów polskich, a następnie obok Jerzego Lubomirskiego i Adama Potockiego, jeden z liderów polskich posłów konserwatywnych.
W 1848, po zmianach wywołanych Wiosną Ludów Helcel został wykładowcą (wkrótce potem profesorem) Uniwersytetu Jagiellońskiego. Został z niego jednak usunięty na przełomie 1852 i 1853 wraz z Wincentym Polem, Józafatem Zielonackim i Antonim Małeckim w ramach akcji germanizacyjnej prowadzonej przez rząd Bacha. Po usunięciu z uczelni gospodarował w latach 1853–1856 w zakupionym przez siebie majątku Gołcza pod Miechowem w zaborze rosyjskim. Po powrocie do Krakowa był przewodniczącym Oddziału Nauk Moralnych (1857-1859) potem Komisji Historycznej (1858-1866) Towarzystwa Naukowego Krakowskiego. W 1860-1870 był członkiem honorowym Poznańskiego Towarzystwa Przyjaciół Nauk.
Uczestniczył także w życiu politycznym Galicji, działając wśród konserwatystów krakowskich, m.in. będąc autorem adresu ziemiaństwa galicyjskiego do tronu wystosowanego w 1861. Poseł do galicyjskiego Sejmu Krajowego I kadencji (15–26 kwietnia 1861) wybrany z kurii III w okręgu krakowskim, po jego rezygnacji w 1862 – mandat objął po wyborach uzupełniających Ignacy Lipczyński. Był także deputowanym do austriackiej Rady Państwa (11 maja 1861 – 4 listopada 1861), wybranym z kurii IV jako delegat z grona posłów miasta Krakowa i Białej. W parlamencie austriackim był członkiem frakcji konserwatywnej Koła Polskiego w Wiedniu. Z obu mandatów zrezygnował z uwagi na zły stan zdrowia. W 1869 w związku z atakami na Kościół po sprawie Barbary Ubryk założył klerykalne stowarzyszenie Warownia Krzyża.
Pochowany został w ufundowanej przez swego brata Ludwika kaplicy Zmartwychwstania Pańskiego na Cmentarzu Rakowickim w Krakowie.
Dorobek naukowy.
Mimo iż przez większość życia pozbawiony był możliwości pracy akademickiej, prowadził w dużej mierze samodzielnie aktywną pracę naukową, koncentrując się na historii prawa. Jako pierwszy polski badacz wskazał księgi sądowe jako źródło do badań nad historią Polski. Był zarówno autorem własnych licznych prac historyczno-prawnych i historycznych, jak i wydawcą źródeł.
Wydawnictwa źródłowe opracowane lub współopracowane przez Helcla:
Główne prace z zakresu historii prawa:
Prace historyczne:
Rodzina i życie prywatne.
Urodził się w spolonizowanej rodzinie niemieckiej, przybyłej do Polski z okolic Salzburga pod koniec XVIII wieku. Był najstarszym synem kupca krakowskiego, Antoniego Hölzela (ok. 1780-1854) i Józefy z Sonntagów (1788-1831). Jego braćmi byli: ziemianin w Miechowskim Józef (1812-?) oraz wiceprezydent Krakowa i bankier Ludwik Edward (1810-1872); siostrami: Anna Brygida (1817-?), żona ziemianina z Miechowskiego Władysława Bielskiego oraz Julia (1827-1893) żona Cezarego Hallera (1822-1915). 1 sierpnia 1832 r. poślubił Franciszkę z Prandotów-Schrudzińskich (1809-1889).

</doc>
<doc id="1537851" url="https://pl.wikipedia.org/wiki?curid=1537851" title="Peter Reiss">
Peter Reiss

Peter Reiss (ur. 22 lutego 1901, zm. 23 czerwca 1948) – zbrodniarz nazistowski, członek załogi niemieckich obozów koncentracyjnych Majdanek i Dachau oraz SS-Rottenführer. 
Volksdeutscher rumuński. Z zawodu pracownik rolny, był analfabetą. W czasie II wojny światowej pełnił służbę jako wartownik w obozach w Lublinie (i jego podobozie Warschau) oraz Dachau. 25 lutego 1947 został wydany Polsce przez władze amerykańskie. Za znęcanie się nad więźniami podczas służby w KL Warschau i przynależność do SS został skazany 29 grudnia 1947 przez Sąd Okręgowy w Lublinie na karę śmierci przez powieszenie. Wyrok wykonano w czerwcu 1948.

</doc>
<doc id="1537853" url="https://pl.wikipedia.org/wiki?curid=1537853" title="Franz Söss">
Franz Söss

Franz Söss (ur. 30 listopada 1912, zm. 20 września 1949) – zbrodniarz hitlerowski, członek załogi obozu koncentracyjnego Majdanek i SS-Rottenführer. Skazany 13 kwietnia 1949 przez polski sąd na karę śmierci przez powieszenie. Wyrok wykonano we wrześniu 1949.

</doc>
<doc id="1537854" url="https://pl.wikipedia.org/wiki?curid=1537854" title="Archiwum Narodowe w Krakowie">
Archiwum Narodowe w Krakowie

Archiwum Narodowe w Krakowie (ANK) – archiwum państwowe w Krakowie utworzone w 1878, od 2012 nosi obecną nazwę.
Dzieje Archiwum.
2 września 1878 r. rozpoczęło działalność Archiwum Krajowe Aktów Grodzkich i Ziemskich w Krakowie i tę datę uznaje się za początek Archiwum Państwowego w Krakowie. Na przestrzeni lat zmieniała się nazwa: w latach 1919–1936 – Archiwum Ziemskie, od 1936 r. – Archiwum Państwowe w Krakowie.
Równolegle w XIX w. Rada Miasta Krakowa uchwałą z 2 czerwca 1887 r. powołała do życia Archiwum Aktów Dawnych Miasta Krakowa. W 1951 r. zostało ono włączone do sieci archiwów podległych Naczelnemu Dyrektorowi Archiwów Państwowych, a 1 lutego 1952 r. włączone do Archiwum Państwowego w Krakowie. Decyzją Ministra Kultury i Dziedzictwa Narodowego z dnia 5 grudnia 2012 r. zostało przekształcone w Archiwum Narodowe w Krakowie. 
Decyzję o budowie nowej siedziby przy ulicy Rakowickiej w Krakowie została podjęta w 2013 roku. Działkę pod budowę pozyskano od Agencji Mienia Wojskowego. Kamień węgielny został wmurowany 8 czerwca 2018 roku. Budynek został przez wykonawców przekazany 29 maja 2020 roku. Po wyposażeniu go przeniesiono zbiory z ekspozytury w Spytkowicach i 5 lokalizacji w Krakowie. Inauguracja nowej siedziby miała miejsce 30 września 2020 roku. Nowa siedziba archiwum o powierzchni 14 000 m² składa się z 2 segmentów: magazynowego i biurowego. 
Oddziały.
Siedziba Dyrekcji Archiwum znajdowała się w Krakowie przy ul. Siennej 16, w budynku dawnego Szpitala Ubogich Parafii Mariackiej, a obecnie przy ulicy Rakowickiej 22E. 
W Krakowie znajduje się Centrala Archiwum w Krakowie i oddziały:
Obecnie krakowskie Archiwum posiada także 3 oddziały zamiejscowe oraz 2 ekspozytury:
Właściwość terytorialna.
Archiwum w Krakowie.
miasta i gminy: Alwernia, Biskupice, Czernichów, Dobczyce, Drwinia, Gdów, Gołcza, Igołomia-Wawrzeńczyce, Iwanowice, Jerzmanowice-Przeginia, Kłaj, Kocmyrzów-Luborzyca, Koniusza, Kraków, Krzeszowice, Liszki, Michałowice, Mogilany, Myślenice, Niepołomice, Nowe Brzesko, Pcim, Proszowice, Raciechowice, Radziemice, Siepraw, Skała, Skawina, Słomniki, Sułkowice, Sułoszowa, Świątniki Górne, Tokarnia, Trzyciąż, Wieliczka, Wielka Wieś, Wiśniowa, Zabierzów, Zielonki.
Oddział w Bochni.
miasta i gminy: Bochnia, Borzęcin, Brzesko, Czchów, Dębno, Drwinia, Gnojnik, Iwkowa, Lipnica Murowana, Łapanów, Nowy Wiśnicz, Rzezawa, Szczurowa, Trzciana, Żegocina. r
Oddział w Nowym Sączu.
Miasta i gminy: Bobowa, Chełmiec, Gorlice, Grybów, Gródek nad Dunajcem, Jodłownik, Kamienica, Kamionka Wielka, Korzenna, Krynica-Zdrój, Laskowa, Limanowa, Łabowa, Łącko, Łososina Dolna, Łukowica, Łużna, Moszczenica, Muszyna, Nawojowa, Nowy Sącz, Piwniczna-Zdrój, Podegrodzie, Ropa, Rytro, Sękowa, Stary Sącz, Tymbark, Uście Gorlickie.
Ekspozytura w Nowym Targu.
miasta i gminy: Biały Dunajec, Bukowina Tatrzańska, Bystra-Sidzina, Czarny Dunajec, Czorsztyn, Dobra, Jabłonka, Jordanów, Kościelisko, Krościenko nad Dunajcem, Lipnica Wielka, Lubień, Łapsze Niżne, Mszana Dolna, Niedźwiedź, Nowy Targ, Ochotnica Dolna, Poronin, Raba Wyżna, Rabka-Zdrój, Spytkowice, Szaflary, Szczawnica, Zakopane.
Oddział w Tarnowie.
miasta i gminy: Bolesław, Brzostek, Ciężkowice, Czarna, Dąbrowa Tarnowska, Dębica, Gręboszów, Gromnik, Jodłowa, Lisia Góra, Mędrzechów, Olesno, Pilzno, Pleśna, Radgoszcz, Radłów, Radomyśl Wielki, Ryglice, Rzepiennik Strzyżewski, Skrzyszów, Szczucin, Szerzyny, Tarnów, Tuchów, Wadowice Górne, Wierzchosławice, Wietrzychowice, Wojnicz, Zakliczyn, Żabno, Żyraków.
Zasób archiwalny.
Archiwum Narodowe w Krakowie przechowuje 5015 zespołów i zbiorów archiwalnych (22870,67 mb, 1426757 j.inw.) – stan na 31 grudnia 2012 r.

</doc>
<doc id="1537856" url="https://pl.wikipedia.org/wiki?curid=1537856" title="F. H. A. Scrivener">
F. H. A. Scrivener



</doc>
<doc id="1537857" url="https://pl.wikipedia.org/wiki?curid=1537857" title="F.H.A. Scrivener">
F.H.A. Scrivener



</doc>
<doc id="1537867" url="https://pl.wikipedia.org/wiki?curid=1537867" title="Arnold Büscher">
Arnold Büscher

Arnold Büscher (ur. 16 grudnia 1899 w Bad Oeynhausen, zm. 2 sierpnia 1949) – zbrodniarz nazistowski, jeden z funkcjonariuszy SS pełniących służbę w niemieckich obozach koncentracyjnych i SS-Obersturmführer. 
Członek NSDAP o nr legitymacji partyjnej 556757 i SS o nr identyfikacyjnym 11382. Pełnił służbę w obozach Flossenbürg, Sachsenhausen, Neuengamme (dowodził tu kompanią wartowniczą) i Buchenwald. Od września 1944 do stycznia 1945 był komendantem obozu Plaszow. Za zbrodnie wojenne i przeciw ludzkości skazany został 26 stycznia 1949 przez polski sąd na karę śmierci. Wyrok wykonano przez powieszenie w początkach sierpnia 1949.

</doc>
<doc id="1537869" url="https://pl.wikipedia.org/wiki?curid=1537869" title="Zespół Becka">
Zespół Becka



</doc>
<doc id="1537872" url="https://pl.wikipedia.org/wiki?curid=1537872" title="Parametr termometryczny">
Parametr termometryczny

Parametr termometryczny – wyróżniony makroskopowy parametr substancji roboczej termometru, który zmienia się wraz ze zmianą temperatury. Parametr ten zwykle dobiera się w ten sposób, aby był on proporcjonalny do wzrostu temperatury w zakresie temperatur, do jakiego termometr został przeznaczony. Proporcjonalność ta ułatwia cechowanie termometru.

</doc>
<doc id="1537873" url="https://pl.wikipedia.org/wiki?curid=1537873" title="Figowiec sykomora">
Figowiec sykomora

Figowiec sykomora, sykomora ("Ficus sycomorus" L.) – gatunek drzewa z rodziny morwowatych ("Moraceae"). Rośnie dziko w Afryce i na Półwyspie Arabskim (Arabia Saudyjska, Jemen, Oman), jest uprawiany w wielu krajach świata. Gatunek został introdukowany na ziemie współczesnego Izraela przez Filistynów w epoce żelaza, wraz z makiem i kminem.

</doc>
<doc id="1537874" url="https://pl.wikipedia.org/wiki?curid=1537874" title="Figa morwowa">
Figa morwowa



</doc>
<doc id="1537876" url="https://pl.wikipedia.org/wiki?curid=1537876" title="Ficus sycomorus">
Ficus sycomorus



</doc>
<doc id="1537877" url="https://pl.wikipedia.org/wiki?curid=1537877" title="Kościół Podwyższenia Krzyża Świętego w Rumi">
Kościół Podwyższenia Krzyża Świętego w Rumi

Kościół Podwyższenia Krzyża Świętego w Rumi (Rumska fara) – świątynia wybudowana w latach 1913-1918 w stylu neorenesansowym, orientowana, z wysoką wieżą od zachodu. Wyposażenie kościoła stanowią neobarokowe ołtarze i ambona oraz barokowe elementy przeniesione ze starego kościoła Krzyża Świętego, zniszczonego po 1945 roku. Obiekt mieści się przy ulicy Kościelnej 20. Obecnie należy do zakonu salezjanów.
Historia parafii w Rumi.
Parafię rzymskokatolicką w Rumi założyli cystersi oliwscy około 1220 roku, otrzymawszy tę wieś od księcia Subisława, syna Sambora I. W 1253 r. Wolimir, biskup włocławski, przebywając w Gdańsku wydał dokument, w którym zabronił proboszczowi Rumi pełnić opiekę duszpasterską nad wsiami parafii oksywskiej, dokument ten zawiera pierwszą pisaną wzmiankę o tutejszym kościele i jego funkcjach parafialnych. Historycy zgodnie cofają początek tutejszej parafii do przełomu XII/XIII w., co świadczy o tym, że parafię w Rumi, obok Oksywia, Pucka, Strzelna i Żarnowca uznaje się za najstarszą w tej części Pomorza Gdańskiego. Pierwotnie obejmowała ona obszar późniejszej parafii w Redzie, czyli osady: Rekowo, Ciechocino, Pieleszewo, Gniewowo, Zbychowo, Łężyce i Zagórze. Być może zasięg parafii był jeszcze większy i obejmował wsie należące do późniejszej parafii w Górze. Powstała na przełomie XIV i XV wieku parafia w pobliskiej Redzie była jedynie filią rumskiej parafii, co trwało do 1887 roku, kiedy to odłączono ją, a Rumia wystąpiła do biskupa chełmińskiego Leona Rednera o włączenie Zagórza, Łężyc i Dębogórza do kościoła Krzyża Świętego. Liczba parafian rumskich wynosiła w tym okresie tylko 821 wiernych, 1 stycznia 1907 r. przeniesiono te wsie (wraz ze Szmeltą) z parafii redzkiej do rumskiej. Oprócz kościoła istniała u wejścia do wsi kaplica św. Krzyża, licznie odwiedzana w dni Podniesienia i Znalezienia św. Krzyża. Proboszczami w Rumi byli na przemian cystersi oliwscy i księża świeccy. Po wojnach szwedzkich zaistniała potrzeba połączenia parafii rumskiej i redzkiej w jedną (w 1683 i podobnie w 1730). W tym czasie kościół w Redzie nadal pełnił rolę filialnego wobec kościoła w Rumi.
Stary kościół parafialny.
Dokumenty powizytacyjne z 1583 r. wymieniały istniejący tu już w XIII w. kościół parafialny pod wezwaniem św. Stanisława. Wizytacja z lat 1686-1687 odnotowała kościół pw. św. Mikołaja i Krzyża Świętego. Kościół rumski miał murowane prezbiterium, a resztę wybudowano z tzw. muru pruskiego. Wokół kościoła znajdował się cmentarz parafialny. W okresie międzywojennym był wykorzystywany do nauki religii i jako kaplica cmentarna. Po II wojnie światowej popadł w ruinę. Pozostałości cennego zabytku uporządkowano w latach 90 XX w. Obecnie w planach jest jego odbudowa.
Historia kościoła parafialnego.
Na początku XX w.poważnym problemem parafii w Rumi były niewielkie rozmiary starego kościoła. Stąd też w obliczu starań o powiększenie parafii, jak i ze względu na zły stan techniczny dotychczasowej świątyni, koniecznością stała się budowa nowego kościoła parafialnego. W związku z tym rumska gmina katolicka wystąpiła z projektem zbudowania w pobliżu starej świątyni nowego kościoła. Już w 1907 r. zgromadzono na ten cel sumę około 32 tysięcy marek. W 1910 projekt nowego kościoła, wykonany przez berlińskiego architekta Oskara Siede, był już gotowy, przy czym koszty budowy oszacowano na 137 300 marek, z czego gmina katolicka miała pokryć 88 tysięcy marek, a jeśli chodzi o resztę w wysokości 49 300 marek – liczono na dotację państwa jako patrona rumskiej parafii. Jednakże w sierpniu 1912 pruski minister wyznań oznajmił, że dotacja taka może sięgać tylko sumy 13 800 marek i taką też kwotę przyznano w marcu 1913. W związku z tym Rada Parafialna zaciągnęła kredyt w wysokości 30 tysięcy marek. Prace budowlane rozpoczęto 22 kwietnia 1913. W październiku 1913 kościół był już gotowy w stanie surowym z dachem i otynkowaniem zewnętrznym. W lutym 1915 pozostały jeszcze do wykończenia prace ślusarskie i stolarskie oraz wyposażenie kościoła. Jednak tocząca się wojna zahamowała tempo prac wykończeniowych i dopiero w czerwcu 1918 zainstalowano w kościele organy. Mimo że budowa kościoła została w tymże roku ostatecznie ukończona, konsekracja świątyni nastąpiła dopiero w trzy lata później, a więc już po powrocie Rumi do Polski. 19 czerwca 1921 biskup sufragan Jakub Klunder uroczyście konsekrował świątynię.
Po ukończeniu budowy kościół otrzymał wezwanie Znalezienia Krzyża Świętego, które później zostało zmienione na Podwyższenia Krzyża Świętego. Pierwotnie świątynia posiadała sygnaturkę, która wieńczyła wieżę kościelną, jednak podczas II wojny światowej Niemcy nakazali ją zdemontować, aby uniemożliwić ewentualną obserwację lotniska w Rumi.
Po II wojnie światowej kościół posiadał gołe, zaniedbane ściany. Jedynie owalny obraz sufitowy przedstawiający "Ostatnią Wieczerzę" pochodził z okresu międzywojennego. W związku z tym rozpoczęto malowanie (techniką wapienno-temperowaną) świątyni. Prawie wszystkie związane z tym prace, jak i zdobieniem ścian i sufitu wykonano w latach 1954-1956 pod kierunkiem prof. Mariana Schwartza z Poznania. Prof. Schwartz był również autorem obrazów w ołtarzach bocznych, projektantem wcześniejszych witraży, wykonywał złocenia oraz renowację stacji Drogi Krzyżowej.
W latach 1992-1996 przeprowadzono renowację organów, malowideł ściennych i złoceń, polichromii ścian i sufitów, a także pomalowano ławki i chór, dodając elementy zdobnicze w formie płaskorzeźb. Z pomocą fachowców odnowiono zabytkowe ołtarze, ambonę i stacje Drogi Krzyżowej. Dokonano przebudowy całego prezbiterium, łącznie z przesunięciem ołtarza i wyłożeniem posadzki. Wewnątrz kościoła położono nową granitową posadzkę, a filary obłożono marmurem, założono też ogrzewanie gazowe i nową instalację elektryczną.
Z okazji 90. rocznicy konsekracji kościoła (19 czerwca 2011 r.) zainstalowano nowe oświetlenie zewnętrzne kościoła, pomalowano ławki, wyremontowano organy, przeprowadzono renowację malowideł ściennych i sufitowych, oddano do renowacji obraz z ołtarza głównego, odnowiono ołtarze i ambonę, wymieniono oprawę oświetleniową wewnątrz kościoła, założono monitoring oraz instalacje alarmową, uporządkowano zieleń wokół świątyni, odnowiono złocenia, zmodernizowano ogrzewanie oraz wyczyszczono i zakonserwowano elewację zewnętrzną kościoła.
Architektura obecnego kościoła.
Kościół parafialny pod wezwaniem Podwyższenia Krzyża Świętego usytuowany jest w północno-zachodniej części Rumi, przy ulicy Kościelnej 20, w niedalekim sąsiedztwie skrzyżowania ulic Dębogórskiej z ulicą Starowiejską i I Dywizji Wojska Polskiego (rondo Jana Pawła II). Teren kościoła ogrodzony jest betonowym murem. Na terenie kościoła znajduje się kapliczka św. Jana Nepomucena (patrona Starej Rumi) i dwa krzyże: jeden drewniany drugi betonowy. Wokół kościoła rosną drzewa mające wartość już zabytkową.
Kościół neorenesansowy typu bazylikowego, trzynawowy z transeptem, wzniesiony na planie krzyża łacińskiego, ma nawę środkową znacznie szerszą i wyższą od naw bocznych. Kościół został zbudowany z cegły pokrytej szarą elewacją tynkową. W nawie głównej znajduje się wejście główne do kościoła z kruchtą oddzielaną od kościoła drzwiami skrzydłowymi. Nad kruchtą znajduje się chór i organy. Po obu stronach nawy głównej znajdują się filary podpierające zwieńczenie konstrukcji dachowej pokrytej blachą miedzianą (1992-1994). Pomiędzy nimi a ścianą boczną są wąskie i niskie nawy boczne z wzdłużnymi ławkami przyściennymi. Do tych ganków prowadzą boczne drzwi wejściowe. W ramionach transeptu znajdują się boczne ołtarze. Wieża kościelna wznosi się nad głównym wejściem. Schody prowadzące na chór i do wieży kościelnej znajdują się przy prawym bocznym wejściu do kościoła. Wejście do zakrystii usytuowane jest po lewej stronie prezbiterium. W 1994 r. przy ścianie wschodniej kościoła za prezbiterium dobudowano przybudówkę, przeznaczoną głównie na pomieszczenia i garderobę dla ministrantów. Wejście do niej znajduje się w zakrystii. Długość świątyni z kruchtą wejściową wynosi 37 m, szerokość 16 m i wysokość ok. 8 m.
Wyposażenie.
Prezbiterium.
Podstawowym elementem wyposażenia prezbiterium jest ołtarz główny wykonany w stylu barokowym, bogato zdobiony, z obrazem przedstawiającym "Chrystusa Ukrzyżowanego". Obok krzyża stoją: Matka Boska, Maria Magdalena i św. Jan Apostoł. Po obu jego stronach umieszczone są figury przedstawiające św. Krzysztofa i św. Antoniego. W górnej części ołtarza znajduje się wizerunek twarzy Chrystusa na chuście św. Weroniki ("Veraicon"), a w dolnej części bogato zdobione tabernakulum ze złotymi elementami.
W prezbiterium po lewej stronie namalowany jest obraz przedstawiający "Wizję cesarza Konstantyna Wielkiego", na którym głównym elementem jest krzyż na niebie, wraz z napisem "W tym znaku zwyciężysz". Z kolei po prawej stronie znajduje się obraz przedstawiający "Znalezienie i adorację Krzyża Świętego przez cesarzową Helenę."
Owalny obraz sufitowy przedstawia "Moment ustanowienia Eucharystii", czyli "Ostatnią Wieczerzę". W lewym rogu prezbiterium, przy nawie głównej i drzwiach do zakrystii znajduje się bogato zdobiona ambona, na której znajdują się symboliczne postacie przedstawiające czterech ewangelistów – Jana, Marka, Mateusza i Łukasza. Podłoga prezbiterium, wykonana z prostokątnych płyt granitowych, jest podwyższona o trzy stopnie w stosunku do podłogi nawy głównej.
Nawa główna.
Ściany boczne (nad filarami) zdobią malowidła przedstawiające głównie sceny z Nowego Testamentu. Jedynie malowidła przylegające do chóru są związane z początkami dziejów Polski. Malowidła sufitowe przedstawiają sceny związane z Opatrznością Bożą. Ukazane jest "Stworzenie Świata", "Wygnanie z Raju", "Nadanie Dziesięciu Przykazań" i "Zwiastowanie Pańskie". Na skrzyżowaniu naw znajduje się scena alegoryczna przedstawiająca ludzkie postacie z krzyżami podążające za cierpiącym Chrystusem. Warto zaznaczyć, że wśród tych postaci artysta przedstawił również osobę ks. proboszcza Jana Cybulskiego i siostrę zmartwychwstankę Anastazję Labudę.
Transept i nawy boczne.
W transepcie znajdują się ołtarze boczne wykonane w stylu barokowym.
Lewe ramię transeptu, wraz z ołtarzem i malowidłami ściennymi poświęcone jest Sercu Pana Jezusa. Malowidła przedstawiają między innymi: "Chrystusa i św. Małgorzatę Marię Alacoque", "Chrystusa błogosławiącego dzieci", "Pozwólcie dzieciom przyjść do mnie", a na suficie "Chrystusa przebaczającego jawnogrzesznicy" i "Uzdrowienie paralityka". Ołtarz Najświętszego Serca Pana Jezusa w tej części transeptu został przeniesiony tutaj ze starego kościoła. Znajduje się w nim obraz "Serca Jezusowego", a w górnej części postać św. Stanisława Kostki. Natomiast wokół głównego obrazu ołtarza usytuowane są cztery owalne wizerunki świętych: św. Marii Goretti, św. Judy Tadeusza, św. Barbary i św. Piusa X.
Natomiast malowidła w prawym ramieniu transeptu przedstawiają "Salezjańskie Niebo" i "Św. Jana Bosko jako apostoła spowiedzi", a na suficie "Sen św. Jana Bosko" i "Jan Bosko naucza kolegów katechizmu".
W ołtarzu prawej nawy znajduje się obraz "NMP Wspomożenia Wiernych", a w górnej części postać św. Józefa – cieśli. U dołu głównego obrazu namalowany został widok zewnętrzny kościoła wraz z wieżyczką. Z prawej strony ołtarza znajduje się figura Matki Boskiej Fatimskiej, a z lewej drewniana chrzcielnica z wizerunkiem Pana Jezusa.
Na wschodniej ścianie w tej części transeptu wiszą obrazy przedstawiające Chrystusa Miłosiernego i bł. Jana Pawła II, a także pozłacana, ozdobiona motywami roślinnymi przeszklona kaseta, w której przechowywane są relikwie: św. Krzyża, św. Jana Bosko i św. Faustyny Kowalskiej. Z tyłu kościoła, a po lewej stronie nawy bocznej, znajduje się figura przedstawiająca św. Antoniego Padewskiego, natomiast w prawej nawie – figura przedstawiająca św. Józefa.
W nawach bocznych znajduje się ponadto bogato zdobiona galeria Drogi Krzyżowej i 4 drewniane konfesjonały. W kościele ustawiono na stałe 40 drewnianych ławek i kilka bocznych (w tym przenośnych). Posadzka pod głównymi ławkami jest drewniana, natomiast pod bocznymi ławkami i gankiem, wyłożona jest, podobnie jak w prezbiterium, prostokątnymi płytkami granitowymi.
Chór.
Chór usytuowany jest nad wejściem głównym do kościoła i kruchtą. Od strony nawy głównej jest ograniczony pięknie rzeźbioną i zdobioną ścianką przednią. Podłoga lekko wznosi się ku górze i takie same jest położenie ławek (ruchomych, nie przytwierdzonych do podłogi). W tylnej części chóru znajduje się wyżej usytuowane stanowisko organisty i wysokie piszczałki organowe.
Organy.
Organy w kościele parafialnym zostały zamontowane w 1918r., choć wykonane zostały w 1915 r. przez zakład organmistrzowski Eduard Wittek, Elbing (Elbląg). Pierwotnie były organami o trakturze pneumatycznej i z 15 głosami, obecnie mają 19 głosów. W 2009 przeszły generalny remont. Nazwy głosów, kopulacji i przełączników zachowano oryginalne – część w języku polskim, część w niemieckim.
Witraże.
W tylnej ścianie prezbiterium nad ołtarzem znajdują się dwa, stosunkowo niskie, okna witrażowe, przedstawiające początek i koniec Męki Pańskiej. Na lewym witrażu widać "Chrystusa w Ogrójcu", a na prawym "Pietę". Witraże te wykonano w latach 50. XX w. według projektu Mariana Schwartza.
W nawach poprzecznych znajdowały się po dwa wysokie witraże. Były one darem mieszkańców Rumi, (o czym mówiły napisy u dołu witraży), a zaprojektowane i wykonane zostały w okresie powojennym w latach 50. Projektantem był prof. Marian Schwartz z Obrzycka, a wykonawcą Stanisław Powalisz z Poznania. Witraże lewej nawy poprzecznej przedstawiały "Narodzenie Pana Jezusa" oraz "Chrystusa Króla", a witraże prawej nawy przedstawiały "Świętego Jana Bosko" i "Matkę Boską Królową Polski".
Ze względu na zły stan techniczny wcześniejszych witraży w latach 1992-1994 wykonano z polecenia ks. prob. Ireneusza Trzeszczaka nowe witraże. Znajdują się one w tym samym miejscu, co poprzednie. Projektantem nowych witraży był prof. ks. Tadeusz Furdyna SDB, a wykonawcą ks. Tadeusz Żurawski SDB. Witraże lewej nawy przedstawiają Wizerunek ukrzyżowanego Jezusa Chrystusa, Świętego Wojciecha, Powrót syna marnotrawnego i Chrystusa Miłosiernego, a witraże prawej nawy przedstawiają NMP Wspomożenia Wiernych, Świętego Jana Bosko, Matkę Boską Częstochowską i Papieża Jana Pawła II w objęciach prymasa Wyszyńskiego. Poza tym, w niskich gankach bocznych znajdują się okna wykonane ze szkła katedralnego, a nad filarami i ponad gankami bocznymi znajdują się okna owalne, również ze szkła katedralnego. Nad głównym wejściem do kościoła znajduje się witraż przedstawiający Opatrzność Bożą.
Wieża kościelna – dzwony.
Dawny kościół św.Krzyża nie posiadał wieży kościelnej, a dzwon wisiał w przykościelnej drewnianej dzwonnicy. Najprawdopodobniej został przeniesiony do wieży, o przekroju prostokątnym nowo budującego się kościoła, w którym zawieszono cztery różnej wielkości dzwony. Przedwojenny ordynariusz Diecezji Chełmińskiej, ks. bp. Stanisław Okoniewski w kronice z 1928 r. pisał, iż w kościele św. Krzyża znajduje się dzwon z napisem gotyckim w dialekcie niderlandzkim z roku 1530. Byłby to najcenniejszy zabytek na wyposażeniu kościelnym. Niestety, nie ma go wśród dzwonów aktualnie zawieszonych na wieży i nieznane są jego losy.
Podczas II wojny światowej trzy spośród czterech dzwonów Niemcy zarekwirowali na cele wojenne i praktycznie ślad po nich zaginął. Najprawdopodobniej wśród nich był również wyżej wspomniany dzwon.
Ocalał dzwon wiszący obecnie po zachodniej stronie wieży od ulicy Kościelnej. Pod względem wielkości jest on drugim, a jego interesujące losy w pewnej mierze można odczytać z reliefów. Są na nim dwa napisy: jeden w języku niemieckim, a drugi w łacińskim. Pierwszy napis objaśnia pochodzenie dzwonu. Został on odlany przez Johna Mayera w Gdańsku w 1820 roku. Tłumaczenie napisu w języku łacińskim brzmi: "Straszna wojna mnie zniszczyła. Na nowo wzbudzono mnie w Roku Pańskim 1927". Oprócz tych napisów na dzwonie umieszczono reliefy z wizerunkiem Matki Boskiej Częstochowskiej i Świętego Jana pod krzyżem Chrystusowym. Z napisów można wysnuć wniosek, iż do kościoła św. Krzyża trafił on już po konsekracji. Najprawdopodobniej uszkodzony podczas I wojny światowej, został zakupiony i oddany do regeneracji w odlewni braci Felczyńskich w Kałuszu (emblemat ludwisarni na dzwonie). Z pewnością stamtąd pochodzi napis łaciński i być może oba rysunki na dzwonie.
Interesujący jest również najmniejszy z dzwonów, usytuowany w wieży po stronie wschodniej. Napis łaciński informuje, że wykonał go Erich Lindemann z Katzeler Reitz w roku 1790. Ale nie do końca znane jest jego pochodzenie. Nie budzi natomiast wątpliwości pochodzenie dwóch pozostałych dzwonów w kościele Podwyższenia Krzyża św. Oba zostały ufundowane ze składek parafian i wykonane w 1960 r. z inicjatywy ks. prob. Jana Cybulskiego.
Największy dzwon, wiszący się pośrodku wieży, ma średnicę około 80 cm. Są na nim reliefy z wizerunkiem Matki Boskiej Królowej Polski i dwoma napisami: "Maryjo Królowo Polski pod Twoją Obronę Uciekamy się i na Na tysiąclecie Chrztu Polski Parafianie św. Krzyża w Rumi w Hołdzie Swej Królowej 1960R".
Trzeci co do wielkości dzwon posiada relief z wizerunkiem Chrztu Pańskiego. Nad napisem "Imię moje Jan Chrzciciel" znajduje się tekst: "Ślubujemy wierność Bogu, Krzyżowi, Ewangelii i Kościołowi Świętemu. Na nowe Tysiąclecie – Parafinie św. Krzyża R.P. 1960". Wszystkie dzwony napędzane są silnikami elektrycznymi, a w największy środkowy dzwon uderza młot zegara na wieży kościelnej.

</doc>
<doc id="1537880" url="https://pl.wikipedia.org/wiki?curid=1537880" title="Josef Kranemann">
Josef Kranemann

Josef Kranemann (ur. 26 czerwca 1912 w Wethmar, zm.?) – zbrodniarz hitlerowski, jeden z funkcjonariuszy SS pełniących służbę w niemieckich obozach koncentracyjnych. 
Od września 1943 pełnił służbę jako sierżant sztabowy komendantury, SS-Unterscharführer, w obozie Auschwitz-Birkenau III.
Pełnił służbę w obozie Mauthausen-Gusen. 
18 grudnia 1946 został wydany przez Amerykanów Polsce. Skazany 22 grudnia 1948 przez polski sąd na dożywotnie pozbawienie wolności. Z więzienia Kranemanna zwolniono 14 czerwca 1956.

</doc>
<doc id="1537882" url="https://pl.wikipedia.org/wiki?curid=1537882" title="Ruiny kościoła Świętego Krzyża w Rumi">
Ruiny kościoła Świętego Krzyża w Rumi

Ruiny cysterskiego kościoła w Rumi – dawny pocysterski kościół parafialny znajdujący się w mieście Rumia, w województwie pomorskim. Obecnie znajduje się w stanie ruiny. Znajduje się przy ulicy Kościelnej, pod numerem 19.
Historia.
Świątynia została zbudowana w XV wieku, w miejscu kościoła istniejącego już w wieku XIII, w 1945 obiekt uległ częściowemu zniszczeniu. Do lat dzisiejszych zachowały się szczątki murów prezbiterium wybudowanego w stylu późnogotyckim oraz fragment ściany północnej nawy najprawdopodobniej z XVIII wieku. Wokół kościoła znajdują się stare nagrobki z XIX i XX wieku.

</doc>
<doc id="1537889" url="https://pl.wikipedia.org/wiki?curid=1537889" title="Zimowa Uniwersjada 2007">
Zimowa Uniwersjada 2007

Zimowa Uniwersjada 2007 – odbyła się w dniach 17 – 27 stycznia w Turynie we Włoszech
Polska.
Polskę na Zimowej Uniwersjadzie 2007 reprezentowało 75 (46 mężczyzn i 29 kobiet) sportowców

</doc>
<doc id="1537897" url="https://pl.wikipedia.org/wiki?curid=1537897" title="Autostrady na Węgrzech">
Autostrady na Węgrzech

Autostrady na Węgrzech (węg. "autópályák", l. poj. "autópálya") – sieć głównych dróg krajowych o dopuszczalnej prędkości 130 km/h.
W chwili obecnej istnieje około 1282 km autostrad. Spośród nich zdecydowana większość (około 920 km, tj. M1-M7) rozchodzi się promieniście od Budapesztu w stronę granic Węgier. W przyszłości planowane jest uzupełnienie tej struktury tak, aby stworzyć w miarę równomierną siatkę połączeń w całym kraju. Nie wszystkie wybudowane odcinki spełniają obecnie standardy autostrady, np. M15 nie ma skrzyżowań w poziomie, ale posiada tylko po jednym pasie ruchu w każdą stronę.
Prawne warunki korzystania.
Oznaczenia.
Autostrady na Węgrzech oznacza się znakiem białego wiaduktu nad dwiema białymi jezdniami na niebieskim tle. Numerowane są znakiem o niebieskim tle. Przed numerem zawsze znajduje się litera M. Drogowskazy na autostradach mają niebieskie tło.
Oznakowanie dróg ekspresowych na Węgrzech jest całkowicie podobne do autostrad. Drogi ekspresowe różnia się od autostrad parametrami technicznymi i obowiązującymi na nich ograniczeniami prędkości.
Dopuszczalna prędkość.
Tabela podaje przewidziane przez Prawo o ruchu drogowym limity prędkości na węgierski autostradach i drogach ekspresowych.
Opłaty.
Węgierskie autostrady są płatne w formie winiety elektronicznej. Wyjątkiem jest kilka odcinków, m.in. większość obwodnicy Budapesztu. Dostępnych jest pięć rodzajów winiet:
Ceny winiet są skonstruowane w przybliżeniu w taki sposób, że winiety dla samochodów ciężarowych do 7,5 tony (kategoria D2) są prawie trzykrotnie droższe od podobnych winiet dla samochodów osobowych. Winiety dla samochodów ciężarowych i autobusów od 7,5 t do 12 t (kategoria D3) są o połowę droższe niż winiety dla kategorii D2, a dla cięższych pojazdów (powyżej 12 ton) dwukrotnie droższe niż dla kategorii D2, np. 2550 Ft / 6600 Ft / 10200 Ft / 13200 Ft (dane z 2008 roku).
Za nieuprawnione korzystanie z płatnych dróg pobierana jest dodatkowa opłata, która wynosi od 15300 Ft dla samochodów osobowych do 79200 Ft dla pojazdów powyżej 12 ton pod warunkiem zapłacenia jej w ciągu 15 dni. Opłata wzrasta ponad czterokrotnie jeśli zostanie zapłacona po 15 dniach.

</doc>
<doc id="1537899" url="https://pl.wikipedia.org/wiki?curid=1537899" title="Nimfoman">
Nimfoman



</doc>
<doc id="1537900" url="https://pl.wikipedia.org/wiki?curid=1537900" title="Dowództwo armii Cesarstwa Austriackiego w latach 1848–1867">
Dowództwo armii Cesarstwa Austriackiego w latach 1848–1867

Dowództwo Armii Cesarstwa Austriackiego w latach 1848-1867
13 marca 1848 wybuchły w Wiedniu rozruchy. Wymusiły one między innymi zmianę koncepcji sprawowania rządów na system gabinetowy. 17 marca utworzono rząd, w którym stanowisko ministra wojny nie zostało obsadzone. Dokonano tego 2 kwietnia - w tym dniu cesarz Ferdynand I mianował pierwszego w dziejach państwa ministra wojny - feldmarszałka Petera Zaniniego. Równocześnie, tworząc Ministerstwo Wojny, 11 maja zlikwidowano Nadworną Radę Wojenną, istniejącą od 1556.
W maju utworzono również na Węgrzech utworzono Ministerstwo Wojny, co spowodowało chaos kompetencyjny - w jednych sprawach jednostki podlegały węgierskiemu, a w innych sprawach austriackiemu ministerstwu Wojny (w zależności od dyslokacji).
Sprawę kompetencji rozwiązał cesarz, ogłaszając w październiku 1848 stan oblężenia na Węgrzech, i przekazując całą władzę banowi Josipowi Jelačicowi.
Pierwsza reorganizacja.
2 grudnia 1848 władzę w Austrii i na Węgrzech objął Franciszek Józef I. W konstytucji marcowej i późniejszych rozporządzeniach otrzymał on tytuł "der Oberste Kriegsherr" i wyłączne prawo decydowania o dyslokacji oddziałów, regulaminach wojskowych, sprawach personalnych, dysponowaniu materiałami wojennymi i budowie twierdz. Powołał on do pomocy Centralną Kancelarię Wojskową. W październiku 1849 cesarz przekazał naczelnikowi Kancelarii uprawnienia dotyczące spraw personalnych i regulaminów, ponadto naczelnik Kancelarii otrzymał tytuł "pierwszego generalnego adiutanta Jego Wysokości i armii". Sprawy logistyczno-operacyjne przekazano Generalnemu Kwatermistrzowi, a administracyjne - Ministerstwu Wojny. Centralna Kancelaria Wojskowa wraz ze Sztabem Generalnego Kwatermistrza utworzyły Najwyższe Naczelne Dowództwo Armii ("Armeeoberkommando"), kierowane przez pierwszego generała adiutanta. Generał adiutant uzyskał prawo kontrasygnowania rozporządzeń cesarza w sprawach wojskowych, prawo zastępowania cesarza podczas konferencji wojskowych oraz prezentowania spraw wojskowych na konferencjach ministrów. W związku z tym Ministerstwo Wojny, zajmujące się jedynie sprawami administracyjnymi, utraciło nawet swoje szczątkowe kompetencje, i w 1853 zostało zlikwidowane. Na jego miejsce utworzono Sekcję Administracyjną Głównego Dowództwa Armii.
W 1854 utworzono dla arcyksięcia Wilhelma stanowisko przewodniczącego konferencji szefów sekcji Naczelnego Dowództwa Armii,a w 1857 mianowano go szefem Naczelnego Dowództwa Armii, pozostawiając jednak również wszystkie kompetencje generalnemu adiutantowi, którym od początku panowania Franciszka Józefa był hr. Karl Ludwig von Grünne. W roku tym Naczelne Dowództwo liczyło 27 wydziałów, 8 sekcji i 4 dyrekcje generalne.
Zupełna indolencja Naczelnego Dowództwa została obnażona podczas wojny francusko-austriackiej w 1859. Nastąpiło zupełne załamanie dowodzenia, w związku z czym cesarz przekazał dowództwo arcyksięciu Albrechtowi i baronowi Heinrichowi von Hess, a Centralną Kancelarię Wojskową odesłał do Wiednia. W październiku zmuszono do dymisji gen. Grünne.
Podobna sytuacja panowała w marynarce wojennej Austrii, gdzie działało Ministerstwo Marynarki Wojennej, Dowództwo Marynarki (od 1857 w Mediolanie) i wpływowa admiralicja portu w Pula.
Reforma dowództwa.
W 1859 zniesiono Centralną Kancelarię Wojskową, a jej służby włączono do Generalnej Adiutantury. Sama Adiutantura pozostała jednak jedynie pośrednikiem pomiędzy cesarzem a głównym dowództwem armii. 10 listopada 1860 zlikwidowano Główne Dowództwo Armii i powołano powtórnie Ministerstwo Wojny. Pierwszym rzeczywistym ministrem wojny został hrabia August Degenfeld-Schönburg, następnym był Karl Frank.
Przegrana wojna z Prusami ukazała jednak niedoskonałości dowodzenia. Dlatego też rozpoczęto przygotowania do kolejnej reformy. Wspierali ją kolejni ministrowie wojny: baron von John i baron Franz Kuhn von Kuhnenfeld, arcyksiążę Albrecht Fryderyk Habsburg, szef kancelarii wojskowej cesarza płk Friedrich Ritter von Beck i admirał Wilhelm von Tegetthoff.
Armia Austro-Węgier.
W marcu 1867 władze węgierskie przez hrabiego Gyulę Andrássy'ego zażądały, w zamian za zgodę na połączenie z Austrią i powszechną służbę wojskową, całkowitego rozdzielenia sił zbrojnych, lub też pozostawienia wspólnej armii, ale wraz z utworzeniem dodatkowej armii - Honvedu, zależnej tylko od rządu węgierskiego. Franciszek Józef wyraził zgodę na drugie rozwiązanie i 12 czerwca 1867 zatwierdził ugodę z Węgrami.
Powstały: wspólna armia ("k. und k. Heer"), wspólna marynarka wojenna, oraz rozdzielne Obrony Krajowe: "k.k. Landwehr" i "Magyar Királyi Honvédség".
W grudniu 1867 utworzono c.k. Ministerstwo Wojny ("k. u. k. Reichskriegsministerium"), w 1868 powstało w Austrii Ministerstwo Obrony Kraju ("k.k. Ministerium für Landesverteidigung") i na Węgrzech Ministerstwo Obrony Krajowej.

</doc>
<doc id="1537903" url="https://pl.wikipedia.org/wiki?curid=1537903" title="Chaovarat Chanweerakul">
Chaovarat Chanweerakul

Chaovarat Chanweerakul (th. ชวรัตน์ ชาญวีรกุล) (ur. 7 czerwca 1936), tajski polityk, p.o. premiera Tajlandii od 2 grudnia do 15 grudnia 2008, wicepremier od września do grudnia 2008. Minister spraw wewnętrznych od 22 grudnia 2008.
Życiorys.
Chaovarat Chanweerakul w 1966 ukończył ekonomię na Uniwersytecie Thammasat w Bangkoku. W 1991 zdobył dyplom National Defence College. Jest żonaty, ma troje dzieci.
Chaovarat Chanweerakul dwukrotnie pełnił funkcję wiceministra finansów. Po raz pierwszy w latach 1994-1995 w gabinecie premiera Chuana Leekpai, a następnie w latach 1996-1997 w gabinecie premiera Chavalita Yongchaiyudha. 6 lutego 2008 objął stanowisko wiceministra zdrowia w gabinecie premiera Samaka Sundaraveja. Zajmował je do momentu rezygnacji Sundaraveja z funkcji szefa rządu we wrześniu 2008.
24 września 2008 objął urząd wicepremiera w gabinecie premiera Somachaia Wongsawata. 2 grudnia 2008 Sąd Konstytucyjny rozwiązał rządzącą Partię Władzy Ludu (PPP) z powodu oszustw i kupowania głosów w wyborach parlamentarnych w grudniu 2007. Całe kierownictwo partii, włącznie z premierem Wongsawatem, zostało wykluczone z życia politycznego na okres 5 lat ze skutkiem natychmiastowym. Pełniącym obowiązki premiera został wybrany wicepremier Chaovarat Chanweerakul, który nie wchodził w skład władz rozwiązanej partii. 15 grudnia 2008 nowym premierem został wybrany przez parlament Abhisit Vejjajiva z opozycyjnej Partii Demokratycznej.
Po rozwiązaniu Partii Władzy Ludu, Chaovarat Chanweerakul dołączył do frakcji "Friends of Newin Group" (Przyjaciele Grupy Newina), która udzieliła poparcia rządowi premiera Abhsita Vejjajivy. W zamian za to otrzymała 3 miejsca w gabinecie, a Chaovarat Chanweerakul objął 22 grudnia 2008 stanowisko ministra spraw wewnętrznych.
Syn Chaovarata Chanweerakula, Aunthin Chanweerakul, pełnił funkcję wiceministra zdrowia w czasie rządów premiera Thaksina Shinawatry i był jednym ze 111 członków zarządu jego "Thai Rak Thai Party", wykluczonych z życia politycznego na 5 lat po likwidacji partii w 2007 nakazem Sądu Konstytucyjnego.

</doc>
<doc id="1537908" url="https://pl.wikipedia.org/wiki?curid=1537908" title="Dee Wallace">
Dee Wallace

Deanna Bowers (ur. 14 grudnia 1948 w Kansas City) – amerykańska aktorka filmowa i telewizyjna. Znana z ról w licznych popularnych i kultowych filmach, włączając w to "E.T." Stevena Spielberga (1982), "Cujo" Lewisa Teague'a (1983) i "Wzgórza mają oczy" Wesa Cravena (1977). W sumie wystąpiła w ponad dwustu filmach i produkcjach telewizyjnych.

</doc>
<doc id="1537910" url="https://pl.wikipedia.org/wiki?curid=1537910" title="Krystyna holsztyńska">
Krystyna holsztyńska

Krystyna holsztyńska (ur. 12 kwietnia 1573 w Kilonii, zm. 8 grudnia 1625 w Nyköping) – królowa Szwecji, żona Karola IX Wazy, matka Gustawa II Adolfa.
Życiorys.
Urodziła się jako druga córka (czwarte dziecko) Adolfa, księcia holsztyńskiego na Gottorpie i jego żony Krystyny heskiej. Była zaręczona z Zygmuntem Wazą. 27 sierpnia 1592 w Nyköping poślubiła księcia Sudermanii Karola. Na tron wraz z mężem wstąpiła w 1604. Koronacja odbyła się 15 marca 1607 w katedrze w Uppsali. Para miała czworo dzieci:

</doc>
<doc id="1537912" url="https://pl.wikipedia.org/wiki?curid=1537912" title="Tarnowiec (stacja kolejowa)">
Tarnowiec (stacja kolejowa)

Tarnowiec - stacja kolejowa w miejscowości Tarnowiec, w województwie podkarpackim, w Polsce.
W roku 2017 stacja obsługiwała 20–49 pasażerów na dobę.
Na stacji znajduje się plac ładunkowy i rampa. Tor przy rampie na całej długości jest zamknięty. Po rampie do pobliskiego zakładu produkcyjnego biegną tory o rozstawie 600 mm, którymi transportowano ładunki. Obecnie rampa, jak i tory do zakładu są nieeksploatowane.

</doc>
<doc id="1537914" url="https://pl.wikipedia.org/wiki?curid=1537914" title="Skoki narciarskie na Mistrzostwach Świata w Narciarstwie Klasycznym 1989">
Skoki narciarskie na Mistrzostwach Świata w Narciarstwie Klasycznym 1989

Zawody w skokach narciarskich na XXIV Mistrzostwach Świata w Narciarstwie Klasycznym odbyły się w dniach 20–26 lutego 1989 w fińskim Lahti. Złote medale w zawodach indywidualnych wywalczyli Fin Jari Puikkonen (skocznia duża) i reprezentant NRD Jens Weißflog (skocznia normalna). W zawodach drużynowych triumfowali Finowie.

</doc>
<doc id="1537921" url="https://pl.wikipedia.org/wiki?curid=1537921" title="Rak szyjki">
Rak szyjki



</doc>
<doc id="1537931" url="https://pl.wikipedia.org/wiki?curid=1537931" title="Centrum (album)">
Centrum (album)

Centrum – płyta zespołu hiphopowego Wzgórze Ya-Pa 3 wydana 7 kwietnia 1997 roku.
W 1997 roku album uzyskał nominację do nagrody polskiego przemysłu fonograficznego Fryderyka w kategorii "najlepszy album rap/hip-hop".
Pochodzący z albumu utwór pt. „Język polski” znalazł się na 109. miejscu listy „120 najważniejszych polskich utworów hip-hopowych” według serwisu T-Mobile Music.

</doc>
<doc id="1537942" url="https://pl.wikipedia.org/wiki?curid=1537942" title="Plucie ogniem">
Plucie ogniem



</doc>
<doc id="1537943" url="https://pl.wikipedia.org/wiki?curid=1537943" title="Order Niepodległości (Rodezja)">
Order Niepodległości (Rodezja)

Order Niepodległości, ang. "Independence Decoration" – rodezyjskie odznaczenie cywilne nadawane osobom, które przyczyniły się do ogłoszenia przez Rodezję niepodległości. Odznaczonym przysługiwało prawo do umieszczania po nazwisku inicjału orderu: „ID”.
Ustanowienie odznaczenia.
Order został ustanowiony 23 września 1970 przez prezydenta Rodezji Clifforda Duponta. Odznaczenie było jednoklasowe.
Insygnia.
Order Niepodległości wykonany był ze srebra, miał kształt koła. Na awersie wyryte było godło Rodezji oraz napis (złożony wersalikami): „Rhodesia Indpendence • Eleventh November • 1965” („Niepodległość Rodezji • Jedenasty listopada • 1965”). Rewers był pusty. Baretka orderu składała się z pięciu równej szerokości pasków: zielonego, białego, złotego, białego i zielonego.
Nadania.
Od 1970 do 1979 Orderem Niepodległości odznaczono dwadzieścia dziewięć osób, z których dwadzieścia osiem otrzymało go w listopadzie 1970. Dwudziesty dziewiąty order został przyznany w kwietniu 1979 Kenowi Flowerowi, szefowi Centralnej Organizacji Wywiadowczej.
Zimbabwe.
Order Niepodległości został zlikwidowany w 1980 po przejęciu władzy w kraju przez czarną większość.

</doc>
<doc id="1537946" url="https://pl.wikipedia.org/wiki?curid=1537946" title="Eva Eriksson">
Eva Eriksson

Eva Eriksson (ur. 1949 w Halmstad) – szwedzka ilustratorka i autorka książek dla dzieci.
W Polsce jej książki publikuje głównie Wydawnictwo Zakamarki.

</doc>
<doc id="1537947" url="https://pl.wikipedia.org/wiki?curid=1537947" title="Anna Bergström">
Anna Bergström



</doc>
<doc id="1537948" url="https://pl.wikipedia.org/wiki?curid=1537948" title="Anna Bergstrom">
Anna Bergstrom



</doc>
<doc id="1537952" url="https://pl.wikipedia.org/wiki?curid=1537952" title="Maria Hasselborg">
Maria Hasselborg



</doc>
<doc id="1537960" url="https://pl.wikipedia.org/wiki?curid=1537960" title="Chimalpopoca">
Chimalpopoca

Chimalpopoca (1397 – 1426/1427) – władca Tenochtitlánu, trzeci tlatoani (władca) Azteków (Méxicas) (1417 - 1427). Jego imię w języku nahuatl znaczy "Dymiąca Tarcza". Urodził się w Tenochtitlánie. Przyjęto, że jego ojcem był Huitzilíhuitl, natomiast matką Mahuehxochtzin z Azcapotzalco, córka tepaneckiego władcy Tezozomoca. 
Chimalpopoca już w 1415 roku zaczął przejmować panowanie nad Tenochtitlánem od swego ojca, natomiast koronowany został w 1417. Wówczas też najwyższy kapłan Tlacaelel, który był pod względem hierarchii drugą osobą w państwie, został pierwszym "cihuacoatl", odpowiedzialnym za skarb publiczny i wymiar sprawiedliwości w imperium. Od tego też czasu nastąpił u Azteków rozdział obsady wysokich urzędów duchownych od państwowych, a kandydaci na te urzędy przechodzili specjalną weryfikację.
Kiedy Chimalpopoca obejmował tron w wieku 20 l., Tenochtitlán był sojusznikiem Azcapotzalco, w którym władzę sprawował przywódca Tepaneków Tezozomoc. Chimalpopoca pozostał, podobnie jak jego ojciec, lojalny wobec Tezozomoca, co się opłaciło zwłaszcza podczas wojny tego władcy z Ixtlilxochitlem I z Texcoco w roku 1418. Zdobyte wówczas Texcoco zostało miastem lennym Tenochtitlánu.
Tenotichtlan nie posiadał własnych źródeł wody pitnej. Woda sprowadzana była drewnianym akweduktem ze wzgórz Chapultepec. Kiedy w 1426 r. wystąpiła konieczność budowy nowego akweduktu, Chimalpopoca uzyskał poparcie Tezozomoca w zdobyciu budulca, a także realizacji tej budowy. Za czasów tego władcy wzniesione zostały pierwsze budynki z kamienia, powstała również szeroka grobla do Tlacopanu. Droga ta zbudowana była z przerwami połączonymi drewnianymi mostami, usuwanymi w nocy.
W roku 1427 po długim panowaniu zmarł Tezozomoc. Dziedzictwo po nim przejął jego syn Tayatzin. Jednakże Maxtla, władca Coyoacán i przyrodni brat Tayatzina, wkrótce wzniecili bunt między możnymi z Azcapotzalco, w efekcie którego na tronie zasiadł Maxtla.
Chimalpopoca poparł Tayatzina w działaniach mających na celu odzyskanie tronu, zwłaszcza że Maxtla obciążył Tenochtitlán znacznymi daninami. Przyjazne dotąd relacje między Tenochtitlánem i Azcapotzalco zostały zastąpione wzajemnymi zniewagami i spiskiem mającym doprowadzić do zabójstwa Maxtli.
Śmierć poniósł jednak Teyatzin, a wówczas Chimalpopoca zdecydował złożyć siebie jako ofiarę na ołtarzu swego ojca Huitzilíhuitla i oddał się kapłanom azteckim. Kilku z jego dostojników dołączyło do niego. W trakcie trwania uroczystości, armia ekspedycyjna z Azcapotzalco wkroczyła do Tenochtitlánu, uwięziła Chimalpopocę i przewiozła go do Azcapotzalco. Tam był trzymany na racjach głodowych i wystawiony w klatce na pokaz.
Istnieje kilka wersji jego śmierci: jedna mówi, że popełnił samobójstwo, wieszając się na belce za pomocą paska, druga zakłada, uduszenie na polecenie Maxtli, jeszcze inna, że powrócił on do Tenotichtlanu i tam zamordowali go zwolennicy Itzcoatla, który chciał się pozbyć trzeciego tlatoani za zbytnią służalczość wobec Tepaneków by dzięki temu zostać jego następcą. Tak też się stało, kolejnym czwartym tlatoani Tenochtitlánu został właśnie Itzcoatl.

</doc>
<doc id="1537966" url="https://pl.wikipedia.org/wiki?curid=1537966" title="Halina Borzyszkowska">
Halina Borzyszkowska

Halina Borzyszkowska (ur. 21 sierpnia 1929 w Starogardzie Gdańskim, zm. 23 listopada 2008 tamże) – polski prof. dr hab. nauk humanistycznych (26 lutego 1999) w specjalności: pedagogika specjalna, rewalidacja upośledzonych umysłowo. 
Życiorys.
W 1966 roku odbyła się publiczna obrona pracy doktorskiej mgr Haliny Borzyszkowskiej na temat „Współpraca szkoły specjalnej z domem rodzinnym dziecka”, której promotorem był prof. Ludwig Bandura. 25 czerwca 1987 roku uzyskuje habilitację pisząc rozprawę pt. „Budżet czasu wolnego i sposób jego zagospodarowania przez dzieci upośledzone umysłowo w stopniu lekkim w wieku szkoły podstawowej”. Wieloletnia kierownik Zakładu Pedagogiki Specjalnej w Instytucie Pedagogiki Uniwersytetu Gdańskiego, kierownik Studiów dla Pracujących na Wydziale Nauk Humanistycznych UG w latach 1978–1981, prodziekan studiów zaocznych UG w latach 1981–1984, organizatorka i kierownik studiów podyplomowych z zakresu pedagogiki specjalnej w Instytucie Pedagogiki UG, profesor w Elbląskiej Uczelni Humanistyczno-Ekonomicznej na Wydziale Pedagogiki.

</doc>
<doc id="1537969" url="https://pl.wikipedia.org/wiki?curid=1537969" title="Tętnica Percherona">
Tętnica Percherona

Tętnica Percherona (ang. artery of Percheron) – wariant anatomiczny unaczynienia mózgowia; polega na obecności wspólnego pnia tętniczego odchodzącego jednostronnie od segmentu P1 tętnicy tylnej mózgu i zaopatrującego oba wzgórza i pień mózgu. Okluzja tej tętnicy objawia się udarami obu wzgórz i dogłowowej części śródmózgowia, o uderzająco symetrycznym obrazie.
Wariant anatomiczny opisał w latach 70. francuski neurolog G. Percheron.

</doc>
<doc id="1537970" url="https://pl.wikipedia.org/wiki?curid=1537970" title="Rafidy">
Rafidy

Rafidy – kryształy szczawianu wapnia obecne w wakuolach komórek roślinnych, w kształcie igieł złożonych w pęczki. Kryształy mają około 50 μm długości oraz około 850–250 nm szerokości w przekroju. Kryształy o kształcie igieł występują powszechnie w komórkach roślin wyższych.
Jedną z potencjalnych funkcji rafidów jest ułatwienie wnikania toksyn do organizmów roślinożerców. Wykazano obecność rafidów w komórkach wytwarzających toksyny. Kształt kryształów ułatwia uszkodzenie skóry i wniknięcie toksyny. Inną możliwą funkcją rafidów jest regulowanie poziomu wapnia w cytoplazmie komórek roślinnych.
Wpływ na zdrowie człowieka.
Obficie występujące w roślinach "Agava tequilana" kryształy szczawianu wapnia mogą być przyczyną podrażnień skóry u osób pracujących przy uprawie i przetwórstwie tej rośliny. Także inne rośliny zawierające rafidy mogą być szkodliwe dla zdrowia człowieka i powodować pieczenie oraz bolesne obrzęki jamy ustnej po spożyciu.

</doc>
<doc id="1537976" url="https://pl.wikipedia.org/wiki?curid=1537976" title="Zębiełek wyżynny">
Zębiełek wyżynny

Zębiełek wyżynny ("Crocidura allex") – gatunek ssaka z rodziny ryjówkowatych (Soricidae). Występuje południowo-zachodniej Kenii i północnej Tanzanii na zboczach Kilimandżaro, w kraterze Ngorongoro i na wulkanie Meru. Zamieszkuje górskie łąki i bagna do wysokości 3500 m n.p.m. Gatunek ten jest zagrożony poprzez niszczenie środowiska, turystykę i rozszerzanie się gospodarstw rolnych.

</doc>
<doc id="1537977" url="https://pl.wikipedia.org/wiki?curid=1537977" title="Paul Hoffmann">
Paul Hoffmann

Paul Hoffmann (ur. 15 maja 1907, zm. 23 grudnia 1945) – zbrodniarz hitlerowski, członek załogi obozu koncentracyjnego Majdanek i SS-Unterscharführer. Pełnił służbę w obozowym krematorium. Skazany 14 listopada 1945 przez polski sąd w Lublinie na karę śmierci przez powieszenie. Wyrok wykonano w grudniu 1945.

</doc>
<doc id="1537978" url="https://pl.wikipedia.org/wiki?curid=1537978" title="Cystolit">
Cystolit



</doc>
<doc id="1537979" url="https://pl.wikipedia.org/wiki?curid=1537979" title="Max Van Ville">
Max Van Ville

Max Van Ville (ur. 15 lipca 1987 r.), amerykański aktor, który występuje w telewizji oraz w epizodycznych rolach w filmach kinowych.

</doc>
<doc id="1537981" url="https://pl.wikipedia.org/wiki?curid=1537981" title="Linda Freimane">
Linda Freimane

Linda Freimane (ur. 14 grudnia 1967 w Sztokholmie) – łotewska prawnik i działaczka na rzecz praw grupy LGBT, założycielka i przewodnicząca Sojuszu LGBT i Ich Przyjaciół "Mozaika". 
Życiorys.
Urodziła się w Szwecji w rodzinie emigrantów z okupowanej przez wojska radzieckie Łotwy. Już od wczesnych lat młodości angażowała się w życie społeczne, zasiadała m.in. w zarządzie Łotewskiego Europejskiego Stowarzyszenia Młodzieży. 
W 1989 uzyskała stopień magistra w Szkole Dziennikarstwa na Uniwersytecie w Sztokholmie, po czym podjęła pracę w Svenska Dagbladet. Później pracowała m.in. w szwedzkim radio, które od 1988 emitowało audycje w języku łotewskim. W 1990 uzyskała tytuł magistra nauk prawnych na Wydziale Prawa Uniwersytetu Sztokholmskiego ze specjalnością w prawie europejskim. 
Po odzyskaniu przez Łotwę niepodległości wróciła do kraju, gdzie aktywnie włączyła się w działalność na rzecz integracji Łotwy z Unią Europejską. Z jej inicjatywy powstała działająca pod szwedzko-łotewskim patronatem i przeznaczona dla studentów z państw nadbałtyckich Szkoła Prawnicza w Rydze, której rektorem była przez sześć lat (1998–2004). 
Od 2005 do 2007 pracowała jako konsultant handlowy dla PNB Combany w Rydze. Obecnie pracuje dla firmy TheMiceCream. 
W 2005 zaangażowała się w działalność na rzecz praw osób LGBT. Współtworzyła Stowarzyszenie LGBT oraz Ich Przyjaciół "Mozaika", którego została wybrana przewodniczącą. W latach 2006–2007 przygotowywała Dni Przyjaźni oraz imprezę Riga Pride. Obecnie zasiada drugą kadencję w zarządzie ILGA Europe. Jest również członkiem zarządu Outgames 2009. 
Mieszka w Rydze wraz z duńską artystką Yvonne Gerner, z którą w 1999 zawarła w Sztokholmie związek partnerski. 

</doc>
<doc id="1537988" url="https://pl.wikipedia.org/wiki?curid=1537988" title="Aleja Mieczysława Smorawińskiego w Lublinie">
Aleja Mieczysława Smorawińskiego w Lublinie

Aleja Mieczysława Smorawińskiego w Lublinie – jedna z dużych arterii komunikacyjnych Lublina, stanowi część obwodnicy miejskiej. Droga ma długość 2,6 km.
Historia.
Odcinek drogi od alei Spółdzielczości Pracy do ulicy Witolda Chodźki w 2004 r. wyremontowano, pozostały odcinek przebudowano w 2007. W czasach PRL ulica wraz z dzisiejszą Aleją Władysława Andersa nosiła nazwę "Aleja Włodzimierza Lenina". W 1987 r. zaczęto budować nowy węzeł, który miał usprawnić komunikację między północną częścią miasta a centrum i południem. Wcześniej arteria zaczynała się przy ulicy Północnej. Ostatecznie budowa zakończyła się w 2008 roku. W rejonie ulicy w związku z budową wiaduktu powstało też kilka kładek dla pieszych.
Przebieg.
Droga jest zbudowana w systemie dwujezdniowym, po dwa pasy ruchu w każdą stronę. 
Aleja zaczyna się na Węźle Poniatowskiego, dalej przebiega na północny wschód do Ronda 27 Wołyńskiej Piechoty AK (al. Kompozytorów Polskich), później w kierunku wschodnim przez Rondo F. Kamińskiego(ul. Szeligowskiego), aż do skrzyżowania z al. Spółdzielczości Pracy, dalej biegnie jako al. Władysława Andersa.
Komunikacja miejska.
Ulicą kursuje wiele linii autobusowych i trolejbusowych komunikacji miejskiej:
Nad ulicą zawieszona jest trakcja trolejbusowa na odcinku od skrzyżowania z ul. Chodźki do ronda gen. Franciszka Kamieńskiego (ul. Szeligowskiego)

</doc>
<doc id="1537992" url="https://pl.wikipedia.org/wiki?curid=1537992" title="Maceracja (botanika)">
Maceracja (botanika)

Maceracja – w botanice rozpad tkanek w wyniku rozkładu substancji tworzących blaszkę środkową. Proces może zachodzić naturalnie i być związane z rozwojem rośliny, może być też wywoływane przez czynniki zewnętrzne w tym patogeny oraz jest przeprowadzany sztucznie, w warunkach laboratoryjnych, w celu uzyskania kultur komórkowych. W procesie maceracji zarówno naturalnej jak i sztucznej uczestniczą enzymy rozkładające blaszkę środkową. Maceracja wywoływana infekcją patogenów zachodzi pod wpływem endo-poligalaktouronazy. Enzym ten może być wytwarzany przez bakterie i grzyby. Do rozpadu blaszki środkowej dochodzi także pod wpływem wysokiej temperatury.

</doc>
<doc id="1537993" url="https://pl.wikipedia.org/wiki?curid=1537993" title="Alfred Schmidt (esesman)">
Alfred Schmidt (esesman)

Alfred Schmidt (ur. 9 lipca 1897, zm. 30 września 1947) – zbrodniarz hitlerowski, jeden z funkcjonariuszy SS pełniących służbę w niemieckich obozach koncentracyjnych i SS-Oberscharführer.
Pełnił służbę w obozach Mittelbau-Dora i Buchenwald. Za dokonywanie morderstw i torturowanie więźniów obozów koncentracyjnych skazany został 13 sierpnia 1947 przez polski sąd w Łodzi na karę śmierci. Wyrok wykonano przez powieszenie pod koniec września 1947.

</doc>
<doc id="1537995" url="https://pl.wikipedia.org/wiki?curid=1537995" title="Elapsoidea">
Elapsoidea

Elapsoidea – rodzaj jadowitego węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Afryce (Mauretania, Senegal, Gambia, Gwinea Bissau, Gwinea, Sierra Leone, Liberia, Wybrzeże Kości Słoniowej, Mali, Burkina Faso, Ghana, Togo, Benin, Niger, Nigeria, Kamerun, Czad, Sudan, Somalia, Etiopia, Sudan Południowy, Republika Środkowoafrykańska, Gabon, Kongo, Demokratyczna Republika Konga, Rwanda, Burundi, Uganda, Kenia, Tanzania, Malawi, Zambia, Angola, Namibia, Botswana, Zimbabwe, Mozambik, Eswatini i Południowa Afryka). 
Systematyka.
Podział systematyczny.
Do rodzaju należą następujące gatunki: 

</doc>
<doc id="1537999" url="https://pl.wikipedia.org/wiki?curid=1537999" title="Rudolf Malysz">
Rudolf Malysz

Rudolf Malysz (ur. 11 października 1905 w Bielitz, zm. 8 listopada 1947) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer. Z zawodu był piekarzem. Za morderstwa i torturowanie więźniów obozu skazany został 13 sierpnia 1947 przez polski sąd w Łodzi na karę śmierci. Wyrok wykonano przez powieszenie w listopadzie 1947.

</doc>
<doc id="1538004" url="https://pl.wikipedia.org/wiki?curid=1538004" title="Kazimierz Rozwadowski">
Kazimierz Rozwadowski

Kazimierz Rozwadowski herbu Trąby (ur. 1757 w Rożyskach, zm. 3 lipca 1836 tamże) – oficer wojsk Korony, powstaniec kościuszkowski, pułkownik wojsk Księstwa Warszawskiego, współorganizator 8 pułku ułanów.
Życiorys.
Wywodził się z gałęzi szlacheckiej rodu Rozwadowskich herbu Trąby. Był wnukiem Macieja (ur. 1647, podstoli radomski), synem Ignacego (1702-1777) i Teresy z domu Białoskórskiej herbu Abdank. Według jednej z wersji urodził się w 1748. 
Rozpoczął służbę w wojsku koronnym w 1774, jako towarzysz w chorągwi Stanisława Ciesielskiego. W czasie insurekcji kościuszkowskiej był wicebrygadierem w 1 Brygadzie Ukraińskiej jazdy narodowej. Walczył w bitwie pod Szczekocinami (6 czerwca 1794, za czyny tamże otrzymał Order Virtuti Militari), w bitwie pod Chełmem (8 czerwca 1794) i w obronie Warszawy. Nagrodzony złotą obrączką Ojczyzna Obrońcy Swemu nr 15.
W następnych latach skupił się na gospodarowaniu w swoim majątku w Galicji. Słynął z hodowli koni.
W czasie wojny austriacko-polskiej w 1809, po wkroczeniu do Galicji wojsk księcia Poniatowskiego Rozwadowski, jako jeden z pierwszych przedstawicieli galicyjskiej szlachty aktywnie zaangażował się w tworzenie polskiego wojska. Mianowano go dowódcą 9 pułku jazdy w stopniu pułkownika. Spośród 200 koni tego pułku, aż 68 było ofiarowanych przez Kazimierza. 3 sierpnia 1809 objął dowództwo 8 pułku ułanów. Wraz z nim brał udział w walkach pod Wieniawką. Pułkiem dowodził do 1811, kiedy to przeszedł na emeryturę. W 8 pułku służyli także dwaj jego bracia: Onufry i Franciszek oraz syn Antoni. Za walkę w wojnach okresu Księstwa Warszawskiego Kazimierza Rozwadowskiego oraz jego syna Antoniego odznaczono krzyżami Virtuti Militari. Pod dowództwem płk. Rozwadowskiego pierwsze szlify bojowe zdobywał późniejszy komediopisarz Aleksander Fredro.
Był żonaty z Anną z domu Golejewską herbu Kościesza (córka Józefa, brygadiera wojsk polskich). Mieli synów Antoniego (1794-1855, major wojsk polskich), Wincentego (1799-1849, rotmistrz wojsk polskich, powstaniec listopadowy), Erazma (1806-1880, porucznik wojsk polskich), Wiktora (1812-1858, porucznik wojsk polskich, powstaniec listopadowy, ojciec Tomisława). Po wybuchu powstania listopadowego 1830 wyprawił swoich czterech synów do liniowej służby wojskowej. Wraz z rodziną mieszkał w Różyskach. Zmarł w 1836. Został pochowany w Różyskach. Jego potomkami byli m.in. Franciszek Rozwadowski, Tadeusz Rozwadowski, Zygmunt Rozwadowski, Jan Emanuel Rozwadowski, Jan Michał Rozwadowski.

</doc>
<doc id="1538006" url="https://pl.wikipedia.org/wiki?curid=1538006" title="Robert Flux">
Robert Flux

Robert Flux, wł. Rene Bachmann (ur. 5 maja 1967 w Salzgitter-Lebenstedt) – niemiecki gitarzysta, członek grupy muzycznej Oomph!.

</doc>
<doc id="1538007" url="https://pl.wikipedia.org/wiki?curid=1538007" title="Crap">
Crap

Crap, Andreas Crap, wł. Thomas Döppner (ur. 28 maja 1970 w Wolfsburgu) – niemiecki gitarzysta, członek zespołu Neue Deutsche Härte Oomph!.
Życiorys.
Urodził się w Wolfsburgu w Dolnej Saksonii, gdzie dorastał ze swoim kolegą z zespołu, Dero Goi. Mieszkali w tym samym wynajmowanym domu i bawili się razem w piasku. Oboje zaczęli grać w szkole podstawowej. Zbudowali „instrumenty” z paczek Persila. Swoją pierwszą gitarę miał w wieku siedmiu lat, a mając dziesięć lat zaczął tworzyć muzykę, używając kartonów, perkusji i wielu samodzielnie wykonanych instrumentów. Miał już 15 lat, kiedy razem z Dero stworzył pierwszy zespół Phaze grając na syntezatorze.
Wśród twoich ulubionych zespołów i wykonawców są: The Beatles, The Doors, AC/DC, Depeche Mode, Anne Clark, Kraftwerk, Les Rita Mitsouko, The Cure, The Art of Noise, The Sisters of Mercy, The Smiths, Iggy Pop, Einstürzende Neubauten, Extrabreit, Metallica, Red Hot Chili Peppers i David Bowie.

</doc>
<doc id="1538010" url="https://pl.wikipedia.org/wiki?curid=1538010" title="Alpy (ujednoznacznienie)">
Alpy (ujednoznacznienie)

Oraz 1 miejscowość w Polsce:

</doc>
<doc id="1538012" url="https://pl.wikipedia.org/wiki?curid=1538012" title="Pseudohaje">
Pseudohaje

Pseudohaje – rodzaj jadowitego węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Afryce (Gwinea, Sierra Leone, Liberia, Wybrzeże Kości Słoniowej, Ghana, Togo, Benin, Nigeria, Kamerun, Republika Środkowoafrykańska, Gwinea Równikowa, Gabon, Kongo, Demokratyczna Republika Konga, Rwanda, Uganda i Kenia). 
Systematyka.
Etymologia.
"Pseudohaje": "pseudos" „fałszywy”; epitet gatunkowy "Naja haje" .
Podział systematyczny.
Do rodzaju należą następujące gatunki: 

</doc>
<doc id="1538014" url="https://pl.wikipedia.org/wiki?curid=1538014" title="Melitoksyna">
Melitoksyna



</doc>
<doc id="1538016" url="https://pl.wikipedia.org/wiki?curid=1538016" title="Nick Mennell">
Nick Mennell

Nick Mennell (ur. 1976) – amerykański aktor filmowy i telewizyjny.
Biografia.
Aktorstwem zajął się w 1998 roku. Wówczas zadebiutował w jednym z odcinków serialu USA Network "Sins of the City" jako bohater epizodyczny, Steve. Kolejną, tym razem znacznie istotniejszą dla projektu rolę złego policjanta, z którym spiskuje główny antagonista zagrał dopiero cztery lata później w dreszczowcu "Morderstwo w sieci" ("My Little Eye", 2002). 
W 2005 został absolwentem nowojorskiej Juilliard School. Następnie w horrorze Roba Zombie "Halloween" (2007) – remake'u kultowego filmu pod tym samym tytułem – otrzymał drugoplanową rolę Boba Simmsa, chłopaka jednej z filmowych bohaterek. 
Po gościnnym występie w serialu CBS "Wzór" ("Numb3rs"), pojawił się w przebojowym slasherze "Piątek, trzynastego" ("Friday the 13th", 2009) – remake'u filmu z 1980 roku – jako Mike, jedna ze śmiertelnych ofiar żyjącego w lasach psychopatycznego mordercy Jasona Voorheesa. W slasherach "Halloween" i "Piątek, trzynastego" został filmową ofiarą dwóch ikon horroru: Michaela Myersa i Jasona Voorheesa. Oba slashery, w których wystąpił, były remake'ami oryginałów. Jeszcze w 2009 zagrał u boku Danielle Harris, Roberta Patricka i Jamesa Duvala w horrorze fantasy "The Black Waters of Echo's Pond".
Ma 193 cm wzrostu.

</doc>
<doc id="1538032" url="https://pl.wikipedia.org/wiki?curid=1538032" title="62 Dywizja Piechoty (III Rzesza)">
62 Dywizja Piechoty (III Rzesza)

62 Dywizja Piechoty – niemiecka dywizja z czasów II wojny światowej, sformowana na mocy rozkazu z 26 sierpnia 1939 roku, w 2. fali mobilizacyjnej przez Artillerie – Kommandeur 8 w Kątach Wrocławskich w VIII Okręgu Wojskowym. 22 września 1944 r. przeformowana w 62 Dywizję Grenadierów Ludowych ("62. Volks-Grenadier-Division").
Struktura organizacyjna.
164., 183. i 190. pułk piechoty, 162. pułk artylerii, 162. batalion pionierów, 162. oddział rozpoznawczy, 162. oddział przeciwpancerny, 162. oddział łączności, 162. polowy batalion zapasowy;
179. i 354. pułk grenadierów, 38. grupa dywizyjna (108. i 112. grupa pułkowa), 162. pułk artylerii, II./138. pułku artylerii, 162. batalion pionierów, 62. dywizyjny batalion fizylierów, 162. oddział przeciwpancerny, 162. oddział łączności, 162. polowy batalion zapasowy;
112., 179. i 415. pułk grenadierów, 162. pułk artylerii, 162. batalion pionierów, 62. dywizyjny batalion fizylierów, 162. oddział przeciwpancerny, 162. oddział łączności, 162. polowy batalion zapasowy;
164., 183. i 190. pułk grenadierów, 162. pułk artylerii, 162. batalion pionierów, 62. dywizyjna kompania fizylierów, 162. oddział przeciwpancerny, 162. oddział łączności, 162. polowy batalion zapasowy;

</doc>
<doc id="1538039" url="https://pl.wikipedia.org/wiki?curid=1538039" title="Tribal">
Tribal

Tribal jest połączeniem tańca brzucha, etnicznych tańców północnoafrykańskich i indyjskich oraz flamenco. Jego początki sięgają lat 70. dwudziestego wieku. Pierwszymi tancerkami wykonującymi ten styl tańca były Jamila Salimpour, Masha Archer ("Bal Anat"), Carolena Nericcio ("FatChanceBellyDance"). Początkowo rozwijał się w Stanach Zjednoczonych, głównie w południowej Kalifornii. Od klasycznego tańca brzucha odróżnia go przede wszystkim mocna postawa zaczerpnięta z flamenco, jak również stroje – mniej orientalne w stonowanych kolorach.
Najstarszą odmianą tribalu jest American Tribal Style, który oparty jest na zbiorowej improwizacji, bez ustalonej z góry choreografii. Tancerki porozumiewają się między sobą ustalonym językiem gestów i sygnałów niezauważalnych dla widza.

</doc>
<doc id="1538051" url="https://pl.wikipedia.org/wiki?curid=1538051" title="Transporter 3">
Transporter 3

Transporter 3 – francuski film akcji, wyreżyserowany przez Oliviera Megatona, kontynuacja fabuły filmu "Transporter" oraz "Transporter 2". Scenariusz został napisany przez Luca Bessona.
Fabuła.
Frank Martin dostał zlecenie przewiezienia kolejnego ładunku. Ten jednak się nie zgadza i daje kartkę z imieniem i nazwiskiem Malcoma Manville. Jednak Malcolm łamie zasady i ginie przez wybuch bomby. Frank musi teraz dokończyć to, co zaczął Malcolm, czyli przewieźć córkę ministra, z Marsylii do Odessy.
Zdjęcia.
Zdjęcia do filmu realizowane były na terenie Węgier (Budapeszt), Rumunii, Ukrainy (Odessa) i Francji (Marsylia, Paryż).

</doc>
<doc id="1538058" url="https://pl.wikipedia.org/wiki?curid=1538058" title="Acanthophis">
Acanthophis

Acanthophis – rodzaj jadowitego węża z rodziny zdradnicowatych (Elapidae). 
Zasięg występowania.
Rodzaj obejmuje gatunki występujące w Australii, Papui-Nowej Gwinei i Indonezji. 
Charakterystyka.
Samice z tego rodzaju są jajożyworodne. Gady te polują na jaszczurki, inne węże i małe ssaki. Jad tych węży jest bardzo niebezpieczny, zawiera dużo neurotoksyn.
Systematyka.
Podział systematyczny.
Do rodzaju należą następujące gatunki:

</doc>
<doc id="1538061" url="https://pl.wikipedia.org/wiki?curid=1538061" title="Acanthophis antarcticus">
Acanthophis antarcticus



</doc>
<doc id="1538063" url="https://pl.wikipedia.org/wiki?curid=1538063" title="Bakteria (komputery)">
Bakteria (komputery)



</doc>
<doc id="1538064" url="https://pl.wikipedia.org/wiki?curid=1538064" title="Hyde Park Corner">
Hyde Park Corner

Hyde Park Corner – stacja metra londyńskiego położona w dzielnicy City of Westminster. Działa od 1906 roku i leży na trasie Piccadilly line. Co roku korzysta z niej ok. 5,6 milionów pasażerów. Stacja należy do pierwszej strefy biletowej.

</doc>
<doc id="1538070" url="https://pl.wikipedia.org/wiki?curid=1538070" title="Lothar Loeffler">
Lothar Loeffler

Lothar Loeffler, Lothar Löffler (ur. w 1901, zm. w 1983) – niemiecki lekarz, profesor, uczestnik nazistowskiego programu eugenicznego, polegającego na mordowaniu chorych psychicznie i niepełnosprawnych umysłowo w ramach tzw. Akcji T4.
W 1927 Loeffler podjął pracę naukową w Instytucie Antropologii im. Cesarza Wilhelma, skąd przeniósł się w 1931 na stanowisko docenta do Kilonii. Po objęciu władzy w Niemczech przez nazistów został w 1934 mianowany dyrektorem Instytutu Biologii Rasy ("Institut für Erb- und Rassenbiologie") uniwersytetu w Królewcu, tamże został profesorem. Od 1942 pracował jako profesor na Uniwersytecie w Wiedniu. W czasie pracy w III Rzeszy zatrudniony był w ramach kilku zleceń jako ekspert do kwalifikacji ludzi upośledzonych umysłowo, w tym dzieci, do eksterminacji.
Po wojnie pracował w Hanowerze w protestanckim ośrodku opieki nad upośledzonymi umysłowo. Zaproszony został także do komisji naukowych, był członkiem Niemieckiej Komisji Atomowej i Grupy Roboczej ds. Biologii Promieniowania.

</doc>
<doc id="1538074" url="https://pl.wikipedia.org/wiki?curid=1538074" title="Lothar Löffler">
Lothar Löffler



</doc>
<doc id="1538076" url="https://pl.wikipedia.org/wiki?curid=1538076" title="Neil Webb">
Neil Webb

Neil John Webb (ur. 30 lipca 1963 w Reading) – piłkarz angielski grający na pozycji środkowego pomocnika.
Kariera klubowa.
Karierę piłkarską Webb rozpoczął w rodzinnym mieście Reading, w tamtejszym klubie Reading F.C. W 1979 roku został członkiem pierwszego zespołu, a w 1980 roku zadebiutował w rozgrywkach Division Three. W sezonie 1980/1981 zdobył swoją pierwszą bramkę w karierze i stał się najmłodszym strzelcem w historii zespołu Reading - liczył sobie wówczas 17 lat. W 1982 roku odszedł za 80 tysięcy funtów do Portsmouth F.C. i w 1983 roku awansował z Portsmouth z Division Three doDivision Two. W "The Pompeys" grał do końca sezonu 1984/1985.
W czerwcu 1985 roku Webb zmienił barwy klubowe i podpisał kontrakt z grającym w Division One, Nottingham Forest. Kosztował 250 tysięcy funtów, a w barwach nowego klubu zadebiutował 17 sierpnia w zremisowanym 1:1 wyjazdowym meczu z Luton Town, w którym zdobył jedynego gola dla swojej drużyny. W zespole prowadzonym przez menedżera Briana Clougha stał się podstawowym zawodnikiem, a w 1989 roku osiągnął z tym klubem jedyny sukces, gdy zdobył Puchar Ligi Angielskiej, dzięki zwycięstwu 3:1 w finale nad Luton.
W lipcu 1989 roku Webb przeszedł za półtora miliona funtów do Manchesteru United, prowadzonego przez menedżera Alexa Fergusona. 19 sierpnia rozegrał swój pierwszy mecz w zespole "Czerwonych Diabłów", którzy pokonali 4:1 Arsenal F.C. i zdobył jedną z bramek dla nowej drużyny. Jednak po trzech tygodniach doznał kontuzji ścięgna Achillesa, która wyeliminowała go z gry aż do marca 1990 roku. Na koniec sezonu wystąpił w obu finałowych spotkaniach Pucharu Anglii, zwycięskich nad Oldhamem Athletic. W sezonie 1990/1991 Neil był już podstawowym zawodnikiem United i wywalczył Puchar Zdobywców Pucharów, jednak nie wystąpił w wygranym 2:1 finale z Barceloną. W 1992 roku zdobył Puchar Ligi, jednak na skutek kłótni z Fergusonem po sezonie odszedł z zespołu, dla którego rozegrał 75 ligowych meczów i zdobył 8 bramek.
23 listopada 1992 Webb wrócił do Nottingham Forest, jednak nie wygrał rywalizacji o miejsce w składzie ze Steve'em Stone'em i Norwegiem Larsem Bohinenem, a w 1993 roku spadł z Nottingham z Premiership. W 1994 roku został na krótko wypożyczony do Swindon Town, jednak po powrocie Forest do Premiership nie rozegrał dla tego klubu żadnego spotkania. W sierpniu 1996 odszedł do Grimsby Town, a następnie grał jeszcze w Aldershot Town i w 1997 roku zakończył piłkarską karierę. Po jej zakończeniu krótko był menedżerem amatorskich klubów Weymouth FC i Reading Town.
Kariera reprezentacyjna.
W reprezentacji Anglii Webb zadebiutował 9 września 1987 roku w przegranym 1:3 towarzyskim spotkaniu z Republiką Federalną Niemiec. Rok później znalazł się w kadrze powołanej przez selekcjonera sira Bobby'ego Robsona do kadry na Euro 88 i rozegrał na nim dwa spotkania: z Irlandią (0:1) i ze Związkiem Radzieckim (1:3), jednak Anglicy nie wyszli z grupy. Z kolei w 1990 roku na Mundialu we Włoszech zajął 4. miejsce, ale pełnił rolę rezerwowego. Zagrał tylko w meczu o 3. miejsce z Włochami (1:2). W 1992 roku zaliczył swój ostatni reprezentacyjny turniej w karierze - Euro 92. Wystąpił na nim dwukrotnie - w meczach zakończonym bezbramkowym remisem z Danią i przegranym 1:2 ze Szwecją. Spotkanie ze Szwecją było jego ostatnim w kadrze narodowej, w której rozegrał łącznie 26 spotkań i zdobył 4 gole. W swojej karierze grał także w młodzieżowej kadrze U-21 oraz w reprezentacji Anglii B.

</doc>
<doc id="1538079" url="https://pl.wikipedia.org/wiki?curid=1538079" title="VANOS">
VANOS

VANOS () – dwustopniowa regulacja faz rozrządu firmy BMW.
Zasada działania.
Elektroniczne urządzenie sterujące, wykorzystując sygnał z czujników obciążenia i prędkości obrotowej silnika, określa sygnał sterujący wykonawczego układu hydraulicznego. Sygnał sterujący ustala położenie zaworu elektromagnetycznego umożliwiające przepływ oleju do układu uruchamiającego. Siła pochodząca od ciśnienia oleju powoduje przesunięcie wałka połączonego z elementem regulacyjnym, który znajduje się w piaście koła łańcuchowego napędu wałka rozrządu. Ten zmienia swoje położenie kątowe, powodując zmianę faz rozrządu (w tym przypadku zaworu dolotowego). W zakresie niskich prędkości element regulacyjny obraca wałkiem rozrządu, zmniejszając kąt początku otwarcia zaworów dolotowych. W średnim zakresie prędkości obrotowych, powyżej określonej wartości, element regulacyjny obraca wałek rozrządu w kierunku wcześniejszego otwarcia zaworów dolotowych. Po przekroczeniu pewnej prędkości obrotowej element regulacyjny ustawia wałek rozrządu ponownie w położeniu późniejszego otwarcia zaworów dolotowych.

</doc>
<doc id="1538082" url="https://pl.wikipedia.org/wiki?curid=1538082" title="Li Yuanhong">
Li Yuanhong

Li Yuanhong (ur. 19 października 1864, zm. 3 czerwca 1928) – chiński wojskowy i polityk.
Pochodził z Huangpi w prowincji Hubei, jego ojciec był weteranem powstania tajpingów. W 1889 roku ukończył akademię morską w Tianjinie. Jako dowódca krążownika brał udział w wojnie chińsko-japońskiej (1894–1895). Po jej zakończeniu przeniósł się do wojsk lądowych i został dowódcą garnizonu w Hankou.
Po wybuchu powstania w Wuchangu (październik 1911) został zmuszony przez rewolucjonistów do objęcia jego dowództwa i objęcia stanowiska wojskowego gubernatora prowincji Hubei.
1 stycznia 1912 został wiceprezydentem proklamowanej w Nankinie Republiki Chińskiej. Pełnił tę funkcję aż do śmierci Yuan Shikaia. W tym okresie zaczął aktywnie udzielać się w polityce. Był jednym z najbardziej oddanych sojuszników Yuana i najzacieklejszych przeciwników Sun Jat-sena. 
W 1913 roku założył własną Partię Postępową. Po śmierci Yuan Shikaia 6 czerwca 1916 roku jako jego zastępca automatycznie przejął stanowisko głowy państwa. Był przeciwnikiem wypowiedzenia wojny Niemcom i zaangażowania się Chin po stronie Ententy. W wyniku konfliktu z członkami rządu Duan Qiruia w czerwcu 1917 rozwiązał parlament, a także wezwał na pomoc oddziały zbrojne pod dowództwem Zhang Xuna. Gdy ten po wkroczeniu do stolicy 1 lipca 1917 roku proklamował restaurację monarchii, Li odmówił przyjęcia proponowanego mu wysokiego stanowiska i schronił się w poselstwie japońskim w Tianjinie. Po przywróceniu rządów republikańskich 17 lipca nowym prezydentem został dotychczasowy zastępca Li, Feng Guozhang.
Na urząd prezydenta (władz w Pekinie) został powołany ponownie 11 czerwca 1922 roku w wyniku zwycięstwa kliki Zhili w I wojnie z Fengtian (kwiecień–maj 1922). Podczas swojej prezydentury próbował przywrócić stabilność państwa i ukrócić rządy militarystów, m.in. poprzez powołanie gabinetu złożonego z technokratów i apel o demobilizację wojsk. Ostatecznie 13 czerwca 1923 roku został zmuszony przez Cao Kuna do ustąpienia z urzędu. Po rezygnacji z prezydentury wycofał się z polityki i wrócił do Tianjinu, gdzie mieszkał do końca życia.

</doc>
<doc id="1538084" url="https://pl.wikipedia.org/wiki?curid=1538084" title="Udo Kier">
Udo Kier

Udo Kier, właśc. Udo Kierspe (ur. 14 października 1944 w Kolonii w Niemczech) – niemiecki aktor, okazjonalnie reżyser. W trakcie międzynarodowej kariery zagrał w ponad 200 filmach kinowych. Choć nigdy nie był zwolennikiem wielkich hollywoodzkich produkcji („Komercyjne amerykańskie filmy są produktem, jak pralki lub toster” – mawiał), wziął udział w filmach obok takich gwiazd kina, jak Nicole Kidman, Michael J. Fox, Keanu Reeves, River Phoenix, Bruce Willis, Dolph Lundgren, John Malkovich i Arnold Schwarzenegger.
Życiorys.
Wczesne lata.
Urodził się w Kolonii w Niemczech, pod koniec II wojny światowej, jako nieślubny syn krawcowej. Szpital, w którym się urodził, zawalił się chwilę po jego narodzeniu. Swojego biologicznego ojca poznał dopiero jako dorosły. W młodości był ministrantem oraz celebrującym i aktywnym chórzystą. Przyjemność sprawiało mu przebieranie się z użyciem szminki za kobietę, na przykład imitował Caterinę Valente. Po ukończeniu szkoły zaczął zdobywać wykształcenie do zawodu handlowca, później pracował przy taśmie produkcyjnej Forda. Wkrótce dorabiał jako model w sektorze mody. Na wypoczynkowym wypadzie w Cannes poznał Jeana Maraisa i Arndta von Bohlena und Halbacha. W wieku 19 lat przeniósł się do Londynu, gdzie dorabiał jako kelner. Wieczorem odwiedzał szkołę aktorską, gdzie poznał m.in. reżysera Luchina Viscontiego i aktora Helmuta Bergera.
Kariera.
W latach 60. poznał jeszcze mało znanego niemieckiego reżysera i aktora Reinera Wernera Fassbindera. W 1964 wyjechał do Rzymu.
Po raz pierwszy znalazł się na ekranie w krótkometrażowej brytyjskiej komedii "Droga do Saint Tropez" ("Road to Saint Tropez", 1966). Następnie wstąpił do szkoły aktorskiej w Nowym Jorku. Z biegiem czasu w 1973 zagrał barona von Frankensteina w jednym z najważniejszych filmów we wczesnej swojej karierze "Ciało dla Frankensteina" ("Flesh for Frankenstein"), spółki Andy Warhol-Paul Morrisey. Inny film, "Krew dla Draculi" ("Dracula cerca sangue di vergine... e morì di sete!!!", 1974) został zrealizowany przez Paula Morrisseya dla studia Andy’ego Warhola i wyprodukowany przez Vittoria de Sicę i Romana Polańskiego, Kier grał role wiodące – młodego lekarza Frankensteina i młodego Drakulę.
Wcielił się również w tytułową rolę w "Docteur Jekyll et les femmes" (1981) Waleriana Borowczyka. Zagrał w niemal wszystkich filmach Larsa von Triera, wykluczając jedynie "Idiotów" (1998).
Inne ważne role Kiera to Hans w dramacie psychologicznym Gusa Van Santa "Moje własne Idaho" (1991), Åge Krüger w duńskim miniserialu "Królestwo" (1994), doktor-psychiatra Frank Mandel w horrorze Dario Argento "Odgłosy" ("Suspiria", 1977) czy Ivan Bliniak w dreszczowcu Ilkki Jarvi-Laturiego "Historię tworzy się w nocy" (1999).
W kolejnych latach wystąpił między innymi obok swojego rodaka Tila Schweigera w ekranizacji popularnej gry komputerowej Far Cry (2008), we wcześniejszym, równie źle przyjętym filmie Uwe Bolla "BloodRayne" (2005), a także horrorze "www.strach" (2002) i w nominowanej do Złotej Maliny w sześciu kategoriach "Żylecie" (1997).
Wystąpił w teledyskach: Madonny „Deeper and Deeper” (1992) oraz Gwen Stefani i Eve „Let Me Blow Ya Mind” (2001), a także z aktorką Brigitte Nielsen w wideoklipie nu-metalowego zespołu KoRn „Make Me Bad” (2000). W 1992 roku wziął udział w erotycznej sesji zdjęciowej do książki Madonny pt. "Sex".
Życie prywatne.
Udo Kier jest gejem. Kier i niemiecki reżyser Rainer Werner Fassbinder we wczesnych latach 60. byli nastoletnimi kochankami i kanciarzami ulicznymi na gejowskiej scenie we Frankfurcie. W późnych latach 70., Fassbinder zaangażował Kiera do kilku swoich projektów. To był okres, w którym Kier przyłączył się do komuny teatralnej Fassbindera, prowadził kuchnię w jej monachijskiej siedzibie.
W 1991 zamieszkał w Palm Springs w Kalifornii.

</doc>
<doc id="1538086" url="https://pl.wikipedia.org/wiki?curid=1538086" title="Svartsot">
Svartsot

Svartsot – duńska grupa muzyczna wykonująca muzykę z pogranicza folk i viking metalu. Zespół powstał w 2005 roku w miejscowości Randers z inicjatywy rozwiązanej grupy Skoll. W 2006 roku ukazał się debiutancki materiał demo grupy zatytułowany "Svundne Tider" („Zamierzchłe czasy”) zarejestrowany w Popshit Studios.
W 2007 roku ukazało się drugie demo grupy pt. "Tvende Ravne" („Dwa kruki”) zrealizowane w studiu Smart N Hard przez Jakoba Bredahla. 2 listopada tego samego roku ukazał się debiutancki album grupy "Ravnenes Saga" („Krucza saga”) wydany nakładem wytwórni muzycznej Napalm Records. Album został zrealizowany w duńskim Hansen Studios we współpracy z inżynierem dźwięku Michaelem Hansenem. Natomiast mastering został wykonany w Tailormaide w Szwecji przez Petera in de Betou.
W początku grudnia 2008 r. Stewart Lewis ogłosił, że zawiesza swoją działalność w zespole ze względu na chorobę żony. 17 grudnia 2008 Michael Lundquist Andersen, Niels Thøgersen, Claus Gnudtzmann i Martin Kielland-Brandt ogłosili na oficjalnej stronie zespołu, że odchodzą (ze względu na różnice zdań co do muzyki i formy dalszej działalności) i będą grać razem poza Svartsot.
W lutym 2009 roku Svartsot ogłosił, że udało pozyskać się nowych muzyków. Rok 2010 przyniósł album "Mulmets Viser" („Mroczne opowieści”). Pomimo tego iż ze składu zespołu w którym nagrany został pierwszy album pozostał tylko gitarzysta Cristoffer J.S. Frederiksen, Svartsot utrzymał swój muzyczny styl i tożsamość. 
29 lipca 2011 roku ukazał się album "Maledictus Eris" inspirowany historycznym wydarzeniem - Czarną śmiercią. W 2015 roku ukazał się album "Vældet" („Źródło”).

</doc>
<doc id="1538087" url="https://pl.wikipedia.org/wiki?curid=1538087" title="Lucky Idahor">
Lucky Idahor

Lucky Idahor, właśc. Lucky Isi Idahor (ur. 30 sierpnia 1980 w Benin) – piłkarz nigeryjski grający na pozycji napastnika.
Kariera piłkarska.
Kariera klubowa.
Lucky Idahor piłkarską karierę rozpoczynał w 1997 w klubie Ibom Stars, następnie w 1998 przeszedł do Mobile Pegasus. W klubach tych występował jednak tylko w drużynach juniorskich. W futbolu seniorskim zadebiutował w 1999 jako zawodnik Plateau United. W 2000 był już graczem Iwuanyanwu Nationale. W tymże też roku został kupiony do Dynama Kijów. Nie występował jednak zbyt często w podstawowym składzie. W 2003 sprzedany do innego ukraińskiego klubu Worskła Połtawa, następnie występował w klubach Inter Baku, Karpaty Lwów oraz Tawrija Symferopol, gdzie był jednym z liderów drużyny. 1 listopada 2011 roku kontrakt z Tawriją za obopólną zgodą został anulowany, a 1 lutego 2012 podpisał nowy kontrakt z Zorią Ługańsk. Po zakończeniu sezonu 2013/14 opuścił ługański klub.
Kariera reprezentacyjna.
W 2002 Lucky Idahor został powołany do kadry na mecz z Paragwajem. Był to jego jedyny występ w reprezentacji Nigerii.

</doc>
<doc id="1538091" url="https://pl.wikipedia.org/wiki?curid=1538091" title="Purussaurus">
Purussaurus

Purussaurus – rodzaj olbrzymiego kajmana żyjącego w późnym miocenie, około 8 mln lat temu, na terenie Ameryki Południowej. Największy znany gad żyjący po erze mezozoicznej.
Znane są głównie czaszki tych krokodyli – pysk był bardzo szeroki i zaokrąglony, a cała czaszka płaska. "Purussaurus" miał również stosunkowo duże nozdrza. Odnaleziono niewiele fragmentów szkieletu pozaczaszkowego – głównie kręgi i żebra, choć odkryto również kompletną lewą kość udową. Mierzy ona około 54,5 cm długości i jest najdłuższą odnalezioną kością udową należącą do przedstawiciela Crocodilia. Na jej podstawie długość całego zwierzęcia szacowana jest na 7,79 m. Długość przedstawicieli gatunku "Purussaurus brasiliensis", szacowana na podstawie czaszek mierzących około 1,5 m, wynosiła 10,5–11 do 12 metrów, choć niektóre źródła mówią o nawet 15 metrach. Podobne rozmiary (10–12 m) osiągały jedynie kredowe krokodylomorfy: "Sarcosuchus" i "Deinosuchus" oraz żyjący w pliocenie "Rhamphosuchus" (8–11 m, jednak niektóre źródła podają aż 15–18 m).

</doc>
<doc id="1538095" url="https://pl.wikipedia.org/wiki?curid=1538095" title="Rudolf Dołasiński">
Rudolf Dołasiński

Rudolf Dołasiński (ur. 1768, zm. 13 marca 1827 w Warszawie) – lekarz polski, wykładowca Uniwersytetu Krakowskiego, medyk wojskowy.
Życiorys.
Od 1784 studiował medycynę w Krakowie pod kierunkiem Rafała Czerwiakowskiego. Jeszcze przed uzyskaniem akademickiego dyplomu wstąpił do służby wojskowej i był od 1792 chirurgiem batalionowym w 2 Regimencie Pieszym Koronnym pod dowództwem Józefa Wodzickiego. Służbę kontynuował w czasie insurekcji kościuszkowskiej, był uczestnikiem bitew pod Racławicami i pod Szczekocinami oraz walk o Warszawę.
Stopień doktora medycyny uzyskał na Uniwersytecie Krakowskim w 1804. Niebawem podjął tamże wykłady z chirurgii i położnictwa dla chirurgów niższych, a od 1809, powołany przez Hugona Kołłątaja, jako zastępca profesora wykładał chirurgię i sztukę położniczą teoretyczną. Od jesieni 1810 ponownie pozostawał w służbie wojskowej – był lekarzem 4 dywizji piechoty armii Księstwa Warszawskiego. Odbył kampanię moskiewską 1812, brał udział w walkach pod Smoleńskiem i Możajskiem.
W 1813 był komendantem szpitala polowego w Modlinie. Zmarł 13 marca 1827.

</doc>
<doc id="1538098" url="https://pl.wikipedia.org/wiki?curid=1538098" title="Roratka">
Roratka



</doc>
<doc id="1538100" url="https://pl.wikipedia.org/wiki?curid=1538100" title="Bitwa pod Le Mans (1793)">
Bitwa pod Le Mans (1793)

Bitwa pod Le Mans – starcie zbrojne, które miało miejsce w dniach 12–13 grudnia 1793 podczas wojen wandejskich. Bitwa była częścią operacji wojskowej Virée de Galerne, przeprowadzonej przeciwko wandejskim rebeliantom.
10 grudnia 1793 roku opuszczające Angers, wojska wandejskie rozpoczęły marsz wzdłuż Loary docierając do miasta Le Mans. Z liczby 80 000 ludzi, którzy wyruszyli z Angers, do miasta dotarła tylko grupa składająca się z 40 000 ludzi z czego większość stanowili cywile i ranni żołnierze. Oddziały armii Republikanów dotarły do miasta w około 12 grudnia. Jeden z dowódców sił rewolucyjnych, François Westermann, zaapelował do Wandejczyków o poddanie się. Apel został odrzucony ponieważ znajdujący się mieście powstańcy czuli się bezpiecznie i wierzyli, że Republikanie nie są w stanie zrobić im większej szkody. Wczesnego ranka pod bramami miasta pojawił się Westermann, do którego dołączyli François Marceau oraz Jean-Baptiste Kléber. Łącznie republikanie mieli gotowych do walki około 20 000 żołnierzy. W tym samym czasie główne siły Wandejczyków, dowodzone przez Henri de la Rochejaqueleina, wkroczyły do miasta z okolicznych terenów wiejskich. Większość żołnierzy znajdujących się w mieście nie zdawała sobie sprawy z zagrożenie. Powstańcy nagminnie opijali się w lokalnych karczmach, a wojska były rozproszone na terenie całego miasta.
Mimo że na terenie całego miasta były rozlokowane liczne barykady były one słabo obsadzone oraz źle ufortyfikowane. W południe, 12 grudnia oddziały Republikanów wkroczyły do miasta szybko zdobywając barykady, łamiąc główny opór Wandejczyków oraz zdobywając kluczowe punkty miasta. Niezdolni do obrony powstańcy chaotycznie przemieszczali się po ulicach Le Mans. Bitwa szybko przerodziła się w masakrę. Dowództwo republikanów próbowało przerwać rzeź, jednakże nie było już w stanie zatrzymać przed masowymi mordami żołnierzy, cywilów oraz rannych. Oddziały które przetrwały rzeź na czele z la Rochejaqueleinem wycofały się w kierunku miasta Laval.
Łącznie przez ponad 40 godzin walk oddziały republikanów zabiły ponad 15 000 obrońców miasta oraz cywilów. Straty poniesione przez atakujących były niewielkie i wynosiły zaledwie 30 zabitych oraz 100 rannych.
Zwycięstwo w bitwie oraz zdobycie Le Mans pozwoliło Republikanom wejście w decydującą fazę operacji Virée de Galerne.

</doc>
<doc id="1538101" url="https://pl.wikipedia.org/wiki?curid=1538101" title="Rainaldo di Collemezzo">
Rainaldo di Collemezzo

Rainaldo di Collemezzo (ur. 1109, zm. 28 października 1166) – włoski benedyktyn i kardynał.
Życiorys.
Pochodził z Collemezzo z rodziny hrabiów Marsi. W wieku 15 lat wstąpił do zakonu benedyktynów w opactwie na Monte Cassino. Wkrótce potem przyjął święcenia kapłańskie. 13 listopada 1137 został wybrany czterdziestym siódmym opatem Monte Cassino i sprawował ten urząd aż do śmierci. Na początku jego rządów opactwo, które uprzednio popierało antypapieża Anakleta II (1130-38), powróciło do obediencji papieża Innocentego II; w rewanżu Innocenty II mianował go kardynałem prezbiterem Ss. Marcellino e Pietro. W trakcie wojny Innocentego II z królem Sycylii Rogerem II poparł tego pierwszego, wskutek czego wojska Rogera splądrowały opactwo Monte Cassino. Po podwójnej papieskiej elekcji w 1159 poparł papieża Aleksandra III. Zmarł w opactwie Monte Cassino i tam został pochowany.

</doc>
<doc id="1538103" url="https://pl.wikipedia.org/wiki?curid=1538103" title="Chodzenie po ogniu">
Chodzenie po ogniu

Chodzenie po ogniu lub próba ognia () – akt przejścia boso po rozżarzonych węglach lub rozgrzanych kamieniach. "Próba ognia" w wielu kulturach jest praktykowana jako test lub dowód wiary. Pierwsze zapisy dotyczące rytualnego chodzenia boso po ogniu pojawiają się w zapisach z ok. 1200 lat p.n.e.
Recepcja w świecie.
Różne formy tego obrzędu są obecne w kulturach wielu narodów na całym świecie, od Grecji do Chin:
Stosowana jest także jako obrzęd oczyszczenia, uzdrowienia, odnowienia (odrodzenia) oraz przejaw transcendencji.
Opis wykonania.
Do przygotowania "ścieżki ognia", dla grupy ok. 20 osób, potrzeba około 1 kubika suchego, liściastego drewna, najlepiej z brzozy, buku, olchy lub wierzby. Drewno do przygotowania żaru, należy pociąć na drobne kawałki. Następnie z przygotowanego drewna układa się stos, tak aby możliwie szybko całe drewno zaczęło się równomiernie palić. Ognisko powinno palić się do czasu, kiedy zostanie sam żar i nie ma już jasnożółtych płomieni. Następnie należy przegarnąć kilkakrotnie cały żar, aby wydobyć na wierzch zwęglone drewno ze środka i wystawić je na działanie tlenu. Kiedy stos żaru zaczyna się przykrywać popiołem i świeci równomiernie na czerwono, można przystąpić do przygotowania ścieżki.
Ścieżka powinna mieć długość 8 lub 10 kroków, tak aby każda stopa stanęła na ogniu 4 lub 5 razy. Szerokość ścieżki zależy od ilości przygotowanego żaru, ale powinna mieć minimum 0,7 m, przy grubości warstwy ok. 5 cm.
Recepcja w tradycjach religijnych.
Chodzenie po ogniu praktykowane jest przez:

</doc>
<doc id="1538110" url="https://pl.wikipedia.org/wiki?curid=1538110" title="Mistrzostwa Europy w Piłce Ręcznej Kobiet 2008">
Mistrzostwa Europy w Piłce Ręcznej Kobiet 2008

VIII Mistrzostwa Europy w Piłce Ręcznej Kobiet odbyły się w dniach 2 – 14 grudnia 2008 w Macedonii. W turnieju uczestniczyło 16 żeńskich reprezentacji. 20 lipca 2008 w Ochrydzie roku dokonano losowania grup. W turnieju nie wystąpiła reprezentacja Polski. Mistrzem Europy została Norwegia, która w finale pokonała Hiszpanię 34-21. Natomiast brązowy medal wywalczyła reprezentacja Rosji. MVP turnieju wybrano Kristine Lunde-Borgersen z Norwegii. Najwięcej bramek zdobyła Linn Kristin Riegelhuth, także z Norwegii.
Faza finałowa.
Finał.
ZWYCIĘZCA ME 2008
Norwegia CZWARTY TYTUŁ

</doc>
<doc id="1538112" url="https://pl.wikipedia.org/wiki?curid=1538112" title="UGC 8335">
UGC 8335

UGC 8335 (również Arp 238) – para galaktyk spiralnych silnie oddziałujących ze sobą grawitacyjnie. Znajduje się w konstelacji Wielkiej Niedźwiedzicy w odległości około 400 milionów lat świetlnych od Ziemi. Obie galaktyki są powiązane ze sobą mostem materii. Posiadają też dwa silnie zakrzywione ogony gazu i gwiazd od zewnętrznej strony. W jądrach obu galaktyk widoczne są pasy pyłu.
W UGC 8335 zaobserwowano supernową SN 2012by.

</doc>
<doc id="1538115" url="https://pl.wikipedia.org/wiki?curid=1538115" title="Jan Hamerski (duchowny)">
Jan Hamerski (duchowny)

Jan Józef Hamerski (ur. 7 marca 1880 w Brusach, zm. 6 października 1939 w Tryszczynie) – polski ksiądz katolicki i działacz narodowy. Sługa Boży, męczennik za wiarę.
Życiorys.
Pochodził z wielodzietnej rodziny Wincentego i Barbary Cysewskiej. Jego ojciec nauczyciel i organista był działaczem narodowym. W wieku dwunastu lat został oddany na naukę do jedynej w tym czasie w Prusach Zachodnich polskiej szkoły jaką było Collegium Marianum w Pelplinie, gdzie działał w tajnej organizacji filomackiej „Mickiewicz”, wraz z późniejszym Sługą Bożym Konstantynem Krefftem. Naukę kontynuował w gimnazjum w Chojnicach, a następnie podjął studia filozoficzne i teologiczne w Wyższym Seminarium Duchownym w Pelplinie. Redagował tam tajną gazetkę. Święcenia kapłańskie przyjął 25 marca 1906 roku z rąk bp Augustyna Rosentretera.
Duszpasterstwo.
Działalność duszpasterską rozpoczął od pracy wikariusza w Człuchowie, a następnie służył w Lignowach i administrował parafią w Bzowie. 16 lutego 1916 roku został powołany na stanowisko proboszcza we Wtelnie. W swojej parafii założył Katolickie Stowarzyszenie Młodzieży Męskiej i Żeńskiej propagował Bractwo Trzeźwości, Bractwo Różańcowe i Apostolstwa Modlitwy. Bp. Stanisław Okoniewski mianował ks. Hamerskiego dziekanem fordońskim (1937).
Po wybuch II wojny światowej stał się jedną z ofiar prześladowań duchowieństwa. Już we wrześniu 1939 roku został aresztowany przez okupantów i postawiony przed plutonem egzekucyjnym. Nie został jednak rozstrzelany. Powtórnie zatrzymany 6 października i zatłuczony kolbami w lesie koło Tryszczyna.
Pochowany po wojnie na cmentarzu we Wtelnie k. Bydgoszczy. Jest jednym z 122 sług Bożych, drugiej grupy męczenników z okresu II wojny światowej, których proces beatyfikacyjny rozpoczął się 17 września 2003 roku.

</doc>
<doc id="1538117" url="https://pl.wikipedia.org/wiki?curid=1538117" title="Gregorio de Jacinto">
Gregorio de Jacinto

Gregorio de Jacinto (zm. 1154) – włoski duchowny katolicki, kardynał.
Pochodził z Rzymu lub z okolic tego miasta. Nominację kardynalską otrzymał od papieża Celestyna II na konsystorzu w grudniu 1143 roku. Sygnował bulle papieskie jako kardynał-diakon S. Angelo między 30 grudnia 1143 a 13 kwietnia 1154. Uczestniczył w papieskiej elekcji 1144 i papieskiej elekcji 1145. Legat papieski w Niemczech w 1153, razem z kardynałem Bernardem z S. Clemente. Współczesny mu kronikarz Gerhoch z Reichersbergu zarzucał mu chciwość, skąpstwo i wyniosłość w trakcie sprawowania tej legacji. Między 20 a 25 kwietnia 1154 podpisywał bulle jako kardynał diakon i biskup elekt Sabiny, a 18 maja 1154 jako kardynał-biskup Sabiny. Zmarł krótko po tej ostatniej dacie, gdyż jeszcze za pontyfikatu Anastazego IV (zm. 3 grudnia 1154) Gregorio Centu został nowym biskupem Sabiny.

</doc>
<doc id="1538123" url="https://pl.wikipedia.org/wiki?curid=1538123" title="Józef Rymkiewicz">
Józef Rymkiewicz

Józef Rymkiewicz (ur. 1798) – polski dowódca wojskowy, porucznik w powstaniu listopadowym na Litwie. 
4 października 1831 odznaczony Krzyżem Złotym Orderu Virtuti Militari. W 1832 przybył do Francji. W 1858 uzyskał pozwolenie na powrót do guberni kowieńskiej.

</doc>
<doc id="1538129" url="https://pl.wikipedia.org/wiki?curid=1538129" title="Centre National d’Études Spatiales">
Centre National d’Études Spatiales

CNES (fr. "Centre National d’Études Spatiales", "Państwowy Ośrodek Badań Kosmicznych") – francuska organizacja rządowa odpowiedzialna za rozwój badań kosmicznych. Koordynuje i organizuje badania przy użyciu sztucznych satelitów Ziemi, rakiet sondażowych i balonów stratosferycznych oraz kieruje produkcją tych obiektów i rakiet nośnych.
CNES zajmuje się badaniami, scalaniem materiałów zamawianych w przedsiębiorstwach przemysłowych oraz operacjami wysyłania rakiet i obiektów kosmicznych.

</doc>
<doc id="1538135" url="https://pl.wikipedia.org/wiki?curid=1538135" title="Zespół Aicardiego-Goutièresa">
Zespół Aicardiego-Goutièresa

Zespół Aicardiego-Goutièresa, AGS (od ang. "Aicardi-Goutières syndrome") – rzadki zespół wad wrodzonych, w którym najważniejszym zaburzeniami są: wcześnie pojawiająca się w rozwoju encefalopatia (zwykle skutkująca niedorozwojem umysłowym i fizycznym), zwapnienia śródczaszkowe oraz podwyższona ilość limfocytów w płynie mózgowo-rdzeniowym. Pierwsze objawy mogą pojawiać się w pierwszych dniach życia (poważniejsze objawy później, zwykle przed 3–7 miesiącem, zawsze przed 12 miesiącem) po stosunkowo krótkim okresie normalnego rozwoju. Uważa się obecnie, że zespół pseudo-TORCH i encefalopatia Kri są jedynie odmianami AGS (w pierwszym wypadku jest to odmiana kliniczna, w drugim alleliczna). Do roku 2002 opisano 80 przypadków choroby, choć było ich prawdopodobnie więcej.
Historia.
Choroba została opisana po raz pierwszy przez francuskich neurologów dziecięcych Jeana Aicardiego i François Goutièresa w 1984 roku w artykule "A progressive familial encephalopathy in infancy, with calcifications of the basal ganglia, and chronic cerebrospinal fluid lymphocytosis" opublikowanym w Annals of Neurology, bazowali oni na ośmiu przypadkach rodzinnego występowania zburzeń. Kolejna większa praca francuskich neurologów, opublikowana w 1986 roku i obejmująca dziewięć przypadków AGS, przyczyniła się do lepszego poznania choroby. W roku 2003 potwierdzono przynależność występującej wśród Indian Ameryki Północnej encefalopatii Kri do AGS jako jej odmiany allelicznej. W latach 2006 i 2007 pojawiła się seria artykułów potwierdzających wcześniejsze tezy o przynależności znacznej większości (lub nawet wszystkich) przypadków zespołu pseudo-TORCH do AGS.
Genetyka.
Zespół Aicardiego-Goutièresa jest rzadką chorobą i choć nieznane są szczegółowe wyliczenia, to ekstrapolacja badań francuskich daje wartość 1–1,5 przypadków na 100 000 żywych urodzeń. Choroba jest dziedziczona autosomalnie recesywnie. Pojawiły się jednak sugestie, że mała część przypadków jest dziedziczona autosomalnie dominująco. W małym odsetku stwierdza się również rozwój AGS w wyniku mutacji "de novo". Za chorobą odpowiadają mutacje w kilku genach, w czterech przypadkach (odpowiadających za ok. 83% przypadków choroby) gen został już odkryty. Z tego powodu wyróżnia się 4 genetyczne odmiany AGS:
Częstość poszczególnych typów AGS:
Mutacje w tych 4 typach choroby są obecnie wykrywane za pomocą testów. Wykrywalność mutacji w danym genie wynosi w tych testach ponad 95%, wyjątkiem jest AGS2 (wykrywalność ponad 90%).
Niektórzy badacze wyróżniają również typ 5 choroby, który obejmuje przypadki dziedziczenia autosomalnego dominującego (taki typ wyróżnia m.in. OMIM). Poznano do tej pory jeden typ mutacji – w genie TREX1.
Wspomniane wyżej geny odpowiadają za zdolność komórek (w tym wypadku układu nerwowego chorych z AGS) do napraw DNA. Ich dysfunkcja powoduje stopniową kumulację błędów w aparacie genetycznym. Coraz częściej sugeruje się główna rolę podwyższonego poziomu interferonu-α w patogenezie AGS.
Od roku 2006 toczy się również dyskusja, czy familial chilblain lupus (FCL, CHBL, OMIM #610448) jest odmianą alleliczną AGS (wewnątrz typu 5 lub 1 choroby), czy odrębną jednostką chorobową. Choroba ta jest fenotypowo odmianą tocznia układowego; jest za nią odpowiedzialna dziedziczona autosomalnie dominująco mutacja w genie TREX1; objawy jej ograniczone są do skóry.
Osoby cierpiące na AGS mają również zwiększoną podatność na tocznia układowego trzewnego (w przebadanej grupie chorych z SLE wykryto ponad 2% osób z mutacjami w obrębie TREX1).
Objawy.
Objawy zespołu Aicardiego-Goutièresa są dość charakterystyczne dla zespołu TORCH, a podstawową różnicą jest brak czynnika zakaźnego w AGS. Ogólnie mówiąc najpoważniejsze objawy dotyczą układu nerwowego, a w szczególności mózgowia. Nie wszystkie wymienione poniżej objawy muszą pojawiać się u wszystkich chorych, na co wpływ w znacznym stopniu ma typ mutacji oraz zmutowany gen (patrz).
Kryteria wykluczające.
Pewne objawy i badania pozwalają wykluczyć (z niemal 100% pewnością) zespół Aicardiego-Goutièresa – są to:
Badania mikroskopowe.
W badaniu mikroskopowym tkanek mózgowia stwierdza się:
Różnicowanie.
Rzadziej spotykane problemy z diagnostyką różnicową dotyczą następujących chorób:
Rozpoznanie.
Oprócz podstawowych badań klinicznych oraz badań neurologicznych w rozpoznaniu choroby cenne są badania:
Rokowanie i leczenie.
Większość pacjentów z AGS wykazuje progresję zmian chorobowych. Występuje różnego stopnia upośledzenie umysłowe. 25% pacjentów umiera w okresie kilku pierwszych lat życia, a 30% między 1 a 17 rokiem życia (choć źródła podają 25% śmiertelność po osiągnięciu przez chorych od 1 roku życia do 17 lat). Badania grupy G. Rice’a opublikowane w 2007 roku różnicują śmiertelność w zależności od genetycznego typu choroby: typ 1, 3 i 4 charakteryzuje śmiertelność 34,3%, zaś na typ 2 przypada 8%. Sporadycznie objawy mogą ulec nieznacznej regresji. Nie ma leczenia przyczynowego w zespole Aicardiego-Gutiresa – można jedynie leczyć niektóre jego objawy.
Leczenie i kontrola:
Rozważana jest również terapia komórkami macierzystymi, które maja być wszczepiane w obręb tkanki mózgowej pacjentów. Jest to jednak obecnie technika eksperymentalna i nie była dotąd stosowana u pacjentów.

</doc>
<doc id="1538136" url="https://pl.wikipedia.org/wiki?curid=1538136" title="Armia „Wschód”">
Armia „Wschód”

Naczelne Dowództwo Wojsk Polskich na Galicję Wschodnią (potocznie Armia „Wschód”, Dowództwo „Wschód”) – związek operacyjny Wojska Polskiego utworzony w listopadzie 1918, przeznaczony do walki z Ukraińcami.
17 listopada 1918 na czele tworzącej się Armii „Wschód” stanął gen. Tadeusz Rozwadowski. Przystąpił on do organizowaniu sztabu armii. W jego skład weszli doświadczeni i dobrze wyszkoleni oficerowie wywodzący się zarówno z armii austriackiej, jak i z Legionów. Współorganizatorem Armii „Wschód” był płk Władysław Sikorski, który w obawie przed zemstą piłsudczyków (oskarżali go o agenturalną działalność na rzecz Austriaków), przyjął propozycję Rozwadowskiego, objęcia funkcji głównego kwatermistrza. NDWP na Galicję Wschodnią składało się z dwu Oddziałów: Operacyjnego (w tym sztab)oraz Kwatermistrzowskiego. Organizację Dowództwa i skład personalny regulowały rozkazy gen. T. Rozwadowskiego m.in. z Rozkaz nr 9 z 1 grudnia 1918 oraz Rozkaz Oficerski nr 11 z 4 marca 1919 r.
Armia „Wschód” walczyła ze znacznie przeważającymi liczebnie wojskami ukraińskimi. Napływające nieznaczne posiłki powodowały, że dowództwo armii musiało jednocześnie walczyć i szkolić nowo przybyłych żołnierzy.
Rola Armii „Wschód” i jej dowódcy gen. Rozwadowskiego w wojnie polsko-ukraińskiej jest nieoceniona. Ukraińcom, mimo znacznej przewagi liczebnej, nie udało się zdobyć Lwowa i wyprzeć polskich wojsk za San.
Po zlikwidowaniu oblężenia Lwowa w marcu 1919 nastąpiła zmiana na stanowisku dowódcy Armii „Wschód”. Rozwadowskiego zastąpił gen. Wacław Iwaszkiewicz-Rudoszański.
Przyznawano Krzyż Armii „Wschodu”.
Obsada personalna Dowództwa „Wschód”.
Dowództwo
Dział Operacyjny
Kwatermistrzostwo względnie Dział Kwatermistrzowski

</doc>
<doc id="1538137" url="https://pl.wikipedia.org/wiki?curid=1538137" title="Zielony Potok Kieżmarski">
Zielony Potok Kieżmarski

Zielony Potok Kieżmarski, w części literatury tatrzańskiej Zielony Potok Kiezmarski (słow. "Zelený potok", niem. "Grünseebach", węg. "Zöld-tavi-patak") – potok płynący Doliną Zieloną Kieżmarską i Doliną Kieżmarską w słowackich Tatrach Wysokich. Wypływa z Zielonego Stawu Kieżmarskiego (1545 m n.p.m.), płynie na północny wschód w kierunku środkowych partii Doliny Kieżmarskiej. Jego głównym, lewobrzeżnym dopływem jest Biały Potok Kieżmarski, płynący z Doliny Białych Stawów (dokładnie z Wielkiego Białego Stawu). Na wysokości ok. 1320 m n.p.m. łączy się z Potokiem spod Kopy i razem tworzą Białą Wodę Kieżmarską, główny ciek wodny Doliny Kieżmarskiej.
Jego koryto porastają bujne ziołorośla z omiegiem górskim i miłosną górską.

</doc>
<doc id="1538145" url="https://pl.wikipedia.org/wiki?curid=1538145" title="Deklaracja wekslowa">
Deklaracja wekslowa

Deklaracja wekslowa – dokument, który określa warunki wypełnienia weksla in blanco, ustalone w wyniku porozumienia pomiędzy wystawcą weksla a bankiem przyjmującym weksel (remitentem). 
Deklaracja wekslowa zawiera zazwyczaj:
Z deklaracji może wynikać również upoważnienie dla remitenta do wpisania na wekslu wskazanych w deklaracji klauzul wekslowych:
W przypadku braku upoważnienia na deklaracji do wpisania na wekslu klauzul wekslowych, remitent nie ma prawa tego uczynić.
Deklaracja wekslowa może również zawierać:
Deklaracja wekslowa nie jest warunkiem ważności samego weksla i może ona występować w dowolnej formie. Brak pisemnego porozumienia co do uzupełnienia weksla in blanco oznacza, iż wystawca weksla upoważnił remitenta do uzupełnienia weksla według jego uznania. Z drugiej jednak strony, brak pisemnego porozumienia upoważnia remitenta do uzupełnienia weksla tylko jego ustawowymi elementami. W takim przypadku nie jest uprawniony do wpisania na wekslu klauzul wekslowych.

</doc>
<doc id="1538153" url="https://pl.wikipedia.org/wiki?curid=1538153" title="Jan Jiskra">
Jan Jiskra

Jan Jiskra (też J.J. z Brandysa, czes. Jan Jiskra z Brandýsa, słow. Ján Jiskra z Brandýsa, węg. János Giskra, niem. Johann Giskra von Brandeis; urodzony ok. 1400 r., zmarł ok. 1469 r.) – czeski szlachcic, katolik, jeden z najwybitniejszych XV-wiecznych dowódców wojskowych Europy Środkowej, strateg i dyplomata. Na czele oddziałów wojskowych, złożonych początkowo głównie z byłych husytów, przez długi czas działał – głównie na terenach dzisiejszej Słowacji – jako kondotier służący Habsburgom w ich staraniach o odzyskanie tronu węgierskiego dla Władysława Pogrobowca.
Pochodzenie.
Jan Jiskra urodził się prawdopodobnie w miejscowości Brandýs nad Orlicą. W XIII w. ród panów z Brandýsa podzielił się na dwie gałęzie, czeską i morawską. W 1274 r. bracia Jindřich i Vintíř uzyskali od biskupa ołomunieckiego ziemie położone niedaleko Przerowa na Północnych Morawach i stali się jego wasalami. Z kolei w XIV w. nadania rozległych majątków spowodowały wstąpienie synów Vintířa, tj. Miloty i Beneša, w służby potężnych panów z Kravař. Zapisy podają, że niejaki Alšík z Brandýsa, syn Miloty, był członkiem rodziny w 1372 r. Nie ma pewności, czy Alšík miał dzieci, wiemy jednak, iż był żonaty, bowiem wspólnie ze swoją żoną Agnieszką w 1391 r. obdarował klasztor w Fulneku darowizną. Przyjmuje się, że ów Alšík był ojcem Jana Jiskry, którego narodziny datuje się w okolicach 1400 r.
Początki kariery wojskowej.
Życie Jana Jiskry jest typowym przykładem drogi życiowej zawodowych żołnierzy i dowódców okresu późnego średniowiecza - zwanych z języka włoskiego kondotierami. Najprawdopodobniej od wczesnej młodości Jan Jiskra przygotowywał się do kariery wojskowej. Początkowo sztukę wojenną opanowywał w Italii – istnieją przypuszczenia, że przez pewien czas walczył w szeregach marynarki wojennej Republiki Weneckiej. Później walczył w szeregach husytów na terenie Czech. Po bitwie pod Lipanami dowodził żołnierzami zwerbowanymi z byłych oddziałów husyckich (głównie taboryckich), walczącymi w służbie cesarza Zygmunta Luksemburskiego przeciw Turkom. W 1440 r. wstąpił w służby Elżbiety, matki nieletniego Władysława Pogrobowca.
Kondotier królowej Elżbiety.
W lipcu 1440 r. sejm w Budzie ogłosił królem Węgier Władysława Jagiellończyka, koronowanego następnie 17 lipca w Białogrodzie Królewskim. Zwolennicy Habsburgów nie uznali tej decyzji. Królowa Elżbieta uciekła z Węgier do Austrii, a obronę praw do korony swego syna Władysława powierzyła Janowi Jiskrze. Ten na czele ok. pięciotysięcznego wojska, składającego się w znacznej części z byłych żołnierzy wojsk husyckich, szybko zawładnął północną i zachodnią częścią ówczesnych Górnych Węgier. Obsadził przede wszystkim bogate górnicze miasta w dzisiejszej środkowej Słowacji: Bańską Bystrzycę, Bańską Szczawnicę i Kremnicę. Szczególną uwagą otoczył tę ostatnią: w kremnickiej mennicy w imieniu małoletniego króla kazał bić z wysokiej jakości złotego kruszcu dukaty, które zabezpieczały stabilność jego władzy. Następnie zajął Spisz i znaczną część wschodniej Słowacji, przecinając Władysławowi Jagiellończykowi najkrótsze i najwygodniejsze połączenia Węgier z Polską.
W służbie Władysława Pogrobowca.
Po śmierci królowej Elżbiety (1442) Jiskra został głównym dowódcą wojsk Władysława Pogrobowca. Z Władysławem Jagiellończykiem, który wszystkie swoje siły poświęcił bojom z Turkami, pozostawał w ciągle przedłużanych rozejmach. Po śmierci Władysława 10 listopada 1444 r. w bitwie pod Warną wszedł (wraz z m.in. Janem Hunyadym) w skład tzw. Rady Siedmiu, która miała rządzić Węgrami w imieniu Władysława Pogrobowca. W tym czasie Jiskra kontrolował już prawie całą dzisiejszą Słowację, a ośrodkami swej władzy uczynił Koszyce i zamek zwoleński.
Walki z Janem Hunyadym.
Po rozwiązaniu Rady Siedmiu w 1446 r. sejm oddał władzę na Węgrzech w ręce Hunyadyego jako regenta. Jan Jiskra pozostawał z nim w ciągłym stanie wojny, przerywanym jedynie krótkimi, taktycznymi rozejmami. W 1449 r. Jiskra pobił węgierskie wojska w bitwie na północ od Koszyc. W styczniu następnego roku Węgrzy zwołali do Budina sejm, na którym (31 marca 1450 r.) został zawarty pokój, a jego warunki potwierdził Jiskra własnym podpisem. Pokój jednak nie trwał długo i już w następnym roku wznowiono działania wojenne. Ich kulminacją była bitwa pod Łuczeńcem 7 września 1451 r., w której Jiskra ponownie zwyciężył oddziały Hunyadyego, a zamknięciem – kolejny pokój.
Kiedy w 1452 r. Władysław Pogrobowiec po osiągnięciu „wieku sprawnego” objął w końcu tron węgierski, a Hunyady zrzekł się regencji; rządy w imieniu 13-letniego króla przejęła liga magnacka z Ulrykiem, hrabią Cilli na czele. Pod jej naciskiem sejm pozbawił Jiskrę wszelkich dotychczasowych przywilejów i uprawnień. Jiskra opuścił Węgry.
Śmierć.
Data ani przyczyny śmierci Jana Jiskry nie są dotąd znane. Po raz ostatni jako żywy jest wymieniony w dokumencie z dnia 22 października 1468 r. W królewskim liście z dnia 6 lutego 1471 r. jest już wspomniany jako zmarły. W czasie z górą czterdziestu lat kariery wojskowej zdobył sławę wybitnego dowódcy. Eneasz Sylwiusz Piccolomini (późniejszy papież Pius II) zaliczył go do najwybitniejszych mężów swoich czasów i zamieścił w swym dziele pt. "De viris illustribus".

</doc>
<doc id="1538154" url="https://pl.wikipedia.org/wiki?curid=1538154" title="Thecodontosauridae">
Thecodontosauridae



</doc>
<doc id="1538156" url="https://pl.wikipedia.org/wiki?curid=1538156" title="Muzeum Gustavianum">
Muzeum Gustavianum

Muzeum Gustavianum – muzeum w Uppsali powstałe w roku 1997. Siedzibą tej placówki jest budynek wybudowany przez Gustawa II Adolfa w latach 1622-1625 i nazwany na jego cześć. Przed laty mieścił się w nim Uniwersytet w Uppsali.

</doc>
<doc id="1538157" url="https://pl.wikipedia.org/wiki?curid=1538157" title="Lamborghini Estoque">
Lamborghini Estoque

Lamborghini Estoque – koncepcyjny supersamochód włoskiej firmy Automobili Lamborghini, zaprezentowany podczas Międzynarodowej Wystawy Samochodowej w Paryżu w 2008 roku. Pojazd jest rewolucyjnym krokiem w historii marki. Jako pierwszy (poza Lamborghini LM002) został skonstruowany z nadwoziem typu sedan z silnikiem umieszczonym z przodu auta, co jest odejściem od tradycji włoskiego konstruktora.
Samochód wyposażono w silnik benzynowy w układzie V10 o pojemności 5,2 litra i mocy 560 KM, który napędza obie osie pojazdu. Rozważano także wprowadzenie silników V8 lub V12, a także, za sugestią dyrektora Lamborghini, Manfreda Fitzgeralda, hybrydowej jednostki napędowej z wykorzystaniem silnika Diesla.
Maurizio Reggiani, szef działu badawczo-rozwojowego Lamborghini, przyznał, że w związku z kryzysem gospodarczym, model Estoque nie zostanie wprowadzony do seryjnej produkcji.
Podobnie jak z pozostałymi modelami Lamborghini, nazwa Estoque także nawiązuje do świata byków. Oznacza miecz, który jest używany przez matadorów podczas walk na arenie.
We wnętrzu auta umieszczono cztery elektrycznie regulowane fotele. Pojazd został wyceniony na około 675 tysięcy złotych.

</doc>
<doc id="1538165" url="https://pl.wikipedia.org/wiki?curid=1538165" title="Ceresiosaurus">
Ceresiosaurus

Cerezjozaur ("Ceresiosaurus") – rodzaj notozaura z rodziny Nothosauridae.
Cerezjozaur był prymitywnym notozaurem. Miał długie palce kończyn, prawie bez błony pławnej. Jak wiele innych rodzajów z jego rodziny miał długi pysk z ostrymi zębami. Osiągał długość około 4 m. Żył 240 mln lat temu na terenie dzisiejszej Europy.

</doc>
<doc id="1538172" url="https://pl.wikipedia.org/wiki?curid=1538172" title="Szczotka elektryczna">
Szczotka elektryczna



</doc>
<doc id="1538176" url="https://pl.wikipedia.org/wiki?curid=1538176" title="Droga do Middelharnis">
Droga do Middelharnis

Droga do Middelharnis (niderl. "Het laantje van Middelharnis") – obraz olejny holenderskiego malarza-pejzażysty doby baroku Meinderta Hobbemy, uważany za najważniejsze dzieło malarza i czołowy przykład holenderskiego malarstwa krajobrazowego, namalowany w 1689. Od 1871 znajduje się w zbiorach National Gallery w Londynie. 
Opis.
Obraz przedstawia wiejski krajobraz ze sztafażem. Kompozycja jest podzielona na kilka planów. Zgodnie z holenderską tradycją malarstwa pejzażowego, niebo zajmuje przeważającą część obrazu; sfera ziemska zajmuje mniej więcej 1/4 kompozycji. Niebo jest częściowo przysłonięte kłębiastymi chmurami. Linię horyzontu przysłania wiejska zabudowa, skupiona wokół kościoła, którego wysoka wieża góruje ponad krytymi czerwoną dachówką domami. Tytułowa wioska została ukazana w dalszym planie. Poprzedzają ją rozległe pola uprawne z grupami drzew, rozproszonymi w kilku miejscach. Pole przecina droga, ukazana niemalże na osi obrazu. Jej prawa odnoga prowadzi do gospodarstwa, w którym znajduje się duży dom i dwie rozmawiające osoby. Na pierwszym planie po prawej stronie widoczna jest kobieta, zbierająca winogrona. Ponadto pośrodku głównej drogi, obok odnogi, widoczny jest spacerujący mężczyzna z psem. Przy udeptanej piaszczystej drodze wznoszą się wysoko w górę topole, ułożone w dwóch rzędach, które wraz z drogą tworzą perspektywę zbieżną. 
Zakres tematyczny malarstwa Hobbemy oscylował wokół pejzażu. Malował głównie lasy, zarośla oraz inne krajobrazy, w których dominują drzewa. W 1668 artysta stał się celnikiem, zajmował się kontrolą wina, w wyniku czego malarstwo uprawiał jedynie w wolnym czasie. Jego nowe miejsce i praca, z którą został związany do końca swojego życia, przyniosły w jego działalności artystycznej ujemne konsekwencje w realizacjach zamówień artystycznych (przede wszystkim jakość jego dzieł była nierówna). Do tego okresu twórczości należy "Droga do Middelharnis", która stanowi innowację, przede wszystkim za sprawą kompozycji. Cechuje ją symetria, równowaga i harmonia. Pomimo iż postaci w obrazie są stosunkowo niewielkie i niewidoczne na pierwszy rzut, artysta przedstawia obecność człowieka. Krajobraz w "Drodze do Middelharnis" jest w dużym stopniu ukształtowany przez człowieka, co podkreślają między innymi znacznie przycięte korony drzew, tworzące specyficzny efekt plastyczny. Co więcej, "Droga do Middelharnis" stanowi "sui generis" kulminacyjne osiągnięcie preferowanego przez Hobbemę tematu koegzystencji człowieka i natury. Obie siły współistnieją tu niemal w pełnej harmonii.
Zidentyfikowane zostało miejsce namalowania dzieła. Jest nim droga prowadząca z miejscowości Steene Weg (dawniej Boomgaardweg) prowadząca do Middelharnis. Obie miejscowości są usytuowane na wyspie Goeree-Overflakkee (Południowa Holandia) w delcie rzeki Mozy. 

</doc>
<doc id="1538178" url="https://pl.wikipedia.org/wiki?curid=1538178" title="Wykroczenie skarbowe">
Wykroczenie skarbowe

Wykroczenie skarbowe – zgodnie z art. 53 § 3 ustawy z dnia 10 września 1999 r. Kodeks karny skarbowy () (zwany dalej KKS), czyn zabroniony przez kodeks pod groźbą kary grzywny określonej kwotowo, jeżeli kwota uszczuplonej lub narażonej na uszczuplenie należności publicznoprawnej albo wartość przedmiotu czynu nie przekracza pięciokrotnej wysokości minimalnego wynagrodzenia w czasie jego popełnienia. Wykroczeniem skarbowym jest także inny czyn zabroniony, jeżeli kodeks tak stanowi.
Ta pięciokrotna wysokość minimalnego wynagrodzenia w KKS to tzw. ustawowy próg.
Karalność wykroczeń skarbowych.
Zgodnie z art. 47 § 1 KKS karą za wykroczenia skarbowe jest kara grzywny określona kwotowo. § 2 stanowi, ze środkami karnymi są:
Granice karalności wykroczeń skarbowych.
Wymierzając karę grzywny lub nakładając ją mandatem karnym, sąd lub organ prowadzący postępowanie przygotowawcze, uwzględnia także stosunki majątkowe i rodzinne sprawcy oraz jego dochody i możliwości zarobkowe.

</doc>
<doc id="1538179" url="https://pl.wikipedia.org/wiki?curid=1538179" title="Próba ognia">
Próba ognia



</doc>
<doc id="1538182" url="https://pl.wikipedia.org/wiki?curid=1538182" title="Terinka">
Terinka



</doc>
<doc id="1538184" url="https://pl.wikipedia.org/wiki?curid=1538184" title="Szeroki Żleb (Grań Baszt)">
Szeroki Żleb (Grań Baszt)

Szeroki Żleb () – wisząca dolinka w słowackich Tatrach Wysokich, stanowiąca boczne odgałęzienie Doliny Mięguszowieckiej. Opada w kierunku wschodnim spod wybitnej Przełęczy nad Szerokim Żlebem (2206 m n.p.m.) w Grani Baszt. 
Wbrew nazwie, jedynie najwyższa część (ok. 2100-2200 m) jest typowym, piarżystym żlebem. Na wysokości około 2100 m gwałtownie rozszerza się, tworząc równomiernie nachylony, piarżysty kocioł polodowcowy, ograniczony ścianami Pośredniej i Małej Baszty. Poniżej 1800 m teren wypłaszcza się, a jeszcze niżej wykształcił się typowy próg dolinny z płytką depresją. Jest gęsto porośnięty kosodrzewiną. Wody spływają Szerokim Żlebem tylko po większych ulewach lub w czasie roztopów.
Przejście Szerokim Żlebem z Dolinki Szataniej na Przełęcz nad Szerokim żlebem jest łatwe (0- w skali tatrzańskiej) i zajmuje 1 godz. 30 min.

</doc>
<doc id="1538186" url="https://pl.wikipedia.org/wiki?curid=1538186" title="Ścieżka ognia">
Ścieżka ognia



</doc>
<doc id="1538191" url="https://pl.wikipedia.org/wiki?curid=1538191" title="Sethu">
Sethu

Sethu to tamilski dramat miłosny z 1999 roku, który przyniósł sławę grającemu tytułową rolę Vikrama. Wyreżyserowany przez debiutanta Bala, potem autora "Pithamagan" i "Nadha". Oparty na faktach stał się jednym z najpopularniejszych filmów tamilskich w 1999 roku, podobnie jak jego remake w 2003 roku w języku hindi "Tere Naam" (z Salman Khanem w roli głównej).
W telugu dubbing pt. "Seshu". W języku kannada remake pt. "Huchha".
Nagrody.
2000 National Film Awards (Indie)
Piosenki.
Muzykę do filmu skomponował Ilaiyaraaja.

</doc>
<doc id="1538192" url="https://pl.wikipedia.org/wiki?curid=1538192" title="Gawri’el Holtzberg">
Gawri’el Holtzberg

Gawri’el No’ach Holtzberg, hebr. גבריאל נח הולצברג (ur. 1979 w Izraelu, zm. 26 listopada 2008 w Mumbaju) – izraelski rabin z ruchu Chabad-Lubawicz, emisariusz Chabadu w Mumbaju, gdzie wraz z żoną Riwką prowadził miejscowe centrum żydowskie Nariman House. Wraz z żoną został zamordowany podczas serii zamachów terrorystycznych w Mumbaju w 2008.
Życiorys.
Gawri’el Holtzberg urodził się jako syn No’acha i Freidy Blumy Holtzberg. Miał dziewięcioro rodzeństwa. W wieku 9 lat wraz z rodziną przeprowadził się do Nowego Jorku i zamieszkał w dzielnicy Crown Heights na Brooklynie. Studiował w jesziwach w Nowym Jorku i Argentynie. Jako student rabinacki pomagał gminom żydowskim w Bangkoku, stolicy Tajlandii i Chinach, gdzie przyjechał w ramach programu Summer Rabbinical Visitation Program, zapoczątkowanego przez Merkos L'Inyonei Chinuch, edukacyjnego ramienia Chabad-Lubawicz. Podczas studiów, był znany jako niezwykły znawca Talmudu. Brał dwa razy udział w międzynarodowych konkursach wiedzy o Talmudzie w Jerozolimie. Był dwukrotnym zwycięzcą międzynarodowych konkursów o Misznie.
W 2003 roku wraz z żoną przyjechał jako emisariusz do Mumbaju w Indiach, by zorganizować tam wspólnotę religijną dla kilkuset zamieszkujących w tym mieście Żydów. Zakupił kilkupiętrowy budynek, który stał się centrum kultury żydowskiej o nazwie Nariman House. Zorganizował w nim m.in. synagogę, szkołę religijną, mykwę, kuchnię i stołówkę koszerną. Stał się przez to religijnym liderem lokalnej społeczności żydowskiej.
Atak terrorystyczny.
26 listopada 2008 roku Nariman House został zaatakowany przez grupę terrorystów. Za zakładników wzięto kilkanaście osób, w tym rodzinę Holtzbergów. Po pewnym czasie wypuszczono dwuletniego Moshe wraz z Sandrą Samuel, nianię dziecka oraz pracownicę kuchni koszernej. Po dwóch dniach budynek Chabadu został odbity przez antyterrorystów. W jego wnętrzu odnaleziono ciała Gavriela i Riwki Holtzbergów oraz sześciu innych osób.
Pogrzeb.
Uroczystości pogrzebowe odbyły się 2 grudnia w Kefar Chabad i następnie na cmentarzu na Górze Oliwnej w Jerozolimie. W uroczystościach uczestniczył m.in. prezydent Izraela Szimon Peres, dwaj byli premierzy: Ehud Barak i Binjamin Netanjahu, naczelni rabini Izraela, deputowani do Knesetu, amerykański i indyjski ambasador w Izraelu oraz tysiące innych ludzi. We wszystkich ośrodkach Chabad-Lubawicz na świecie odbywały się modły w intencji zmarłych.
Rodzina.
W 2002 roku Gawri’el Holtzberg poślubił Riwkę Rosenberg z Afuli w Izraelu. Mieli trójkę dzieci. Dwaj synowie, Menachem Mendel (2003-2006) i Dow Ber (2004-2008) zmarli w wyniku choroby Taya-Sachsa. Trzeci syn, Mosze Cewi mieszkał razem z rodzicami w Mumbaju, a po zamachu zamieszkał z dziadkami w Izraelu. W czasie zabójstwa Riwka Holzberg była w piątym miesiącu ciąży.

</doc>
<doc id="1538193" url="https://pl.wikipedia.org/wiki?curid=1538193" title="Osman Saidurow">
Osman Saidurow



</doc>
<doc id="1538194" url="https://pl.wikipedia.org/wiki?curid=1538194" title="Biały Potok Kieżmarski">
Biały Potok Kieżmarski

Biały Potok Kieżmarski, w części literatury tatrzańskiej Biały Potok Kiezmarski (słow. "Biely potok", niem. "Weißbach", węg. "Fehér-patak") – potok płynący Doliną Białych Stawów i Doliną Kieżmarską w słowackich Tatrach. Wypływa z Wielkiego Białego Stawu, następnie kieruje się na południowy wschód w stronę Doliny Kieżmarskiej. Na wysokości ok. 1350 m n.p.m. wpada do Zielonego Potoku Kieżmarskiego (płynącego Doliną Zieloną Kieżmarską z Zielonego Stawu Kieżmarskiego), jako jego lewobrzeżny dopływ.
Szlaki turystyczne.
Czasy przejścia podane na podstawie mapy.

</doc>
<doc id="1538198" url="https://pl.wikipedia.org/wiki?curid=1538198" title="Szeroki Żleb">
Szeroki Żleb



</doc>
<doc id="1538202" url="https://pl.wikipedia.org/wiki?curid=1538202" title="Mangold von Sternberg">
Mangold von Sternberg

Mangold von Sternberg, także Manegoldus, Manegolt (urodz. ?, zm. 1283) – komtur królewiecki w latach 1274-1280, mistrz krajowy Prus w latach 1280-1283, mistrz krajowy Inflant w latach 1281-1283.
Życiorys.
Nie można rozstrzygnąć skąd wywodził się Mangold. Przydomek "von Sternberg" świadczył by, że wywodził się z miejscowości Sternberg z okolic Würzburga. Jednakże przydomek "von Sternberg" pojawia się dopiero w późniejszych przekazach, w przekazach współczesnych Mangoldowi, pojawia się tylko samo imię.
Nie wiadomo kiedy i gdzie wstąpił w szeregi zakonu krzyżackiego. Do Prus przybył w 1274 roku i przebywał w nich do 1282. Od samego początku związany był z Królewcem będąc tam początkowo zwykłym bratem, później dostępując godności komtura królewieckiego. Mistrzem krajowym Prus został po zrezygnowaniu ze stanowiska przez Konrada von Feuchtwangena w połowie 1280 roku. Tytuł mistrza krajowego Inflant otrzymał również po zrezygnowaniu ze stanowiska przez Konrada von Feuchtwangena. Nominacja na preceptora Inflant odbyła się jesienią 1281 roku podczas kapituły prowincjonalnej na Zamku Fellin. Po dokonaniu wizytacji przejętej prowincji Mangold powrócił do Prus, skąd udał się na kapitułę generalną do Ziemi Świętej w celu wyboru nowego wielkiego mistrza. Podczas pobytu na kapitule zrezygnował ze stanowiska mistrza krajowego Inflant na rzecz wicemistrza Willekina von Endorpa. Po opuszczeniu Palestyny zmarł na statku podczas podróży powrotnej.
On to wraz z Konradem von Thierbergiem Młodszym skutecznie doprowadził do końca inkorporację Gniewu i terenów na lewym brzegu Wisły, nadanych zakonowi przez księcia lubiszewsko-tczewskiego Sambora II w roku 1276.
Był kontynuatorem polityki nadań ziemskich dla ludności pruskiej wiernej zakonowi, prowadził też zakrojoną na szeroką skalę próbę podboju Jaćwieży.

</doc>
<doc id="1538211" url="https://pl.wikipedia.org/wiki?curid=1538211" title="Mistrzostwa Europy w Pływaniu na krótkim basenie 2008">
Mistrzostwa Europy w Pływaniu na krótkim basenie 2008

16. Mistrzostwa Europy w Pływaniu na krótkim basenie 2008 odbyły się w Rijece w Chorwacji pod patronatem Europejskiej Federacji Pływackiej (LEN – "Ligue Européenne de Natation"). Trwały od 11 do 14 grudnia 2008.
To pierwsze mistrzostwa, które odbywały się w Chorwacji.
Reprezentacja Polski.
Na Mistrzostwa Europy kwalifikację uzyskało 10 polskich zawodników (4 pływaczki i 6 pływaków).
Kobiety:
Mężczyźni:

</doc>
<doc id="1538212" url="https://pl.wikipedia.org/wiki?curid=1538212" title="Targi Północne">
Targi Północne

Targi Północne – periodyczna wileńska wystawa przemysłu polskiego i zagranicznego w końcu sierpnia i początkach września w latach 1928–1939, której celem było uczynienie z Wilna centrum handlu Polski z krajami wschodnimi, w szczególności z krajami bałtyckimi. Targi te, wzorowane na lwowskich Targach Wschodnich, nigdy nie osiągnęły takiego sukcesu jak te targi (lub największe w Polsce przedwojennej, Międzynarodowe Targi Poznańskie), stały się jednak największą imprezą Wilna i Ziem Północno-Wschodnich.
W 1926 Instytut Badań Stanu Gospodarczego Ziem Wschodnich zaproponował urządzenie w Warszawie Wystawy Ziem Wschodnich Rzeczypospolitej, niemal natychmiast rozpoczęto akcję agitacyjną, aby lokalizację przenieść do Wilna. Dzięki umiejętnemu lobbingowi wojewody wileńskiego Władysława Raczkiewicza komitet organizacyjny przeniesiono ze stolicy do Wilna. Wystawa mająca odbyć się jesienią 1928 roku została podzielona na trzy działy: Targi Północne, Wystawę Rolniczo-Przemysłową i Wystawę Regionalną, z czasem jednak zaczęto nazywać te trzy imprezy łącznie jako Targi Północne w Wilnie. Patronem I Targów Północnych został marszałek Józef Piłsudski, a w skład komitetu honorowego weszły znaczące osoby ówczesnego życia politycznego. Na teren wystawowy wybrano ogród po-bernardyński w środku miasta, gdzie ustawiono pawilon o powierzchni 2000 m², został on zbudowany (w okresie 5 III – 25 VII 1928 roku) na bazie istniejących wcześniej w tym miejscu garaży wojskowych. Dodatkowo stoiska umieszczono w Teatrze Letnim, Wydziale Sztuk Pięknych Uniwersytetu Stefana Batorego oraz w Szkole Przemysłowo-Handlowej. Ogółem Targi podzielono na szesnaście działów o tematyce przemysłowo-handlowej, uczestniczyło w nich 316 przedsiębiorstw z branży rolniczej, handlu, przemysłu drzewnego i włókienniczego. Imprezę pomiędzy 18 sierpnia, a 9 września 1928 odwiedziło 180 tysięcy osób, co sprawiło, że oficjalnie ogłoszono jej wielki sukces.
Targi te były organem propagandy i ekspansji wytwórczej Wileńszczyzny. Czołowe miejsce wśród eksponatów zajmowały wyroby lniarskie, drzewne, różne wyroby przemysłu ludowego i bydło.
Targi nie stały się imprezą coroczną. Następne imprezy miały miejsce w roku 1930 i 1933 po czym nastąpiła pięcioletnia przerwa. Po kolejnej mobilizacji środowisk gospodarczych Wileńszczyzny, 16 stycznia 1937 roku powołano Towarzystwo Targów Północnych w Wilnie (TTP), które teraz w miejsce władz samorządowych Wilna zajęło się organizowaniem kolejnych targów. Pod nowym kierownictwem odbyły się imprezy w roku 1938 i 1939. Na potrzeby odrodzonej imprezy TTP zakupiło od miasta działkę wielkości 8 ha, w pobliżu ulicy Konarskiego, gdzie zbudowano nowoczesną infrastrukturę z wieloma pawilonami wystawowymi. 
Ostatnie targi w 1939 odbywające się w dniach 19 sierpnia – 3 września, zostały przerwane z powodu niemieckiej inwazji na Polskę.

</doc>
<doc id="1538214" url="https://pl.wikipedia.org/wiki?curid=1538214" title="East Side Gallery">
East Side Gallery

East Side Gallery – galeria-pomnik dla wolności stworzony przez artystów z całego świata na fragmencie Muru Berlińskiego o długości 1316 m, usytuowanym niedaleko Dworca Wschodniego w Berlinie.
Galeria składa się z około 106 obrazów. Pierwsze obrazy zostały stworzone przez Christine Mac Lean w grudniu 1989 zaraz po upadku Muru. Kasra Alavi, Kani Alavi, Jim Avignon, Thierry Noir, Ingeborg Blumenthal, Ignasi Blanch i Gisbert i inni poszli wkrótce potem w jej ślady tworząc prawdopodobnie największą na świecie galerię obrazów na świeżym powietrzu.

</doc>
<doc id="1538215" url="https://pl.wikipedia.org/wiki?curid=1538215" title="Rozrusznik oporowy">
Rozrusznik oporowy

Rozrusznik oporowy – rodzaj regulowanego opornika dużej mocy włączanego w obwód silnika celem regulacji jego prędkości obrotowej lub rozruchu.
Liczba faz rozrusznika odpowiada liczbie faz silnika. Pozwala to na rozruch poprzez regulację prędkości obrotowej, a głównie momentu obrotowego. Im większa rezystancja rozrusznika tym maksymalny moment obrotowy przesuwa się w kierunku niższych obrotów kosztem strat energii w rozruszniku i znacznym spadku mocy przy obrotach znamionowych. W praktyce stosuje się rozruszniki stopniowe, dające możliwość skokowej zmiany impedancji, przez co silnik pracuje z możliwie dużym momentem obrotowym w całym zakresie obrotów. Po zakończeniu rozruchu uzwojenie wirnika zwiera się odpowiednim przełącznikiem (lub bezpośrednio w rozruszniku).

</doc>
<doc id="1538218" url="https://pl.wikipedia.org/wiki?curid=1538218" title="Szczotka węglowa">
Szczotka węglowa



</doc>
<doc id="1538220" url="https://pl.wikipedia.org/wiki?curid=1538220" title="Camilla Collett">
Camilla Collett

Camilla Collett z domu Wergeland (ur. 23 stycznia 1813 w Kristiansand, zm. 6 marca 1895 w Christianii) – norweska pisarka i bojowniczka o prawa kobiet.
Młodość i wykształcenie.
Rodzicami Camilli Collet byli Nicolai Wergeland i jego żona Alette Dorothea Wergeland, z domu Thaulow. Jej starszym o pięć lat bratem był poeta Henrik Wergeland. Dorastała w Eidsvoll. Ponieważ pochodziła z wyższych sfer, odebrała staranne wykształcenie, dużo lepsze od tego, jakie miały dziewczęta w tamtych czasach. Poza tym pobierała m.in. lekcje muzyki i języków obcych, umiała śpiewać i grać. W 1826–1827 uczyła się na pensji w Christianii. Od 1827 przez dwa lata uczęszczała do szkoły w Christiansfeld w Danii, które było ośrodkiem braci morawskich. Po powrocie do kraju ponownie zamieszkała w Eidsvoll. Latem i jesienią 1834 ojciec zabrał ją w podróż po Francji, Niemczech i Niderlandach. Miało to wpływ na jej życie – kiedy Collett została wdową, niemal bez przerwy podróżowała z jednego europejskiego miasta do drugiego.
Romans z Welhavenem.
24 stycznia 1830 u kupca Herre w Christianii Camilla Wergeland spotkała po raz pierwszy Johana Sebastiana Welhavena. Welhaven był guwernerem, a potem częstym gościem kupca. Camillę i Welhavena połączyło burzliwe i skomplikowane uczucie. Spotykali się ze sobą przy okazji pobytów Camilli w stolicy, widywano ich na tych samych koncertach, przedstawieniach, balach, spacerowali tymi samymi ulicami. W tamtych czasach miasto było niewielkie i łatwo było o plotki na temat młodych ludzi. Camilla ze wszystkich sił starała się uniknąć zainteresowania osób postronnych, często mimo swojego zaangażowania z dystansem traktując Welhavena. Ponadto ojca i brata Camilli poróżnił konflikt z Welhavenem. Kiedy latem 1830 ukazał się poemat Henrika Wergelanda "Skabelsen, Mennesket og Messias", Welhaven ostro go skrytykował. Tak samo zareagował na wydane w 1832 młodzieńcze wiersze Wergelanda. Ojciec Wergelanda, Nicolai, rzeczowo i wnikliwie odparł rok później zarzuty Welhavena. W ten sposób zarówno ojciec, jak i brat Camilli stanęli przeciwko człowiekowi, którego pokochała. Aby zająć Camillę czym innym, ojciec zabrał ją w czerwcu 1834 w podróż do Paryża i innych europejskich miast. Po powrocie jednak sytuacja nie uległa poprawie. Do czasu, gdy Welhaven zakochał się w przyjaciółce Camilli Idzie Kjerluf. Ostatecznie w 1837 Camilla Wergeland postanowiła na zawsze uwolnić się od zauroczenia Welhavenem, zwracając mu jego listy. W tym czasie Welhaven był już zaręczony z Idą, która zmarła na gruźlicę w 1840. Welhaven ożenił się dopiero w 1845 z inną przyjaciółką Camilli Joséphine Bidoulac.
Małżeństwo i wdowieństwo.
Edvard Beyer, badacz literatury norweskiej, podsumował związek Collett i Welhavena w ten sposób: «Dla Welhavena związek z Camillą był „epizodem”. Dla niej stał się jej losem.». Zawiedziona miłość do Welhavena sprawiła, że Camilla Wergeland spojrzała życzliwszym okiem na starającego się od dawna o jej względy Petera Jonasa Colletta, polityka, krytyka literatury, prawnika, w późniejszym czasie również profesora uniwersyteckiego. Camilla wyszła za mąż za Colletta w 1841, wydając wkrótce na świat czterech synów. Po śmierci męża w 1851 Camilla znalazła się w bardzo złej sytuacji finansowej. Miała niewielką wdowią pensję, z której ciężko było utrzymać czworo dzieci. Zmuszona była sprzedać dom i oddać dzieci pod opiekę krewnym męża. Sama niemal do końca życia podróżowała po Europie, mieszkając w hotelach i pensjonatach. Dopiero pod koniec życia osiadła w Christianii.
Pisarstwo.
Pierwsze swoje utwory Camilla Collett opublikowała w latach 40. Mąż zachęcał ją do pisania i był dla niej krytykiem i doradcą. W roku 1842 wyszły anonimowo "Nogle Strikketøisbetragtninger" będące krytyką tzw. wykształconych warstw społeczeństwa. W tym czasie Collett współpracowała również z pisarzem Peterem Christenem Asbjørnsenem.
Przełomową w jej karierze okazała się powieść "Amtmandens Døtre" ("Córki wojewody") wydana w dwóch częściach i 1854 i 1855. Książka ta stała się ważnym wydarzeniem w historii literatury norweskiej zarówno pod względem formy, jak i poruszanej w niej problematyki. Chociaż powstała w nurcie poetyckiego realizmu, miała już w sobie elementy modernistycznego przełomu. Była to pierwsza norweska tzw. tendencyjna powieść z kluczem. Opisywała smutne losy kobiet w latach 40. XIX wieku narażonych na dyskryminację społeczną, zakłamanie i podporządkowanie woli mężczyzn. Chociaż część pierwsza powieści wyszła anonimowo, wkrótce dla wszystkich stało się jasne, kto jest jej autorką. Wiele postaci przedstawionych w książce nosi cechy osób z kręgu Camilli Collett, zwłaszcza jej brata i ojca.
"I de lange Nætter" ("Długie noce") z 1862 to wspomnienia dotyczące życia na plebanii w Eidsvoll, doskonale portretujące jej mieszkańców, zwłaszcza rodziców Collett i jej brata Henrika. Jednak w większości swoich utworów pisarka skupiła się na tematyce praw kobiet, ich roli w społeczeństwie i konwenansom stawiającym mężczyzn w lepszej pozycji. Tej kwestii poświęciła wiele esejów i artykułów, które ukazały się m.in. w zbiorach "Fra de stummes Leir" ("Obóz niemych") z 1877 i "Mod Strømmen" ("Pod prąd") z 1879–1885.
Listy i pamiętniki.
Camilla Collett już od najmłodszych lat prowadziła zapiski, rozwijając w ten sposób nieświadomie swój warsztat pisarski. Po jej śmierci jej pamiętniki i listy ukazały się w wielotomowym wydaniu, stając się ważnym źródłem informacji o życiu pisarki i wielu znanych osób z jej kręgu. Jedna z części tego wydania dotycząca romansu z Welhavenem nosi tytuł „Optegnelser fra Ungdomsårene” ("Zapiski z lat młodości") i stanowi jedyną w swoim rodzaju powieść o miłości zbudowaną z listów, notatek i przemyśleń pisarki. „Optegnelser fra Ungdomsårene” odkrywa też przed czytelnikiem prywatne wątki zawarte w powieści "Amtmandens Døtre".
Znaczenie Camilli Collett.
Camilla Collett stała się pierwszą znaczącą norweską pisarką. Tacy uznani współcześni jej pisarze, jak Jonas Lie, Alexander Kielland czy Henrik Ibsen, byli pod głębokim wrażeniem jej twórczości i często odnosili się do niej w swoich utworach. Collett była pionierką w walce o prawa kobiet, w tej kwestii naśladowały ją później pisarki Amalie Skram czy Sigrid Undset. Collett do dziś porywa swoich czytelników sposobem ujęcia tematu, stylem i zaangażowaniem. Norweski artysta Gustav Vigeland wyrzeźbił w brązie pomnik pisarki, który obecnie znajduje się w Parku Pałacowym w Oslo. Jej portret widniał na norweskim banknocie o nominale 100 koron będącym w obiegu w latach 1979–1997, zaś w 1963 twarz pisarki zdobiła norweskie znaczki pocztowe.

</doc>
<doc id="1538222" url="https://pl.wikipedia.org/wiki?curid=1538222" title="Tadeusz Dominik">
Tadeusz Dominik

Tadeusz Dominik (ur. 14 stycznia 1928 w Szymanowie, zm. 20 maja 2014 w Warszawie) – polski malarz, grafik, rzeźbiarz, twórca tkanin artystycznych i ceramik.
Życiorys.
Pochodził z ubogiej rodziny rolniczej. W latach 1946–1951 studiował malarstwo w Akademii Sztuk Pięknych w Warszawie. Dyplom uzyskał w 1953 w pracowni Jana Cybisa. Jeszcze przed jego otrzymaniem został asystentem w pracowni Wacława Waśkowskiego na Wydziale Grafiki. Był stypendystą Rządu Francuskiego (1958–1959) i Ford Foundation (1961–1962). W Akademii przeszedł wszystkie stopnie kariery akademickiej od asystenta do profesora zwyczajnego, którym został w 1988. Dwukrotnie, w latach 1971–1974 i 1987–1989, był dziekanem Wydziału Malarstwa ASP. W 1990 przeszedł na emeryturę.
Bezpośrednio po studiach zajmował się grafiką, a od połowy lat 50. uprawiał malarstwo i tkaninę artystyczną. Debiutował w 1951 na VII Wystawie Plastyki w Radomiu. Jego pierwsza wystawa indywidualna odbyła się w Zachęcie w 1957. Za granicą zadebiutował pokazem prac (cykl drzeworytów pt. „Macierzyństwo”) na XXVIII Biennale w Wenecji w 1956. Jego prace znajdują się w zbiorach Muzeów Narodowych: w Warszawie, Krakowie, Poznaniu, Wrocławiu, Szczecinie, a także w Museum of Modern Art w Nowym Jorku, Museo de Bellas Artes w Caracas, Galerii Albertina w Wiedniu, Stedelijk Museum w Amsterdamie oraz w kolekcjach prywatnych w kraju i za granicą.
Zmarł 20 maja 2014 i został pochowany w Alei Zasłużonych na Cmentarzu Wojskowym na Powązkach w Warszawie (kwatera 30BII-tuje-16).
Twórczość.
Malarstwo Tadeusza Dominika cechuje styl, który łączy w sobie abstrakcyjne motywy inspirowane przyrodą z tradycjami polskiego koloryzmu. Nie ilustrował natury, tylko zachęcał do indywidualnego jej odbioru. Zbigniew Herbert opisał świat Dominika jako „ogniste słoneczne koła, kwiaty, patyki w płocie, dzbany, bochny chleba, trawa”.
Prace Dominika były prezentowane także na licznych wystawach tymczasowych – indywidualnych i zbiorowych, m.in. na Guggenheim International Award (Nowy Jork, 1958), w Galerii Lambert (Paryż, 1959), Galerie für Moderne Kunst Varrelbisch (Hamburg, 1988), Starej Kordegardzie (Warszawa, 1988), Gallerie Lanterna (Sztokholm, 1990), Muzeum Archidiecezji Warszawskiej („Tadeusz Dominik i uczniowie”, 1992) i na Expo '92 (Sewilla).

</doc>
<doc id="1538223" url="https://pl.wikipedia.org/wiki?curid=1538223" title="Vassan Girej Cabağı">
Vassan Girej Cabağı



</doc>
<doc id="1538227" url="https://pl.wikipedia.org/wiki?curid=1538227" title="Magurka (Magura Orawska)">
Magurka (Magura Orawska)

Magurka (1107 m) – szczyt w grupie górskiej Magury Orawskiej w Beskidach Zachodnich na Słowacji.
Położenie.
Jest ostatnim szczytem – licząc w kierunku północno-wschodnim – we wschodniej części Magury Orawskiej, zwanej Pasmem Budína, przekraczającym wysokość 1000 m n.p.m. i najwyższym szczytem w bezpośrednim otoczeniu Jeziora Orawskiego. Jego masywna, zalesiona sylwetka dominuje od południa nad Namiestowem. Ze stoków Magurki spływa kilka potoków Vavrečanka, Slavný potok, Štefanovský potok i potok bez nazwy
Magurka jest charakterystycznym punktem orientacyjnym w panoramie Kotliny Orawskiej ze względu na wzniesioną na jej szczycie i widoczną z daleka wysoką wieżę przekaźnika telekomunikacyjnego. Ze Słanickiej Osady nad brzegiem Jeziora Orawskiego na sam szczyt pod przekaźnik prowadzi wąska, asfaltowa szosa (zakaz ruchu pojazdów mechanicznych poza uprawnionymi).
Turystyka.
Na szczyt Magurki prowadzą znakowane szlaki turystyczne:
Ze szczytu brak widoków; porasta go las, a sam szczyt z niewielką polanką, na której stoi wieża przekaźnikową jest ogrodzony i dla turystów niedostępny.

</doc>
<doc id="1538236" url="https://pl.wikipedia.org/wiki?curid=1538236" title="Macierze Diraca">
Macierze Diraca



</doc>
<doc id="1538238" url="https://pl.wikipedia.org/wiki?curid=1538238" title="Sykomora">
Sykomora



</doc>
<doc id="1538240" url="https://pl.wikipedia.org/wiki?curid=1538240" title="Josef Bohuslav Foerster">
Josef Bohuslav Foerster

Josef Bohuslav Foerster (ur. 30 grudnia 1859 w Pradze, zm. 29 maja 1951 Novém Vestci) – czeski kompozytor i pedagog. 
Życiorys.
W latach 1879–1882 uczył się w Praskiej Szkole Organowej. Pełnił funkcję organisty w kościele św. Wojciecha na Nowym Mieście (1882–1888) i chórmistrza w kościele Matki Bożej Śnieżnej (1889–1894). Pisywał krytyki muzyczne do praskiej gazety "Národní listy". W 1888 roku poślubił sopranistkę Bertę Lautererovą (1869–1936). W 1893 roku wyjechał do Hamburga, gdzie uczył muzyki i pisał artykuły do "Hamburger Freie Presse" i "Hamburger Nachrichten", a od 1901 roku prowadził klasę fortepianu w konserwatorium hamburskim. Poznał wówczas Gustava Mahlera. W 1903 roku przeprowadził się wraz z żoną do Wiednia, gdzie wykładał kompozycję w Neues Konservatorium i pisał do "Die Zeit". W 1918 roku wrócił do Pragi. Uczył kompozycji w Konserwatorium Praskim (1919–1931) i na Uniwersytecie Karola (1920–1936). W latach 1931–1939 był prezesem České akademie věd a umění. W 1945 roku otrzymał tytuł artysty narodowego.
Opublikował kilka esejów, a także szczegółową autobiografię (Praga 1929–1947).
Twórczość.
W swojej twórczości kontynuował tradycje romantyczne. Największe znaczenie mają powstałe przed I wojną światową opery, utwory wokalne i instrumentalne. W operach kontynuował tradycje Smetany i Fibicha, jego dzieła cechują się realizmem i pogłębioną psychologią postaci, w warstwie muzycznej zbliżał się do modernizmu. Modernistyczne w zakresie melodyki i harmoniki pieśni i utwory orkiestrowe Foerstera wykazują pokrewieństwo z twórczością Gustava Mahlera. Symfonie mają charakter programowy, nie nawiązując jednak bezpośrednio do żadnego utworu literackiego.

</doc>
<doc id="1538243" url="https://pl.wikipedia.org/wiki?curid=1538243" title="1973 NBA Draft">
1973 NBA Draft

Legenda.
Pogrubiona czcionka – wybór do All-NBA Team.
Gwiazdka (*) – członkowie Basketball Hall of Fame.
Runda pierwsza.
Gracze spoza pierwszej rundy tego draftu, którzy wyróżnili się w czasie gry w NBA to: Mike D’Antoni, George McGinnis, Larry Kenon, Jim O’Brien, M.L. Carr, George Karl.
W tym drafcie wybrano czterech przyszłych trenerów NBA: Douga Collinsa, Mike’a D’Antoniego, Jima O’Briena i George Karla.

</doc>
<doc id="1538247" url="https://pl.wikipedia.org/wiki?curid=1538247" title="Plymouth Cricket">
Plymouth Cricket

Plymouth Cricket – samochód osobowy klasy kompaktowej produkowany pod amerykańską marką Plymouth w latach 1971 – 1975.
Pierwsza generacja.
Plymouth Cricket I został zaprezentowany po raz pierwszy w 1971 roku.
Na początku lat 70. XX wieku koncern Chrysler, który rozwijał swoją działalność w Europie w ramach przejęcia m.in. brytyjskiej firmy Rootes Group, podjął recyzję o rozpoczęciu importu przez nią modelu Hillman Avenger do Ameryki Północnej.
Samochód sprzedawany był w Stanach Zjednoczonych i Kanadzie pod marką Plymouth jako Plymouth Cricket. Różnice wizualne były minimalne, ograniczając się do innych oznaczeń producenta.
Samochód nie odniósł popularności rynkowej, znikając ze sprzedaży po 2 latach dostępności w północnoamerykańskich salonach.
Druga generacja.
Plymouth Cricket II został zaprezentowany po raz pierwszy w 1973 roku.
Po zakończeniu importu brytyjskiego Hillmana Avengera, od 1973 roku Plymouth zdecydował się kontynuować użytkowanie nazwy "Cricket" wyłącznie w Kanadzie dla lokalnej odmiany japońskiego Mitsubishi Galant.
Druga generacja Plymoutha Crickeet była identyczna z oferowanym w Stanach Zjednoczonych Dodge Colt. Po dwóch latach produkcji, w 1975 roku samochód przemianowano na Plymouth Colt.

</doc>
<doc id="1538249" url="https://pl.wikipedia.org/wiki?curid=1538249" title="Constantin Sănătescu">
Constantin Sănătescu

Constantin Sănătescu (ur. 14 stycznia 1885 w Krajowie, zm. 8 listopada 1947 w Bukareszcie) – rumuński generał, premier Rumunii między 7 sierpnia a 2 grudnia 1944 roku, po zamachu stanu, w wyniku którego Rumunia opuściła obóz państw Osi i dołączyła do aliantów.
Walczył w I wojnie światowej, w 1917 awansując do stopnia majora.
Od 1928 do 1930 był attaché wojskowym w Londynie. Od 1935 był generałem.

</doc>
<doc id="1538250" url="https://pl.wikipedia.org/wiki?curid=1538250" title="Browar Piastowski">
Browar Piastowski

Browar Piastowski, dawny Brauerei Pfeifferhof Carl Scholz – wrocławski kompleks poprzemysłowy przy ul. Jedności Narodowej 204-210
Historia.
Początki dziejów Browaru Piastowskiego należy szukać już na początku XIX wieku w kamienicach położonych przy ul. Świdnickiej (dawna Schweidnitzerstraße). Istniały tam dwie karczmy, które współdzieliły na podwórzy niewielki browar. Na działce nr 31 stała gospoda Johanna Gottlieba Pfeiffera, na sąsiedniej działce nr 30 gospoda Carla Gottlieba Maya. W 1822 May odkupił od Pfeiffera jego cześć browaru. W 1831 Ernst Wilhelm Eduard Scholz odkupił od Maya karczmę oraz browar, a w 1855 karczmę Pfeiffera. Na połączonych działkach Scholz wzniósł imponującą kamienicę z mieszczącą się na parterze piwiarnią Brauerei-Ausschank „Pfeifferhof”, natomiast w tyle działki mocno rozbudował browar. Ernst Scholz jako jeden z pierwszych karczmarzy Wrocławia docenił potencjał nowych sposobów warzenia piwa. Zatrudnił jako piwowara Eduarda Haase, przyszłego właściciela największego browaru w mieście (ojciec Georga Haase), który wcześniej pracował w Bawarii i Austrii poznając tamtejsze techniki warzenia piw dolnej fermentacji. Scholz zmarł już w dwa lata po przejęciu karczmy Pfeiffera, w 1857 roku. Rozbudową browaru zajęła się wtedy jego żona, Eva Scholz, która kierowała przedsiębiorstwem do końca 1877. W 1878 stery przejął ich drugi syn, Carl Scholz. Sukcesywnie poprawiał on jakość warzonego piwa, a także szybko zwiększał produkcję. Szacuje się, że już w 1878 roku produkcja wynosiła ponad 15 tysięcy hektolitrów piwa i szybko rosła. Dla porównania w 2019 wrocławski Browar Stu Mostów podawał swoje moce produkcyjne na do 5 tysięcy hektolitrów rocznie. W roku produkcyjnym 1883/84 produkcja osiągnęła już 30 tysięcy hektolitrów. Stawało się oczywiste, że ul. Świdnicka, która w międzyczasie stała się główną, reprezentacyjną arterią miasta, nie jest odpowiednim miejscem na rozbudowę browaru.
Na początku 1893 roku Carl Scholz kupił teren pod budowę nowego browaru. Była do romboidalna działka o powierzchni niemal 1,5 ha na ówczesnych peryferiach miasta (obecnie ul. Jedności Narodowej). Działka była atrakcyjna sama w sobie, a przylegający do niej od północy węzeł kolejowy oraz od wschodu słodownia (Breslauer-Actien-Fabric) były dodatkowymi atutami. Budowa rozpoczęła się szybko. Od początku inwestowano w nowoczesny sprzęt: chłodziarkę marki Linde, urządzenia do uzdatniania wody Arnolda &amp; Schirmera z Berlina, urządzenia do regulacji ciśnienia przepompowywanego piwa z zakładu Justusa Brauna z Norymbergi, urządzenia do napełniania beczek przedsiębiorstwa Stockheim z Mannheimu czy podgrzewane parą kotły przedsiębiorstwa Germania z Chemnitz. Browar ruszył już w następnym roku, na czas nie udało się tylko uruchomić słodowni. W kolejnych latach szybko się rozwijał. Po wprowadzeniu do sprzedaży piwa butelkowego, wydajność jednej chłodziarki okazała się niewystarczająca. Już w 1896 zdecydowano się na zakup drugiej i budowę betonowego zbiornika na lód w kształcie cylindra o średnicy siedmiu metrów i wysokości pięciu metrów. I to okazało się niewystarczające, bo w 1899 zakupiono trzecią chłodziarkę. Dużym sukcesem było też dla browaru „Pfeifferhof” pozyskanie w 1898 Piwnicy Świdnickiej. Było to lukratywne miejsce zbytu dla warzonego już w nowym browarze piwa.
Browar Pfeifferhof został kupiony przez browar Schultheiss w 1910 roku. Schultheiss’ Brauerei Aktien-Gesellschaft był olbrzymim browarniczym przedsiębiorstwem z Berlina, szczycący się nazwą „Największego Browaru Piwa Leżakowego na Świecie”. W latach 1864 do 1903 jego właścicielem i głównym zarządzającym był Richard Roesicke. Swoją pracę wykonywał z imponującą skutecznością, dość wspomnieć, że rozwinął produkcję z 10 do 937 tysięcy hektolitrów rocznie. Był nie tylko sprawnym biznesmenem, ale także człowiekiem dbającym o pracowników, szanującym najbiedniejszych i traktującym wszystkich równo. Od 1889 roku był posłem Reichstagu. Browar Pfeifferhof został kupiony za kwotę 2.500.000 marek a jeszcze w tym samym roku doinwestowano go kwotą 1.123.901 marek. Wkrótce później Schultheiss przejął inny wrocławski browar oraz kilka restauracji. Choć okres I wojny światowej był dla Wrocławia czasem zastoju gospodarczego, Schultheiss jako potężna spółka akcyjna wyszedł z niego w stosunkowo dobrej kondycji finansowej. Po wojnie przyszły nowe inwestycje, które jednak przyćmiło połączenie koncernów Schultheissa i Patzenhofera w 1920 roku.
Schultheiss-Patzenhofer A.-G. była wówczas największą spółką browarniczą na świecie, która słynęła nie tylko ze sprzedaży piwa, ale również z tego, że w czasach kryzysu pomagała najbiedniejszym. W kolejnych latach przejęła kilka innych browarów: w Strzelinie, Zabrzu, Strzelcach Opolskich, Bytomiu i Opolu. We Wrocławiu koncern kontrolował 74,9% akcji największego browaru w mieście, Brauerei E. Haase. Schultheiss-Patzenhofer przejął również 96% akcji sąsiadującej z browarem słodowni, Breslauer Aktien-Malzfabrik. Do tej pory Wrocławska Akcyjna Fabryka Słodu była w pełni oddzielnym, niezależnym od browaru przedsiębiorstwem o własnej historii. Była to jedyna słodownia akcyjna na Śląsku. Spółkę założył Theodor Gäbel w 1872 roku. Był on właścicielem słodowni przy Alte Sandstraße (obecna ul. Piaskowa), jednej z osiemnastu działających wtedy na Śląsku. Spółka, której akcje rozeszły się bardzo szybko działała w słodowni Gäbla. Nie były to łatwe czasy dla słodowników, ale Gäbel szybko udowodnił, że przedsięwzięcie ma perspektywy. Słód sprzedawano głównie w Prusach, Niemczech i Rosji, ale część eksportowano do Skandynawii, Portugalii, a nawet Ameryki Południowej. W słodowni Gäbla dość szybko osiągnięto górną granicę produkcyjną wynoszącą ok. 70 tysięcy cetnarów rocznie. W 1890 rozpoczęto budowę nowej, dużo większej słodowni przy obecnej ul. Jedności Narodowej. Wyposażoną ją od razu w nowoczesny system mechaniczno-pneumatyczny Gallanda, składający się z 16 bębnów o pojemności 5000 kilogramów każdy. W klasycznych słodowniach klepiskowych słód aktywuje się enzymatycznie namaczając go i rozkładając w ciepłym pomieszczeniu. Taki proces zajmuje sporo miejsca, jest mało precyzyjny i wymaga dużo pracy, by odpowiednio napowietrzyć ziarna. Słodowanie w urządzeniu Gallanda, gdzie ziarna kiełkowały w obracających się wokół własnej osi, leżących bębnach rozwiązywało wszystkie te problemy. Inwestycja okazała się bardzo trafna; w roku gospodarczym 1893/94 sprzedano 95.000 cetnarów słodu, a w roku 1896/97 150.000 cetnarów. W 1907 roku Akcyjna Fabryka Słodu rozpoczęła również produkcję kawy zbożowej. Produkt nazwano BAMF-Kaffee i początkowo produkowano go w masie 50.000 cetnarów rocznie. W czasie I wojny światowej gwałtownie spadło zapotrzebowanie na słód browarny, ale spółka osiągała dochody produkując kawę zbożową, susząc warzywa oraz wynajmując pomieszczenia jako magazyny dla wojska. W 1927 roku koncern Ostwerke, należący Schultheiss-Patzenhofer, przejął większość akcji Brelauer Aktien-Malzfabrik. Wracając do historii samego browaru, w latach 30. XX wieku kontynuowano inwestycje oraz usprawniano sposób produkcji i dostaw. W 1938 roku zmieniono nazwę koncernu na Brauerei Schultheiss A.-G. Podczas II wojny światowej produkcja browaru sukcesywnie malała. Jedynie produkcja kawy zbożowej BAMF utrzymywała się na wysokim poziomie z powodu braku na rynku kawy naturalnej.
Podczas oblężenia Wrocławia przez Armię Czerwoną w 1945 roku, największe zniszczenia miały miejsce w południowych i zachodnich dzielnicach miasta. Wiele browarów, w tym największy we Wrocławiu, C. Kipke Brauerei AG przy ul. Długiej, zostały zrównane z ziemią. Położony w północno-wschodniej części miasta przedsiębiorstwo Schultheiss-Patzenhofer miało na tym tle wiele szczęścia i zostało tylko nieznacznie uszkodzone. Browar został znacjonalizowany w czerwcu 1945 roku. Przemianowany na Browar Piastowski wznowił produkcję już w październiku tego samego roku. Niezależna dotąd słodownia, dawna Aktien-Malzfabrik, została połączona z browarem, jednak z powodu zniszczeń udało się ją uruchomić dopiero w 1951 roku. Wciąż składała się głównie z bębnów Gallanda i skrzyń Saladina. W 1960 roku osiągnięto w niej produkcje na poziomie 180.000 cetnarów rocznie. W tym czasie w browarze wykonano szereg modernizacji technologicznych, ale również ingerencji w architekturę budynków przemysłowych. W 1994 roku rozpoczęto zakrojone na szeroką skale prace mające na celu modernizację technologiczną Browaru Piast. Miała ona pociągnąć za sobą wyburzenie większości dawnych zabudowań. W pierwszej kolejności rozebrano starą stajnię, na miejscu której postawiono silosy fermentacyjne. Wobec planów prywatyzacji, modernizację przerwano. W 1995 roku przedsiębiorstwo zostało sprzedane Ryszardowi Variselliemu. Browary Dolnośląskie „Piast” S.A. usprawniły proces marketingowy marki. Wkrótce później wykupiły leżący po sąsiedzku, na zachodzie Zakład Wyrobów Sanitarnych przy ul. Jedności Narodowej 198-202, co powiększyło całkowity teren spółki do 4,2 ha. Na pozyskanym obszarze znajdowały się budynki o podobnych cechach architektonicznych co browar. Przedsiębiorstwo przystąpiło do rozbiórki pozyskanego Zakładu. W dalszej kolejności planowano poważne modernizacje samego browaru, które jednak w większości nie doszły do skutku. Mimo niemałych zawirowań historycznych w XX wieku fabryka zachowała swój oryginalny układ przestrzenny i architektoniczny. W 2004 roku Browary Dolnośląskie „Piast” S.A. zostały sprzedane duńskiemu koncernowi Carlsberg, który wyłączył przedsiębiorstwo z użytku. Część z maszyn wywieziono do innych browarów Carsberga, cześć zezłomowano. W tym czasie stan większości budynków był dobry, choć część konstrukcji była narażona na długotrwałe zawilgocenie i wymagała pilnych remontów. W najlepszym stanie były dwa budynki biurowo-mieszkalne, które wraz z budynkami dawnej leżakowni i fermentowni oraz butelkowni zostały w 2005 wpisane do Rejestru Zabytków. Los pozostałych budynków został w efekcie przesądzony. W 2007 roku teren kupiło duże przedsiębiorstwo deweloperskie Clairmont Global z zamierzeniem przekształcenia browaru w osiedle mieszkaniowe. W 2008 zlecono opracowanie studiów konserwatorskich dla czterech zabytkowych obiektów, developer rozpoczął prace projektowe, wyburzenia i pierwsze prace budowlane. W 2009 roku, mimo pozwoleń na budowę osiedla, w świetle światowego kryzysu gospodarczego inwestycję przerwano. Do roku 2016 plac budowy stał pusty, a ocalałym budynkom i urządzeniom groziła ruina. W sierpniu spółkę będącą właścicielem terenu kupił wrocławski deweloper Archicom, niedługo później rozpoczęto pracę nad nowym projektem osiedla usługowo-mieszkalnego, a w 2017 rozpoczęła się budowa.
Architektura.
Browar powstał w latach 1893–1894. Z archiwach Muzeum Architektury we Wrocławiu znajdują się dokładne, niemal kompletne projekty architektoniczne dotyczące browaru wykonywane przez kolejnych właścicieli aż do II wojny światowej. Od południa działka graniczyła z obecną ul. Jedności Narodowej, od której był oddzielony parkanem. Od wschodu browar graniczył z Breslauer-Actien-Malzfabrik, której pierwsze budynki powstały w latach 1891–1893. Na południe od słodowni, pomiędzy browarem a kanałem żeglugowym mieściła się niewielka działka z dwoma domami mieszkalnymi i stajniami restauratora Roberta Scholza. Budynki Browaru Pfeifferhof Carla Scholza zostały zaplanowane na ortogonalnej siatce. Od strony ulicy wybudowano budynki reprezentacyjne. Osią kompleksu była biegnąca z południa na północ wewnętrzna droga wybrukowana kostką granitową, łącząca bramę wjazdową z obrotnicą kolejową. Wzdłuż tej drogi istniały tory, stanowiące bocznicę kolejową. W centrum założenia znajdował się główny budynek fabryczny z leżakownią piwa, kadziami fermentacyjnymi i chłodnią. Przed nim istniał obszerny plac manewrowy. Po prawej strony wjazdu wybudowano reprezentacyjną dwukondygnacyjną willę przeznaczoną na biura i mieszkania dla kadry kierowniczej browaru. Na tyłach działki, od strony linii kolejowej znajdowały się warsztaty bednarskie i stajnie. Wszystkie budynki przemysłowe posiadały murowane ściany obwodowe wzmacniane żelaznymi lub stalowymi wewnętrznymi szkieletami.
Budynki browaru zostały zbudowane w stylu eklektycznym z elementami neogotyckimi, choć o zredukowanych do minimum cechach stylowych. Wszystkim nadano identyczne lico z czerwonej cegły, rozdzielonej pasami z ciemnej cegły szkliwionej. Elementy ozdobne, takie jak triforia czy blendy, były stosowane oszczędnie, by nie zaciemnić przemysłowego charakteru kompleksu. Bardziej dopracowana formalnie jest elewacja budynku mieszkalnego z okrągłą narożną wieżyczką.
W latach 1895–1910 nie zaszły większe zmiany w architekturze samego browaru, jednak rozwinęło się jego otoczenie. Ówczesna Matthiasstraße, przy której stał browar, przekształciła się w elegancją arterię z dwoma szpalerami drzew. Uregulowano koryto Starej Odry, a od jej strony zachodniej utworzono kanał żeglugowy z nabrzeżem ułatwiającym dostawy do browaru i słodowni. W 1910 roku, po przejęciu Browaru Pfeifferhof Carla Scholza przez koncern Schultheissa nastąpiła rozbudowa browaru. Z tego okresu najbardziej wyróżniającymi się budynkami jest butelkownia oraz dobudowana do głównego budynku produkcyjnego monumentalna wieża ciśnień. Warto zaznaczyć, że prócz chęci usprawnienia produkcji piwa, rozbudowie towarzyszyła troska o układ urbanistyczny całego zespołu budynków. Przede wszystkim ten fakt był motywacją do budowy wieży ciśnień, która stała się główną dominantą tuszującą istnienie niezgranych kominów.

</doc>
<doc id="1538251" url="https://pl.wikipedia.org/wiki?curid=1538251" title="Constantin Sanatescu">
Constantin Sanatescu



</doc>
<doc id="1538252" url="https://pl.wikipedia.org/wiki?curid=1538252" title="1972 NBA Draft">
1972 NBA Draft

Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.
Runda pierwsza.
Gracze spoza pierwszej rundy tego draftu, którzy wyróżnili się w czasie gry w NBA to: Chris Ford, Dave Twardzik, Don Buse.

</doc>
<doc id="1538254" url="https://pl.wikipedia.org/wiki?curid=1538254" title="Kfar Habad">
Kfar Habad



</doc>
<doc id="1538258" url="https://pl.wikipedia.org/wiki?curid=1538258" title="Bombay Calling">
Bombay Calling

Bombay Calling – największy w historii Indii koncert zespołu Deep Purple pierwotnie wydany na kasecie VHS, zarejestrowany 18 kwietnia 1995 w Bombaju przez telewizję indyjską podczas promocji płyty "Purpendicular".
DVD wydane 3 października 2000 ma krótki podtytuł "Official Bootleg", co w pełni tłumaczy słabą jakość dźwięku i marny obraz (zwłaszcza w szerokich planach i ciemnych sekwencjach).
Na płycie DVD z roku 2004 dodano jako bonus koncert z 19 marca 1995 zarejestrowany w Seulu przez telewizję koreańską w kolorze, w dużo lepszej jakości.

</doc>
<doc id="1538260" url="https://pl.wikipedia.org/wiki?curid=1538260" title="Kismat Konnection">
Kismat Konnection

Kismat Konnection to bollywoodzki komediodramat miłosny z 2008 roku w reżyserii Aziz Mirza, autora "Yes Boss", "Phir Bhi Dil Hai Hindustani" i "Chalte Chalte". W rolach głównych Shahid Kapoor i Vidya Balan. W drugoplanowych Juhi Chawla, Om Puri i Boman Irani. Narratorem - Shahrukh Khan. Film opowiada historię młodego, ambitnego architekta, w college'u spostrzeganego jako nadzieja wszystkich, dziś bezrobotnego. Przestając wierzyć w siebie szuka on pomocy u wróżki (Juhi Chawla). Tematem filmu jest też manipulowanie cudzymi uczuciami, wykorzystywanie kogoś jako środka w realizacji swoich celów, ale i zwycięstwo miłości i prawdy nad grą i kłamstwem.
Film kręcono w Toronto i Mumbaju. Nawiązuje on do hollywoodzkiego "Just My Luck" (z Lindsay Lohan i Chris Pine).
Fabuła.
Toronto. Dwójka indyjskich architektów daremnie poszukuje pracy. Przyzwyczajony w szkole do sukcesów Raj Malhotra (Shahid Kapoor) zaczyna tracić wiarę w siebie. Pomoc znajduje u reklamowanej w TV wróżki (Juhi Chawla). Dzięki niej spostrzega, że wiedzie mu się ostatnio tylko w obecności pewnej przypadkowo poznanej dziewczyny (Vidya Balan). Raj zaczyna traktować Priyę, jako katalizatora dla swoich sukcesów, talizman przynoszący mu szczęście. Aby zapewnić sobie jej stałą obecność, okłamuje ją obiecując w projektowanym centrum handlowym uwzględnić jej potrzeby. Priya całym sercem opiekuje się domem starców, któremu, ze względu na plany budowy centrum handlowego, grozi likwidacja. Dom, w którym czują się bezpiecznie starzy przyjaciele Priyi z punktu widzenia biznesu jest nieopłacalną inwestycją. Raj nie ma nawet zamiaru ryzykować odrzucenia projektu, a więc ujęcie w planach domu starców jest tylko kłamstwem uspokajającym Priyę. Gdy prawda wychodzi na jaw, Raj uświadamia sobie nagle, że budując swoją karierę ryzykuje utratę Priyi, która coraz więcej miejsca zajmuje w jego sercu.
Muzyka i piosenki.
Muzykę do filmu skomponował Pritam Chakraborty, autor muzyki do "Jab We Met", "Life in a... Metro", "Woh Lamhe", "Hattrick (film)", "Just Married (film 2007)", "Bas Ek Pal", " Pyaar Ke Side Effects", "Dhoom", "Naksha", "Dhoom 2", "Apna Sapna Money Money", "Garam Masala", "Chocolate", "Dhan Dhana Dhan Goal", "Król z przypadku", czy "Bhagam Bhag". Teksty piosenek napisał Sayeed Quadri i Shabbir Ahmed. 'Soniye Ve' gościnnie skomponował Sajid Wajid. 

</doc>
<doc id="1538265" url="https://pl.wikipedia.org/wiki?curid=1538265" title="The Soft Machine">
The Soft Machine

The Soft Machine – pierwszy studyjny album grupy Soft Machine nagrany w kwietniu 1968 i wydany w grudniu tego samego roku.
Historia i charakter albumu.
1 lutego 1968 w Fillmore Auditorium w San Francisco muzycy z Soft Machine rozpoczęli swoje tournée po USA z zespołem The Jimi Hendrix Experience. Trwało ono do 19 kwietnia 1968 i składało się z czterdziestu ośmiu dni koncertowych, przy czym odbywały się także dwa koncerty w ciągu jednego dnia.
Chas Chandler chciał dokonać nagrań z Jimim Hendriksem i producent Tom Wilson zaproponował mu nowe, otwarte w marcu studio Record Plant w Nowym Jorku. Studio było stosunkowo małe, ale świetnie wyposażone m.in. w dwunastościeżkowy sprzęt nagrywający, co czyniło go jednym z dwóch studiów w USA mających takie urządzenia.
Ponieważ członkowie Jimi Hendrix Experience wyczerpani tournée polecieli na odpoczynek do Anglii, Chandler postanowił wykorzystać czas i wszedł do studia z Soft Machine. Inżynierem został współwłaściciel studia Gary Kellgren, a jego asystentem dotychczasowy inżynier nagrywający Hendriksa – Eddie Kramer. 
Wkrótce okazało się, że Wilson nie był zainteresowany nagrywaniem Soft Machine. Podsumował to Ayers: "Zaczęliśmy z pewnymi bardzo dobrymi pomysłami, ale ten album był amatorski, niezgrabny, źle wyprodukowany (...) Wszystko, co pamiętam o nim, to było to, że siedział przy telefonie i dzwonił do swoich dziewczyn przez cały dzień". 
W efekcie album został nagrany na żywo, wszystko co grupa nagrała było traktowane jako gotowy utwór i prawie w ogóle nie uległo późniejszej postprodukcji. Również i Chas Chandler lubił nagrania proste i bezpośrednie. Dzięki temu, niezależnie od opinii Ayersa, nagrania te prezentują dokładnie styl, w jakim grali wówczas Soft Machine, a granie na żywo było zawsze mocną stroną tego zespołu. Dlatego też Hugh Hopper ocenił album pozytywnie, mówiąc m.in.: "Oni byli mocnym koncertowym zespołem i po prostu weszli [do studia] i wykonali swój zestaw", choć oczywiście album nie był tak improwizatorski jak koncerty.
Mimo braku postprodukcji album ukazał unikalne brzmienie zespołu. Co więcej, dodał do ówczesnego rocka jedne z najbardziej zachwycających utworów tego okresu. Soft Machine odróżniały od innych zespołów tego okresu także filozoficzne teksty o życiu.
Jednym z najbardziej oryginalnych elementów albumu jest brak gitary elektrycznej, co było wówczas ewenementem.
Album w pewien sposób kopiuje ich koncerty, które podzielone były zwykle na trzy suity. Ten podział zachował się na albumie, chociaż – ograniczony czasem dostępnym na jednej płycie – w nieco skróconej formie: dziewięciominutowej, trzynastominutowej i dziewiętnastominutowej. Pierwsza część albumu to utwór "Hope for Happiness", który przechodzi w instrumentalny "Joy of a Toy". Tę suitę kończy krótka, improwizowana koda, będąca powtórką tematu "Hope for Happiness".
Druga część albumu składa się także z trzech utworów: "Why Am I So Short" (pierwszy przykład osobistej piosenki Wyatta; jednak była to zasadniczo kompozycja Hugh Hoppera "I Should've Known" z nowym tekstem Wyatta), "So Boot If at All" (jest to instrumentalna wersja "I Should've Known") oraz kończącego "A Certain Kind".
Na drugiej stronie albumu znajduje się tylko jedna suita: "Save Yourself", następnie krótka "Priscilla" (Priscilla Scanio była dziewczyną Ratledge'a), miłosna piosenka "Lullabye Letter" (najprostszy utwór na albumie, który wydany na singlu mógłby być wielkim przebojem zespołu), potem następuje agresywny rockowy utwór "We Did It Again", zaś "Plus Belle qu'une Poubelle" tworzy przejście do jednej z najlepszych piosenek albumu – klasyka Soft Machine – "Why Are We Sleeping?" Kodę albumu stanowi "Box25/4", który był także debiutem Hoppera na gitarze basowej w Soft Machine.
Żaden z utworów Daevida Allena nie przetrwał do nagrania albumu, chociaż znalazły się na nim dwie częściowe kompozycje Briana Hoppera.
Okładka albumu, wykonana techniką kolażu, stała się inspiracją przy tworzeniu okładki do Led Zeppelin III.

</doc>
<doc id="1538266" url="https://pl.wikipedia.org/wiki?curid=1538266" title="Jerzy Proćpak">
Jerzy Proćpak

Jerzy Fiedor Proćpak z Kamesznicy (znany też pod imionami Jurko, Jura i Juraj, data ur. nieznana, stracony 26 stycznia 1796) – zbójnik beskidzki. "Proćpak" to prawdopodobnie przezwisko, pochodzące od czeskiego "pročpak" ("dlaczego?"). Według przekazów, Proćpak trafił do wiśnickiego więzienia przez przypadek, zastrzeliwszy pasącą się jałówkę, którą wziął za sarnę. Wpadł przy sprzedaży jej skóry, nabywca doniósł bowiem władzom że podejrzewa jej nielegalne pochodzenie. 
Proćpak jest bohaterem anonimowego utworu "Pieśń o Standrechcie y Procpakowey Bandzie w roku 1795" odnalezionego w notatkach Lucjana Malinowskiego, który Juliusz Zborowski uznał za autentyk opisujący wydarzenia współczesne autorowi. Według "Pieśni...", 
Według tego samego źródła, Proćpak z Wiśnicza zbiegł, a następnie zorganizował na Żywiecczyźnie kompanię zbójników, grasujących potem przez trzy lata na pograniczu Śląska, Moraw i Słowacji. Banda ta napadała na dwory, karczmy i plebanie oraz ograbiała kupców przejeżdżających przez ziemię żywiecką.
Kolejny przekaz pochodzi od XIX-wiecznego właściciela Rycerki, hrabiego Ludwika de Laveaux. Według jego relacji, Proćpak pochodził z Węgier, a Kamesznica była jedynie schronieniem zbójników. Proćpak miał rzekomo zakochać się w szlachciance i wtargnąć na dworską zabawę, by tam tańczyć z nią i ubiegać się o jej względy. Jego niewierność nie spodobała się innej jego kochance, która rzekomo wydała go władzom. Najprawdopodobniej jednak został zdradzony przez własnych kompanów. Zniesiono już wówczas w Austrii karę śmierci jako środek orzekany w zwykłym trybie, jednakże tzw. "Standrechty" - sądy doraźne - nadal mogły ją orzekać. W przypadku Proćpaka, skazano go na śmierć przez powieszenie wraz z 28 kompanami. Innych 41 skazano na więzienie i wysłano do Wiśnicza, a wobec 77 poprzestano na karze chłosty.
Postaci Jerzego Proćpaka poświęcony jest dramat "Godzinki zbójnickie" Zbigniewa Okuljara.

</doc>
<doc id="1538268" url="https://pl.wikipedia.org/wiki?curid=1538268" title="1971 NBA Draft">
1971 NBA Draft

Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.
Runda pierwsza.
Gracz spoza pierwszej rundy tego draftu, który wyróżnił się w czasie gry w NBA to Spencer Haywood. Jest on pierwszym graczem, który zagrał w NBA przed ukończeniem nauki. 
Z numerem 65. Phoenix Suns wybrali Waltera Szczerbiaka, ojca Wally'ego Szczerbiaka.

</doc>
<doc id="1538271" url="https://pl.wikipedia.org/wiki?curid=1538271" title="Presqu'île de la Caravelle">
Presqu'île de la Caravelle

Presqu'île de la Caravelle - półwysep we wschodniej części Martyniki na Karaibach, wysunięty na około 10 km w głąb Oceanu Atlantyckiego. Poszarpana linia brzegowa po południowej stronie półwyspu tworzy dwie zatoki: Baie du Galion i Baie du Trésor. Po północnej stronie ciągną się piaszczyste plaże, m.in. "Plage de Tartane" i "Anse l'Étang". Na wybrzeżach leżą małe wioski rybackie. Największą miejscowością na półwyspie jest Tartane, gdzie działa kilka miejsc noclegowych dla turystów. 
Większa część półwyspu porośnięta jest bujną tropikalną roślinnością, duży obszar zajmują również plantacje trzciny cukrowej. Na wschodnim krańcu Presqu'île de la Caravelle znajdują się ruiny XVIII-wiecznej posiadłości "Château Dubuc", gdzie otwarto niewielkie muzeum.

</doc>
<doc id="1538272" url="https://pl.wikipedia.org/wiki?curid=1538272" title="Presqu'ile de la Caravelle">
Presqu'ile de la Caravelle



</doc>
<doc id="1538273" url="https://pl.wikipedia.org/wiki?curid=1538273" title="Riwka Holtzberg">
Riwka Holtzberg

Riwka Holtzberg, z domu Rosenberg (hebr. רבקה הולצברג; ur. 1980 w Izraelu, zm. 26 listopada 2008 w Mumbaju) – izraelska emisariuszka Chabad-Lubawicz w Mumbaju, gdzie wraz z mężem rabinem Gawri’elem prowadziła miejscowe centrum żydowskie Nariman House. Wraz z mężem została zamordowana podczas serii zamachów terrorystycznych w Mumbaju w 2008.
Życiorys.
Urodziła się w Izraelu, jako córka rabina Szimona i Jehudit Rosenbergów. Wychowała się w Afuli. Studiowała w seminarium Bet Riwka w Kefar Chabad. Jej wuj, Jicchak Dowid Grossman jest naczelnym rabinem miasta Migdal ha-Emek.
W 2003 roku wraz z mężem przyjechała jako emisariuszka do Mumbaju w Indiach, by zorganizować tam wspólnotę religijną dla kilkuset zamieszkujących w tym mieście Żydów. Zakupili kilkupiętrowy budynek, który stał się centrum kultury żydowskiej o nazwie Nariman House. Prowadziła tam m.in. zajęcia dla kobiet.
Atak terrorystyczny.
26 listopada 2008 roku, Nariman House został zaatakowany przez grupę terrorystów. Za zakładników wzięto kilkanaście osób, w tym rodzinę Holtzbergów. Po pewnym czasie wypuszczono dwuletniego Moshe wraz z Sandrą Samuel, nianię dziecka oraz pracownicę kuchni koszernej. Po dwóch dniach, budynek Chabadu został odbity przez antyterrorystów. W jego wnętrzu odnaleziono ciała Gawri’ela i Riwki Holtzbergów oraz sześciu innych osób.
Pogrzeb.
Uroczystości pogrzebowe odbyły się 2 grudnia w Kefar Chabad i następnie na cmentarzu na Górze Oliwnej w Jerozolimie. W uroczystościach uczestniczył m.in. prezydent Izraela Szimon Peres, dwaj byli premierzy: Ehud Barak i Binjamin Netanjahu, naczelni rabini Izraela, deputowani do Knesetu, amerykański i indyjski ambasador w Izraelu oraz tysiące innych ludzi. We wszystkich ośrodkach Chabad-Lubawicz na świecie odbywały się modły w intencji zmarłych.
Rodzina.
W 2003 roku poślubiła Gawri’ela Holtzberga z Nowego Jorku. Mieli trójkę dzieci. Pierwszy syn zmarł jako niemowlę w wyniku choroby Taya-Sachsa. Drugi syn jest również chory na tę chorobę i jest obecnie hospitalizowany w Izraelu. Trzeci syn, Mosze Cewi mieszkał razem z rodzicami w Mumbaju, a obecnie przebywa wraz z dziadkami w Izraelu.

</doc>
<doc id="1538274" url="https://pl.wikipedia.org/wiki?curid=1538274" title="Parafia Zaśnięcia Najświętszej Maryi Panny w Ługach">
Parafia Zaśnięcia Najświętszej Maryi Panny w Ługach

 
Parafia Zaśnięcia Przenajświętszej Bogurodzicy – parafia prawosławna w Ługach, w dekanacie Szczecin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Parafia powstała w 1952. Od początku użytkuje poewangelicki kościół, zaadaptowany do potrzeb liturgii prawosławnej. W 2013 r. w powiecie strzelecko-drezdeneckim mieszkało ponad 70 rodzin prawosławnych, należących do 2 parafii: w Ługach i w Brzozie.

</doc>
<doc id="1538277" url="https://pl.wikipedia.org/wiki?curid=1538277" title="Chris Pozniak">
Chris Pozniak

Krzysztof „Christopher” Poźniak (ur. 10 stycznia 1981 r. w Krakowie) – piłkarz, reprezentant Kanady, posiada także obywatelstwo polskie. Obecnie występuje w norweskim FK Haugesund.

</doc>
<doc id="1538278" url="https://pl.wikipedia.org/wiki?curid=1538278" title="Mirin Dajo">
Mirin Dajo

Mirin Dajo właśc. Arnold Gerrit Henske (ur. 6 sierpnia 1912 roku w Rotterdamie, zm. 26 maja 1948 roku) – holenderski fakir, uzdrowiciel, medium i wizjoner.
Stał się sławny ze względu na zdolność przebijania swojego ciała różnymi przedmiotami, nie doznając przy tym najmniejszego uszczerbku na zdrowiu.
Swoje zdolności odkrył podczas II wojny światowej, kiedy to został poważnie ranny. Spostrzegł, że jego ciało było niewrażliwe na ból, nie krwawiło po przebiciu, a rany natychmiast ulegały zabliźnieniu. Pokazy jego umiejętności były przeprowadzane publicznie, pod opieką lekarzy.
Naoczni świadkowie do końca byli przekonani o autentyczności jego występów. Archiwalne nagrania do dziś wywołują szok i podziw wśród widowni.
Młodość.
Urodził się w Rotterdamie. Początkowo chciał zostać malarzem i niedługo po osiągnięciu dojrzałości otworzył własne biuro projektowe. Utrzymywał, że od dziecka doświadczał przedziwnych snów i paranormalnych wizji. W wieku 33 lat uznał, że jego ciało osiągnęło „niezniszczalność”. Postanowił porzucić pracę i udał się do Amsterdamu. Zarabiał pieniądze wędrując po tamtejszych lokalach oraz barach i dając się przekłuwać różnymi ostrymi przedmiotami. Połykał również tłuczone szkło i żyletki.
Powołanie.
Osławiony przez swoje niebezpieczne występy zebrał grono wyznawców, którym tłumaczył swój punkt widzenia rzeczywistości. Głosił, że aby osiągnąć wyższy stopień świadomości, tzw. "źródło" należy porzucić wszelkie dobra materialne. Twierdził, że został wybrany przez Boga, aby swoimi zdolnościami udowodnić istnienie mistycznego lepszego świata. Przekonywał, iż materializm prowadzi wyłącznie do rozpaczy i wojen.
W tym czasie przybrał imię Mirin Dajo, od słowa "mirinda", co w języku Esperanto oznacza "cudowny". Przekonywał, że język ten powinien być jedynym uniwersalnym, dzięki któremu wszyscy ludzie mogliby porozumiewać się ze sobą.
Na Uniwersytecie w Lejdzie uzyskał licencję do wykonywania sztuczek, lecz w ich trakcie nie mógł wygłaszać przemówień. Ten fakt utrudniał jego "misję" głoszenia "miłości i pokoju".
Oprócz połykania noży, przekłuwał swoje ciało długimi igłami, czym udowadniał swoje nadludzkie zdolności. W wywiadzie dla magazynu „Time” ujawnił, że był przypalany gorącym żelazem i oblewany wrzątkiem oraz dwukrotnie postrzelony w głowę z odległości około 2,5 m. Dowodem miały być dwie blizny, jedna na środku czoła, druga nad prawym okiem.
Przeprowadzka do Szwajcarii oraz śmierć.
W 1947 r. przeprowadził się do Szwajcarii, gdzie dawał występy, lecz bez możliwości wypowiadania się. Korzystał z pomocy różnych asystentów, po kilku zmianach zatrudnił Jana Dirk de Groot. Asystent utrzymywał, że Dajo miał kilku Aniołów Stróżów, posiadał zdolności telepatyczne oraz potrafił leczyć ludzi. Artykuł opublikowany przez „Time” stwierdzał, iż badane przez lekarzy z Zurychu popisy Dajo, nie były fałszerstwem.
11 maja 1948 r. kierowany głosami w swej głowie, Mirin połknął długą igłę, którą dwa dni później, trzeba było usunąć chirurgicznie. Po operacji postanowił pić wyłącznie wodę. Aby udowodnić swoje niezwykłe zdolności, zaraz po wyjściu ze szpitala przechadzał się ulicami Zurychu. Dziesiątego dnia od operacji, tj. 21 maja, de Groot znalazł Dajo leżącego w łóżku w stanie głębokiego transu. Zaniepokojona żona de Groot poleciła sprawdzić co dzieje się z Dajo, lecz dopiero 27 maja asystent odważył się ponownie wejść do pokoju swojego mentora. Niestety Dajo był już martwy. Biegły sądowy orzekł, że zgon nastąpił dzień wcześniej. Sekcja zwłok wykazała, że przyczyną zgonu było przebicie tętniaka aorty, czego de Groot oraz chirurg przeprowadzający niedawną operację, nie uznali.

</doc>
<doc id="1538279" url="https://pl.wikipedia.org/wiki?curid=1538279" title="Arnold Gerrit Henske">
Arnold Gerrit Henske



</doc>
<doc id="1538281" url="https://pl.wikipedia.org/wiki?curid=1538281" title="Opel Admiral">
Opel Admiral

Opel Admiral – nazwa luksusowych samochodów produkowanych przez niemiecki koncern Opel w latach 1937 – 1939 oraz 1964 – 1977.
Admiral (1937–39).
Pierwsza generacja modelu Admiral została zaprezentowana w roku 1937 w celu rywalizacji z innymi luksusowym samochodami pochodzącymi od firm takich jak: Horch, Mercedes-Benz czy Maybach. Admiral dostępny był jako 4-drzwiowy saloon lub kabriolet. Samochód napędzany był sześciocylindrowym silnikiem rzędowym o pojemności 3,6L. Prędkość maksymalna jaką mógł osiągnąć pojazd to 132 km/h. Produkcja pierwszej wersji Admirala zakończona została w roku 1939 kiedy rozpoczęła się II wojna światowa.
Admiral A (1964–68).
W roku 1964 Opel wprowadził rodzinę modeli określaną nazwą KAD (Kapitän, Admiral, Diplomat). Admiral znajdował się pomiędzy pozostałymi dwoma modelami pod względem wyposażenia. Do napędu służył 2,6 litrowy sześciocylindrowy silnik rzędowy osiągający moc 100 PS/99 hp co gwarantowało prędkość maksymalną równą 158 km/h, we wrześniu 1965 dołączył do palety silników motor o pojemności 2,8L generujący 125 PS/123 hp, co pozwalało na osiągnięcie 170 km/h, dostępny był on opcjonalnie. Dodatkowo do napędu mógł służyć pochodzący od Chevroleta silnik V8 o pojemności 4,6L znany z modelu Diplomat.
W latach 1964 – 1968 powstało 55876 egzemplarzy Admirala.
Admiral B (1969–77).
Admiral B został wdrożony do produkcji w roku 1969, wraz z nowym Kapitänem i Diplomatem. Mimo że produkcji modelu Kapitän zaprzestano w maju roku 1970, Admiral i Diplomat pozostali w niej do roku 1977; w 1978 następcą został Senator.
Przez cały czas produkcji Admiral B dostępny był wyłącznie z 2,8 litrowym sześciocylindrowym silnikiem rzędowym. Dostępny był on z jednogardzielowym gaźnikiem (132 PS/130 hp; Opel Admiral), dwugardzielowym gaźnikiem (145 PS/143 hp; Opel Admiral 2800 S) lub z wtryskiem paliwa (165 PS/163 hp; Opel Admiral E). Do każdego silnika można było wybrać 4-biegową manualną skrzynię biegów lub 3-biegowy automat. Od stycznia 1972 Admiral E dostępny był tylko ze skrzynią automatyczną. W roku 1975 obniżono moc silników by spełniały one nowe normy ekologiczne.
Powstało około 33000 egzemplarzy Admirala B w latach 1969 – 1977.

</doc>
<doc id="1538282" url="https://pl.wikipedia.org/wiki?curid=1538282" title="1970 NBA Draft">
1970 NBA Draft

Draft 1970 r. zapisał się jako ten, który przyniósł wyjątkowo wielu utalentowanych graczy. Jest tu pięciu członków Hall of Fame, trzech znalazło się wśród wybranych do NBA’s 50th Anniversary All-Time Team (Maravich, Cowens i Archibald).
Legenda.
Pogrubiona czcionka – wybór do All-NBA Team.
Gwiazdka (*) – członkowie Basketball Hall of Fame.
Runda pierwsza.
Gracze spoza pierwszej rundy tego draftu, którzy wyróżnili się w czasie gry w NBA to: Calvin Murphy, Nate Archibald.

</doc>
<doc id="1538284" url="https://pl.wikipedia.org/wiki?curid=1538284" title="Zamek w Kamieńcu Ząbkowickim">
Zamek w Kamieńcu Ząbkowickim



</doc>
<doc id="1538288" url="https://pl.wikipedia.org/wiki?curid=1538288" title="Parafia Świętych Apostołów Piotra i Pawła w Stargardzie">
Parafia Świętych Apostołów Piotra i Pawła w Stargardzie

Parafia Świętych Apostołów Piotra i Pawła – parafia prawosławna w Stargardzie, w dekanacie Szczecin diecezji wrocławsko-szczecińskiej.
Na terenie parafii funkcjonują 2 cerkwie:
Historia.
Parafia powstała w 1953. Od 1954 użytkuje XIX-wieczny poewangelicki kościół, zaadaptowany do potrzeb liturgii prawosławnej. Początkowo parafia liczyła 90 rodzin, w 2013 było ich 35. Zmniejszenie się liczby parafian wynika z powrotu części wiernych w rodzinne strony.
Od 2011 parafia organizuje coroczny "Przegląd Pieśni Liturgicznych i Paraliturgicznych".

</doc>
<doc id="1538291" url="https://pl.wikipedia.org/wiki?curid=1538291" title="Urok">
Urok



</doc>
<doc id="1538297" url="https://pl.wikipedia.org/wiki?curid=1538297" title="Mouna Raagam">
Mouna Raagam

Mouna Raagam "(„Cicha symfonia”)" to kollywoodzki dramat psychologiczny z 1986 wyreżyserowany przez tamilskiego reżysera Mani Ratnama, autora "Dil Se", "Yuva", "Guru". W rolach głównych Karthik, Mohan i Revathi. 
Fabuła.
Straciwszy właśnie ukochanego Diya (Revathy) robi wszystko, aby uniknąć zaaranżowanego przez rodziców małżeństwa. Spóźnia się na pierwsze spotkanie z wybranym przez ojca kandydatem na męża. Szczerze odmalowuje przed Karthikiem (Mohan) wszystkie swoje wady, jak umie zniechęcając go do małżeństwa. Daremnie. Karthika ujmuje jej szczerość i spontaniczność. Nadal pragnie poślubić Divyę. Na jej odmowę wyjścia za mąż ojciec reaguje atakiem serca. Divya ulega namowom matki przerażonej o życie ojca. Wbrew swej woli poślubia Karthika. Opuszcza Tamilnadu. Kathik przywiózłszy ją do swego domu w Delhi liczy, ze Divya rozświetli i ogrzeje jego dom swoją obecnością. Czując jej opór próbuje ją zjednywać sobie czułością i troskliwością. Z radością chce ją obdarzać prezentami. Divya gotowa jest od niego przyjąć tylko jeden prezent...rozwód.
Muzyka i piosenki.
Muzykę skomponował Ilaiyaraaja, do tekstów poety Vaali:
Kompozytor Ilaiyaraaja ponownie użył melodii „Mandram Vandaa” w bollywoodzkim Cheeni Kum.

</doc>
<doc id="1538298" url="https://pl.wikipedia.org/wiki?curid=1538298" title="1968 NBA Draft">
1968 NBA Draft

Legenda.
Pogrubiona czcionka - wybór do All-NBA Team.
Gwiazdka (*) - członkowie Basketball Hall of Fame.
Runda pierwsza.
Z 79. numerem został wybrany przyszły znany trener NBA Rick Adelman.

</doc>
<doc id="1538302" url="https://pl.wikipedia.org/wiki?curid=1538302" title="Árpád Feszty">
Árpád Feszty

Árpád Feszty (ur. 24 grudnia 1856 w Ógyalla, zm. 1 czerwca 1914 w Lovran) – węgierski malarz.
Życiorys.
Arpad urodził się w 1856 roku Ógyalla (obecna Słowacja) jako dziecko niemieckich osadników.
W 1874 roku wyjechał do Monachium, gdzie ukończył Akademie Sztuk Pięknych. W 1881 roku rozpoczął studia na akademii wiedeńskie gdzie rozpoczął malować obrazy przedstawiające sceny związane z węgierską historią oraz religią.
W 1882 roku wrócił na Węgry, gdzie stowrzył dwa słynne dzieła którymi była "Golgota" oraz "Wypadek w Kamieniołomie" (węg. Bányaszerencsétlenség). W 1896 roku wraz z takimi artystami jak László Mednyánszky oraz Jenő Barcsay stworzył obraz na cześć 1000 lecia założenia państwa węgierskiego. Dzieło to znacznie ucierpiało wskutek działań zbrojnych podczas II wojny światowej. Po wojnie nie przywiązano starań aby dokonać prac renowacyjnych. Dopiero w 1995 roku obraz został odnowiony a następnie wystawiony w Węgierskiej Galerii Narodowej w Budapeszcie. 
W 1899 roku wyjechał do Włoch, gdzie zamieszkał we Florencji. W 1902 roku wrócił do kraju gdzie malował niewielkie obrazy głównie ze względu na postępującą chorobę oraz kłopoty finansowe.
Jego żoną była (1861–1936), która była wnuczką aktorki Rózy Laborfalvi. Ich córka, (1895–1979) również została malarką portretów historycznych; jej portret rzeźbiarza Ede Kallósa został zakupiony przez Węgierską Galerię Narodową.
Bracia Fesztego Adolf oraz Gyula byli znanymi węgierskimi architektami.
Árpád Feszty zmarł w 1914 roku w chorwackim miasteczku, Lovran w wieku 58 lat.

</doc>
<doc id="1538306" url="https://pl.wikipedia.org/wiki?curid=1538306" title="Odelvis Dominico Speek">
Odelvis Dominico Speek

Odelvis Dominico Speek (ur. 6 maja 1977) – kubański siatkarz, reprezentant kraju.
Mierzy 205 cm wzrostu. Jego zasięg w bloku to 356 cm, a w ataku 360 cm. Grał w kubańskim klubie Ciudad Habana. Obecnie reprezentuje szwajcarski klub .

</doc>
<doc id="1538308" url="https://pl.wikipedia.org/wiki?curid=1538308" title="Parafia Świętego Ducha w Trzebiatowie">
Parafia Świętego Ducha w Trzebiatowie

Parafia Świętego Ducha – parafia prawosławna w Trzebiatowie, w dekanacie Szczecin diecezji wrocławsko-szczecińskiej.
Na terenie parafii funkcjonuje 1 kaplica:
Historia.
Parafia została erygowana 19 września 1956. Od początku użytkuje poewangelicką XIII-wieczną kaplicę, zaadaptowaną do potrzeb liturgii prawosławnej.
Początkowo do parafii należało 150 rodzin. W późniejszym okresie większość wiernych powróciła w rodzinne strony. W 2013 wspólnota liczyła 10 rodzin.

</doc>
<doc id="1538310" url="https://pl.wikipedia.org/wiki?curid=1538310" title="Serwer aplikacji J2EE">
Serwer aplikacji J2EE



</doc>
<doc id="1538315" url="https://pl.wikipedia.org/wiki?curid=1538315" title="Stebník">
Stebník

Stebník (węg. "Esztebnek", do 1899 "Sztebnik") – wieś (obec) na Słowacji w kraju preszowskim, powiecie Bardejów. Pierwsza wzmianka o Stebníku pojawiła się w 1414.
W Stebníku znajduje się greckokatolicka cerkiew z 1838. W miejscowości urodził się Andrij Sawka (Jędrzej Sawka, Spiszak, Owczarz, Janek ze Stebnika), zbójnik (tołhaj), uczestnik chłopskiego powstania Kostki-Napierskiego w 1651 r.

</doc>
<doc id="1538316" url="https://pl.wikipedia.org/wiki?curid=1538316" title="Klasztor cystersów w Mogile">
Klasztor cystersów w Mogile



</doc>
<doc id="1538320" url="https://pl.wikipedia.org/wiki?curid=1538320" title="Pierścień ślizgowy">
Pierścień ślizgowy

Pierścień ślizgowy – ruchomy kontakt elektryczny pozwalający na przepływ prądu z części nieruchomej do wirującej. Pierścienie ślizgowe wykonane są z materiałów odpornych na ścieranie, ale przeważnie z wysoką zawartością miedzi celem zmniejszenia oporu elektrycznego. 
W przeciwieństwie do komutatora pierścień nie ma przerw i jest jednolity na całym obwodzie. Po pierścieniu porusza się szczotka elektryczna zapewniająca odpowiedni kontakt elektryczny i przepływ prądu.
Pierścienie ślizgowe są jednym z podstawowych elementów w silniku pierścieniowym.
Inne zastosowania.
Rozwiązania podobne do pierścieni ślizgowych, ale przeznaczone do przenoszenia przy małej prędkości obrotowej stosuje się np. w czajnikach bezprzewodowych lub wszelkiego rodzaju konstrukcjach pozwalających na uniknięcie skręcania przewodów doprowadzających np. w żelazkach, suszarkach do włosów.

</doc>
<doc id="1538322" url="https://pl.wikipedia.org/wiki?curid=1538322" title="Li Lingwei (lekkoatletka)">
Li Lingwei (lekkoatletka)

Li Lingwei (; ur. 26 stycznia 1989 w Binzhou) – chińska lekkoatletka specjalizująca się w rzucie oszczepem.
Złota medalistka mistrzostw Azji juniorów (Dżakarta 2008). Wicemistrzyni świata juniorów z Bydgoszczy (2008). Dwa lata wcześniej podczas imprezy tej samej rangi w Pekinie zajęła 8. miejsce. Srebrna medalistka mistrzostw Azji (Guangdong 2009). Odpadła w eliminacjach na igrzyskach olimpijskich w Londynie (2012). Ósma zawodniczka mistrzostw świata w Moskwie (2013). Medalistka mistrzostw kraju. Rekord życiowy: 66,25 (8 sierpnia 2017, Londyn).

</doc>
<doc id="1538323" url="https://pl.wikipedia.org/wiki?curid=1538323" title="Lingwei Li">
Lingwei Li



</doc>
<doc id="1538324" url="https://pl.wikipedia.org/wiki?curid=1538324" title="Styl życia G’N.O.J.A.">
Styl życia G’N.O.J.A.

Styl życia G’N.O.J.A. – debiutancki album solowy polskiego rapera Pei wydany 6 grudnia 2008 przez wytwórnię Fonografika.
Podwójny album (90 minut) zawiera 22 premierowe utwory, nad którymi artysta pracował od 2006 do 2008 roku. Płyta dotarła do 16. miejsca na liście OLiS w Polsce. Album uzyskał status złotej płyty. Na płycie gościnnie występują: Kaczor, Biguś, Sandra, Czwórka, RDW, Brahu, PTP.
Według oficjalnej strony Pei, na początku kwietnia 2011 roku płyta osiągnęła status platynowej płyty.
Lista utworów.
Źródło.

</doc>
<doc id="1538326" url="https://pl.wikipedia.org/wiki?curid=1538326" title="63 Dywizja Piechoty (III Rzesza)">
63 Dywizja Piechoty (III Rzesza)

63 Dywizja Piechoty (niem. "63. Infanterie-Division") – niemiecka dywizja z czasów II wojny światowej. Zgodnie z dokumentacją datowaną na 22 marca 1945 miała być skierowana na wybrzeże holenderskie, jednak nie została sformowana do końca i nigdy nie weszła do akcji. Dowódcą dywizji był początkowo generał porucznik Erich Diestel, którego później zastąpił pułkownik Polster.
Struktura organizacyjna.
Struktura organizacyjna w marcu 1945 roku:

</doc>
<doc id="1538327" url="https://pl.wikipedia.org/wiki?curid=1538327" title="Czajnik bezprzewodowy">
Czajnik bezprzewodowy



</doc>
<doc id="1538328" url="https://pl.wikipedia.org/wiki?curid=1538328" title="Kolporter Info">
Kolporter Info



</doc>
<doc id="1538330" url="https://pl.wikipedia.org/wiki?curid=1538330" title="Termoregulator">
Termoregulator



</doc>
<doc id="1538335" url="https://pl.wikipedia.org/wiki?curid=1538335" title="Harrison Omoko">
Harrison Omoko

Harrison Omoko (ur. 12 grudnia 1981 w Warri) – nigeryjski piłkarz grający na pozycji obrońcy.
Kariera piłkarska.
W 2000 roku kupiony do Dynama Kijów. Występował tylko w składzie drugiej drużyny. W 2001 został wypożyczony do izraelskiego klubu Hapoel Beer Szewa, ale i tam nie rozegrał żadnego meczu w podstawowej jedenastce. W końcu 2002 próbował swoich sił w Arsenale Kijów. Na początku 2003 sprzedany do innego ukraińskiego klubu Worskła Połtawa, następnie występował w klubach Wołyń Łuck, Tawrija Symferopol oraz Zoria Ługańsk. W lipcu 2010 jako wolny agent powrócił do Wołyni Łuck, w której grał do grudnia 2010. Następnie piłkarz występował w zespołach amatorskich obwodu kijowskiego, m.in. FK Wołodarka i Sokił Mychajliwka-Rubeżiwka. Dopiero 2 marca 2016 powrócił do zawodowej piłki nożnej podpisując kontrakt z drugoligowym klubem Arsenał-Kyjiwszczyna Biała Cerkiew.

</doc>
<doc id="1538336" url="https://pl.wikipedia.org/wiki?curid=1538336" title="Liga+ Extra (magazyn)">
Liga+ Extra (magazyn)

Liga+ Extra – magazyn sportowy o tematyce piłkarskiej, produkowany przez Canal+ Premium. W audycji eksperci dyskutują o bieżących sprawach polskiej ekstraklasy, a także niekiedy reprezentacji Polski. Program prezentuje bramki ze wszystkich spotkań ubiegłej kolejki ekstraklasy oraz omówienie kontrowersyjnych sytuacji.
Opis.
Gospodarzami programu są Bartosz Gleń i Krzysztof Marciniak, którzy zapraszają do studia stałych ekspertów: m.in. byłych piłkarzy Kazimierza Węgrzyna, Grzegorza Mielcarskiego, Macieja Murawskiego, Krzysztofa Przytułę, Andrzeja Juskowiaka, Kamila Kosowskiego, Tomasza Wieszczyckiego, a także dziennikarzy: m.in. Przemysława Rudzkiego, Antoniego Bugajskiego i Tomasza Włodarczyka. Co tydzień zapraszani są również piłkarze, działacze lub trenerzy związani z polską piłką.
W programie widzowie mogą zobaczyć rozmaite relacje, dyskusje ekspertów i bramki z ostatniej kolejki ekstraklasy. Ostatnią częścią programu są tak zwane kontrowersje, w których były sędzia międzynarodowy – Adam Lyczmański – rozstrzyga sporne sytuacje w danej kolejce.
Pierwszym ekspertem do spraw kontrowersji był Wit Żelazko, później zagadnieniem zajmowali się byli sędziowie sportowi: Mirosław Ryszka, Krzysztof Słabik oraz Sławomir Stempniewski.
Emisja.
W latach 2002–2013 program emitowany był na antenie Canal+ Sport w niedzielne wieczory. Trwał około dwóch godzin.
Od sezonu 2013/2014 emisja była w Canal+ Family, w dwóch częściach w poniedziałki. Pierwsza część trwała niecałe pół godziny i ukazywała się o godzinie 17:30, stanowiąc wstęp do meczu. Druga odsłona rozpoczynała się o 20:00 z udziałem gości w studiu i trwała półtorej godziny. Zmiany nie zostały jednak ciepło przyjęte przez widzów i wkrótce powrócono do starej formuły. Od 17 maja 2015 roku emisja odbywa się na antenie głównego kanału Canal+. 
17 lipca 2016 r., wraz z początkiem sezonu 2016/2017, program ponownie zmienił formułę. W studiu, oprócz stałego grona prowadzących i ekspertów, pojawiła się również publiczność. Pierwsza odsłona programu emitowana była w Canal+ w niedzielę o godzinie 20:00 i trwa półtorej godziny, natomiast druga część pt. "„Liga+ Extra: Dogrywka”" została przeniesiona do Canal+ Sport i trwa ok. godziny.
W rundzie jesiennej rozgrywek 2017/2018 po raz pierwszy nastąpiła zmiana gospodarza programu – z nc+ rozstali się Tomasz Smokowski i Andrzej Twarowski, a ich miejsce zajął Krzysztof Marciniak. W lipcu 2018 roku do stacji wrócił Twarowski – od początku sezonu 2018/2019 stworzył duet prowadzących z Marciniakiem. Od lipca 2019 program jest emitowany w niedzielę o 19:30 i trwa ok. 2 godziny.
Od 21 lipca 2019 roku Liga+Extra jest emitowana w Canal+ Sport 3.

</doc>
<doc id="1538337" url="https://pl.wikipedia.org/wiki?curid=1538337" title="Młynek do kawy">
Młynek do kawy



</doc>
<doc id="1538338" url="https://pl.wikipedia.org/wiki?curid=1538338" title="Thomas Slade">
Thomas Slade

Thomas Slade (ur. 1703/4, zm. 1771) – brytyjski architekt morski, najbardziej znany z zaprojektowania HMS Victory, okrętu używanego przez admirała Horatio Nelsona w bitwie pod Trafalgarem w 1805 roku.
Thomas Slade zaczynał jako pracownik w stoczni królewskiej. W 1744 został głównym konstruktorem okrętów w stoczni w Woolwich, następnie w stoczni w Plymouth 22 listopada 1750. 27 maja 1752 powrócił do stoczni w Woolwich.

</doc>
<doc id="1538340" url="https://pl.wikipedia.org/wiki?curid=1538340" title="JNDI">
JNDI



</doc>
<doc id="1538341" url="https://pl.wikipedia.org/wiki?curid=1538341" title="Tatjana Jelača">
Tatjana Jelača

Tatjana Jelača, cyr. Татјана Јелача (ur. 10 sierpnia 1990 w Sremskiej Mitrovicy) – serbska lekkoatletka specjalizująca się w rzucie oszczepem.
W 2008 zdobyła brązowy medal mistrzostw świata juniorów, które odbywały się w Bydgoszczy. Startowała w igrzyskach olimpijskich w Pekinie gdzie miała 3 nieudane próby i nie awansowała do finału. Podczas igrzysk w Londynie zajęła 26. lokatę w rundzie eliminacyjnej i ponownie nie udało jej się awansować do finału. Finalistka mistrzostw Europy z 2010 i 2012, w 2011 nie udało jej się awansować do finału na mistrzostwach świata. W 2014 została w Zurychu wicemistrzynią Europy.
Rekord życiowy: 64,21 m (14 sierpnia 2014, Zurych), wynik ten jest aktualnym rekordem Serbii.

</doc>
<doc id="1538343" url="https://pl.wikipedia.org/wiki?curid=1538343" title="J2SE">
J2SE



</doc>
<doc id="1538346" url="https://pl.wikipedia.org/wiki?curid=1538346" title="JSE">
JSE



</doc>
<doc id="1538347" url="https://pl.wikipedia.org/wiki?curid=1538347" title="Młynek do pieprzu">
Młynek do pieprzu



</doc>
<doc id="1538348" url="https://pl.wikipedia.org/wiki?curid=1538348" title="Java SE">
Java SE



</doc>
<doc id="1538349" url="https://pl.wikipedia.org/wiki?curid=1538349" title="Sławomir Pawelski">
Sławomir Pawelski

Sławomir Jan Pawelski (ur. 15 maja 1922 w Przasnyszu, zm. 22 października 2014 w Warszawie) – profesor zwyczajny dr hab. nauk medycznych, hematolog.
Syn Mieczysława i Anny Józefy z Krassowskich. W 1948 ukończył studia na Wydziale Lekarskim Uniwersytetu Warszawskiego. W 1967 uzyskał tytuł profesora nauk medycznych. W latach 1988–1991 był dyrektorem Instytutu Hematologii w Warszawie (dziś Instytut Hematologii i Transfuzjologii). Autor i redaktor wielu prac naukowych. Kilku wydań doczekała się jego praca, napisana wspólnie ze Stanisławem Majem "Normy i kliniczna interpretacja badań diagnostycznych w medycynie wewnętrznej".
Brat architekta Zbigniewa Pawelskiego.

</doc>
<doc id="1538351" url="https://pl.wikipedia.org/wiki?curid=1538351" title="J2ME">
J2ME



</doc>
<doc id="1538355" url="https://pl.wikipedia.org/wiki?curid=1538355" title="Hamburg-Nord">
Hamburg-Nord

Hamburg-Nord, Bezirk Hamburg-Nord – jeden z siedmiu okręgów administracyjnych Hamburga, położony w jego północnej części. 
W okręgu zamieszkuje ok. 294,6 tys. osób.
Położenie geograficzne.
Okręg Hamburg-Nord otoczone jest od północy krajem związkowym Szlezwik-Holsztyn, od wschodu okręgiem Wandsbek, od południa okręgiem Hamburg-Mitte i od zachodu okręgiem Eimsbüttel. 
Dzielnice.
Okręg Hamburg-Nord dzieli się na 13 dzielnic "(Stadtteil)":
Komunikacja.
W dzielnicy Fuhlsbüttel znajduje się Port lotniczy Hamburg. Dojechać do niego najłatwiej autostradą A7 (zjazd Schnelsen-Nord).

</doc>
<doc id="1538356" url="https://pl.wikipedia.org/wiki?curid=1538356" title="Java ME">
Java ME



</doc>
<doc id="1538357" url="https://pl.wikipedia.org/wiki?curid=1538357" title="JME">
JME



</doc>
<doc id="1538359" url="https://pl.wikipedia.org/wiki?curid=1538359" title="Kantak">
Kantak



</doc>
<doc id="1538360" url="https://pl.wikipedia.org/wiki?curid=1538360" title="Alai Payuthey">
Alai Payuthey

Alai Payuthey ("Wahające się serca") – uznany przez krytyków kollywoodzki dramat miłosny z 2000 roku zrealizowany przez sławnego reżysera tamilskiego Mani Ratnama, autora "Dil Se", "Guru", czy "Yuvy". W rolach głównych R. Madhavan i Shalini. Muzykę do filmu skomponował A.R. Rahman. Premiera na Międzynarodowym Festiwalu Filmowym w Berlinie. Film opowiada historię dwojga studentów, którzy zakochują się w sobie, mijając się w podmiejskich pociągach Madrasu. Po ślubie wbrew woli rodziców ich małżeństwo dojrzewa przechodząc zagrażające ich miłości próby. 
W remake'u "Alaipayuthey" w hindi ("Saathiya" 2002, reż. Shaad Ali) zagrali Vivek Oberoi i Rani Mukerji.
Pokazywany też pod tytułami "Wave" i Alaipayuthey.
Muzyka i piosenki.
Autorem muzyki jest sławny tamilski kompozytor filmowy A.R. Rahman, który skomponował też muzykę do takich filmów jak: "Roja", "Rangeela", "Kisna", "Swades", "Yuva", "Water", "Rebeliant", "Rang De Basanti", "Guru", "Dil Se", "", "Saathiya", "Lagaan", "Taal", "Zubeidaa", "Earth", "Tehzeeb", "The Legend of Bhagat Singh", "Thakshak", "Bombay", "Kannathil Muthamittal", "Boys" czy "Dil Ne Jise Apna Kahaa". Skomponował on wszystkie piosenki z wyjątkiem tytułowej „Alai Payuthey”, której autorem jest XVIII- wieczny muzyk z Karnataki Oothukkadu Venkatasubramanya Iyer. 

</doc>
<doc id="1538361" url="https://pl.wikipedia.org/wiki?curid=1538361" title="Obracak">
Obracak



</doc>
<doc id="1538362" url="https://pl.wikipedia.org/wiki?curid=1538362" title="Cooler Master">
Cooler Master

Cooler Master Co., Ltd. to producent obudów komputerów, wentylatorów komputerowych, radiatorów, elementów chłodzących komputery stacjonarne i przenośne powietrzem i płynami, zasilaczy i innych akcesoriów komputerowych.
Firma Cooler Master została założona w 1992 roku w mieście Zhonghe na Tajwanie. W roku 1998 firma uzyskała certyfikat ISO-9001.
Cooler Master posiada kilka oddziałów w Stanach Zjednoczonych (Chino, Kalifornia), Holandii (Eindhoven), Niemczech (Augsburg), Brazylii (São Paulo) oraz w krajach Azji i Oceanii. Firma udostępnia również usługi typu OEM i ODM w sektorze rozwiązań chłodzenia.

</doc>
<doc id="1538364" url="https://pl.wikipedia.org/wiki?curid=1538364" title="ADB">
ADB



</doc>
<doc id="1538366" url="https://pl.wikipedia.org/wiki?curid=1538366" title="Alaipayuthey">
Alaipayuthey



</doc>
<doc id="1538369" url="https://pl.wikipedia.org/wiki?curid=1538369" title="Java Micro Edition">
Java Micro Edition



</doc>
<doc id="1538370" url="https://pl.wikipedia.org/wiki?curid=1538370" title="Java Enterprise Edition">
Java Enterprise Edition



</doc>
<doc id="1538371" url="https://pl.wikipedia.org/wiki?curid=1538371" title="Java Standard Edition">
Java Standard Edition



</doc>
<doc id="1538373" url="https://pl.wikipedia.org/wiki?curid=1538373" title="Motacillidae">
Motacillidae



</doc>
<doc id="1538375" url="https://pl.wikipedia.org/wiki?curid=1538375" title="Worth am Rhein">
Worth am Rhein



</doc>
<doc id="1538377" url="https://pl.wikipedia.org/wiki?curid=1538377" title="Oscines">
Oscines



</doc>
<doc id="1538378" url="https://pl.wikipedia.org/wiki?curid=1538378" title="Guido de Summa">
Guido de Summa

Guido de Summa (zm. 1151) – włoski kardynał. Pochodził z Mediolanu. Prawdopodobnie już za pontyfikatu papieża Innocentego II był kardynałem diakonem, a papież Celestyn II mianował go kardynałem prezbiterem San Lorenzo in Damaso na konsystorzu w grudniu 1143. W maju 1149 roku papież Eugeniusz III konsekrował go na biskupa Ostii. Przez wiele lat działał jako legat w Lombardii. Ostatnia sygnowana przez niego bulla nosi datę 14 kwietnia 1150, wiadomo jednak, że żył jeszcze w maju 1151 roku.

</doc>
<doc id="1538379" url="https://pl.wikipedia.org/wiki?curid=1538379" title="II symfonia Mendelssohna">
II symfonia Mendelssohna

II Symfonia B-dur, op. 52, znana jako „Lobgesang” (Hymny Chwały) – symfonia skomponowana przez Feliksa Mendelssohna. Napisana została w 1840 roku dla uczczenia czterechsetnej rocznicy wynalezienia druku.
Składa się z 3 części instrumentalnych, po których następuje 9 części wokalno-instrumentalnych. Czas trwania symfonii to około 65-70 minut.
Tekst.
&lt;poem&gt;
1. Sinfonia
2. Sopran, chór
Alles, was Odem hat, lobe den Herrn. (Psalm 150)
Lobt den Herrn mit Saitenspiel, lobt ihn mit eurem Lied. (Psalm 33)
Und alles Fleisch lobe seinen heiligen Namen. (Psalm 145)
Lobe den Herrn, meine Seele, und was in mir ist, seinen heiligen Namen.
Lobe den Herrn, meine Seele, und vergiß es nicht, was er dir Gutes getan. (Psalm 103)
3. Tenor
Saget es, die ihr erlöst seid durch den Herrn,
die er aus der Not errettet hat,
aus schwerer Trübsal, aus Schmach und Banden,
die ihr gefangen im Dunkel waret,
alle, die er erlöst hat aus der Not.
Saget es! Danket ihm und rühmet seine Güte! (Psalm 107)
Er zählet unsre Tränen in der Zeit der Not,
er tröstet die Betrübten mit seinem Wort. (Psalm 56)
Saget es! Danket ihm und rühmet seine Güte.
4. Chór
Sagt es, die ihr erlöset seid von dem Herrn aus aller Trübsal.
Er zählet unsere Tränen.
5. Duet
Ich harrete des Herrn, und er neigte sich zu mir und hörte mein Flehn.
Wohl dem, der seine Hoffnung setzt auf den Herrn!
Wohl dem, der seine Hoffnung setzt auf ihn! (Psalm 40)
6. Tenor
Stricke des Todes hatten uns umfangen,
und Angst der Hölle hatte uns getroffen,
wir wandelten in Finsternis. (Psalm 116)
Er aber spricht: Wache auf! der du schläfst,
stehe auf von den Toten, ich will dich erleuchten! (Efezjan 5:14)
Wir riefen in der Finsternis: Hüter, ist die Nacht bald hin?
Der Hüter aber sprach:
Wenn der Morgen schon kommt, so wird es doch Nacht sein;
wenn ihr schon fraget, so werdet ihr doch wiederkommen
und wieder fragen: Hüter, ist die Nacht bald hin? (Izajasz 21)
7. Chór
Die Nacht ist vergangen, der Tag aber herbei gekommen.
So laßt uns ablegen die Werke der Finsternis,
und anlegen die Waffen des Lichts,
und ergreifen die Waffen des Lichts. (Rzymian 13:12)
8. Chór
Nun danket alle Gott mit Herzen, Mund und Händen,
der sich in aller Not will gnädig zu uns wenden,
der so viel Gutes tut, von Kindesbeinen an
uns hielt in seiner Hut und allen wohlgetan.
Lob Ehr und Preis sei Gott, dem Vater und dem Sohne,
und seinem heilgen Geist im höchsten Himmelsthrone.
Lob dem dreiein'gen Gott, der Nacht und Dunkel schied
von Licht und Morgenrot, ihm danket unser Lied. (Evangelisches Kirchengesangbuch; Text v. Martin Rinckart, 1636)
9. Duet
Drum sing ich mit meinem Liede ewig dein Lob, du treuer Gott!
Und danke dir für alles Gute, das du an mir getan.
Und wandl' ich in der Nacht und tiefem Dunkel
und die Feinde umher stellen mir nach,
so rufe ich an den Namen des Herrn,
und er errettet mich nach seiner Güte.
10. Chór
Ihr Völker! bringet her dem Herrn Ehre und Macht!
Ihr Könige! bringet her dem Herrn Ehre und Macht!
Der Himmel bringe her dem Herrn Ehre und Macht!
Die Erde bringe her dem Herrn Ehre und Macht! (Psalm 96)
Alles danke dem Herrn!
Danket dem Herrn und rühmt seinen Namen
und preiset seine Herrlichkeit. (1Krn 16:8-10)
Alles, was Odem hat, lobe den Herrn, Halleluja! (Psalm 150)
&lt;/poem&gt;

</doc>
<doc id="1538380" url="https://pl.wikipedia.org/wiki?curid=1538380" title="ADB (standard łącza szeregowego)">
ADB (standard łącza szeregowego)

ADB, właściwie Apple Desktop Bus – magistrala do podłączania urządzeń peryferyjnych w komputerach firmy Apple od 1986 do 1998 r., kiedy to zastosowano porty USB.
Magistrala ADB przeznaczona była do przyłączania urządzeń (najczęściej wejściowych, chociaż pojawiły się również monitory obsługiwane przez ten interfejs) o niskiej szybkości przesyłu danych, do 154 Bps.
Możliwe było obsłużenie do 16 urządzeń, przy czym Apple zalecało podłączanie góra 3, na odległość do 5 m, kablem o pojemności nie większej od 100 pF/m.
Sygnały na poszczególnych pinach:
Komunikacja.
System ADB bazuje na zdolności urządzeń do zdekodowania pojedynczej wartości ("adresu") i do przechowania pewnej liczby porcji informacji ("rejestrów"). Do transmisji danych wykorzystywany jest tylko jeden przewód, co umieszcza magistralę wysoko na liście najtańszych szyn. ADB można zaimplementować za grosze, gdyż nawet wtyczka kosztuje więcej, niż wymagane oprzyrządowanie.
Przepływem informacji po szynie steruje komputer, wysyłający żądania odczytu lub zapisu danych. Urządzenia nie mogą żądać dostępu do szyny, jeśli nie zezwoli na to komputer. Żądania przyjmują formę jednobajtowych ciągów. Cztery początkowe bity zawierają adres, identyfikator jednego z urządzeń łańcucha, co oznacza możliwość podłączenia do jednej szyny maksymalnie 16 urządzeń. Następne dwa bity oznaczają jedno z czterech poleceń, ostatnie zaś wskazują na jeden z czterech rejestrów. Polecenia to:
Dla przykładu, jeśli komputer wiedział, że mysz znajduje się pod adresem $D, co pewien czas wysyłał on na szynę żądanie wyglądające mniej więcej tak:
1101 11 00
Oznacza to, że urządzenie $D (1101) powinno wysyłać zawartość rejestru do komputera (11) i ustawiać swój rejestr w stan początkowy (00). W przypadku myszy tłumaczyło się to jako „pokaż mi swoją ostatnia pozycję”. Pojemność rejestrów urządzeń wahała się od 2 do 8 bajtów. Rejestr zerowy był najczęściej głównym kanałem komunikacyjnym, a rejestry 1 i 2 nie były zdefiniowane, najczęściej służąc do przechowywania informacji konfiguracyjnych w urządzeniach firm trzecich. Rejestr 3 zawsze zawierał informacje pozwalające na identyfikację urządzenia.
Adresy i kolejność urządzeń zawsze były ustawiane na wartość domyślną podczas zerowania (reset). Dla klawiatur była to wartość $2, myszom odpowiadała $3. Podczas startu systemu, sterownik urządzeń ADB wysyłał polecenia talk, zapytując wszystkie znalezione urządzenia o adres domyślny, zapisany w rejestrze trzecim. Jeśli z danego adresu nie nadeszła odpowiedź. system oznaczał go jako martwy i nie wysyłał więcej zapytań.
Jeśli urządzenie odpowiedziało na żądanie, odpowiedź oznaczała przejście urządzenia pod losowo wybrany adres „wyższego szczebla”. Komputer odpowiadał wysłaniem pod ów adres kolejnego zapytania, przenosząc urządzenie w jeszcze inne miejsce. Po pomyślnym zakończeniu tego procesu, urządzenie określane było jako „działające”, a system mógł do niego w trakcie pracy wysyłać żądania.
Mimo że nie było to często praktykowane, w przypadku szyny ADB istniała możliwość podłączenia do komputera więcej niż jednego urządzenia danego typu – dwóch tabliczek graficznych czy kluczy zabezpieczających oprogramowanie. W takim przypadku mogło dość do kolizji, jeśli komputer wysyłał zapytania o adresy domyślne, a obydwa urządzenia odpowiedziały.
Poszczególne peryferia rozwiązywały ten problem za pomocą prostego licznika czasu. Po otrzymaniu zapytania czekały przez losowy czas przed wysłaniem odpowiedzi, zaś przed samą transmisją sprawdzały, czy szyna jest wolna. Jeśli rzeczywiście do komputera podłączono dwa klucze zabezpieczające, ten, który zwlekał dłużej z wysłaniem odpowiedzi na zapytanie stwierdzał, że szyna jest zajęta i nie wysyłał potwierdzenia. System wysyłał ponownie zapytanie pod ten sam adres, lecz urządzenie, które odpowiedziało jako pierwsze zostało do tego czasu przeniesione pod inny adres, nie miało więc możliwości zareagowania. Odpowiadało więc urządzenie, które wcześniej „spóźniło się” z potwierdzeniem. Proces powtarzany był do momentu, gdy spod domyślnego adresu nie nadchodziła żadna odpowiedź, co oznaczało, że do komputera nie podłączono więcej urządzeń danego typu.
Szybkość transmisji danych w łączach ADB teoretycznie wynosiła 125 kilobitów/sek. Jednak prędkość rzeczywista rzadko dochodziła do połowy tej wartości, gdyż wszystkie urządzenia komunikowały się z komputerem za pomocą jednej żyły przewodu. W warunkach normalnej pracy prędkość ta spadała jeszcze niżej, gdyż była ona uzależniona od częstotliwości wysyłania przez komputer sygnałów do szyny. System operacyjny Mac OS niezbyt dobrze radził sobie z tym zadaniem, więc szyna najczęściej przesyłała dane z szybkością 10 kilobitów/sek.
Kolejnym kłopotem było to, że choć standard ADB przewidywał korzystanie z polecenia reset, urządzenia nie miały możliwości wysłania samorzutnie do szyny informacji o zmianie swojego stanu. Oznaczało to, że przy zmianie stanu szyny, na przykład po podłączeniu nowego urządzenia, komputer nie był o tym fakcie informowany. Niemożliwe było więc odłączanie i podłączanie komponentów komputera „w locie”, choć technicznie dałoby się to zrealizować wykorzystując żyłę "PSW".

</doc>
<doc id="1538383" url="https://pl.wikipedia.org/wiki?curid=1538383" title="Polskie Siły Zbrojne w Wielkiej Brytanii">
Polskie Siły Zbrojne w Wielkiej Brytanii

Polskie Siły Zbrojne w Wielkiej Brytanii – formacje wojskowe utworzone na terytorium Wielkiej Brytanii na podstawie umów międzysojuszniczych.
Źródła uzupełnień.
Po klęsce Francji w lipcu 1940 na terenie Wielkiej Brytanii znalazło się 27614 polskich żołnierzy, w tym było 6429 żołnierzy lotnictwa i 1505 marynarzy.
Rozwój liczebny i organizacyjny PSZ, skupiających w czerwcu 1941 22500 żołnierzy i oficerów niemal całkowicie pozbawionych wówczas możliwości uzyskania uzupełnień, nastąpił po agresji Niemiec na ZSRR i zawarciu układu Sikorski-Majski.
W latach 1943–1945 podstawowym źródłem uzupełnień dla PSZ na zachodzie byli jeńcy wojenni oraz żołnierze narodowości polskiej, którym udało się zdezerterować z Wehrmachtu (89 600 spośród 250 087 osób narodowości polskiej wcielonych przymusowo do Wehrmachtu, jako zakwalifikowanych do III i IV kategorii niemieckiej listy narodowościowej), przekazani przez Anglosasów z obozów jenieckich. W niewielkim stopniu sytuację poprawiła mobilizacja Polonii francuskiej, natomiast nikłe rezultaty (kilkusetosobowe grupy ochotników zamiast spodziewanych dziesiątków tysięcy) przyniósł zaciąg do PSZ prowadzony wśród Polonii w USA, Kanadzie i Ameryce Południowej.
Jednostki lądowe.
Po klęsce Francji rząd polski i Naczelne Dowództwo WP przystąpiło do odbudowy Polskich Sił Zbrojnych na terenie Wielkiej Brytanii. Żołnierze kierowani byli do zaimprowizowanych obozów w Biggar, Douglas i Crawford w Szkocji.
13 lipca 1940 w Biggar utworzono 1 Brygadę Strzelców pod dowództwem gen. Gustawa Paszkiewicza, a w Douglas 2 Brygadę Strzelców pod dowództwem gen. Rudolfa Dreszera.
Jednocześnie grupowano żołnierzy broni pancernych pod dowództwem ppłk. Antoniego Korczyńskiego. Zgrupowanie przekształcono w 1 pułk czołgów.
W dalszej kolejności powstawały brygady kadrowe: 3 Brygada Kadrowa Strzelców pod dowództwem gen. Władysława Langnera, 4 Brygada Kadrowa Strzelców pod dowództwem płk. Stanisława Sosabowskiego i 5 Brygada Kadrowa Strzelców pod dowództwem płk. Józefa Gizy.
Z nadwyżek oficerów sformowano cztery dywizjony pociągów pancernych po trzy pociągi w każdym.
28 września 1940 dowództwo obozów i oddziałów przemianowano na dowództwo I Korpusu Polskiego. Skład korpusu miały stanowić: kwatera główna, dwie brygady strzelców i trzy brygady kadrowe strzelców, pułk czołgów, dywizjon rozpoznawczy, dywizjon artylerii ciężkiej, batalion saperów, Centralny Obóz Wyszkolenia w Crawford, dwa szpitale wojenne, trzy parki: intendentury, uzbrojenia i samochodowy, kompania łączności, oraz kolumna samochodowa i sanitarna.
25 lutego 1942 rozpoczęto organizowanie 1 Dywizji Pancernej pod dowództwem gen. Stanisława Maczka. Dywizja wraz z 1 Brygadą Strzelców i innymi jednostkami weszła w skład nowo sformowanego I Korpusu Pancerno-Motorowego.
W okresie późniejszym Naczelny Wódz wydzielił z korpusu brygadę szkolną, na bazie której 28 października 1942 utworzono Dowództwo Jednostek Terytorialnych.
Dowództwo miało odciążyć korpus od spraw administracyjno-gospodarczych i terytorialnych oraz zapewnić mu szybkie osiągnięcie gotowości bojowej.
10 marca 1943 nowym dowódcą korpusu został gen. Józef Zając, a 20 marca gen. Sikorski wydał kolejny rozkaz o reorganizacji korpusu. W jego skład wchodziły teraz: dowództwo, 1 Dywizja Pancerna, 1 Dywizja Grenadierów (kadrowa) 1 pułk artylerii ciężkiej, 11 kompania łączności, 1 kompania samochodów sanitarnych, szpital i inne jednostki.
Po katastrofie gibraltarskiej naczelnym wodzem został gen. Kazimierz Sosnkowski, a szefem jego sztabu gen. Stanisław Kopański.
13 sierpnia na dowódcę I Korpusu ponownie wyznaczono gen. Borutę-Spiechowicza, a 21 września dowódcą jednostek wojsk lądowych stacjonujących w Wielkiej Brytanii został gen. Janusz Głuchowski.
Gen. Sosnkowski, przy współudziale Brytyjczyków, kontynuował reorganizację wojska w Wielkiej Brytanii. W tym okresie 1 Dywizja Pancerna przeszła reorganizację, tak by odpowiadała ona strukturom brytyjskim. Z nadwyżek osobowych utworzona została 16 Brygada Pancerna. 15 listopada 1943 brygada została włączona w skład 2 Dywizji Grenadierów Pancernych.
W kwietniu 1944 2 Dywizja przekazała wszystkich zdolnych do służby liniowej szeregowych do 1 Dywizji Pancernej, która przygotowywała się do walk na kontynencie. Oficerowie i pozostałość szeregowych dywizji, do czasu nadejścia uzupełnień, zostali skierowani na kursy szkoleniowe.
Rozkazem szefa sztabu gen. Kopańskiego z 5 lutego 1945 przystąpiono do dalszej rozbudowy korpusu. Rozbudowano dowództwo, uzupełniono jednostki 1 Dywizji Pancernej, nadal formowano 4 Dywizję Piechoty i 16 Samodzielną Brygadę Pancerną, jednostki broni i służb oraz szereg mniejszych oddziałów. 13 marca 1945 4 Dywizja liczyła 613 oficerów i 14742 szeregowych. Stan etatowy 922 oficerów i 17721 szeregowych miała osiągnąć do 25 marca, a gotowość bojową w czerwcu. W czerwcu dywizja posiadała nadal niedobór zaledwie 18 oficerów, a ilość szeregowych przekroczyła stan etatowy o 3025 żołnierzy. W obliczu kapitulacji Niemiec ambitne zamierzenia rozwoju dywizji zostały jednak zaniechane.
16 Samodzielna Brygada Pancerna na stan etatowy 4417 ludzi posiadała 70 oficerów i 1317 żołnierzy.
Polskie Siły Powietrzne.
Odtwarzanie Polskich Sił Powietrznych po klęsce wrześniowej rozpoczęło się we Francji w październiku 1939. Nadwyżki pilotów, mechaników i personelu technicznego kierowano do Wielkiej Brytanii.
Początkowo nie tworzyli oni zwartej polskiej jednostki. Dopiero w lipcu 1940 osiągnęły gotowość bojową 300 i 301 dywizjon bombowy. Załogi latały głównie na samolotach „Fairey Battle”, „Wellington” i „Lancaster”.
Sformowano też dwa pierwsze dywizjony myśliwskie. W Leconfield powstał 302 dywizjon „Poznański”, a na lotnisku Northolt 303 dywizjon „Warszawski” im. Tadeusza Kościuszki. Dywizjony wyposażone były początkowo w samoloty „Hurricane”, a później „Spitfire”, „Mustang”, „Defiant” i „Mosquito”.
W drugiej połowie sierpnia rozpoczęto formowanie dalszych dywizjonów: 304 dywizjonu bombowego „Ziemi Śląskiej”, 307 dywizjonu myśliwskiego nocnego „Lwowskiego”, 306 dywizjonu myśliwskiego „Toruńskiego”. We wrześniu powstał 305 dywizjon bombowy „Ziemi Wielkopolskiej” i 308 dywizjon myśliwski „Krakowski”.
Po zakończeniu Bitwy o Anglię utworzono dalsze dywizjony lotnicze: 309, 315, 316, 317 i 318.
Działania lotnictwa.
Od lipca do października 1940 polscy piloci, w liczbie 2226 lotników, w tym 243 oficerów, uczestniczyli w powietrznej obronie Wielkiej Brytanii.
Polscy piloci brali też udział w bombardowaniu Niemiec oraz niemieckich obiektów wojskowych w krajach okupowanych. Polskie dywizjony 300 i 301 dokonały 22 grudnia 1940 nalotu na rafinerię ropy naftowej w Antwerpii, a 1 stycznia 1941 zbombardowały miasto Bremę. Także 23 marca 1941 polskie jednostki lotnicze wzięły udział w nalotach bombowych na Berlin i kolejno na Mannheim, Kolonię oraz inne miasta niemieckie i porty francuskie: Brest i Hawr, gdzie marynarka niemiecka otworzyła bazy morskie. Od czerwca 1944 całe lotnictwo polskie w składzie RAF-u wspierało inwazję wojsk alianckich w Europie Zachodniej.
Polskie Siły Powietrzne podlegały operacyjnie Royal Air Force. Działały w trzech skrzydłach. Dysponowały także 663 dywizjonem współpracy z artylerią, jednostkami lotnictwa transportowego, parkami lotniczymi i innymi jednostkami. Na koniec wojny liczyły 14 807 ludzi.
Marynarka wojenna.
Okręty polskiej marynarki wojennej, które znalazły się po wybuchu wojny na Zachodzie prowadziły walkę w oparciu o bazy brytyjskie. 1 września 1939 do szkockiego portu Rosyth przybył dywizjon niszczycieli pod dowództwem kmdr. Stankiewicza. W jego składzie znajdowały się: ORP "Grom", ORP "Błyskawica" i ORP "Burza".
Na Atlantyku znajdował się ORP "Wilia", a w Casablance okręt szkolny ORP "Iskra". 20 września dołączył ORP "Wilk", a 14 października ORP „Orzeł”.
18 listopada 1939 roku podpisano w Londynie polsko-brytyjską umowę, na mocy której Oddział Polskiej Marynarki Wojennej w Wielkiej Brytanii podporządkowano pod względem operacyjnym Admiralicji Brytyjskiej.
Baza polskich okrętów znajdowała się w Plymouth, a Kierownictwo Marynarki Wojennej, utworzone w październiku w Paryżu, zostało przeniesione do Londynu.
W końcu 1940 polska marynarka wojenna pozyskała niszczyciel ORP "Piorun", a w maju 1941 kolejne dwa niszczyciele eskortowe: ORP "Krakowiak" i ORP "Kujawiak".
Pozyskiwano też okręty podwodne. Były to nowoczesny ORP "Sokół" i wyeksploatowany już ORP "Jastrząb". Ostatnim nabytkiem był ORP "Dzik".
Polskie załogi osadziły też krążowniki: ORP "Dragon" i ORP "Conrad", niszczyciele: ORP "Garland", ORP "Orkan" oraz niszczyciel eskortowy ORP "Ślązak".
Cały sprzęt MW, oprócz kilku należących przed wojną do Polski okrętów wojennych, podlegał zwrotowi po zakończeniu wojny.
W dniu zakończenia wojny polska marynarka wojenna dysponowała jednym krążownikiem, sześcioma niszczycielami, trzema okrętami podwodnymi i sześcioma ścigaczami. Uczestniczyła w 787 konwojach, w walkach o Atlantyk oraz operacjach na Morzu Śródziemnym.
Na jej stanie było 3880 marynarzy.
Rozwiązanie Polskich Sił Zbrojnych – Polski Korpus Przysposobienia i Rozmieszczenia.
W wyniku zakończenia wojny władze brytyjskie wydały zarządzenia wstrzymujące rekrutacje Polaków do PSZ. Mimo to jednostki polskie rozwijały się nadal.
5 lipca 1945 mocarstwa zachodnie uznały Rząd Tymczasowy powstały w Polsce. Uznano, że PSZ pozostaną czasowo pod dowództwem brytyjskim, zachowując dotychczasowy status. Władze brytyjskie miały nadal utrzymywać PSZ, zapewniając im zakwaterowanie, obsługę medyczną oraz niezbędne do życia środki. W ciągu najbliższego roku postanowiły jednak rozwiązać PSZ.
W tej sytuacji w rządzie Wielkiej Brytanii powstała koncepcja powołania specjalnej organizacji pod nazwą Korpus Przysposobienia i Rozmieszczenia. Miał on objąć wszystkich żołnierzy PSZ, przeprowadzić demobilizację i przygotować ich do pracy zawodowej. Przyjęto zasadę, że wstępować do niego będą mogły te osoby, które służyły w PSZ w okresie przed 1 czerwca 1945 roku.
Żołnierze Korpusu mieli prawo w dowolnym terminie wrócić do Polski, emigrować do innych krajów, zaciągnąć się do armii brytyjskiej lub podjąć pracę zawodową. Na miejsce zakwaterowania żołnierzy wyznaczono w większości wypadków byłe obozy wojskowe. Postanowiono również, że członkowie Korpusu będą nadal otrzymywać żołd. Można więc uznać, że zostały stworzone dobre warunki do i zawodu i stabilizacji życiowej.
Uzbrojenie, wyposażenie techniczne i zapasy broni były przekazywane do składnic brytyjskich. Wszyscy żołnierze odchodzący z jednostek otrzymywali odprawę finansową, pełne umundurowanie i wyposażenie osobiste, zaległe odznaczenia i awanse oraz dokumenty osobiste (w tym zaświadczenia o przebiegu dotychczasowej służby wojskowej). Prowadząc działalność organizacyjną, do końca 1946 rozlokowano około 120 tys. żołnierzy w 265 byłych obiektach wojskowych. Władze podejmowały różnego rodzaju działania mające na celu zapewnienie warunków sprzyjających utrzymaniu higieny, porządku i obsługi medycznej. Myślano również o zapewnieniu minimum potrzeb kulturalnych i sportowych. Sprawy szkolenia zawodowego członków korpusu leżały w gestii Ministerstwa Pracy. Wytypowało ono w tym celu nauczycieli i instruktorów. Utworzyło różne warsztaty, szkoły i kursy, gdzie żołnierze mogli zdobywać takie zawody, jak: kreślarz, ślusarz, drukarz, zegarmistrz, tkacz. Żołnierze z kategorią zdrowia „E” mieli możliwość zdobycia zawodu na specjalnych kursach szkolenia zawodowego inwalidów.
Poważny problem w działalności Korpusu stanowili oficerowie, szczególnie starsi wiekiem, którzy nie byli w stanie podjąć pracy fizycznej i nie mieli żadnego przygotowania zawodowego. Sprzyjało to powstawaniu uzasadnionych nastrojów przygnębienia i apatii.
Zasadniczą działalność Korpus zakończył w 1949 roku. Ostatni jego stan wynosił około 13 tys. żołnierzy PSZ, w tym około 6 tys. oficerów. W większości udali się oni do Stanów Zjednoczonych, Kanady, Australii i państw Ameryki Południowej. Na ogólną liczbę 249 tys. żołnierzy PSZ na Zachodzie, do Polski powróciło 105 tys. W ewidencji Polskiego Korpusu Przysposobienia i Rozmieszczenia znalazło się natomiast 120 tys. osób, a poza nim występowało 9 tys. osób.

</doc>
<doc id="1538384" url="https://pl.wikipedia.org/wiki?curid=1538384" title="Pietro Papareschi">
Pietro Papareschi

Pietro (zm. 1145) – kardynał-biskup Albano od września 1143 roku. W starszej historiografii podaje się, że nazywał się Pietro Papareschi i był bratem papieża Innocentego II, który mianował go kardynałem, ale nie ma na to dowodów. Uczestniczył w papieskich elekcjach we wrześniu 1143, marcu 1144 i lutym 1145. Sygnował bulle papieskie między 9 grudnia 1143 a 28 kwietnia 1145; wkrótce po tej ostatniej dacie zmarł.

</doc>
<doc id="1538386" url="https://pl.wikipedia.org/wiki?curid=1538386" title="Zanik mostowo-oliwkowo-móżdżkowy">
Zanik mostowo-oliwkowo-móżdżkowy



</doc>
<doc id="1538388" url="https://pl.wikipedia.org/wiki?curid=1538388" title="Przeportowanie">
Przeportowanie



</doc>
<doc id="1538390" url="https://pl.wikipedia.org/wiki?curid=1538390" title="Portowanie">
Portowanie



</doc>
<doc id="1538391" url="https://pl.wikipedia.org/wiki?curid=1538391" title="Rezerwat przyrody Uroczysko Obiszów">
Rezerwat przyrody Uroczysko Obiszów

Rezerwat przyrody Uroczysko Obiszów – rezerwat przyrody w południowo-zachodniej Polsce, na Wzgórzach Dalkowskich, na terenie leśnictwa Obiszów (województwo dolnośląskie, powiat polkowicki, gmina Grębocice).
Rezerwat położony jest w północno-wschodniej części Wzgórz Dalkowskich, około 1,8 km na zachód od miejscowości Obiszów.
Rezerwat został utworzony Zarządzeniem 72 Ministra Leśnictwa i Przemysłu Drzewnego z dnia 23 czerwca 1972 roku. Jest to rezerwat leśny o powierzchni 6,28 ha, utworzony w celu zachowania dla celów naukowych, dydaktycznych i krajobrazowych fragmentu lasu mieszanego o cechach zespołu naturalnego na siedlisku lasu świeżego. Ochronie podlegają również ukształtowane formy geomorfolgiczne terenu.
Opis rezerwatu.
Rezerwat obejmuje zalesioną partię północnego zbocza w głównym Grzbiecie Wzgórz Dalkowskich. Znajduje się na terenie pagórkowatym żłobionym siecią wąwozów. W części środkowej występują źródliska. Na stosunkowo małej powierzchni rezerwatu różnica wysokości wynosi 30 m pomiędzy bezwzględnymi wysokościami 140–170 m. W rezerwacie na niewielkiej powierzchni występują zbiorowiska roślinne mające charakter roślinności potencjalnej charakterystycznej dla tego fragmentu Wzgórz Dalkowskich. Występuje na nim fragment lasu grądowego "Galio sylvatici – Carpinetum" o bogatej i naturalnej florze rodzimej. W drzewostanie występują okazałe dęby szypułkowe i graby zwyczajne w wieku ponad 150 lat. Rosną również olsze czarne, świerki pospolite jawory, pojedyncze sosny zwyczajne oraz młode lipy drobnolistne. Na terenie rezerwatu występuje około 220 gatunków roślin naczyniowych w tym rzadki: kruszczyk połabski, bluszczyk kurdybanek, fiołek leśny, bodziszek leśny i inne.

</doc>
<doc id="1538392" url="https://pl.wikipedia.org/wiki?curid=1538392" title="Ferrimagnetyk">
Ferrimagnetyk



</doc>
<doc id="1538393" url="https://pl.wikipedia.org/wiki?curid=1538393" title="Układ współrzędnych polarnych">
Układ współrzędnych polarnych



</doc>
<doc id="1538394" url="https://pl.wikipedia.org/wiki?curid=1538394" title="Szczelina powietrzna">
Szczelina powietrzna

Szczelina powietrzna – w obwodzie magnetycznym o dużej przenikalności magnetycznej jest to część zawierająca materiał nie wykazujący własności magnetycznych (przenikalność praktycznie równa jedności). 
Nazwa.
Ponieważ w najprostszej konstrukcji magnetowodu szczelina zawiera tylko powietrze, to ogólnie przyjęta została nazwa "szczelina powietrzna" - nawet jeśli jest ona wypełniona innym materiałem niemagnetycznym, np. celem wzmocnienia konstrukcji. 
Szkodliwość szczeliny.
W większości urządzeń i maszyn elektrycznych szczelina powietrzna jest niepożądana w magnetowodzie ponieważ zwiększa reluktancję, co prowadzi do zwiększenia prądów magnesujących. Dąży się zatem do eliminacji szczeliny lub przynajmniej jej zmniejszenia. Nie jest to możliwe w wirujących maszynach elektrycznych, gdzie musi zostać zachowany odpowiedni odstęp pomiędzy nieruchomymi częściami stojana a obracającym się wirnikiem. 
Duża szczelina powoduje mniejsze wartości indukcji magnetycznej na biegunach co skutkuje mniejszym momentem obrotowym silnika elektrycznego. 
W transformatorach rozłożona szczelina powietrzna powoduje wzrost mocy pozornej i spadek sprawności. 
Pożądany wpływ szczeliny.
Ponieważ wprowadzenie szczeliny powoduje wzrost ogólnej reluktancji magnetowodu, to utrudnia to nasycenie magnetyczne rdzenia. Jednocześnie pętla histerezy magnetycznej ulega pochyleniu i taki obwód jest bardziej liniowy (pomimo że jego ogólne własności są mniej optymalne niż obwodu bez szczeliny). Właściwość tę wykorzystuje się przy budowie liniowych dławików, cewek i transformatorów (np. na precyzyjne przekładniki prądowe małej mocy).
Obliczanie pola magnetycznego w szczelinie.
W prostym magnetowodzie składającym się tylko z części o wysokiej przenikalności magnetycznej o długości "l"m oraz szczeliny powietrznej o grubości "l"g, magnesowanym jedną cewką o ilości zwojów "N" i prądzie magnesującym "I", można zapisać że:
formula_1
Jeśli rozkład strumienia magnetycznego jest równomierny i można założyć, że zachodzi zależność że:
formula_2
to można zapisać że:
formula_3
czyli reluktancja rdzenia jest zaniedbywalnie mała w porównaniu z reluktancją szczeliny i cała siła magnetomotoryczna odkłada się w szczelinie. 
Powyższe założenia są uzasadnione jednak tylko dla sytuacji, w której przenikalność rdzenia dużo większa niż przenikalność szczeliny powietrznej, co ma zazwyczaj miejsce dla używanych w technice materiałów ferromagnetycznych (przenikalność od 0,5·103 do 1·106) lub ferrimagnetycznych (do 5·103).

</doc>
<doc id="1538397" url="https://pl.wikipedia.org/wiki?curid=1538397" title="Świergotek szponiasty">
Świergotek szponiasty

Świergotek szponiasty ("Corydalla richardi") – gatunek małego, wędrownego ptaka z rodziny pliszkowatych (Motacillidae). Występuje w Azji; sporadycznie zalatuje do Polski. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1818 roku Louis Jean Pierre Vieillot, nadając mu nazwę "Anthus richardi"; jako miejsce typowe wskazał Francję. Epitet gatunkowy upamiętnia Charles’a Richarda (1745–1835), dyrektory poczty w Lunéville i kolekcjonera okazów ptaków i owadów, który dostarczył Vieillotowi dwa z trzech okazów typowych tego gatunku. Obecnie gatunek przez wielu systematyków nadal zaliczany jest do rodzaju "Anthus", ale niektórzy umieszczają go w rodzaju "Corydalla" wyodrębnionym z "Anthus".
Takson ten bywał łączony w jeden gatunek ze świergotkiem nowozelandzkim ("C. novaeseelandiae"), rdzawym ("C. rufula") i cynamonowym ("C. cinnamomea"). Międzynarodowy Komitet Ornitologiczny (IOC) uznaje świergotka szponiastego za gatunek monotypowy, podczas gdy autorzy "Handbook of the Birds of the World" wyróżniają 5 podgatunków:
Występowanie.
Gatunek zamieszkuje północno-wschodnią, wschodnią i środkową Azję, głównie otwarte obszary takie jak stepy czy pola uprawne (w tym ścierniska, pola ryżowe). Migruje na duże odległości, na niziny w południowej i południowo-wschodniej Azji.
Regularnie zalatuje do Europy i północnej Afryki. Do Polski zalatuje sporadycznie (do końca 2018 roku stwierdzony 46 razy; łącznie zaobserwowano 63 osobniki).
Morfologia.
Długość ciała 17–18 cm; masa ciała 21–40 g. Jest to duży świergotek, charakteryzujący się długimi nogami, długimi palcami oraz bardzo długimi tylnymi pazurami.
Pożywienie.
Żywi się owadami i ich larwami, zwłaszcza prostoskrzydłymi (Orthoptera) i chrząszczami (Coleoptera).
Status i ochrona.
IUCN uznaje świergotka szponiastego za gatunek najmniejszej troski (LC, "Least Concern"). Liczebność światowej populacji nie została oszacowana, ale ptak ten opisywany jest jako pospolity na większości zasięgu występowania. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="1538398" url="https://pl.wikipedia.org/wiki?curid=1538398" title="Anthus richardi">
Anthus richardi



</doc>
<doc id="1538400" url="https://pl.wikipedia.org/wiki?curid=1538400" title="Imar">
Imar

Imar (zm. 28 października 1161 w Cluny) – francuski benedyktyn i kardynał.
W młodym wieku wstąpił do klasztoru benedyktynów Saint-Martin des Champes w Paryżu. Śluby wieczyste złożył najpóźniej na początku 1123. Następnie został kolejno kustoszem i przeorem w Charite-sur-Loire, a w końcu opatem St. Moutierneuf w Poitiers. W marcu 1142 roku papież Innocenty II konsekrował go na kardynała biskupa Tusculum. W 1144-45 był legatem papieża Lucjusza II w Anglii. Sygnował bulle papieskie między 19 kwietnia 1142 a 7 marca 1159. W trakcie papieskiej elekcji 1159 poparł antypapieża Wiktora IV i konsekrował go 4 października 1159 w opactwie Farfa. Prawowity Papież Aleksander III ekskomunikował go wówczas i deponował z zajmowanych stanowisk. Sygnował bulle Wiktora IV z 15 i 19 lutego 1160. Krótko potem udał się jako legat Wiktora IV do Cluny, gdzie zapewnił wsparcie opactwa dla antypapieża. Ostatnia wzmianka o nim pochodzi z 7 kwietnia 1161 roku. Zmarł w opactwie Cluny i tam został pochowany.

</doc>
<doc id="1538401" url="https://pl.wikipedia.org/wiki?curid=1538401" title="Ryszard Gajewski (polityk)">
Ryszard Gajewski (polityk)

Ryszard Gajewski (ur. 6 września 1947 w Średniej Wsi) – polski socjolog, urzędnik, działacz katolicki, poseł na Sejm X kadencji.
Życiorys.
Ukończył w 1976 studia z zakresu socjologii na Katolickim Uniwersytecie Lubelskim. W 1994 uzyskał stopień naukowy doktora na podstawie pracy poświęconej działalności Karola Popiela.
W okresie 1976–1983 był pracownikiem Klubu Inteligencji Katolickiej w Lublinie, następnie został etatowym przewodniczącym zarządu oddziału Polskiego Związku Katolicko-Społecznego w Lublinie. W ramach PZKS w 1983 został przewodniczącym okręgu, w 1985 członkiem Zarządu Krajowego, a w 1987 objął funkcję wiceprezesa. Założył i pełnił funkcję dyrektora Ośrodka Studiów Polonijnych i Społecznych w Lublinie. Od 1984 był radnym Wojewódzkiej Rady Narodowej w Lublinie.
W latach 1989–1991 sprawował mandat posła na Sejm kontraktowy z ramienia PZKS, wybrany w okręgu częstochowskim. Był przewodniczącym klubu poselskiego, zasiadał w Komisji Łączności z Polakami za Granicą i Komisji Spraw Zagranicznych. W wyborach w 1991 bez powodzenia ubiegał się o reelekcję z ramienia Chrześcijańskiej Demokracji.
Zajął się następnie pracą naukową i dydaktyczną. Pracował także w administracji publicznej jako kierownik Urzędu Rejonowego, później zatrudniony w urzędzie miejskim w Lublinie, m.in. jako dyrektor wydziału organizacyjnego i doradca prezydenta miasta ds. Wschodu i Polonii. W 2014 ograniczył działalność zawodową do prowadzenia wykładów.
Pozostał działaczem PZKS, pełnił funkcję wiceprezesa tej organizacji. W kwietniu 2008 stanął na czele Polskiego Związku Katolicko-Społecznego, zastępując Wiesława Gwiżdża. W październiku 2017 został zastąpiony na tej funkcji przez Zbigniewa Toczka, pozostając członkiem zarządu krajowego związku.
W 1987 odznaczony Srebrnym Krzyżem Zasługi.

</doc>
<doc id="1538402" url="https://pl.wikipedia.org/wiki?curid=1538402" title="Bitwa o Ziemię">
Bitwa o Ziemię

Bitwa o Ziemię (ang. "Battlefield Earth") – amerykański film science fiction z 2000 roku w reżyserii Rogera Christiana.
Film jest adaptacją powieści Rona Hubbarda o tym samym tytule. Premiera odbyła się 10 maja 2000 (w Polsce 29 września).
Fabuła.
Akcja filmu rozgrywa się w 3000 roku, głównie na Ziemi, ale częściowo także na fikcyjnej planecie Psychlo. Na Ziemi w ciągu tysiąca lat zaszły ogromne zmiany. Mianowicie upadła cała cywilizacja ludzi w wyniku najazdu Psyklopów. Psyklopi pokonali Ziemian trującym gazem w dziewięć minut. Tylko nielicznym udało się przeżyć. Psyklopi są dosyć podobni do ludzi pod względem anatomicznym. Mają pionową postawę ciała, ale są dużo wyżsi.
Bohaterem filmu jest Jonnie Goodboy Tyler, mieszkaniec odizolowanej wysokogórskiej wioski. Jonnie mimo ostrzeżeń postanawia opuścić wioskę i zejść z gór na niziny. Podróż przebiega spokojnie. Jonnie odkrywa dziwny świat (pozostałości po amerykańskich miastach zarośnięte bujną roślinnością). Spotyka także paru innych ludzi i zaprzyjaźnia się z nimi. Okazuje się więc, że na Ziemi są jeszcze garstki ludzi, ale są wykorzystywane przez Psyklopów do niewolniczej pracy przy wydobywaniu surowców.
Jonnie dosyć prędko wpada w ręce wyzyskiwaczy. Wcześniej jednak zaciekle walczy. Szef Psyklopów, Terl, jest pod wrażeniem inteligencji i odwagi Jonniego. Postanawia przekazać mu wiedzę. Za pomocą specjalnego urządzenia dostarcza mu do głowy ogromną ilość wiadomości. Nie zdaje sobie sprawy, że ten eksperyment uczyni z Jonniego niebezpiecznego przeciwnika.
Wkrótce Terl, zły na to, że kazano mu nadal rządzić na Ziemi (Psyklopi nie lubili zieleni), postanawia zmusić ludzi do pracy przy wydobywaniu złota. Gdy nie będą dostarczać dwóch ton złota na tydzień, to zostaną zabici. Po przekazaniu ludziom sprzętu Terl teleportuje się na planetę Psychlo.
Ludzie widzą, że fizycznie nie są w stanie wykonać polecenia Terla. Postanawiają więc nie wydobywać złota, lecz przygotowywać się do rebelii przeciwko Psyklopom. Naturalnym przywódcą zostaje Jonnie ze względu na wiedzę, którą posiadł, oraz wrodzone umiejętności. Zresztą to on wpada na pomysł rebelii, zainspirowany kopią Deklaracji Niepodległości znalezioną w pozostałościach biblioteki w Denver.
Ludzie (których było zaledwie kilkudziesięciu) muszą obmyślić doskonałą strategię, by mieć szanse w starciu z Psyklopami. Najpierw postanawiają wybrać się do Fort Knox, gdzie są sztabki złota, które wystarczą jako pierwsza dostawa dla Terla. W ten sposób zyskują na czasie. Ludzie znajdują podziemną bazę US Army, gdzie są między innymi wojskowe myśliwce oraz broń nuklearna. Postanawiają wykorzystać i jedno, i drugie. Myśliwcami chcą pokonać Psychlopów na Ziemi, a bronią nuklearną zniszczyć planetę Psychlo. Czas do wszczęcia rebelii wykorzystają do nauki pilotażu.
W końcu dochodzi do „bitwy o ziemię”. Ziemianie dzięki poświęceniu i waleczności wygrywają. Gdy na Psychlo zostaje ogłoszony alarm, oddział Psyklopów szykuje się do teleportacji na Ziemię. Gdy teleport zostaje uruchomiony, jeden z ludzi teleportuje się w drugim kierunku wraz z bombą nuklearną. Psyklopi nie rozpoznają zagrożenia i zaczynają się śmiać. Człowiek poświęcając życie detonuje bombę, która niszczy całą planetę. W ten sposób zostaje bohaterem, a ludzie zostają na zawsze wyzwoleni od Psyklopów.

</doc>
<doc id="1538403" url="https://pl.wikipedia.org/wiki?curid=1538403" title="Bohdan Bondarenko">
Bohdan Bondarenko

Bohdan Wiktorowycz Bondarenko (ukr. Богдан Вікторович Бондаренко; ur. 30 sierpnia 1989 w Charkowie) – ukraiński lekkoatleta specjalizujący się w skoku wzwyż.
Kariera.
Pierwszy międzynarodowy sukces w karierze odniósł latem 2005 zdobywając srebrny medal olimpijskiego festiwalu młodzieży Europy. W 2006 zdobył brązowy medal mistrzostw świata juniorów w Pekinie oraz wygrał rozgrywaną w Salonikach gimnazjadę. Na dziewiątym miejscu zakończył start w mistrzostwach Europy juniorów w 2007. Podczas rozgrywanych w lipcu 2008 w Bydgoszczy mistrzostw świata juniorów wywalczył złoty medal. Podczas halowych mistrzostw Europy w Turynie (2009) zajął dziewiąte miejsce. W 2011 roku zdobył złote medale mistrzostw Europy młodzieżowców (zawodników do lat 23) i uniwersjady oraz nie awansował do finału mistrzostw świata w Daegu. W sezonie 2012 zajął jedenaste miejsce w finale mistrzostw Europy oraz był siódmy na igrzyskach olimpijskich w Londynie. 4 lipca 2013 w Lozannie podczas mityngu Athletissima 2013 uzyskał wynik 2,41 m stając się drugim w XXI wieku (po Katarczyku Mutazzie Barszimie, który sztuki tej dokonał 1 czerwca 2013 w Eugene), zawodnikiem który w sezonie letnim uzyskał rezultat powyżej 2,40 m. Podczas tych zawodów Ukrainiec atakował jeszcze, bezskutecznie, nowy rekord świata (2,46 m). 15 sierpnia 2013 w Moskwie zdobył, z wynikiem 2,41 m, tytuł mistrza świata i ponownie atakował poprzeczkę zawieszoną na wysokości 2,46 m. Zwycięzca łącznej punktacji Diamentowej Ligi 2013 w skoku wzwyż. Na koniec sezonu 2013 został wybrany najlepszym lekkoatletą w Europie oraz triumfował w plebiscycie Track &amp; Field Athlete of the Year. Mistrz Europy z Zurychu (2014). Podczas mistrzostw świata w Pekinie zdobył srebrny medal ex-aequo ze Zhangiem Guowei. W 2016 w Rio de Janeiro Ukrainiec wywalczył brązowy medal olimpijski. Rok później na mistrzostwach świata w Londynie zajął 9. miejsce.
Reprezentant Ukrainy w meczach międzypaństwowych, drużynowych mistrzostwach Europy oraz medalista mistrzostw kraju w różnych kategoriach wiekowych.
Rekord życiowy: stadion – 2,42 m (14 czerwca 2014, Nowy Jork), wyrównany rekord Europy oraz trzeci wynik w historii światowej lekkoatletyki; hala – 2,27 m (4 lutego 2009, Łódź i 6 marca 2009, Turyn).

</doc>
<doc id="1538404" url="https://pl.wikipedia.org/wiki?curid=1538404" title="Demba Toure">
Demba Toure



</doc>
<doc id="1538405" url="https://pl.wikipedia.org/wiki?curid=1538405" title="Akademicki Klub Footballistów">
Akademicki Klub Footballistów



</doc>
<doc id="1538407" url="https://pl.wikipedia.org/wiki?curid=1538407" title="Szczmiel biały">
Szczmiel biały

Szczmiel biały, rami, ramia indyjska ("Boehmeria nivea" (L.) Gaudich.) – gatunek byliny z rodziny pokrzywowatych ("Urticaceae"). Pochodzi z umiarkowanych stref klimatycznych Chin, Japonii, z Malezji i Australii. W Afryce spotkać go można w Algierii, Egipcie i Kamerunie. Uprawiany w Indonezji, byłym ZSRR, USA i Brazylii. Posiada najdłuższe komórki ze wszystkich organizmów należących do królestwa roślin, osiągające do 50 cm długości.
Zastosowanie.
Roślina włóknodajna dostarczająca cennego włókna o nazwie „ramia”, otrzymywanego z łodyg. Włókno używane jest do wyrobu różnego typu sznurów, lin, tkanin, na obicia mebli.

</doc>
<doc id="1538408" url="https://pl.wikipedia.org/wiki?curid=1538408" title="Rami">
Rami



</doc>
<doc id="1538410" url="https://pl.wikipedia.org/wiki?curid=1538410" title="Ramia">
Ramia



</doc>
<doc id="1538411" url="https://pl.wikipedia.org/wiki?curid=1538411" title="Boehmeria nivea">
Boehmeria nivea



</doc>
<doc id="1538412" url="https://pl.wikipedia.org/wiki?curid=1538412" title="Toxodon">
Toxodon

Toxodon – rodzaj ssaka z rzędu notoungulatów należącego do rodziny Toxodontidae. Żył na terenie Ameryki Południowej od późnego pliocenu do wczesnego plejstocenu (2,6–1,8 mln lat temu).
Osiągał około 3 m długości i 1,5 m wysokości na poziomie barku (czaszka dochodziła do ponad 65 cm długości). Otwory nosowe na szczycie czaszki wskazują na występowanie dużego, dobrze wykształconego pyska. Siekacze były od siebie oddzielone dużymi przerwami, a od zębów policzkowych – jeszcze większymi. Stopy były krótkie, szerokie i miały po trzy palce.
Ze względu na umiejscowienie nosa, oczu i uszu wysoko na czaszce uważa się, iż zwierzęta te prowadziły nadwodny tryb życia, podobny do dzisiejszych hipopotamów. Samce prawdopodobnie toczyły ze sobą walki, czego dowodzą odnalezione na czaszkach ślady zębów innych osobników. "Toxodon" był przypuszczalnie najpospolitszym południowoamerykańskim kopytnym plejstocenu.
Podczas wyprawy do Ameryki Południowej na statku HMS Beagle Charles Darwin zebrał skamieniałości kilku osobników, które po jego powrocie do Wielkiej Brytanii zostały opisane przez paleontologa Richarda Owena. Ponieważ kopalne ssaki południowoamerykańskie znacząco różniły się od znanych ówczesnej nauce, "Toxodon" odegrał istotną rolę w debacie na temat ewolucji.
Gatunki.
Niektórzy naukowcy uważają "Toxodon gezi" za młodszy synonim "Toxodon platensis", jednak jak dotąd gatunki te nie zostały ostatecznie zsynonimizowane.

</doc>
<doc id="1538413" url="https://pl.wikipedia.org/wiki?curid=1538413" title="Wydział Biologii, Geografii i Oceanologii Uniwersytetu Gdańskiego">
Wydział Biologii, Geografii i Oceanologii Uniwersytetu Gdańskiego



</doc>
<doc id="1538415" url="https://pl.wikipedia.org/wiki?curid=1538415" title="Ziemowit Gawski">
Ziemowit Gawski

Ziemowit Dionizy Gawski (ur. 9 lutego 1949 w Sierpcu) – polski działacz społeczny, poseł na Sejm X kadencji.
Życiorys.
W 1971 ukończył studia z zakresu filologii polskiej na Uniwersytecie Warszawskim. W okresie PRL pracował jako nauczyciel w Sierpcu, następnie działał w ramach koncesjonowanego katolickiego Stowarzyszenia „Pax”, będąc etatowym pracownikiem tej organizacji. Pełnił funkcję przewodniczącego Zarządu Wojewódzkiego „Pax” i członka prezydium Zarządu Głównego. Zasiadał w Wojewódzkiej Radzie Narodowej w Płocku. 
W latach 1989–1991 sprawował mandat posła na Sejm kontraktowy, wybranego w okręgu kutnowskim. Pełnił funkcję sekretarza Sejmu, ponadto zasiadał w Komisji Kultury i Środków Przekazu, w Komisji Młodzieży, Kultury Fizycznej i Sportu oraz w Komisji Nadzwyczajnej do rozpatrzenia rządowego projektu ustawy konstytucyjnej o wydawaniu przez Radę Ministrów rozporządzeń z mocą ustawy.
Należał do założycieli Polskiego Forum Chrześcijańsko-Demokratycznego (przekształconego w Stronnictwo Demokracji Polskiej). W 1991 i 1993 bez powodzenia kandydował do parlamentu (z listy Chrześcijańskiej Demokracji i Koalicji dla Rzeczypospolitej), później wycofał się z działalności partyjnej. Stanął na czele Katolickiego Stowarzyszenia „Civitas Christiana”, powstałego z przekształcenia Stowarzyszenia „Pax”. Kierował nim do września 2013.
Autor publikacji "Sanktuarium Matki Bożej. Zabytki Sierpca" (1998). Odznaczony w 1984 Srebrnym Krzyżem Zasługi i Medalem 40-lecia Polski Ludowej.

</doc>
<doc id="1538416" url="https://pl.wikipedia.org/wiki?curid=1538416" title="Oscylator anharmoniczny">
Oscylator anharmoniczny

Oscylator anharmoniczny – oscylator, którego okres drgań (w przeciwieństwie do oscylatora harmonicznego) zależy od jego amplitudy. W oscylatorze anharmonicznym, zależność energii potencjalnej od wychylenia z pozycji równowagi jest opisywana funkcją inną niż kwadratowa.
W mechanice klasycznej przykładem oscylatora anharmonicznego może być zwykłe wahadło fizyczne lub matematyczne, jednak dla małych wychyleń zachowują się one jak oscylatory harmoniczne.
W przypadku układów kwantowomechanicznych o oscylatorze anharmonicznym mówi się w sytuacjach, gdy do opisu danego stanu związanego nie wystarcza model oscylatora harmonicznego. W szczególności, oscylatorem anharmonicznym jest drgająca cząsteczka, zwłaszcza gdy rozważany zakres stanów energetycznych związanych z drganiami jest bliski energii dysocjacji. Intuicyjne zrozumienie przyczyn, dla których drgająca z dużą amplitudą cząsteczka nie może być oscylatorem harmonicznym, można osiągnąć odwołując się do najprostszego mechanicznego modelu cząsteczki, jakim jest układ dwóch kul połączonych sprężyną. Przy dużych odchyleniach od spoczynkowej długości sprężyny może nastąpić zetknięcie kulek (jeśli sprężyna jest skracana) lub rozerwanie sprężyny (jeśli jest ona rozciągana). Analogicznie, zbyt mała odległość jąder atomów w cząsteczce powoduje, że ich wzajemne siły odpychania są większe, niż gdyby utworzone przez te atomy wiązanie chemiczne było oscylatorem harmonicznym, zaś zbyt duża odległość jąder spowoduje dysocjację cząsteczki. Do matematycznego opisu oddziaływań międzyatomowych używa się m.in. potencjału Morse’a lub potencjału Lennarda-Jonesa.
Potencjał Morse’a.
Jednym z przybliżeń anharmonicznego zachowania się oscylującego układu jest opisanie go za pomocą potencjału zaproponowanego przez Philipa Morse’a:
gdzie:
Oscylatora Morse’a używa się zazwyczaj do opisu molekuł. Dzięki takiemu podejściu możliwe staje się uwzględnienie procesu dysocjacji wiązania, gdyż wraz ze zwiększaniem się odległości atomów energia oddziaływania zbliża się asymptotycznie do zera.
Model ten oddaje także zmniejszanie się różnic między kolejnymi poziomami energetycznymi molekuły w opisie kwantowym:
gdzie:
Stała anharmoniczności dana jest w przybliżeniu wzorem:
gdzie:
Potencjał Lennarda-Jonesa.
Innym prostym modelem wprowadzającym możliwość dysocjacji wiązania jest potencjał wprowadzony przez Johna Lennarda-Jonesa. Dopuszcza on możliwość dysocjacji wiązania, wprowadza też odpychanie na małych odległościach. Składa się on z części repulsywnej formula_12 i atraktywnej formula_13 dając razem:
gdzie:
Zastosowania.
Modele oscylatorów anharmonicznych używane są przy analizie widm oscylacyjnych (spektroskopia IR, spektroskopia Ramana), modelowaniu molekularnym, czy też opisie oscylatorów makroskopowych, gdzie stosowanie przybliżenia oscylatora harmonicznego byłoby niedopuszczalne.

</doc>
<doc id="1538417" url="https://pl.wikipedia.org/wiki?curid=1538417" title="JSPModel2">
JSPModel2



</doc>
<doc id="1538418" url="https://pl.wikipedia.org/wiki?curid=1538418" title="Enterprise Java Beans">
Enterprise Java Beans



</doc>
<doc id="1538419" url="https://pl.wikipedia.org/wiki?curid=1538419" title="JMX">
JMX



</doc>
<doc id="1538421" url="https://pl.wikipedia.org/wiki?curid=1538421" title="Frank Temile">
Frank Temile

Frank Temile (ur. 15 lipca 1990 w Lagos) – nigeryjski piłkarz grający na pozycji napastnika.
Kariera piłkarska.
Kariera klubowa.
Frank Temile zaczynał karierę piłkarską w klubie Covenant FC Lagos, a następnie w Shooting Stars FC. W 2007 podpisał kontrakt z klubem z Malty Valletta FC. 27 października 2007 zadebiutował w meczu przeciwko Sliema Wanderers FC, wygranym 2:1. W pierwszym sezonie w 20 meczach strzelił 10 goli i bardzo pomógł tym zostać drużynie mistrzem Malty. Nim zainteresowali się skauci europejskich klubów. Latem 2008 podpisał 5-letni kontrakt z Dynamem Kijów. Potem występował w zespole rezerwowym Dynama. 3 sierpnia 2011 został wypożyczony do FK Ołeksandrija. Rozegrał tylko jeden mecz i po zakończeniu rundy jesiennej powrócił do Dynama. W lipcu 2013 r. przeszedł do Birkirkara FC.

</doc>
<doc id="1538425" url="https://pl.wikipedia.org/wiki?curid=1538425" title="Krystyna Andrzejewska-Marek">
Krystyna Andrzejewska-Marek

Krystyna Andrzejewska-Marek (ur. 1950 r. w Gdańsku) – polska ceramiczka, rzeźbiarka, pedagog Akademii Sztuk Pięknych w Gdańsku.
Życiorys.
Studiowała na Wydziale Rzeźby gdańskiej Państwowej Wyższej Szkoły Sztuk Plastycznych (obecnie ASP). Dyplom uzyskała w pracowni prof. Franciszka Duszeńki w 1978 r. 
W latach 1978-1986 pracowała jako asystentka prof. Henryka Luli w Pracowni Ceramiki Artystycznej w PWSSP w Gdańsku. W latach 1986-1993 pracowała jako kierownik artystyczny w Manufakturze Ceramiki Artystycznej w Nieborowie, przy Muzeum Narodowym w Warszawie. W latach 1993-2013 adiunkt I stopnia w Pracowni Ceramiki Artystycznej prof. Teresy Klaman w gdańskiej ASP.
Twórczość.
Krystyna Andrzejewska-Marek tworzy dzieła o abstrakcyjnych kształtach, będące jednocześnie ceramiką artystyczną i rzeźbą. W jej pracach widać fascynację formami natury. 
Prace często wystawia w plenerze, z którym dobrze harmonizują dodając scenerii symbolicznego /fantazyjnego/ znaczenia. 
Swoje cele artystyczne osiąga solidnym kunsztownym warsztatem ceramicznym, nawiązującym do najlepszych tradycji i osiągnięć ceramiki artystycznej zarówno europejskich, orientalnych, jak i prekolumbijskich.
Prace są uwieńczeniem wyszukanej formy kształtu, koloru i bogatego wachlarza faktury, gdzie błyszczące i polaryzujące powierzchnie szkliwa przeplatane są chropowatymi i matowymi, dając wyszukane efekty.
Wybrane wystawy, nagrody, sympozja i plenery:

</doc>
<doc id="1538426" url="https://pl.wikipedia.org/wiki?curid=1538426" title="JFC">
JFC



</doc>
<doc id="1538429" url="https://pl.wikipedia.org/wiki?curid=1538429" title="MIDP">
MIDP



</doc>
<doc id="1538431" url="https://pl.wikipedia.org/wiki?curid=1538431" title="JDBC">
JDBC



</doc>
<doc id="1538433" url="https://pl.wikipedia.org/wiki?curid=1538433" title="K virtual machine">
K virtual machine



</doc>
<doc id="1538434" url="https://pl.wikipedia.org/wiki?curid=1538434" title="BIRT">
BIRT



</doc>
<doc id="1538435" url="https://pl.wikipedia.org/wiki?curid=1538435" title="AWT (biblioteka)">
AWT (biblioteka)



</doc>
<doc id="1538436" url="https://pl.wikipedia.org/wiki?curid=1538436" title="SWT (biblioteka)">
SWT (biblioteka)



</doc>
<doc id="1538437" url="https://pl.wikipedia.org/wiki?curid=1538437" title="Java Beans">
Java Beans



</doc>
<doc id="1538438" url="https://pl.wikipedia.org/wiki?curid=1538438" title="GWT">
GWT



</doc>
<doc id="1538440" url="https://pl.wikipedia.org/wiki?curid=1538440" title="Samba (taniec)">
Samba (taniec)



</doc>
<doc id="1538442" url="https://pl.wikipedia.org/wiki?curid=1538442" title="Samba towarzyska">
Samba towarzyska



</doc>
<doc id="1538445" url="https://pl.wikipedia.org/wiki?curid=1538445" title="Antoneta Papapavli">
Antoneta Papapavli

Antoneta Papapavli (ur. 17 lutego 1938 w Përmecie, zm. 13 września 2013 w Tiranie) – albańska aktorka.
Życiorys.
Pierwsze kroki na scenie stawiała w okresie nauki w szkole średniej występując w Domu Kultury Ali Kelmendi. Ukończyła studia na wydziale sztuk scenicznych Instytutu Sztuk w Tiranie. Od 1964 pracowała w Teatrze Ludowym (alb. Teatri Popullor) w Tiranie. Zagrała na tej scenie ponad 50 ról.
Na dużym ekranie zadebiutowała w roku 1966 epizodyczną rolą Ngjeli w filmie "Komisari i dritës". Potem zagrała jeszcze w 16 filmach fabularnych. W październiku 1985 przeszła na emeryturę. Została uhonorowana orderem Naima Frashëriego I kl. oraz tytułem Zasłużonego Artysty (alb. Artiste e Merituar). Zmarła po długiej chorobie.
Była zamężna, miała syna.

</doc>
<doc id="1538446" url="https://pl.wikipedia.org/wiki?curid=1538446" title="Flekso">
Flekso



</doc>
<doc id="1538447" url="https://pl.wikipedia.org/wiki?curid=1538447" title="Teresa Klaman">
Teresa Klaman

Teresa Klaman (ur. 1948 w Gdańsku) – polska rzeźbiarka, ceramiczka, profesor Akademii Sztuk Pięknych w Gdańsku.
Życiorys.
W latach 1967–1972 studiowała w ówczesnej gdańskiej Państwowej Wyższej Szkole Sztuk Plastycznych (ob. Akademia Sztuk Pięknych w Gdańsku). Dyplom uzyskała w pracowni prof. Alfreda Wiśniewskiego w 1972 r. Profesor,
kierownik Katedry Specjalności i Specjalizacji, prowadzi Pracownię Ceramiki Artystycznej.
Dwukrotna stypendystka polskiego Ministerstwa Kultury i Sztuki. W roku 1988 – stypendystka rządu fińskiego, a w 1996 – stypendystka Fundacji Współpracy Polsko-Niemieckiej.
Prace artystki znajdują się w zbiorach: Muzeum Narodowego w Gdańsku, Centralnego Muzeum Pomorskiego w Szczecinie, Muzeum Morskiego w Gdańsku, Galerii Małych Form Rzeźbiarskich w Poznaniu, Galerii Rzeźby Współczesnej w Centrum Rzeźby Polskiej w Orońsku. W latach 1996–1999 była prodziekanem Wydziału Rzeźby.
Wybrane nagrody:

</doc>
<doc id="1538448" url="https://pl.wikipedia.org/wiki?curid=1538448" title="Zbiór przybliżony">
Zbiór przybliżony



</doc>
<doc id="1538449" url="https://pl.wikipedia.org/wiki?curid=1538449" title="Rough set">
Rough set



</doc>
<doc id="1538454" url="https://pl.wikipedia.org/wiki?curid=1538454" title="Albert Rosenthal">
Albert Rosenthal



</doc>
<doc id="1538455" url="https://pl.wikipedia.org/wiki?curid=1538455" title="Jauntix">
Jauntix

Jauntix – polski zespół synth popowy założony w 1989 w Wieliczce przez Damiana Dominika, Marcina Jaglarza i Norberta Nawojskiego. Muzyka zespołu wzorowana była na muzyce Depeche Mode.
W 1991 nakładem wytwórni Starling wydali swój debiutancki album pt. "Sceny z XX wieku". W 1992 premierę miała ich druga płyta pt. "Atlantyda". W tym samym roku wystąpili na 29. Krajowym Festiwalu Piosenki Polskiej w Opolu. W 1993 wydali trzeci album pt. "Dolina płaczu", a rok później 1994 zakończyli działalność.
W listopadzie 2019 producentka i DJ-ka VTSS wydała utwór „Atlantyda”, zawierający sample z utworu zespołu o tym samym tytule. W listopadzie 2020 Damian Dominik i Marcin Jaglarz poinformowali w mediach społecznościowych o wydaniu trzypłytowego wydawnictwa pt. "1991–1993", zawierającego wszystkie dotychczas wydane albumy w zremasterowanych wersjach, a także zapowiedzieli pracę nad płytą z premierowym materiałem. Pod koniec grudnia wydali utwór „Moment”, a 1 kwietnia 2021 album, również zatytułowany "Moment".

</doc>
<doc id="1538457" url="https://pl.wikipedia.org/wiki?curid=1538457" title="Konstanty Kopff">
Konstanty Kopff

Konstanty Kopff (ur. 1803 w Krakowie, zm. 19 września 1868 tamże) – polski rysownik, współpracownik historyka Ambrożego Grabowskiego. 
Życiorys.
Był synem malarza Jana Wincentego Kopffa i Tekli z Danielskich, starszym bratem Wiktora, senatora Rzeczypospolitej Krakowskiej (i zięcia Ambrożego Grabowskiego). Oprócz własnej twórczości Konstanty Kopff sporządzał także kopie dawnych i współczesnych mu obrazów, rysunków oraz rycin, łączących się tematycznie z dziejami Polski, a zwłaszcza Krakowa.

</doc>
<doc id="1538459" url="https://pl.wikipedia.org/wiki?curid=1538459" title="Center (koszykówka)">
Center (koszykówka)



</doc>
<doc id="1538468" url="https://pl.wikipedia.org/wiki?curid=1538468" title="West (papierosy)">
West (papierosy)

West - niemiecka marka papierosów firmy Reemtsma wchodzącej w skład brytyjskiego koncernu Imperial Tobacco. Marka "West" jest sprzedawana w ponad 90. krajach świata, w tym wszystkich krajach Unii Europejskiej.
Historia.
Marka "West" po raz pierwszy pojawiła się w sprzedaży w Niemczech w 1981 roku. Papierosy te można było kupić jedynie w nielicznych sklepach, głównie sprzedających ekskluzywne marki. Od 1987 papierosy stały się dostępne w hipermarketach, a także automatach do sprzedaży papierosów. W Polsce stały się powszechnie dostępne w połowie lat 90. XX wieku, markę reklamował aktor Bogusław Linda.
Obecnie "West" jest drugą najsilniejszą marką papierosową na rynku niemieckim (stan na rok 2006). Firma przeprowadza intensywną kampanię promocyjną w celu pojawienia się na nowych rynkach zbytu.
Warianty.
Obecnie w Polsce, "Westy" są sprzedawane w czterech wariantach smakowych:
Oprócz tego poza granicami Polski występują następujące warianty:
Wariant "West 100" występuje również m.in. w Norwegii. Są to papierosy o długości 100 mm w przeciwieństwie do tradycyjnych papierosów o długości 84 mm.
Ponadto w końcu 2008 roku na rynku w Polsce papierosy "West" zaczęły pojawiać się w nowym opakowaniu (zmieniono "design" paczki). Smak pozostał niezmieniony.
Sponsoring.
Marka była jednym z oficjalnych sponsorów zespołu McLaren w latach 1997-2005. Firma wycofała się ze sponsoringu po nałożeniu przez Unię Europejską zakazu reklamowania wyrobów tytoniowych.

</doc>
<doc id="1538469" url="https://pl.wikipedia.org/wiki?curid=1538469" title="Magyar Kiralyi Honvedseg">
Magyar Kiralyi Honvedseg



</doc>
<doc id="1538474" url="https://pl.wikipedia.org/wiki?curid=1538474" title="Park Narodowy Archipelag Haparanda">
Park Narodowy Archipelag Haparanda

Park Narodowy Archipelag Haparanda (szw. "Haparanda skärgårds nationalpark") – park narodowy w Szwecji, położony na terenie gminy Haparanda, w regionie Norrbotten. Został utworzony w 1995 w celu ochrony archipelagu Haparanda – grupy wysp szkierowych w północnej części Zatoki Botnickiej. Zajmuje powierzchnię 60 km². Park leży blisko granicy z Finlandią. Po fińskiej stronie przyrodę chroni Park Narodowy Botniku Północnego.
Park obejmuje dwie większe wyspy – Sandskär i Seskar Furö oraz kilka mniejszych wysp i szkierów. Sandskär jest największą wyspą archipelagu – ma powierzchnię 400 ha.
Wyspy wynurzyły się dzięki ruchom izostatycznym spod powierzchni morza około 1500 lat temu. Proces podnoszenia się trwa – obecnie z prędkością 8,5 mm na rok. Podnoszenie się dna morskiego, kierunki prądów morskich oraz wiatry ukształtowały nietypowy krajobraz wysp – płytkie cieśniny między wyspami, piaszczyste, szerokie plaże przypominają bardziej wyspy mórz południowych niż północnej Szwecji.
Dostęp do wysp jest utrudniony ze względu na liczne płycizny. Jedno z nielicznych miejsc dogodnych do lądowania dużych łodzi znajduje się na wyspie Sandskär. Tam też znajduje się baza wędkarska Kumpula, gdzie znajdują się chaty dla turystów, pole namiotowe i sauna oraz punkt informacyjny parku. W czasie od 1 maja do 31 lipca mniejsze wyspy w pobliżu Sandskär są niedostępne dla turystów w celu ochrony miejsc lęgowych ptaków.

</doc>
<doc id="1538477" url="https://pl.wikipedia.org/wiki?curid=1538477" title="Słowa Jezusa na krzyżu">
Słowa Jezusa na krzyżu

Siedem ostatnich słów (mów) Jezusa na krzyżu – zbiór siedmiu krótkich zdań, wypowiedzianych przez Jezusa podczas jego ukrzyżowania tuż przed śmiercią. Znajdują się one w czterech Ewangeliach.
Siedem mów.
Siedem mów stało się częścią medytacji w katolicyzmie; są one najczęściej używane podczas wielkiego postu, Wielkiego Tygodnia oraz Wielkiego Piątku. Tradycyjna kolejność mów jest następująca:
Z powyższego wynika, że w żadnym opisie ukrzyżowania nie znajduje się wszystkich siedem mów. Powyższa kolejność wynika z próby ustalenia kolejności mów ze wszystkich Ewangelii. W Ewangeliach Mateusza i Marka cytowane są jedynie słowa Jezusa po aramejsku ("Eli, Eli, lema sabachthani?" u Mateusza i "Eloi, Eloi, lema sabachthani?" u Marka). W Ewangelii Łukasza pojawiają się mowy pierwsza, druga i siódma, a u Jana trzecia, piąta i szósta. Podsumowując:
Ojcze, przebacz im, bo nie wiedzą, co czynią.
Ta pierwsza z mów Jezusa jest modlitwą do Boga Ojca o wybaczenie jego oprawcom, tj. rzymskim żołnierzom i wszystkim pozostałym ludziom, którzy przyczynili się do jego ukrzyżowania.
W Mt 5, 44 Jezus zachęca uczniów, by kochali swoich wrogów i modlili się za prześladowców. Modlitwa Jezusa na krzyżu jest niejako potwierdzeniem tej nauki.
Wiele wczesnych rękopisów pomija Łk 23, 34.
Zaprawdę, powiadam ci, jeszcze dziś będziesz ze Mną w raju.
Jezus był ukrzyżowany pomiędzy dwoma złoczyńcami, którym apokryficzna ewangelia Nikodema przypisuje imiona Dyzma i Gestas. W Ewangelii Łukasza jeden z nich (Dyzma) dostrzega niewinność Jezusa i prosi go o wspomnienie nań, gdy Jezus wejdzie do swojego Królestwa, na co Jezus odpowiada: „Zaprawdę, powiadam ci...” (ἀμήν λέγω σοί, "amēn legō soi"). Następnie, jedyny raz we wszystkich Ewangeliach, pojawia się słowo raj (παραδείσω, "paradeisō", z perskiego "pairidaeza"). W Septuagincie słowo to użyte jest w znaczeniu Edenu, ale być może Jezus miał na myśli powrót od człowieczeństwa do obecności w Bogu. Jednakże tradycyjnie oznacza to miejsce błogosławionej śmierci. Przedchrześcijańska apokaliptyka żydowska określała „rajem” tymczasowe miejsce pobytu dusz zmarłych patriarchów oraz wszystkich wybranych i sprawiedliwych. Może to również oznaczać, że skrucha łotra zapewni mu odpuszczenie grzechów.
Interpunkcja tego zdania wzbudza pewne kontrowersje. Protestanci (oprócz adwentystów) uważają, że skoro w zdaniu tym przecinek znajduje się po „ci”, tak więc zaprzecza to istnieniu czyśćca. , a także Świadkowie Jehowy uważają, że przecinek powinien być po słowie „dziś”:
W starożytnym języku hebrajskim nie występuje interpunkcja, a w oryginalnym greckim tekście w ogóle nie ma przecinka, więc problem pozostaje nierozwiązany. Zwracają też uwagę, że niektóre przekłady stosują przecinek również w tym miejscu. Wszystkie polskie przekłady NT z języków oryginalnych stosują jednak przecinek po zaimku „ci” lub „tobie”, idąc tym samym za wyborem edycji tekstu greckiego Nestle Alanda.
Niewiasto, oto twój syn; oto twoja matka.
Jezus powierza swoją matkę w opiekę ucznia, którego miłował (tradycyjnie Jan Ewangelista). Kościół katolicki interpretuje te słowa w znaczeniu, że Jezus był jedynakiem, bo gdyby Maria miała dzieci, nie potrzebowałaby opieki od kogoś „z zewnątrz”.
Protestanci i Świadkowie Jehowy odrzucają tę interpretację, gdyż uważają, że bracia Jezusa nie wierzyli jeszcze wtedy, że jest on Mesjaszem.
Inne zrozumienie tej mowy może być takie, że Jezus, na skraju śmierci, będąc zmuszonym oddać wszystko, co posiadał, oddaje swoją ostatnią „więź”, czyli matkę. Z tego wynika, że umiera on w całkowitym niedostatku, nawet bez wsparcia rodziców.
Boże mój, Boże mój, czemuś mnie opuścił.
Spośród siedmiu mów Jezusa ta wyróżnia się najbardziej. Jest to jedyna mowa zanotowana tak przez Mateusza, jak i przez Marka. Ta mowa jest wypowiedziana w języku aramejskim i przetłumaczona na grecki. Zdanie to pojawia się również w Ps 21 (22), 2. Z Ewangelii wynika, że ludzie komentowali tę mowę: „Eliasza woła”. Skojarzenie słów Eloi (Bóg) z Eliyyâ (Eliasz) wynikało być może z przekonania, iż Eliasz śpieszył z pomocą dobrym ludziom w nieszczęściu. Niewielkie różnice pomiędzy dwoma opisami wynikają prawdopodobnie z różnic dialektalnych. Wersja Mateusza wydaje się być bardziej pod wpływem hebrajskiego, a Marka wydaje się być bardziej kolokwialna.
Mowa ta mogła brzmieć także:
Aramejskie "šabaqtanî" powstało ze słowa "šabaq" – pomagać, pozwalać, zapominać, opuszczać, z końcówką -t (2 os. l. poj. cz. przeszłego) i sufiksem -anî (1 os. l. poj.).
Według A. T. Robertsona apokryficzna Ewangelia Piotra podaje tę formę w doketycznym znaczeniu: "Mocy moja, mocy moja, tyś mnie opuściła!". Jednakże może to być pomyłka lub alternatywne tłumaczenie ze źródła semickiego, jako że אל ['ēl] w aramejskim i hebrajskim może być tłumaczone jako „Bóg” lub jako „moc”.
Rocco A. Errico i George M. Lamsa podają tłumaczenie "Boże mój, Boże mój, dla tego" [celu]" zostałem poświęcony!" lub "...dla tego celu zatrzymałeś mnie!", co stało się popularne w wielu niszowych ugrupowaniach, ale ogromna większość aramejskich uczonych uważa je za błędne i pseudonaukowe.
Pragnę.
Ta mowa pokazuje, iż Jezus był prawdziwym człowiekiem, i że pragnie napić się, ale sam nie może dosięgnąć. Podano mu więc gąbkę umoczoną w occie. Wprawdzie w Ewangelii jest napisane, że gąbkę tę zatknięto na włóczni, jednakże jest to prawdopodobnie błąd kopisty, a poprawna forma brzmi: "na hyzopie". Podobna scena pojawia się w Ps 69 (70), 22, gdzie autor pisze, iż kiedy pragnął, napoili go octem. Może to być aluzja do słów Jezusa z J 18, 11: [...]"czy mam nie pić kielicha, który dał mi Ojciec?".
Dokonało się.
Jezus ogłosił, że jego misja na ziemi dobiegła końca. Czasami w tym wersie pojawiają się słowa "dług jest skreślony", co może oznaczać, że dzięki ofierze Jezusa na krzyżu został skreślony dług ludzi względem Boga.
Ojcze, w ręce Twoje oddaję ducha mego.
Do słów Jezusa nawiązuje Psalm 31; „W ręce Twoje powierzam ducha mego: Ty mnie wybawisz, Jahwe, Boże wierny!” (Ps 31, 6). Są to także słowa modlitwy, jaką Żydzi wypowiadali na zakończenie dnia. Jezus jako praktykujący Żyd odmawiał tę modlitwę od dzieciństwa. Modlitwa ta uczyła ufności w zbawczą interwencję Boga.
Opracowania muzyczne.
Słowa Jezusa na krzyżu od ok. roku 1500 po czasy współczesne były wielokrotnie opracowywane muzycznie przez wybitnych kompozytorów, jak np.

</doc>
<doc id="1538478" url="https://pl.wikipedia.org/wiki?curid=1538478" title="Ulica Krupnicza we Wrocławiu">
Ulica Krupnicza we Wrocławiu

Ulica Krupnicza – niegdyś jedna z peryferyjnych ulic przy fortyfikacjach miejskich wrocławskiego Starego Miasta. Po ich likwidacji na skutek decyzji francuskich zwycięzców z 1807 stała się jedną z tras wylotowych wiodących z centrum na południe, w stronę Kątów Wrocławskich.
Przed zburzeniem murów miejskich.
W 1356 rozparcelowano znajdującą się tu wcześniej dużą prywatną działkę osoby o nazwisku Hartusch, a nowo powstałą ulicę nazywano "Hartuschinne houestat" („majątek Hartuscha”). Co najmniej od 1463 należała ona do Szpitala Bożego Grobu, co wpływało w pewnym stopniu na odrębność prawną jej mieszkańców, tworzących osobną gminę. Od XV wieku na znajdujących się wzdłuż tej ulicy małych parcelach osiedlali się krupiarze. W 1504 ulicę określano mianem "grawpengasse uff der hoffestat" (niem. "Graupe", w średniowiecznej pisowni "grawpe" = krupa, kasza; całość w wolnym tłumaczeniu oznacza „zaułek krupiarzy na majątku”), a rozdrobnione parcele scalono w ciągu wieku XVI.
W nocy z 20 na 21 czerwca 1749 doszło do katastrofy - piorun uderzył w basztę stojącą w pobliżu, przy dzisiejszej ul. Włodkowica. W jej wnętrzu znajdowało się dwa tysiące beczek prochu, które eksplodowały, znosząc z powierzchni ziemi okoliczną zabudowę, w tym drewniane domy przy "Graupenstraße" (dzisiejszej Krupniczej). Znaczną grupę – około 1/3 – wśród 60 zabitych i dwustu rannych stanowili Żydzi – liczni mieszkańcy w okolicach "Wallstraße" i "Graupenstraße". Po tej katastrofie na miejscu zniszczonych wybudowano nowe domy. Na początku XIX wieku przy Krupniczej nr 6 założona została synagoga Głogowska; która istniała tu do 1908, kiedy przeniesiono ją na ulicę Świebodzką 6. W tym samym roku pod numerem 5 powstała synagoga Lwowska, ale tę przeniesiono w inne miejsce (na Antoniego 5) już po czterech latach.
Wiek XIX i początek XX.
Ulica Krupnicza kończyła się w początkach XIX wieku na linii murów miejskich. Po ich rozbiórce w 1807 do połowy stulecia przedłużeniem ulicy była tylko kładka wiodąca na drugą stronę Fosy Miejskiej łącząca Krupniczą z Podwalem. Znajdujące się już na terenie dzielnicy "Siebenhufen" (pol. „Siedem Łanów”) Przedmieścia Świdnickiego przedłużenie "Graupenstraße", za kładką i za Podwalem, nazwano "Neue Graupenstraße" (taka nazwa widnieje już na planie miasta z 1847, w wolnym tłumaczeniu „Nowa Krupnicza”; dziś nosi ona nazwę ulicy Sądowej). Później (w 1862) kładkę nad fosą zastąpiono trwałą przeprawą. "Neue Graupenstraße" przedłużono o dalsze mniej więcej sto metrów do skrzyżowania z "Gartenstraße" (Piłsudskiego) i "Gräbscherner Straße" (Grabiszyńską), przez co Krupnicza zyskała status dość ważnej arterii staromiejskiej.
W latach 1844-1847 przy Krupniczej – na działce przylegającej do leżącego między pałacem królewskim a fosą placem ćwiczeń i parad wojskowych zwanym "Exercierplatz" („Ćwiczeniowy”), później "Schloßplatz" („Zamkowy”; obecnie pl. Wolności) – wybudowano okazały gmach Stanów Śląskich ("Ständehaus"). W 1897 kupił go i rozbudował wrocławski przemysłowiec i mecenas kultury Heinrich von Korn. Na jego życzenie przekształcony został w muzeum – "Schlesische Museum für Kunstgewerbe und Altertümer", tzn. Śląskie Muzeum Przemysłu Artystycznego i Starożytności, które rozpoczęło swą działalność 26 listopada 1899. Gmach przetrwał do końca II wojny światowej, dziś na jego miejscu znajduje się ukończone w 2015 roku Narodowe Forum Muzyki z główną salą koncertową dla 1800 osób i trzema salami kameralnymi.
W północno-zachodnim narożniku skrzyżowania ul. Krupniczej i Włodkowica, na posesji nr 13, powstała w 1853 na zamówienie wdowy po doktorze Joschu neogotycka kamienica projektu Langera wchodząca w skład pasażu Pokoyhof. Budynek – pomimo że był własnością żydowską (w oficynie pasażu znajdowała się Synagoga Krajowa, którą później, w związku z przebudową zajazdu "Pokoyhof" w 1911, przeniesiono do nowej siedziby przy ulicy Włodkowica 17) – ozdobiono figurami chrześcijańskiego patrona Wrocławia, Jana Chrzciciela i patronki Śląska, św. Jadwigi. W kamienicy tej, zachowanej po II wojnie światowej bez znaczniejszych uszkodzeń, od czerwca 1945 redakcję swą miał pierwszy powojenny tygodnik miejski „Nasz Wrocław”, który od numeru czwartego zmienił nazwę na „Gazeta Dolnośląska”, a ta następnie została wchłonięta przez wydawany pierwotnie w Legnicy dziennik „Pionier”, który w październiku tego roku przeniósł swoją redakcję na Krupniczą 13. W tym samym czasie w tym samym miejscu znalazła swoją siedzibę pierwsza powojenna księgarnia. Później kamienica ta wykorzystywana była do różnych celów, m.in. mieściła się tam restauracja, a w latach 1991–1999 siedzibę swą miała tam dolnośląska redakcja „Gazety Wyborczej”. Obecnie parter budynku znów służy za restaurację.
Przy ulicy Krupniczej naprzeciw Stanów Śląskich wzniesiono w latach 1864–1867 gmach Nowej Giełdy według planów radcy budowlanego Lüdeckego. Budynek ten w stylu neogotyku nawiązującego do Tudorów z elementami neorenesansu uznawany jest za jeden bardziej udanych projektów tego architekta, który został zresztą uwieczniony w nim jako rzeźba kupca – alegorii handlu. Budynek ten przetrwał II wojnę światową i dziś jest siedzibą klubu sportowego Gwardia Wrocław.
Jeżdżące po Wrocławiu od 1877 tramwaje konne nie kursowały ulicą Krupniczą, ale pierwsza wrocławska linia tramwaju elektrycznego, uruchomiona w 1893, wiodła z Grabiszyna przez Krupniczą do placu Solnego i potem do Rakowca. Na przełomie XIX i XX wieku ulica Krupnicza została poszerzona kosztem pierzei wschodniej (parzystej), na której znalazły swoje miejsce nowe domy handlowe. M.in. budynek nr 2–4, narożny z "Carlsstraße" (dzisiejszą Kazimierza Wielkiego), przebudowany został w 1902 przez Leo Schlesingera na dom handlowy. W tym samym czasie, na miejscu kamienic na posesjach nr 6–8 należących do papiernika i drukarza Theodora Wiskotta, żydowscy architekci Paul i Richard Ehrlichowie wznieśli dom handlowy dla kupca Hamburgera. Do roku 1900 w kamienicy nr 12 istniała siedziba gminy żydowskiej i szkoła.
Przy ul. Krupniczej zlokalizowany był pod koniec XIX wieku klub szachowy, który często odwiedzał m.in. studiujący w latach 1891–1892 na wrocławskim Uniwersytecie Ignacy Chrzanowski (późniejszy historyk literatury polskiej).
Od II wojny światowej.
Podczas oblężenia "Festung Breslau" w 1945 ostrzał Armii Czerwonej oszczędził budynki przy "Graupenstraße". Niepowetowaną szkodą było jednak zniszczenie na rozkaz gauleitera Hankego Muzeum Rzemiosła wraz z niemal wszystkimi zgromadzonymi w nim zbiorami (tylko część z nich udało się po wojnie uratować i przenieść do Muzeum Narodowego).
Po wojnie nadano ulicy nazwę Krupnicza, nawiązującą wprost do jej historii. 24 marca 1948 jednak, na wniosek ławnika miejskiego Moczulskiego, obrano za patrona tej ulicy działacza komunistycznego i pierwszego przywódcę Polskiej Partii Robotniczej, Marcelego Nowotkę. Jego imię ulica nosiła przez następne cztery i pół dekady, aż do 1 stycznia 1992, kiedy powrócono do nazwy poprzedniej.
Współczesna ulica Krupnicza mierzy ok. 0,28 km długości (od skrzyżowania z Kazimierza Wielkiego do Podwala); na całej jej długości znajduje się dwukierunkowa jezdnia oraz dwutorowa linia tramwajowa pośrodku jezdni. W związku jednak z budową Narodowego Forum Muzyki w roku 2014 dokonano gruntownej przebudowy ulicy, znacznie ograniczając na niej ruch samochodowy.

</doc>
<doc id="1538489" url="https://pl.wikipedia.org/wiki?curid=1538489" title="Ahmed Chuczbarow">
Ahmed Chuczbarow

Ahmed Sosijewicz Chuczbarow, ros. Ахмед Сосиевич Хучбаров (ur. w 1908 r. w aule Guli w Czeczeno-Inguszetii w Rosji, zm. po 17 grudnia 1955 r. w ZSRR) – legendarny kaukaski bojownik antysowiecki w II poł. lat 40 i I poł. lat 50.
W 1929 r. jego ojciec został "rozkułaczony", po czym – ukrywając się przed aresztem – zbiegł do lasu. W 1943 r. samoloty sowieckie zbombardowały rodzinny auł A. S. Chuczbarowa, zabijając część mieszkańców. W 1944 r. rozpoczęły się deportacje narodów kaukaskich w głąb ZSRR, połączone z niszczeniem wszelkich przejawów ich życia kulturalnego. Oddziały NKWD i grupy specjalne zabijały ukrywających się Górali kaukaskich. Doprowadziło to do powstania licznych antysowieckich oddziałów partyzanckich. Jednego z najbardziej znanych utworzył A. S. Chuczbarow. Przeprowadził on wiele akcji zbrojnych, w tym:
Ogółem w latach 1944-1953 oddział A. S. Chuczbarowa przeprowadził ok. 30 akcji zbrojnych przeciwko wojskom NKWD i NKGB oraz milicjantom i innym przedstawicielom służb siłowych ZSRR, zabijając prawdopodobnie ponad 100 osób. Ahmed S. Chuczbarow zyskał sobie przydomek "Górski Wilk", sam zaś nazywał się "ludowym mścicielem". Najwyższe władze sowieckie, zaniepokojone udanymi akcjami partyzantów, postanowiły ostatecznie się z nimi rozprawić. Po śmierci Józefa Stalina 5 marca 1953 r., A. S. Chuczbarow ograniczył działania zbrojne swojego oddziału. Miał nadzieję, że nowe władze zmienią swoją politykę w stosunku do jego narodu. Otrzymał on propozycję odbycia rozmów z płk. Szaduri, przedstawicielem służb bezpieczeństwa. Wierząc w szczerość intencji swojego rodaka, udał się na spotkanie. Pułkownik Szaduri zaprosił go na rozmowy z wyższymi oficerami MWD i KGB do Tbilisi. W rzeczywistości była to zasadzka i A. S. Chuczbarow 14 stycznia 1955 r. został aresztowany. W procesie 17 grudnia tego roku został skazany za działalność terrorystyczną na karę śmierci, natychmiast wykonaną przez rozstrzelanie.
Linki zewnętrzne.
Walka zbrojna Ahmeda S. Chuczbarowa (jęz. rosyjski)
Bibliografia.
Кавказские орлы, 1993

</doc>
<doc id="1538492" url="https://pl.wikipedia.org/wiki?curid=1538492" title="Tino">
Tino

Tino – włoska wyspa leżąca na Morzu Ligurskim. Jej powierzchnia to 1,27 km² i jest drugą co do wielkości wyspą archipelagu trzech blisko położonych siebie wysp (pozostałe to Palmaria i Tinetto) leżących blisko na południe od stałego lądu, niedaleko miasta Portovenere. Od 1997 roku archipelag wraz z miastem Portovenere i Cinque Terre została wpisana na listę światowego dziedzictwa UNESCO.
Na wyspie znajduje się latarnia morska San Venerio.

</doc>
<doc id="1538494" url="https://pl.wikipedia.org/wiki?curid=1538494" title="Volume Two (album)">
Volume Two (album)

Volume Two – drugi studyjny album grupy Soft Machine nagrany w lutym i marcu 1969 r. i wydany w kwietniu tego samego roku.
Historia i charakter albumu.
Praktycznie po skończeniu drugiego amerykańskiego tournée, które trwało od 5 czerwca do 14 września, zespół się rozpadł. Ayers sprzedał swoją gitarę basową Mitchowi Mitchellowi, wziął zaliczkę za prawa autorskie i poleciał na Ibizę. Ratledge powrócił do Londynu, a Wyatt pozostał najpierw w Kalifornii, a potem w Nowym Jorku. W USA nagrywał, wziął udział w kilku sesjach z Jimim Hendriksem, a także grał jako perkusista z różnymi zespołami.
Firma Probe nie miała pojęcia o rozpadzie zespołu i mimo tego, że album "The Soft Machine" jeszcze się nie ukazał, zwróciła się do Wyatta z propozycją nowej tury koncertowej. Wyatt zatelefonował do Ratledge'a, z pytaniem o kontynuację gry w zespole – po chwili wahania Ratledge wyraził zgodę. Wszelkie próby nawiązania kontaktu z Kevinem Ayersem zawiodły. Do zespołu zaproszono więc Hugh Hoppera, który do tej pory zajmował się trasami koncertowymi Soft Machine.
Okazało się także, że zespół podpisał kontrakt z Probe na nagranie dwóch albumów, więc i tak zostaliby zmuszeni do zrealizowania umowy. 28 grudnia 1968 r. w klubie "Roundhouse" w Londynie wystąpili "Zoot" Money – instrumenty klawiszowe, wokal; Andy Summers – gitara; Hugh Hopper – gitara basowa; Robert Wyatt – perkusja. 18 lutego nowe trio Soft Machine wystąpiło w Royal Albert Hall z 24-minutowym programem.
W lutym trio weszło do studia Olimpic Sound w Londynie, aby nagrać drugi album i zrealizować kontrakt. Przyszłość Soft Machine dalej była niepewna. Ratledge wspomina "Musieliśmy zrealizować nasz nagraniowy kontrakt, więc musieliśmy znów się zebrać. Nie przewidywaliśmy pozostawania dłużej zespołem."
Mimo tego, że nagrywanie albumu trwało kilka tygodni, to faktyczny czas, który zespół spędził w studiu, ze względów finansowych był bardzo krótki. Nie udało się np. nagrać wszystkich zaaranżowanych partii instrumentów dętych i ograniczono się tylko do krótkich wstawek wykonywanych głównie przez starszego brata Hugh – Briana.
Cały album został napisany, skomponowany, zagrany i wyprodukowany przez Wyatta, Ratledge'a i Hugh Hoppera, z wyjątkiem niektórych partii saksofonowych wykonywanych przez Briana Hoppera.
Analiza albumu.
Pierwsza część albumu składa się z suity "Rivmic Melodies". Już tytuły dwu pierwszych kompozycji informują, że to nie będzie ortodoksyjna płyta. "Patafizyka" przypomina zapowiedź zespołu podczas występów we Francji w 1967 r., kiedy Wyatt zaanonsował Soft Machine jako "oficjalną orkiestrę College'u Patafizyki". W drugim utworze Wyatt śpiewa po prostu angielski alfabet; potem powtórzy to tylko wspak. Zgrzytliwy bas Hoppera wprowadza słuchacza do jednej z najlepszych kompozycji Ratledge'a "Hibou, Anemone nad Bear" utrzymanej w ciekawym rytmie 13/8. "Hulloder" ("hello there") jest utworem poświęconym rasizmowi w USA, ale w typowy dla Wyatta przewrotny sposób. "Dada Was Here" jest śpiewany po hiszpańsku, którego Wyatt uczył się w szkole. "Thank You Pierrot Lunaire" jest oczywistym nawiązaniem do dzieła Arnolda Schönberga z 1912 r. "Have You Ever Been Green?" jest przeróbką dawnego utworu The Wilde Flowers "Have You Ever Been Blue?". Piosenka, znów dość przewrotnie, traktuje o wspólnej z Jimi Hendrix Experience trasie koncertowej po USA. Po krótkim ale intensywnym fragmencie "These Follish Things" granym przez Briana na saksofonie tenorowym i Hugh na saksofonie altowym następuje druga część "Patafizyki", w której – między innymi – Wyatt dziękuje Brianowi Hopperowi za pomoc w nagraniu albumu. Suitę kończy całkowicie improwizowana i chaotyczna koda prawidłowo zatytułowana "Out of Tune" ("Nienastrojona"), którą muzycy zagrali z zatyczkami w uszach.
Druga strona albumu zawiera suitę "Esther's Nose Job", która była najczęściej granym przez grupę utworem w czasie koncertów. Mimo że na okładce składa się ona z siedmiu części, to dwie pierwsze kompozycje "As Long as He Lies Perfectly Still" i "Dedicated to You But You Weren't Listening" do niej nie należą. Pierwszy utwór jest grany w rytmie 7/4 i jest poświęcony Kevinowi Aylerowi (znów nieco przewrotnie). Drugi utwór był pierwotnie kompozycją z 1967 r. Hoppera na gitarę. Jednak dla potrzeb albumu dorobił do niej słowa. Jest to także najbardziej konwencjonalna piosenka płyty.
"Esther's Nose Job" to tytuł pożyczony z czwartego rozdziału powieści Thomasa Pynchona "V", zatytułowanego "In Which Esther Gets a Nose Job". Suita zaczyna się od chaotycznej improwizacji odpowiednio zatytułowanej "Fire Engine Passing with Bells Clanging". Kolejny utwór "Pig" jest grany w rytmach na 3/8 i 6/4. Piosenka wychwala zalety bielizny damskiej, ale w konkluzji Wyatt stwierdza, że nagość jest wciąż lepsza. Piosenka ta przechodzi w instrumentalny utwór "Orange Skin Food" z saksofonową partią Briana Hoppera, który to utwór jest przejściem do rytmicznej kompozycji "A Door Opens and Closes" powtarzający początkowe frazy "Pig". Wyatt wykonuje partię wokalną skatem. Suita kończy się kompozycją Hoppera "10.30 Return to the Bedroom", która oparta jest na 4-nutowym głównym temacie. W tym utworze Wyatt wykonuje perkusyjne solo, które prowadzi do jego partii wokalnej wykonywanej skatem unisono z organami Ratledge'a. Koda utworu jest chaotyczna.
W porównaniu z pierwszym albumem, "Volume Two" prezentuje jeszcze bardzie unikalne brzmienia i większą różnorodność stylistyczną. Zauważalne jest także niszczenie lub przerywanie tworzącego się stałego tematu; grupa nie dopuszcza do utrwalenia się jakiegoś stałego muzycznego wzoru.

</doc>
<doc id="1538496" url="https://pl.wikipedia.org/wiki?curid=1538496" title="Bombus soroeensis">
Bombus soroeensis



</doc>
<doc id="1538497" url="https://pl.wikipedia.org/wiki?curid=1538497" title="Wiktor Szyryński">
Wiktor Szyryński

Wiktor Szyryński, także Victor Szyrynski (ur. 10 października 1913 w Sankt Petersburgu, zm. 21 września 2007 w Ottawie) – kanadyjski lekarz psychiatra i psycholog polskiego pochodzenia, oficer armii polskiej i kanadyjskiej, harcmistrz i działacz polonijny w Kanadzie.
Życiorys.
Wczesne dzieciństwo spędził w Finlandii, skąd z rodzicami wrócił do Polski. W 1938 ukończył studia na Uniwersytecie Warszawskim z dyplomem lekarza psychiatry. Starszy asystent na Uniwersytecie Stefana Batorego w Wilnie i aktywny harcerz Okręgu Wileńskiego, po wybuchu II wojny światowej osadzony przez Sowietów w moskiewskich więzieniach Łubianka i Butyrki, a także w Mińsku i Gorkim. W 1941 roku wstąpił do Armii Andersa w ZSRR. Oficer Wojska Polskiego, w II wojnie światowej pełnił funkcję specjalisty-neuropsychologa w 6 batalionie sanitarnym 6 Lwowskiej Dywizji Piechoty. W 1946 r. był wykładowcą Studiów Polonistycznych przy Instytucie Polskim w Bejrucie. Później emigrował do Kanady, gdzie był podpułkownikiem rezerwy Kanadyjskich Sił Zbrojnych i kontynuował karierę naukową.
Autor 65 prac naukowych z zakresu psychiatrii, neurologii, psychologii i higieny psychicznej, związany zawodowo z licznymi ośrodkami naukowymi i akademickimi, przede wszystkim w Ottawie: Uniwersytet Ottawski (profesor zwyczajny psychiatrii na Wydziale Medycznym i na Wydziale Psychologii), Uniwersytet Carleton (profesor), Uniwersytet Saint Paul (profesor i dyrektor Centrum Psychiatrii Pastoralnej). Ponadto w USA pełnił funkcje w Akademii Medycyny Psychosomatycznej (prezes) oraz na Uniwersytecie Północnej Dakoty w Grand Forks (profesor i dyrektor Wydziału Psychiatrii).
Członek-założyciel Kanadyjskiego Towarzystwa Psychiatrycznego. Członek rzeczywisty (Fellow) Królewskiego Kolegium Lekarskiego w Kanadzie, Królewskiego Kolegium Psychiatrycznego w Wielkiej Brytanii, Brytyjskiego Towarzystwa Psychologicznego, Amerykańskiego Kolegium Lekarskiego, Amerykańskiego Towarzystwa Psychiatrycznego, Amerykańskiej Akademii Neurologicznej, Akademii Medycyny Psychosomatycznej. Członek zwyczajny Towarzystwa Badań Naukowych Sigma Xi oraz wielu innych stowarzyszeń naukowych. Konsultant psychiatrii i neurologii szpitali klinicznych w Ottawie. Członek Polskiego Towarzystwa Naukowego na Obczyźnie (od 1985).
Działacz organizacji polonijnych, m.in. przewodniczący Polskiego Instytutu Naukowego w Ameryce (1957-59), członek Kanadyjskiego-Polskiego Instytutu Badawczego w Toronto, członek Stowarzyszenia Polskich Kombatantów w Kanadzie. Jako delegat Naczelnictwa ZHP na Kanadę (1948-58) reanimował polską działalność harcerską w Kanadzie po zakończeniu wojny.

</doc>
<doc id="1538499" url="https://pl.wikipedia.org/wiki?curid=1538499" title="Broń kasetowa">
Broń kasetowa



</doc>
<doc id="1538501" url="https://pl.wikipedia.org/wiki?curid=1538501" title="Ściana nad Skokiem">
Ściana nad Skokiem

Turnia nad Skokiem (słow. "Veža nad Skokom") – wznosząca się na wysokość 1860 m n.p.m. turnia w Dolinie Młynickiej w słowackich Tatrach Wysokich. Wznosi się w orograficznie lewych jej zboczach, w okolicy Stawu pod Skokiem. Jej nazwa pochodzi od wodospadu Skok. Turnia jest pionowo podciętą przez lodowiec boczną granią odchodzącą od Skrajnej Baszty.

</doc>
<doc id="1538504" url="https://pl.wikipedia.org/wiki?curid=1538504" title="Ulf Carlsson">
Ulf Carlsson

Ulf Carlsson (ur. 2 kwietnia 1961 w Falkenberg) – szwedzki tenisista stołowy, mistrz świata, dwukrotny drużynowy mistrz Europy.
Kariera.
Karierę profesjonalną rozpoczął w 1976, kiedy to zadebiutował w szwedzkiej ekstraklasie. Zdobywał wówczas także medale mistrzostw Europy juniorów. Od 1978 do 1994 zdobył piętnaście medali seniorskich mistrzostw Szwecji. Był członkiem kadry narodowej Szwecji, z którą zdobył dwa srebrne medale mistrzostw świata (1985 i 1987) oraz dwa złote medale mistrzostw Europy (1980 i 1986). W 1985 został mistrzem świata w grze podwójnej, a w 1986 brązowym medalistą mistrzostw Europy w grze pojedynczej. Był to zarazem jego jedyny medal w grze pojedynczej w międzynarodowych turniejach.
Czterokrotnie zdobywał klubowe mistrzostwo Szwecji.
Nosił pseudonim "„Tickan”".
Życiorys.
Kariera turniejowa.
Kariera juniorska.
W 1976 został brązowym medalistą Mistrzostw Szwecji Juniorów w grze pojedynczej w kategorii wiekowej do 15 lat. Również w grze pojedynczej, lecz w kategorii wiekowej do 17 lat zdobył w 1978 srebrny, a w 1979 złoty medal. W grze podwójnej zaś w 1977 brązowy, w 1978 złoty, a w 1979 srebrny medal.
Kariera seniorska.
Mistrzostwa Szwecji.
Pierwsze sukcesy w seniorskiej karierze odnosił w mistrzostwach Szwecji w grze podwójnej w parze z Stellanem Bengtssonem, wygrywając w 1978 i 1979 złoty, w 1983 srebrny, a w 1980 i 1982 brązowy medal. W 1985 wygrał dwa medale w grze podwójnej – srebrny w parze z Ulfem Bengtssonem oraz brązowy w parze z Evą Noaksson (gra podwójna mieszana). W dwóch kolejnych latach występował w parze z Mikaelem Appelgrenem, wygrywając w 1986 brązowy medal, a w 1987 mistrzostwo Szwecji. Rok później ponownie wystąpił w parze z Ulfem Bengtssonem, zdobywając brązowy medal. Ostatni sukces w mistrzostwach Szwecji odniósł w 1994 roku, kiedy to w parze z Åsą Svensson zdobyli mistrzostwo Szwecji w grze podwójnej mieszanej.
Zdobywał on także medale w grze pojedynczej: w 1980, 1981 oraz 1993 srebrny, a w 1984 brązowy medal mistrzostw Szwecji.
Mistrzostwa Europy.
Na mistrzostwach Europy pierwszy sukces osiągnął w 1980, kiedy to jako członek reprezentacji Szwecji zdobył złoty medal w rywalizacji drużyn narodowych. Sześć lat później również był w składzie szwedzkiej kadry, która sięgała po tytuł mistrzów Europy.
W 1984 zaś zdobył brązowy medal w grze podwójnej w parze z Ulfem Bengtssonem, a w 1986 srebrny w parze z Mikaelem Appelgrenem. Również w 1986 zdobył swój jedyny medal mistrzostw Europy w grze pojedynczej – medal brązowy. W 1988 w Paryżu zdobył jeszcze brązowy medal w grze podwójnej mieszanej w parze z Edit Urban z Węgier.
Mistrzostwa Świata.
Był on także członkiem reprezentacji Szwecji, która w 1985 i 1987 sięgała po srebrny medal mistrzostw świata. Największy sukces w mistrzostwach świata odniósł zaś w 1985 roku. Grając w parze z Mikaelem Appelgrenem zdobył tytuł mistrza świata.
Kariera klubowa.
Calrsson jest wychowankiem klubu Falkenbergs BTK, w barwach którego 2 października 1976 roku (w wieku 15 lat) zadebiutował w szwedzkiej ekstraklasie. W 1980 został zawodnikiem TTC Jülich, lecz po 5 latach powrócił do swojej pierwszej drużyny. W klubie tym występował do 1988, kiedy to został zawodnikiem Lyckeby BTK. W 1992 został zaś zawodnikiem Halmstad BTK, w którym występował do 1996.
Sukcesy.
"Na podstawie, o ile nie zaznaczono inaczej."

</doc>
<doc id="1538505" url="https://pl.wikipedia.org/wiki?curid=1538505" title="Uniwersytet Toronto">
Uniwersytet Toronto



</doc>
<doc id="1538508" url="https://pl.wikipedia.org/wiki?curid=1538508" title="Thomas von Scheele">
Thomas von Scheele

Thomas von Scheele (ur. 13 marca 1969 w Bollnäs) - szwedzki tenisista stołowy, mistrz świata, drużynowy mistrz Europy. 
Kariera.
Życiowy sukces odniósł startując w mistrzostwach świata w Chibie w 1991 roku. Zdobył tam tytuł mistrza świata w grze podwójnej (w parze z Peterem Karlssonem).
W mistrzostwach Europy zdobył pięć medali, jednak nie odnosił tam sukcesów indywidualnie. Startował w igrzyskach olimpijskich w Atlancie (1996), nie odnosząc sukcesów.

</doc>
<doc id="1538511" url="https://pl.wikipedia.org/wiki?curid=1538511" title="Marcello Nizzoli">
Marcello Nizzoli

Marcello Nizzoli (ur. 2 stycznia 1887 w Boretto, zm. 1969 w Camogli) − włoski projektant i architekt.
Życiorys.
Zaprojektował m.in. maszynę do pisania "Lexicon 80" (1948). Znany jest głównie z nowatorskich projektów maszyn biurowych dla firmy Olivetti. Jako architekt zaprojektował biurowiec przy "Via Clerici" w Mediolanie oraz dzielnicę "Canton Vasco" w Ivrea.

</doc>
<doc id="1538512" url="https://pl.wikipedia.org/wiki?curid=1538512" title="Steffen Fetzner">
Steffen Fetzner

Steffen Fetzner (ur. 17 sierpnia 1968 w Karlsruhe) – niemiecki tenisista stołowy, srebrny medalista olimpijski, mistrz świata, trzykrotny wicemistrz Europy.
Trzykrotnie startował w igrzyskach olimpijskich. Na Igrzyskach Olimpijskich w 1992 zdobył srebrny medal w grze podwójnej mężczyzn wraz z Jörgiem Roßkopfem. W mistrzostwach świata w 1989 roku w Dortmundzie zdobył złoto, a cztery lata później w Göteborgu brąz drużynowo.
Sześciokrotny medalista mistrzostw Europy (trzykrotny wicemistrz). Mistrz Europy juniorów w grze podwójnej (1986).

</doc>
<doc id="1538513" url="https://pl.wikipedia.org/wiki?curid=1538513" title="Uniwersytet Guelph">
Uniwersytet Guelph



</doc>
<doc id="1538521" url="https://pl.wikipedia.org/wiki?curid=1538521" title="96P/Machholz">
96P/Machholz

96P/Machholz (Machholz 1) – kometa okresowa należąca do rodziny komet Jowisza, odkryta 12 maja 1986 przez Donalda Machholza.
Orbita.
Kometa ta należy do rodziny komet Jowisza oraz do obiektów NEO. Okres jej obiegu wokół Słońca wynosi około 5 lat i 105 dni. W swoim ruchu orbitalnym przecina trajektorie Merkurego i Jowisza.
Właściwości fizyczne.
Spośród wszystkich znanych komet Machholz 1 ma najniższy poziom zawartości cyjanu – ponad 72 razy mniejszy niż przeciętna innych zbadanych komet. Jedna z hipotez, która wyjaśnia ten unikatowy skład chemiczny, mówi, że pochodzi ona spoza naszego Układu Słonecznego. Inne hipotezy sugerują, iż powstała ona na dalekich rubieżach Systemu Słonecznego lub skład jej został zmieniony na skutek regularnego nagrzewania w czasie przechodzenia przez peryhelium orbity. Obiekt ten ma średnicę 6,4 km.

</doc>
<doc id="1538530" url="https://pl.wikipedia.org/wiki?curid=1538530" title="Bystra (dopływ Białej Liptowskiej)">
Bystra (dopływ Białej Liptowskiej)

Bystra (słow. "Bystrá", "Bystrý potok") – potok płynący Doliną Bystrą w słowackich Tatrach Zachodnich. Wypływa na wysokości 1837 m n.p.m. z Niżniego Stawu Bystrego, staw ten jednak często wysycha, wówczas źródła potoku znajdują się niżej (ok. 1795 m). Na wysokości 837 m uchodzi do Białej Liptowskiej w miejscowości Przybylina, obok przystanku autobusowego "Pribylina Hrdovo" i leśniczówki "Hrdovo".
Potok ma duży spadek (średnio 20%) – wędrówce przez Dolinę Bystrą, która cały czas prowadzi wzdłuż jego koryta, towarzyszy huk potoku, który w górnej części tworzy liczne kaskady. W części dolnej Bystra przewala się przez zwały morenowe. Szlak turystyczny kilka razy przekracza potok, miejscami ścieżka zalewana jest przez strumyki zasilające potok.

</doc>
<doc id="1538535" url="https://pl.wikipedia.org/wiki?curid=1538535" title="Uniwersytet Brock">
Uniwersytet Brock



</doc>
<doc id="1538538" url="https://pl.wikipedia.org/wiki?curid=1538538" title="Université d'Ottawa">
Université d'Ottawa



</doc>
<doc id="1538540" url="https://pl.wikipedia.org/wiki?curid=1538540" title="Uniwersytet Queen's">
Uniwersytet Queen's



</doc>
<doc id="1538541" url="https://pl.wikipedia.org/wiki?curid=1538541" title="Uniwersytet Waterloo">
Uniwersytet Waterloo



</doc>
<doc id="1538543" url="https://pl.wikipedia.org/wiki?curid=1538543" title="Jerzy Fiedor">
Jerzy Fiedor



</doc>
<doc id="1538549" url="https://pl.wikipedia.org/wiki?curid=1538549" title="All-NBA First Team">
All-NBA First Team



</doc>
<doc id="1538550" url="https://pl.wikipedia.org/wiki?curid=1538550" title="NBA All-Defensive First Team">
NBA All-Defensive First Team



</doc>
<doc id="1538552" url="https://pl.wikipedia.org/wiki?curid=1538552" title="Naomi Uemura">
Naomi Uemura

 - japoński badacz i podróżnik, szczególnie znany ze swoich samodzielnych osiągnięć, takich jak:
Zaginął 13 lutego 1984 podczas schodzenia ze szczytu McKinley. Jego ciało nie zostało odnalezione.

</doc>
<doc id="1538556" url="https://pl.wikipedia.org/wiki?curid=1538556" title="Szpinak warzywny">
Szpinak warzywny

Szpinak warzywny ("Spinacia oleracea" L.) – gatunek rośliny jednorocznej z rodziny szarłatowatych ("Amaranthaceae" "s.l."), ew. z wyodrębnianych osobno komosowatych ("Chenopodiaceae"). Jest popularną rośliną warzywną, nieznaną współcześnie z naturalnego występowania w przyrodzie. Pochodzi najprawdopodobniej z południowo-zachodniej Azji. 
Szpinak jest ceniony jako bogate źródło witamin, białka, błonnika, karotenoidów i soli mineralnych. Istotnym walorem tego warzywa są niskie koszty uprawy i jego dostępność niemal przez cały rok, zwłaszcza w okresach niedoboru świeżych warzyw. Ze względu na znaczną zawartość szczawianów przy spożywaniu dużych ilości może być toksyczny z powodu blokowania wchłaniania wapnia. Podobnie związane chemicznie i w ograniczonym stopniu dostępne dla człowieka są zawarte w tej roślinie żelazo i fosfor.
Rozmieszczenie geograficzne i pochodzenie.
Szpinak warzywny jest nieznany ze stanowisk naturalnych. Najbliżej spokrewnionym gatunkiem spotykanym w naturze jest szpinak czteropręcikowy ("Spinacia tetrandra") rosnący dziko na obszarze od Południowego Kaukazu, poprzez Iran, do Afganistanu i Turkiestanu. Gatunek ten zresztą jest tam zbierany i spożywany jako warzywo. Jako pierwotny obszar występowania przodka szpinaku warzywnego wskazuje się najczęściej rejon Persji. Najstarsze informacje o uprawie tej rośliny pochodzą z tego właśnie kraju rządzonego przez Sasanidów. Do Chin szpinak trafił poprzez Nepal w VII wieku i do dziś nazywany jest tam „perskim warzywem”. Z Chin szpinak trafił na Półwysep Koreański oraz do Japonii odpowiednio w XIV i XVIII wieku. W kierunku zachodnim warzywo rozprzestrzenione zostało przez Arabów uprawiających je w północnej Afryce. Szpinak opisywał stamtąd w X wieku m.in. Muhammad ibn Zakariya al-Razi. W Europie roślina pojawiła się wraz z Maurami na Półwyspie Iberyjskim w XI wieku, ale na większą skalę zaczęła być tu uprawiana od XVIII wieku. Do Ameryki Północnej szpinak przywieźli z sobą koloniści. Uprawiany był tam na pewno w 1806 roku.
W Polsce szpinak uprawiany był co najmniej od końca XVII wieku, bowiem w 1786 roku pisze o nim w poradniku o „Porządkach robót miesięcznych ogrodnika na cały rok wpisany (...)” Anna Jabłonowska. Współcześnie warzywo to na ziemiach polskich znane jest tylko z uprawy (nie jest gatunkiem dziczejącym). Jako roślina sporadycznie rosnąca spontanicznie (zdziczała) podawana jest z siedlisk ruderalnych w niektórych krajach (np. z Wielkiej Brytanii).
Biologia.
Rozwój.
Nasiona wysiewa się w warunkach środkowoeuropejskich we wrześniu w celu wykonania zbioru wczesnowiosennego, także wiosną (w miesiącach marzec-kwiecień) lub latem (w miesiącach lipiec–sierpień), co pozwala na kilkukrotny zbiór w ciągu roku. Kiełkowanie trwa zwykle ok. 5 dni. Ponieważ w naturze szpinak rósł w sezonie chłodnym – nie kiełkuje latem, gdy temperatury przekraczają 30 °C. Początkowo rozwija się tylko rozeta liści przyziemnych. W zależności od odmiany pędy kwiatostanowe wyrastają od 30 do 60 dnia po wschodach. Rozwój pędu kwiatonośnego stymulowany jest długością trwania dnia letniego oraz temperaturami przekraczającymi 20 °C. Udział roślin z kwiatami męskimi i tych z kwiatami żeńskimi jest zwykle mniej więcej równy. Pierwsze rozwijają się kwiaty znajdujące się w połowie wysokości kwiatostanu, a następnie kolejne rosnące ku dołowi i wierzchołkowi pędu. W poszczególnych kwiatostanach kwitnie w określonym czasie tylko kilka kwiatów. W sumie okres kwitnienia trwa od 7 do 10 dni. Kwiaty są obcopylne i wiatropylne, bardzo rzadko zdarza się samopylność. Po kwitnieniu rośliny męskie zamierają, podczas gdy rośliny żeńskie rosną do czasu osiągnięcia przez owoce pełnej dojrzałości. Owoce zachowują zdolność do kiełkowania przez 5 lat.
Cechy fitochemiczne.
Zawartość suchej masy w roślinach szpinaku waha się znacznie w granicach od 5 do 18% w zależności od odmiany, warunków uprawy i okresu wzrostu. Przeciętnie wynosi ok. 7–8%. Roślina zawiera ok. 0,6 do 1% węglowodanów, ok. 3% białek, poza tym błonnik, sole mineralne i witaminy. Zawartość żelaza wynosi od 400 do 600 mg na 1 kg suchej masy liści. Żelazo zawarte w szpinaku jest silnie związane z heksafosforanem inozytolu i nie dysocjuje w przewodzie pokarmowym człowieka. Szpinak zawiera także sporo fosforu – zwykle ok. 50–80 mg na 1 kg suchej masy oraz wapnia – odpowiednio 80–100 mg. Podobnie jak w przypadku żelaza, wapń zawarty w tej roślinie, także niemal nie jest przyswajany w układzie pokarmowym. W tym przypadku wchłanianie go blokuje znaczna zawartość kwasu szczawiowego, którego jest od 500 do 1400 mg na 1 kg suchej masy. W efekcie tylko ok. 5% wapnia zawartego w szpinaku absorbowanych jest przez organizm człowieka, co oznacza, że w porównaniu do mleka porcja szpinaku dostarcza 16-krotnie mniej tego pierwiastka. 
Odmiany jesienne szpinaku cechują się istotnie odmiennym składem chemicznym zważywszy na walory odżywcze. W stosunku do roślin uprawianych wiosną zawierają więcej suchej masy, węglowodanów, wapnia, żelaza, witaminy C, podczas gdy udział szczawianów jest zwykle niższy. Zawartość szczawianów zmniejsza też blanszowanie i inna obróbka cieplna.
Popularnie powtarzaną informacją w różnych mediach, w tym także w poważnych publikacjach, jest doniesienie o tym, że szpinak zasłynął jako bogate źródło żelaza po opublikowaniu wyników badań przez Niemca, doktora Eryka von Wolfa w 1870. Przez dziesięciolecia jego wyniki pozostawać miały niezweryfikowane, aż do 1937, kiedy to okazało się, że zawartość żelaza w szpinaku jest 10-krotnie mniejsza niż powszechnie sądzono. Według licznych źródeł w wynikach badań Wolfa omyłkowo przestawiony został w prawo przecinek w liczbie dziesiętnej określającej zawartość żelaza. W 2010 roku ukazała się praca podająca w wątpliwość wiarygodność tej historii.
Zmienność.
Wyróżnia się dwie grupy odmian szpinaku warzywnego – letnie i zimowe. Szpinak letni (opisany po raz pierwszy w 1522) wyróżnia się tworzeniem gładkich owoców, podczas gdy u odmian zimowych posiadają one 2–3 kolczaste wyrostki. Szpinak letni ma bardziej zwarty pokrój, a zimowy rozłożysty. Szpinak letni ma bardziej owalne liście, a zimowy trójkątne. W przeszłości uważano, że szpinak zimowy lepiej znosi mróz, ale nie zostało to potwierdzone. Większość odmian współcześnie uprawianych pochodzi od szpinaku zimowego.
W wyniku zabiegów hodowlanych uzyskano liczne odmiany dostosowane do rozmaitych potrzeb i warunków. Odmiany wiosenne odznaczają się odpornością na tworzenie pędów kwiatonośnych, a odmiany zimujące – odpornością na mróz (zwykle mają liście bardziej skórzaste). Odmiany przeznaczone do zbioru mechanicznego mają liście w rozecie wzniesione, a blaszkę średnio pomarszczoną. Rośliny o liściach gładkich łatwo się zaparzają w transporcie i szybko więdną, a z kolei odmiany o liściach silnie pomarszczonych trudno odpowiednio doczyścić. Odmiany przeznaczone do upraw ogrodowych mogą mieć gęste, rozłożyste rozety z silnie pomarszczonymi liśćmi. Poza tym odmiany różnią się pokrojem blaszki liściowej i długością ogonka, szybkością wzrostu i proporcjami udziału roślin różnych płci.
Zastosowanie.
Roślina jadalna.
Szpinak jest wartościową rośliną warzywną, łatwą w uprawie i posiadającą krótki okres wegetacji. Częścią użytkową są liście spożywane najczęściej po ugotowaniu. W ofercie handlowej znajduje się szpinak świeży, konserwowy i mrożony. W postaci świeżej oferowane są liście pojedyncze lub w rozetkach, ale pozbawione pędu kwiatonośnego i korzeni. W przypadku młodych roślin dopuszcza się do obrotu całe rozetki z korzeniami. Szpinak konserwowy otrzymuje się ze świeżych, przetartych liści z dodatkiem soli kuchennej. Utrwalany jest termicznie w hermetycznych opakowaniach. W takiej postaci pozostaje gotowy do spożycia przez rok o ile jest przechowywany w temperaturze od 2 do 15 °C i bez dostępu bezpośrednich promieni słonecznych. Dla uzyskania mrożonek liście szpinaku mrozi się w całości, siekane lub przetarte. 
Roślina lecznicza.
Zawarte w szpinaku liczne witaminy, mikroelementy i niektóre inne składniki oddziałują korzystnie na organizm człowieka. Jako warzywo bogate w luteinę ogranicza wpływ procesów starzenia wzroku. Zabezpieczając organizm przed działaniem rodników działa korzystnie w profilaktyce przeciwnowotworowej.
Inne zastosowania.
Ponieważ wysuszony papier, wcześniej nasączony wodą po gotowaniu szpinaku dobrze się tli, wywar ze szpinaku używany był do wyrobu drasek, a w XVIII i XIX wieku także do wyrobu ogni sztucznych.
Uprawa.
Szpinak warzywny należy do najbardziej rozpowszechnionych w świecie warzyw. Uprawiany jest na potrzeby własne w ogrodach, także w pojemnikach, oraz na uprawach polowych, całkowicie zmechanizowanych. Ze względu na krótki okres wegetacji wysiewany jest jako przedplon lub poplon. Może być uprawiany jako międzyplon razem z fasolą, grochem, truskawką i kukurydzą cukrową. Uprawiany jest w celu uzyskania plonu liści, stanowiących część użytkową roślin, a także na plantacjach nasiennych. 
Choroby i szkodniki.
Chorobą przynajmniej okresowo występującą masowo w uprawach szpinaku jest mączniak rzekomy szpinaku. Wywoływana jest przez grzyba "Peronospora spinaciae" porażającego zwłaszcza liście zewnętrzne w latach wilgotnych i chłodnych. W efekcie następuje więdnięcie i zamieranie zaatakowanych liści. Wirus "Cucumis virus" 1 wywołuje żółciznę szpinaku objawiającą się żółknięciem, następnie deformacją i w końcu zamieraniem liści, począwszy od najmłodszych. Objawy polegające na powstawaniu na liściach dużych, nieregularnych plam, a następnie deformacjach liści, powoduje wirus "Beta virus" 4. Choroba nazywana jest żółtaczką wirusową szpinaku.
Uszkodzenia liści (ich kędzierzawienie) powodują żerujące na nich owady – mszyce z gatunków "Myzus persicae" oraz "Aphis fabae", a także śmietka ćwiklanka "Pegomyia hyoscyami". Szkody w uprawach powodują także drutowce, tj. larwy sprężykowatych, pędraki oraz turkuć podjadek.
Obecność w kulturze.
Szpinak został rozsławiony przez Popeya – bohatera komiksu „Thimble Theatre” od 1929, a od 1933 także filmu animowanego pt. „Popeye the Sailor”. Jako postać komiksowa cechował się ogromną siłą, co zawdzięczał regularnemu spożywaniu szpinaku. W filmie animowanym Popeye zyskiwał ogromną siłę każdorazowo i natychmiast po spożyciu szpinaku. Popularności tej postaci przypisywany jest wzrost sprzedaży tego warzywa w Stanach Zjednoczonych w latach 30. XX wieku o 33%. Marka „Popeye” należy do liderów sprzedaży tego warzywa na rynku amerykańskim.

</doc>
<doc id="1538558" url="https://pl.wikipedia.org/wiki?curid=1538558" title="Spinacia oleracea">
Spinacia oleracea



</doc>
<doc id="1538560" url="https://pl.wikipedia.org/wiki?curid=1538560" title="Independent Spirit Awards">
Independent Spirit Awards

Independent Spirit Awards − ufundowana w 1984 roku nagroda zwana potocznie Nagrodą FINDIE (od „Friends of Independents”) przyznawana jest corocznie twórcom kina niezależnego. Nagroda przyznawana jest przez organizację non-profit Film Independent, zrzeszającą niezależnych twórców.
Od 2006 roku przyznawana statuetka ma wygląd ptaka z rozłożonymi skrzydłami umieszczoną na kolumnie zakończoną dwoma schodkami. Wokół schodków umieszczone są piramidy.
Ceremonia wręczenia nagród odbywa się na plaży w Santa Monica, zazwyczaj na dzień przed rozdaniem Oscarów.
Od 1994 roku ceremonię transmituje stacja Independent Film Channel.

</doc>
<doc id="1538561" url="https://pl.wikipedia.org/wiki?curid=1538561" title="Bołdyn (film)">
Bołdyn (film)

Bołdyn – polski film fabularny z 1981 roku, psychologiczny dramat wojenny nakręcony na podstawie powieści Jerzego Putramenta pod tym samym tytułem.
Film kręcony w Tykocinie i Knyszynie (stacja kolejowa).
Fabuła.
II wojna światowa – gdzieś na Białostocczyźnie stacjonuje oddział partyzancki pod wodzą generała „Bołdyna”. Otoczony legendą dowódca jest w rzeczywistości autokratą, który nie uznaje krytyki i wymaga bezwzględnego posłuszeństwa; w dodatku ogarnięty manią prześladowczą traci kontakt z rzeczywistością. Nie chcąc mu się narażać, podwładni dostarczają mu fałszywe meldunki o sytuacji, co z kolei powoduje fatalne dla oddziału decyzje. Kiedy w końcu Bołdyn bezsensownie ginie, dowództwo obejmuje pułkownik Krupicki. Zataja jednak fakt śmierci generała.

</doc>
<doc id="1538562" url="https://pl.wikipedia.org/wiki?curid=1538562" title="Metoda 5 why">
Metoda 5 why

Metoda 5 whys (z ang. 5 dlaczego, inaczej: 5 Whys, 5W) jest jedną z metod pozwalających na wykrywanie przyczyn problemów (lub defektów). Jest to zasada, którą stosujemy w celu ustalenia podstawowej przyczyny problemu. Zadawanie kilku pytań „Dlaczego?” pozwala dojść do źródła zakłóceń, gruntownie zbadać ich przyczynę i skupić się na ich skutecznym rozwiązywaniu. Dzięki zadawaniu pytań „Dlaczego?” problem staje się bardziej zrozumiały, przez co podstawowa przyczyna jego powstania jest łatwiejsza do zidentyfikowania i wyeliminowania. Analiza 5 Whys pozwala odpowiedzieć na pytania: 
Historia.
Twórcą metody 5 Whys jest Sakichi Toyoda. W trakcie rozwoju metodologii przemysłowej metoda 5W została szybko udoskonalona i wdrożona wewnątrz korporacji motoryzacyjnej Toyota. Jest to jeden z podstawowych składników decydujący o umiejętności radzenia sobie w trudnych sytuacjach. Taiichi Ohno, twórca Toyota Production System, opisuje 5W jako metodę naukowego podejścia Toyoty polegającą na kilkakrotnym zadawaniu pytania „Dlaczego?” dzięki czemu natura problemu, jak również jego rozwiązanie, staje się bardziej oczywiste. Metoda 5W zyskała na popularności na całym świecie i jest wykorzystywana do dziś jako element Kaizen.
Zasady wykonywania.
Reguły i wskazówki pomocne do prawidłowego wykonania analizy:
Przykład.
W opisanym przykładzie przyczyną problemu jest więc zły stan urządzeń oraz brak przeglądów prewencyjnych uwzględniających kontrolę stanu zaworów.
Wady.
 
Uwaga praktyczna: Podczas używania metody 5WHY należy przestać zadawać dalsze pytania w chwili kiedy zapętlamy się w odpowiedziach albo wnioski zaczynają wyglądać na błędne. Oznacza to, że zaszliśmy zbyt głęboko w analizie.

</doc>
<doc id="1538563" url="https://pl.wikipedia.org/wiki?curid=1538563" title="Diva (singel Beyoncé)">
Diva (singel Beyoncé)

Diva – piosenka amerykańskiej wokalistki rhythm and bluesowej Beyoncé Knowles, pochodząca z jej trzeciego albumu studyjnego, "I Am... Sasha Fierce". Została wydana jako trzeci singel promujący płytę w Stanach Zjednoczonych.
Tło.
Istnieje wiele podobieństw między „Diva” a „A Milli” Lil Wayne’a. Wynikają one z faktu, że oba utwory wyprodukował ten sam producent, Bangladesh. W jednym z wywiadów, Knowles zapytana, czy „Diva” to kobiecy odpowiednik „A Milli”, odpowiedziała: „Tak, ale tylko w pewnym stopniu... nie było to zamierzone.”
Przyjęcie.
Oceny krytyków na temat piosenki były zróżnicowane. "Entertainment Weekly" uznał, że jest ona kobiecym kompanem hitu Lil Wayne’a „A Milli”, podczas gdy AllMusic napisał: „'Diva’, wariacja ‘A Milli’ Lil Wayne’a, jest jedyną piosenką, która mogłaby iść ramię w ramię z „Freakum Dress” i „Ring the Alarm”, przynajmniej jeśli chodzi o audiencję.” Brytyjski "The Guardian" ocenił utwór negatywnie, pisząc: „Sztuczki z dźwiękami w najbardziej eksperymentalnym utworze, ‘Diva’, nie są na tyle interesujące, aby odwrócić uwagę od braku melodii.”
Sukces komercyjny.
Piosenka zadebiutowała na 5. miejscu "Billboard" Bubbling Under Hot 100 Singles, jednak tydzień później awansowała na 96. pozycję głównej listy, "Billboard" Hot 100, docierając ostatecznie do 19. miejsca. Singel uplasował się na szczycie Hot Dance Club Play, stając się dziewiątym utworem w twórczości solowej Knowles, który tego dokonał.
Mimo że singel został wydany wyłącznie w Stanach Zjednoczonych, zdołał zajął miejsca w zestawieniach innych krajów, w tym w Australii i Nowej Zelandii.
„Diva” spotkał się z zainteresowaniem również w Wielkiej Brytanii. 17 maja 2009 roku awansował z pozycji 173. na 72. UK Singles Chart, wyłącznie w oparciu o zakup online.
Wideoklip.
Wideoklip do „Diva” został wyreżyserowany pod koniec listopada przez Melinę Matsoukas. 23 grudnia, jednocześnie z „Halo”, nastąpiła jego premiera w iTunes. Teledysk jest tematycznie podobny do „Single Ladies (Put a Ring on It)”; został nakręcony w monochromatycznym formacie, a Knowles występuje w nim jako swoje alter ego, Sasha Fierce. Wokalistka ma na dłoni charakterystyczną rękawiczkę i wykonuje choreografię w towarzystwie dwóch tancerek w nieco bardziej formalnych trykotach. Beyoncé ma na sobie stroje projektu Garetha Pugha oraz Thierry’ego Muglera.
Wideoklip rozpoczyna się słownikową definicją słowa „diva”, po czym ukazany zostaje parking przed dużym magazynem. Następnie Knowles, w charakterystycznych okularach, oddala się od samochodu pełnego manekinów i wchodzi do budynku. Tam, wspólnie z dwiema tancerkami, wykonuje choreografię. Od tego momentu kilkakrotnie zmienia stroje oraz style i miejsca tańca. Motyw ten utrzymuje się do końca widea. W finałowej scenie Knowles powraca na parking, gdzie zapala cygaro, po czym rzuca zapalniczkę na samochód, który eksploduje. Gdy odchodzi w tle słychać intro innego singla z albumu, „Video Phone”. Płomienie ukazane zostały w oryginalnych kolorach, które kontrastują z pozostałymi, biało-czarnymi, elementami.
Teledysk zajął 13. miejsce na liście 100 najlepszych wideoklipów 2009 roku według BET.

</doc>
<doc id="1538568" url="https://pl.wikipedia.org/wiki?curid=1538568" title="Lesa Lesa">
Lesa Lesa



</doc>
<doc id="1538569" url="https://pl.wikipedia.org/wiki?curid=1538569" title="Zabić na końcu">
Zabić na końcu

Zabić na końcu – polska komedia sensacyjna z 1990 roku.
Opis fabuły.
Szwagier i Marek pracują w zakładzie, w którym trwa strajk na tle płacowym. Marek jest ślusarzem, Szwagier – strażnikiem. Z powodu strajku Marek przyjmuje "fuchę": ma otworzyć kasę pancerną w domu reżysera filmowego. Czekając na panią domu, gdzie ma dojść do kontrolowanego włamania, sięga po leżący na stole scenopis. Pod jego wpływem Marek planuje napad na zakładową kasę pancerną. Szwagier czyta scenopis, ale zauważa brak ostatnich stron. Nie chce słyszeć o współudziale w napadzie.
Obsada.
i inni

</doc>
<doc id="1538571" url="https://pl.wikipedia.org/wiki?curid=1538571" title="Laysa Laysa">
Laysa Laysa

Laysa Laysa (Lesa Lesa) to kollywoodzki film miłosny z 2002 roku w reżyserii Priyadarshana, autora "Bhool Bhulaiyaa", "Chup Chup Ke". W rolach głównych Shaam, Trisha i Madhavan. Dużą popularnością cieszyły się piosenki z tego filmu skomponowane przez Harris Jeyaraja. Film jest remakiem filmu malajalam Summer In Bethlahem z Suresh Gopi, Manju Warrier i Jayaram w rolach głównych. Jego akcja rozgrywa się w uzdrowiskowej miejscowości górskiej w Utakamand. Film opowiada historię dziewczyny kochanej przez dwóch mężczyzn miłością pełną poświęcenia. Tłem tej historii miłosnej jest dramat studenckiego buntu, walki z powiązanymi z gangsterami politykami i terror jako odpowiedź na przemoc w rozgrywkach przedwyborczych.
To pierwszy film, w którym Trisha gra rolę główną. Remake filmu w malajalam.
Fabuła.
Nieudacznikowi Chandru (Vivek) ziemia pali się pod nogami, z każdej strony czyhają na niego dłużnicy. On sam uciekając od nich kłamie inwestującemu w niego miliony dziadkowi. Odmalowuje przed nim obraz siebie jako człowieka sukcesu. Pewnego dnia jednak musi zmierzyć się z prawdą. Dziadek z całą rodziną postanawia spędzić wakacje w pałacu wzbogaconego wnuka. Przerażony Chandru błaga o pomoc bogatego przyjaciela. Rakesh (Shaam) zgadza się udawać jego wspólnika pozwalając rodzinie myśleć, że jego dom i posiadłość są własnością Chandru. Wkrótce zostaje przez despotycznego dziadka sprowadzony do roli managera traktowanego jak służący. Jasną stroną tej sytuacji jest obecność wielu pięknych dziewczyn w jego domu. Spośród wszystkich wnuczek starego despoty Rakeshowi wpada w oko niezależna, dokuczająca mu Bala (Trisha). Zakochany poprosiwszy ją o rękę zostaje skonfrontowany z jej bolesną przeszłością. Bala jest już ... żoną człowieka czekającego w więzieniu na wyrok śmierci (Madhavan)...

</doc>
<doc id="1538574" url="https://pl.wikipedia.org/wiki?curid=1538574" title="23. ceremonia wręczenia Independent Spirit Awards">
23. ceremonia wręczenia Independent Spirit Awards

23. ceremonia wręczenia niezależnych nagród Independent Spirit Awards 2007 odbyła się 23 lutego 2008 roku na plaży w Santa Monica. 27 listopada 2007 roku zostały ogłoszone nominacje do nagród.
Galę poprowadził Rainn Wilson.
Najwięcej – 4 nominacje otrzymały film "Juno" w reżyserii Jasona Reitmana, "Motyl i skafander" w reż. Juliana Schnabela, "I’m Not There. Gdzie indziej jestem" w reż. Todda Haynesa i "Rodzina Savage" w reż. Tamary Jenkins.
Najwięcej nagród, bo aż trzy zdobył film "Juno" w reżyserii Jasona Reitmana. Najlepszym aktorem okazał się Phillip Seymour Hoffman, za rolę w filmie "Rodzina Savage". Najlepsza tegoroczna aktorka to Ellen Page i jej rola w filmie "Juno".
Laureaci i nominowani.
Laureaci nagród wyróżnieni są wytłuszczeniem

</doc>
<doc id="1538575" url="https://pl.wikipedia.org/wiki?curid=1538575" title="Algicydy">
Algicydy

Algicydy, środki glonobójcze, środki algobójcze – substancje chemiczne stosowane do zwalczania glonów. Pestycydy czasem zaliczane do herbicydów.
Najczęściej stosowane do walki z zakwitami w zbiornikach i ciekach. Stosowane również w akwarystyce lub basenach pływackich, a także różnych instalacjach hydraulicznych i hydrotechnicznych do zapobiegania nadmiernemu rozwojowi glonów. Algicydy czasem wchodzą również w skład farb okrętowych lub elewacyjnych, które dzięki temu stają się odporne na powstawanie nalotu glonów peryfitonowych lub aerofitycznych.
Algicydami są często związki organiczne z grupy triazyn, np. terbutryna lub prometryna, które są stosowane również do zwalczania chwastów lądowych. Podobnie jako wielofunkcyjny środek do zwalczania roślin, grzybów czy glonów stosowany był pentachlorofenol (PCP), obecnie wycofany z użytku jako pestycyd ze względu na silną toksyczność, ale stosowany np. jako środek konserwujący drewno. Wiele glonów wykazuje dużą wrażliwość na obecność jonów miedzi i cynku. W związku z tym jako algicyd na polach ryżowych stosowany bywa siarczan miedzi.
Algicydy są wytwarzane również przez organizmy wodne jako substancja allelopatyczna.

</doc>
<doc id="1538576" url="https://pl.wikipedia.org/wiki?curid=1538576" title="Środki glonobójcze">
Środki glonobójcze



</doc>
<doc id="1538577" url="https://pl.wikipedia.org/wiki?curid=1538577" title="Środki algobójcze">
Środki algobójcze



</doc>
<doc id="1538578" url="https://pl.wikipedia.org/wiki?curid=1538578" title="Algicyd">
Algicyd



</doc>
<doc id="1538579" url="https://pl.wikipedia.org/wiki?curid=1538579" title="Javea">
Javea



</doc>
<doc id="1538581" url="https://pl.wikipedia.org/wiki?curid=1538581" title="Piriapolis">
Piriapolis



</doc>
<doc id="1538582" url="https://pl.wikipedia.org/wiki?curid=1538582" title="Toksykoinfekcja">
Toksykoinfekcja

Toksykoinfekcje – następstwo spożycia wraz z pokarmem drobnoustrojów zdolnych do wywołania zatrucia. Mogą się one również namnażać w przewodzie pokarmowym, w którym wydzielają toksyny. 
Tego typu zatrucia wywołuje wiele drobnoustrojów (ponad 20 gatunków), wśród których najliczniej reprezentowane są bakterie z rodziny "Enterobacteriaceae" i należą tu wszystkie pałeczki (z wyjątkiem "S. typhi" i "S. paratyphi" A, B i C) pałeczki "Shigella" (z wyjątkiem "S. shigae"), patogenne "Escherichia coli", a także "Yersinia enterocolitica", "Bacillus cereus", "Clostridium perfringens" typu A i C, "Vibrio parahaemoliticus", "Pseudomonas aeruginosa", "Listeria monocytogenes", "Campylobacter jejuni", "Aeromonas hydrophila" i "Plesiomonas shigelloides".
Przyjmuje się, że do wystąpienia toksykoinfekcji jest konieczne wtargnięcie do organizmu bakterii w stanie żywym. Od liczby komórek które dostały się do organizmu człowieka zależy czy objawy chorobowe w ogóle wystąpią, jak również ostrość przebiegu schorzenia. W związku z tym wprowadzono pojęcie najmniejszej dawki zakaźnej (Minimal Infectious Dose - MID), wyrażonej liczbą komórek danego gatunku bakterii, która jest konieczna do wywołania objawowego przebiegu choroby u człowieka. 
Dla różnych bakterii MID kształtuje się na różnym poziomie i np. dla najbardziej zjadliwych pałeczek Salmonella MID wynosi 104 komórek, a dla enterotoksycznych "E. coli" - 108 w spożytej ilości pokarmu.

</doc>
<doc id="1538583" url="https://pl.wikipedia.org/wiki?curid=1538583" title="Piggate">
Piggate

Piggate – polska komedia science-fiction z 1990 roku na podstawie słuchowiska radiowego Marcina Wolskiego.
Film kręcono w Poznaniu (Fabryka Samochodów Rolniczych „Polmo”), Rawie Mazowieckiej, Łodzi (Instytut „Centrum Zdrowia Matki Polki”), Warszawie i Mosznej.
Obsada.
i inni

</doc>
<doc id="1538589" url="https://pl.wikipedia.org/wiki?curid=1538589" title="Biblioteka Publiczna w Dzielnicy Wola m.st. Warszawy">
Biblioteka Publiczna w Dzielnicy Wola m.st. Warszawy

Biblioteka Publiczna w Dzielnicy Wola m.st. Warszawy jest samodzielną jednostką organizacyjną w formie samorządowej instytucji kultury. Działa w obrębie krajowej sieci bibliotecznej, posiada osobowość prawną i samodzielnie gospodaruje przydzielonym oraz nabytym mieniem. Podstawowym przedmiotem działalności programowej Biblioteki jest zaspokajanie potrzeb oświatowych, kulturalnych i informacyjnych społeczeństwa oraz uczestnictwo w upowszechnianiu wiedzy i kultury.
Historia.
Historia Biblioteki Publicznej w Dzielnicy Wola m.st. Warszawy rozpoczyna się 25 stycznia 1933. Tego dnia otwarto pierwszą bibliotekę - Wypożyczalnię nr 4 im. H. Wawelberga. Oprócz wypożyczalni mieściła się tutaj także czytelnia czasopism. Placówka powstała w wyniku umowy z Fundacją Tanich Mieszkań. 
Wydarzeniem dla Woli było otwarcie 29 marca 1935, III Filii Dzielnicowej przy ul. Karolkowej 45. Był to duży ośrodek biblioteczny. Składał się z Czytelni Naukowej, Wypożyczalni nr 7 im. M. Konopnickiej oraz Biblioteki dla dzieci nr 2. Jednym z fundatorów była Dyrekcja Miejskich Tramwajów i Autobusów. 
W 1935 Zarząd Miejski przejął 22 wypożyczalnie Towarzystwa Bibliotek Powszechnych. Włączono je do sieci placówek Biblioteki Publicznej, a niektóre ze względów praktycznych połączono z już istniejącymi. Z końcem tego roku rozpoczęły działalność trzy wypożyczalnie. 
W październiku 1938 otwarto drugą bibliotekę dla dzieci w budynku szkolnym przy ul. Dzielnej 61. Sieć stałych bibliotek uzupełniały punkty biblioteczne organizowane przez Bibliotekę Publiczną w świetlicach. Na Woli było dwanaście punktów z ruchomym, wymiennym księgozbiorem. 
W czasie oblężenia Warszawy, we wrześniu 1939, biblioteki nie zaprzestały swojej działalności. Mimo wielu ograniczeń i represji udało się utrzymać ich pracę aż do 1942. Od sierpnia tego roku Biblioteka została zamknięta dla publiczności. Stosowano jedynie wypożyczanie tajne. W czasie powstania warszawskiego większość lokali i księgozbiorów uległa zniszczeniu. 
Po wyzwoleniu Biblioteka wznowiła działalność w 1947, kiedy to zostają otwarte trzy placówki. Moment ten poprzedza wielka, ofiarna praca nad zgromadzeniem i przygotowaniem lokali. W 1955 powstał reprezentacyjny gmach biblioteczny przy ul. Świerczewskiego 90 (obecnie al. „Solidarności” 90). Przeniesiono tutaj czytelnię, wypożyczalnię i bibliotekę dla dzieci. Później umieszczono także Wypożyczalnię Kompletów Ruchomych. Powstał największy terenowy ośrodek biblioteczny w Warszawie. W 1968 powstała tu (jako biblioteka eksperymentalna) wyodrębniona terenowa czytelnia naukowa dla młodzieży (wówczas jedyna w Warszawie). Dysponowała specjalnie dobranym księgozbiorem dla starszych dzieci ze szkół podstawowych oraz młodzieży ze szkół średnich.
Struktura.
Obecnie sieć biblioteczną dzielnicy Wola tworzą:
Zbiory.
Zbiory Biblioteki Publicznej w Dzielnicy Wola m.st. Warszawy to 0,53 mln jednostek bibliotecznych. W tym:
Wolskie Regionalia.
Biblioteka, we współpracy z Ośrodkiem Karta, realizuje projekt Wolskie Regionalia, którego celem jest promocja i upowszechnienie dziedzictwa kulturowego i historycznego dzielnicy oraz ochrona i udostępnienie źródeł historycznych o unikalnej, nieznanej dotąd treści. Ma on przyczynić się do aktywizacji i integracji społeczności lokalnej mieszkańców Woli, oraz promować wśród nich tworzoną przez III Czytelnię Naukową bazę publikacji dotyczących Woli.
Katalogi.
Biblioteka dysponuje 2 katalogami dostępnymi w wersji online. Są to:

</doc>
<doc id="1538590" url="https://pl.wikipedia.org/wiki?curid=1538590" title="Spotkanie">
Spotkanie



</doc>
<doc id="1538591" url="https://pl.wikipedia.org/wiki?curid=1538591" title="Emanuel Ginobili">
Emanuel Ginobili



</doc>
<doc id="1538592" url="https://pl.wikipedia.org/wiki?curid=1538592" title="We Lost the Skyline">
We Lost the Skyline

We Lost the Skyline – akustyczny, koncertowy album zespołu Porcupine Tree. Występ odbył się 4 października 2004 w Orlando w stanie Floryda.
Twórcy albumu.
W koncercie udział wzięli:
Lista utworów.
Album zawiera utwory:

</doc>
<doc id="1538596" url="https://pl.wikipedia.org/wiki?curid=1538596" title="Sugar">
Sugar

Zobacz też:

</doc>
<doc id="1538600" url="https://pl.wikipedia.org/wiki?curid=1538600" title="Górska stacja turystyczna „Słowianka”">
Górska stacja turystyczna „Słowianka”

Górska stacja turystyczna „Słowianka” – prywatna górska stacja turystyczna w Beskidzie Żywieckim, w masywie Romanki, na hali Słowianka, położona na wysokości 856 m n.p.m. nad wsią Żabnica.
Warunki pobytu.
Stacja mieści się w dwupiętrowym, drewnianym budynku. Posiada 24 miejsca noclegowe, ogólnodostępną kuchnię oraz pełny węzeł sanitarny. W budynku znajduje się sklep spożywczy, serwujący również ciepłe napoje.
Obiekt położony jest dobrym miejscu widokowym na Romankę, Halę Pawlusią i Rysiankę.

</doc>
<doc id="1538601" url="https://pl.wikipedia.org/wiki?curid=1538601" title="Nauka latania">
Nauka latania

Nauka latania - polski film psychologiczny z 1978 roku.
Opis fabuły.
9-letni Tomek wraz ze starszą siostrą Wiesią, młodą lekarką, przyjeżdża na wakacje do ciotki, do niewielkiej miejscowości Rajcza koło Żywca. Rodzice wyjechali do Bułgarii, rodzeństwo ma u ciotki czekać na ich powrót. Chłopak jest zafascynowany skokami narciarskimi. Cieszy się z propozycji trenera, by uczestniczył w treningach. Mimo to czuje się jeszcze bardziej osamotniony, choć nigdy stosunki z kpiącą z niego siostrą nie układały się dobrze. W końcu Tomek ucieka z domu ciotki. W tajemnicy idzie na skocznię, ale jego skok kończy się upadkiem.
Obsada.
i inni

</doc>
<doc id="1538607" url="https://pl.wikipedia.org/wiki?curid=1538607" title="Izanami i Izanagi">
Izanami i Izanagi

 i – w mitologii shintō para prabogów japońskich, demiurgów, którzy stworzyli świat i bogów.
Tworzenie świata.
Izanagi i Izanami byli rodzeństwem, ósmą z kolei parą istot, które wyłoniły się z przedwiecznego chaosu. Stojąc na niebiańskim moście Amanoukihashi ("Ame-no-uki-hashi"; most, po którym bogowie zstępowali z niebios na ziemię​) zastanawiali się, czy istnieje coś w wodach znajdującego się pod nimi oceanu. Izanagi zanurzył w nim wówczas włócznię i uniósł ją; kropla, która spadła, utworzyła pierwszą wyspę – Onogoro. Rodzeństwo zstąpiło na nią i wzięło tam ślub.
Po zaślubinach para rozpoczęła płodzenie świata. Najpierw Izanami wydała na świat dwa twory, Hiruko („pływający w rozchybotaniu”) i Ahashima („wyspa z piany”), które z braku stałej konsystencji nie spełniły oczekiwań rodziców, zostały uznane za wadliwe, odrzucone i nie zostały wliczone w poczet potomstwa demiurgów. Następnie na świat przyszło osiem Wysp Japońskich, kolejno: Awaji, Sikoku ("Shikoku"), Oki, Kiusiu ("Kyūshū"), Iki, Cuszima ("Tsushima"), Sado i Honsiu ("Honshū"). Następnie w drugim rzucie pojawiły się wyspy: Shōdo, Suō, Hime, archipelagi Gotō i Danjo oraz półwysep Kojima.
Kraina Ciemności.
Boskie małżeństwo powoli zapełniało świat górami, rzekami, lasami. Izanami rodziła kolejno coraz to nowe bóstwa, aż w końcu wydała na świat boga ognia Homusubi. Podczas porodu została śmiertelnie poparzona i odeszła do krainy ciemności Yomi. Pogrążony w rozpaczy Izanagi porąbał dziecko na kawałki, a z kropli krwi, które spadły z jego miecza i części ciała Kagutsuchi narodzili się kolejni bogowie. Wówczas Izanagi podążył do piekielnego Yomi, błagając żonę, aby powróciła do świata żywych. Zgodziła się ona pod warunkiem, że mąż zaczeka na nią przed wejściem. Nie dotrzymał on jednak obietnicy i podążył za Izanami. Zobaczywszy, że w Krainie Ciemności jej ciało się rozkłada, przeraził się i rzucił się do ucieczki. Rozwścieczona Izanami ścigała go przez jakiś czas z pomocą zmór i złych duchów, próbując zabić męża, któremu jednak, dzięki magicznym przedmiotom, udało się zbiec. Podczas gdy Izanagi postanowił rozstać się z partnerką i rozkazał jej wracać do Yomi, ta w złości oświadczyła, że za jej przyczyną codziennie będzie umierało 1000 osób. Izanagi odpowiedział na to, że za jego sprawą codziennie będzie rodziło się kolejne 1500.
Po powrocie z krainy ciemności Izanagi obmył się w morzu z podziemnych nieczystości. Z rzeczy, które nosił przy sobie powstały duchy reprezentujące moce zabezpieczające, broniące oraz zapewniające godne warunki oczyszczenia. Wówczas wydał na świat trzy najważniejsze bóstwa japońskiego panteonu: gdy przemywał oczy, narodzili się bogini słońca Amaterasu i bóg księżyca Tsukuyomi, zaś gdy wydmuchiwał nos, na świat przyszedł bóg burzy Susanoo. Izanagi oddał Amaterasu władzę nad światem i zgodnie z podaniami odszedł z tego świata.
Głównym chramem poświęconym parze demiurgów jest Shirayamahime-jinja na górze Haku-zan (2700 m) w prefekturze Ishikawa.

</doc>
<doc id="1538613" url="https://pl.wikipedia.org/wiki?curid=1538613" title="Sambor II Tczewski">
Sambor II Tczewski



</doc>
<doc id="1538614" url="https://pl.wikipedia.org/wiki?curid=1538614" title="Siemomysł inowrocławski">
Siemomysł inowrocławski



</doc>
<doc id="1538615" url="https://pl.wikipedia.org/wiki?curid=1538615" title="Podrażnienie oczu">
Podrażnienie oczu

Podrażnienie oczu – wynik szkodliwego działania czynników na narząd wzroku. Wśród nich można wyróżnić drażniące czynniki naturalne (np. alergeny: roztocze kurzu, sierść zwierząt, pyłki roślin) i cywilizacyjne (np. monitory komputerowe, klimatyzacja, zanieczyszczenia środowiska). Najczęściej występujące podrażnienia to: zmęczenie narządu wzroku, zaczerwienienie, pieczenie, uczucie ciała obcego lub piasku pod powieką, spadek ostrości widzenia, uczucie suchości, światłowstręt, ból oczu. Wiele z tych objawów towarzyszy schorzeniu zwanemu zespołem suchego oka (ang. "dry eye syndrome"). Podrażnienie oczu często występuje wraz z symptomami ogólnymi, jak bóle i zawroty głowy, zaburzenia koncentracji, nudności, nerwica. Podczas ich trwania może dojść do zmiany struktury filmu łzowego.
Rodzaje podrażnień.
Zaczerwienienie oczu.
Zaczerwienie oczu występuje na skutek przekrwienia spojówek. Okuliści wymieniają trzy jego przyczyny. Pierwszą z nich jest bakteryjne zakażenie oczu. Jego charakterystycznym objawem jest pojawienie się ropnej wydzieliny, która może utrudniać „rozklejenie” oczu po przebudzeniu. Zwykle towarzyszy ono infekcjom gardła i oskrzeli. Drugą z przyczyn jest alergiczne schorzenie oczu. Alergolodzy wyróżniają siedem rodzajów alergii objawiającej się m.in. zaczerwieniem oczu. Zaczerwienie oczu występuje również przy zespole suchego oka.
Swędzenie oczu.
Świąd oczu najczęściej występuje podczas alergii oczu. Jest on najbardziej charakterystycznym jej objawem. Choroby alergiczne oczu mogą sporadycznie prowadzić do uszkodzeń oka, a nawet ślepoty. Stwierdzono ich siedem rodzajów.
Światłowstręt.
Inna nazwa: Fotofobia
Bezwarunkowe mrużenie oczu, unikanie promieni słonecznych i nadwrażliwość oczu na światło to objawy, które mogą towarzyszyć poważnym chorobom oczu. Wśród nich wymienia się zapalenie spojówek, schorzenia tęczówki, uszkodzenia rogówki i achromatopsję (całkowitą ślepotę barwną). Światłowstręt jest typową dolegliwością charakterystyczną dla odry. Dotyka też osób o osłabionym organizmie, cierpiących na migrenę i zażywających atropinę. Niegroźna nadwrażliwość na światło może towarzyszyć przeziębieniu i grypie.
Zespół suchego oka.
Inne nazwy: zespół zmęczonych oczu, syndrom widzenia komputerowego.
Zespół suchego oka (Ang. Dry Eye Syndrome) jest dolegliwością wynikającą z niewłaściwego poziomu nawilżenia gałki ocznej. Pozbawiona „filmu łzowego” rogówka i spojówka jest narażona na wnikanie mikroorganizmów i rozwoju zakażeń. Zespół suchego oka stanowi poważny problem cywilizacyjny i dosięga ok. 10–15% populacji. Jego przyczyny mogą być różne, jednak do najczęstszych zalicza się nadmierną eksploatację wzroku (praca przy komputerze, oglądanie telewizji, jazda samochodem) i niekorzystny wpływ otoczenia (pomieszczenia o słabym poziomie nawilżenia powietrza, dym papierosowy). Dolegliwości towarzyszy zwykle spadek produkcji łez, drapanie, uczucie „piasku pod powiekami”. Leczenie polega na likwidowaniu i łagodzeniu objawów. Służą temu preparaty typu „sztuczne łzy”. Nie powinny one posiadać w składzie substancji obkurczających naczynia krwionośne i uczulających konserwantów. Mogą być wówczas bezpiecznie stosowane przez alergików i osoby noszące szkła kontaktowe.

</doc>
<doc id="1538616" url="https://pl.wikipedia.org/wiki?curid=1538616" title="Żywaczów">
Żywaczów

Żywaczów () – wieś na Pokuciu, w rejonie tłumackim obwodu iwanofrankiwskiego.

</doc>
<doc id="1538617" url="https://pl.wikipedia.org/wiki?curid=1538617" title="Jakub Buczacki (wojewoda)">
Jakub Buczacki (wojewoda)

Jakub Buczacki z Podhajec herbu Abdank (ur. 1430/1438, zm. 1501) – wojewoda ruski w latach 1499-1501, podolski w latach 1485-1497, kasztelan halicki w latach 1472-1485, starosta chełmski w latach 1499-1501, starosta hrubieszowski w 1497 roku, starosta kamieniecki i podolski w latach 1486-1492.
6 maja 1499 roku podpisał w Krakowie akt odnawiający unię polsko-litewską. 
W pobliżu Białogrodu i Oczakowa rozciągały się jego posiadłości. 
Ojcem jego był Michał Buczacki (zm. 1438) – wojewoda podolski.
Był mężem Anny ze Sprowy herbu Odrowąż (zm. po 1503). 
Miał pięcioro dzieci:

</doc>
<doc id="1538618" url="https://pl.wikipedia.org/wiki?curid=1538618" title="Gordon Wolf">
Gordon Wolf

Gordon Wolf (ur. 17 stycznia 1990) – niemiecki lekkoatleta specjalizujący się w rzucie dyskiem i pchnięciu kulą.
Mistrz świata juniorów w rzucie dyskiem z Bydgoszczy (2008). Rok wcześniej w Ostrawie zajął 4 miejsce, w tej samej konkurencji, podczas mistrzostw świata juniorów młodszych. Srebrny medalista mistrzostw Europy juniorów (Nowy Sad 2009). Startuje także w konkursach pchnięcia kulą.

</doc>
<doc id="1538619" url="https://pl.wikipedia.org/wiki?curid=1538619" title="Ulica Krupnicza">
Ulica Krupnicza



</doc>
<doc id="1538621" url="https://pl.wikipedia.org/wiki?curid=1538621" title="FC Karviná">
FC Karviná



</doc>
<doc id="1538626" url="https://pl.wikipedia.org/wiki?curid=1538626" title="Krople do oczu">
Krople do oczu

Krople do oczu to grupa preparatów przeznaczonych do stosowania przy podrażnieniach, stanach zapalnych i chorobach oczu. Aplikacja odbywa się bezpośrednio do worka spojówkowego za pomocą zakraplacza. Skład kropli do oczu zależy od dolegliwości lub choroby na jaką są przeznaczone. 
Rodzaje kropli do oczu.
Specjalistyczne krople do oczu dostępne na receptę mogą zawierać steroidy, leki przeciwhistaminowe, leki sympatykomimetyczne, prostaglandyn i inne substancje aktywne. Preparaty do oczu mogą mieć postać kropli, żeli, leków do oczu i preparatów witaminowych.

</doc>
<doc id="1538627" url="https://pl.wikipedia.org/wiki?curid=1538627" title="Zuzana Hejnová">
Zuzana Hejnová

Zuzana Hejnová (ur. 19 grudnia 1986 w Libercu) – czeska lekkoatletka, płotkarka, wicemistrzyni olimpijska z Londynu, mistrzyni świata.
Jej koronną konkurencją jest bieg na 400 metrów przez płotki jednak jest bardzo wszechstronną zawodniczką, ma w swoim dorobku tytuły mistrzyni Czech m.in. w biegu na 400 metrów oraz pięcioboju lekkoatletycznym. Największe sukcesy odnosi jednak w biegu na 400 metrów przez płotki:
W 2013 została wybrana najlepszą lekkoatletką w Europie.

</doc>
<doc id="1538629" url="https://pl.wikipedia.org/wiki?curid=1538629" title="Axel Bachmann Schiavo">
Axel Bachmann Schiavo

Axel Bachmann Schiavo (ur. 4 listopada 1989 w Ciudad del Este) – paragwajski szachista, drugi arcymistrz w historii tego kraju (tytuł otrzymał w 2008 roku), po Zenónie Franco Ocamposie.
Kariera szachowa.
Wielokrotnie startował w mistrzostwach państw panamerykańskich juniorów w różnych kategoriach wiekowych (m.in. zdobywając w 2005 r. złoty medal w kategorii do 16 lat), jak również w mistrzostwach świata juniorów (1999, 2001, 2005). W 2004 r. zdobył tytuł indywidualnego mistrza Paragwaju. Pomiędzy 2004 a 2012 r. czterokrotnie wystąpił na szachowych olimpiadach.
Normy na tytuł arcymistrza wypełnił w 2006 r. na olimpiadzie w Turynie oraz w Villa Martelli (dz. I miejsce wspólnie z Alexandrem Fierem). Inne indywidualne sukcesy odniósł m.in. w:
Najwyższy ranking w dotychczasowej karierze osiągnął 1 lipca 2014 r., z wynikiem 2652 punktów zajmował wówczas 1. miejsce wśród paragwajskich szachistów.

</doc>
<doc id="1538630" url="https://pl.wikipedia.org/wiki?curid=1538630" title="Axel Bachmann">
Axel Bachmann



</doc>
<doc id="1538631" url="https://pl.wikipedia.org/wiki?curid=1538631" title="Zenón Franco Ocampos">
Zenón Franco Ocampos

Zenón Franco Ocampos (ur. 12 maja 1956 w Asunción) – paragwajski szachista, dziennikarz i trener szachowy, pierwszy arcymistrz w historii tego kraju (tytuł otrzymał w 1990 roku), w latach 1995–2001 reprezentant Hiszpanii.
Kariera szachowa.
Od połowy lat 70. należy do ścisłej czołówki paragwajskich szachistów. W 1976 r. zdobył tytuł mistrza kraju oraz zadebiutował w narodowej drużynie na szachowej olimpiadzie w Hajfie. Do 2008 r. w turniejach olimpijskich wziął udział łącznie 10 razy (w 1998 r. w barwach Hiszpanii), dwukrotnie (Lucerna 1982, Nowy Sad 1990) zdobywając złote medale za najlepsze wyniki na I szachownicy. W 1999 r. zdobył w Palencii tytuł indywidualnego wicemistrza Hiszpanii.
Wielokrotnie startował w turniejach międzynarodowych, odnosząc szereg sukcesów, m.in.:
Najwyższy ranking w dotychczasowej karierze osiągnął 1 lipca 2004 r., z wynikiem 2542 punktów zajmował wówczas pierwsze miejsce wśród paragwajskich szachistów.
Jest autorem kilku książek poświęconych tematyce szachowej, prowadzi również szachową kolumnę w portalu www.abc.com.py, w której analizuje partie arcymistrzów oraz omawia bieżące wydarzenia ze świata szachów.

</doc>
<doc id="1538632" url="https://pl.wikipedia.org/wiki?curid=1538632" title="Zenon Franco">
Zenon Franco



</doc>
<doc id="1538633" url="https://pl.wikipedia.org/wiki?curid=1538633" title="Zenon Franco Ocampos">
Zenon Franco Ocampos



</doc>
<doc id="1538634" url="https://pl.wikipedia.org/wiki?curid=1538634" title="Sandra Schaffarzik">
Sandra Schaffarzik

Sandra Schaffarzik (ur. 22 czerwca 1987 w Norymberdze) – niemiecka lekkoatletka specjalizująca się w rzucie oszczepem.
W 2006 zdobyła w Pekinie tytuł mistrzyni świata juniorów rzutem na odległość 60,45. Wynik ten jest rekordem życiowym zawodniczki. Występuje w barwach ESV-Nürnberg Rbf.

</doc>
<doc id="1538635" url="https://pl.wikipedia.org/wiki?curid=1538635" title="59 Brygada Pospolitego Ruszenia">
59 Brygada Pospolitego Ruszenia

59 Brygada Pospolitego Ruszenia – brygada w składzie armii Imperium Rosyjskiego; jej sztab został sformowany 27 marca 1915, tuż po rozwiązaniu Komitetu Organizacyjnego Legionów Polskich. Istniała zaledwie kilka miesięcy.
Dowództwo brygady objął gen. Piotr Szymanowski.

</doc>
<doc id="1538641" url="https://pl.wikipedia.org/wiki?curid=1538641" title="Vom Himmel hoch">
Vom Himmel hoch



</doc>
<doc id="1538643" url="https://pl.wikipedia.org/wiki?curid=1538643" title="Droga krajowa B83 (Austria)">
Droga krajowa B83 (Austria)

Droga krajowa B83 (Kärntner Straße) – droga krajowa w południowej części Austrii. Trasa zaczyna się w Klagenfurt am Wörthersee i prowadzi wzdłuż autostrady A2 w kierunku zachodnim do Villach, a następnie do Arnoldstein. Kilka kilometrów za tą miejscowością dociera do dawnego przejścia granicznego z Włochami, gdzie spotyka się z tamtejszą trasą SS13.

</doc>
<doc id="1538644" url="https://pl.wikipedia.org/wiki?curid=1538644" title="Cudowna Boża łaska">
Cudowna Boża łaska



</doc>
<doc id="1538654" url="https://pl.wikipedia.org/wiki?curid=1538654" title="Perihelion">
Perihelion

Perihelion (czasami Perihelion Live in Florida) – zapis wideo koncertu zespołu Deep Purple zarejestrowanego 5 czerwca 2001 w The Sunrise Theatre w Fort Lauderdale (Miami) na Florydzie, podczas drugiego w roku 2001 amerykańskiego tournée zespołu.

</doc>
<doc id="1538657" url="https://pl.wikipedia.org/wiki?curid=1538657" title="Rusini (ujednoznacznienie)">
Rusini (ujednoznacznienie)



</doc>
<doc id="1538660" url="https://pl.wikipedia.org/wiki?curid=1538660" title="Zgromadzenie Księży Rogacjonistów Serca Jezusowego">
Zgromadzenie Księży Rogacjonistów Serca Jezusowego



</doc>
<doc id="1538664" url="https://pl.wikipedia.org/wiki?curid=1538664" title="Matchbox">
Matchbox



</doc>
<doc id="1538665" url="https://pl.wikipedia.org/wiki?curid=1538665" title="Snowdonia">
Snowdonia



</doc>
<doc id="1538669" url="https://pl.wikipedia.org/wiki?curid=1538669" title="Tirich Mir">
Tirich Mir



</doc>
<doc id="1538671" url="https://pl.wikipedia.org/wiki?curid=1538671" title="Wodny Teatr Lalek">
Wodny Teatr Lalek

Wodny Teatr Lalek (wietn.: "Múa rối nước" − „taniec lalek na wodzie”) − jeden z najbardziej charakterystycznych dla Wietnamu gatunków dramaturgii ludowej.
W porównaniu z teatrem lalkowym innych krajów, wietnamski teatr lalek na wodzie różni się zasadniczo nie tylko ze względu na konwencjonalne treści i formy sceniczne czy specyficzną budowę lalek, ale przede wszystkim pod względem tworzywa scenicznego. W przedstawieniach lalkowych Wietnamczycy wykorzystują zamiast sceny naturalne lustro wody – jeziora, stawu, rzeki.

</doc>
<doc id="1538672" url="https://pl.wikipedia.org/wiki?curid=1538672" title="Kapitan Blood (powieść)">
Kapitan Blood (powieść)

Kapitan Blood – powieść marynistyczna z gatunku płaszcza i szpady, autorstwa Rafaela Sabatiniego, wydana w roku 1922.
Krótki opis.
Bohaterem powieści jest Peter Blood, irlandzki lekarz, który wplątany w rozgrywki polityczne – powstanie (rebelia Monmoutha) przeciw królowi Jakubowi II – i po bitwie pod Sedgemoor (1685) niesłusznie skazany, zostaje wywieziony statkiem i sprzedany na Barbados jako niewolnik. Tam pracuje wraz z innymi brytyjskimi niewolnikami na plantacji pułkownika Bishopa. Gdy miasteczko Bridgetown zostaje zaatakowane przez hiszpański galeon, Blood wraz z zaufanymi przyjaciółmi ucieka i porywa pozostawiony bez ochrony hiszpański okręt „Cinco Llagas”. Od tej pory, znany już jako Kapitan Blood, staje się wrogiem zarówno angielskiej Korony, jak i Hiszpanów. Rozpoczyna wielką piracką przygodę, w trakcie której przejdzie do legendy ówczesnych Karaibów.
Ekranizacje.
Powieść była kilkakrotnie ekranizowana, najbardziej znany z tych filmów to hollywoodzka produkcja z 1935 r. pod tym samym tytułem (ang. "Captain Blood"), w której tytułową rolę zagrał Errol Flynn.

</doc>
<doc id="1538673" url="https://pl.wikipedia.org/wiki?curid=1538673" title="Michał Buczacki">
Michał Buczacki

Michał Buczacki "z Podhajec", "Michael de Buczacz, Michael Habdank de Buczacz") herbu Abdank (zm. 1 czerwca 1438 w m. Krasne Pole) – wojewoda podolski (1437), oraz kasztelan halicki (1433–37), cześnik halicki (1434) i starosta; halicki (1414–36), kamieniecki i przemyski (1433–37), obrońca Podola przed Mołdawianami i Tatarami, fundator parafialnego kościoła pw. Św. Trójcy w Podhajcach. W pobliżu Białogrodu i Oczakowa rozciągały się m.in. jego posiadłości.
Życiorys.
Jego ojcem był Michał Awdaniec z Buczacza (zm. po 7 listopada 1394), a matką była Małgorzata Koła.
W 1393(?) ojciec jego Awdaniec uzyskał zgodę króla na lokację miasta Buczacz na prawie niemieckim (magdeburskim). Była to pierwsza lokacja miejska na ziemi halickiej. Od nazwy miasta ta gałąź rodu Awdańców przybrała nazwę Buczackich.
Miał brata Michała Mużyła Buczackiego (zm. 1470) – kasztelana, cześnika i starostę halickiego, oraz Teodoryka Buczackiego Jazłowieckiego – kasztelana halickiego i kamienieckiego. Synowie Michała Awdańca w tym i Michał, byli niezbyt posłuszni rozkazom Świdrygiełły. Usuwali załogi litewskie z zamków obronnych w Kamieńcu, Czerwonogrodzie, Jazłowcu i innych miejscowościach i podporządkowywali je władzy króla polskiego. Dzięki temu uzyskali liczne dowody wdzięczności królewskiej, najczęściej w postaci nadania im dóbr ziemskich.
W 1433 w Kołomyi starosta podolski Michał Buczacki jako przedstawiciel króla Polski, odbierał hołd lenny hospodara Stefana II.
Michał Buczacki poległ w 1438 roku w bitwie z Tatarami caryka Sachmata na Krasnym Polu. Grobowiec Michała Buczackiego znajdował się w rodzinnej kaplicy Buczackich w katedrze łacińskiej we Lwowie.
Potomstwo.
Był mężem Elżbiety z Knihinic i z Podhajec, z którą miał pięciu synów:

</doc>
<doc id="1538674" url="https://pl.wikipedia.org/wiki?curid=1538674" title="Instytut Kaszubski">
Instytut Kaszubski

Instytut Kaszubski – instytucja naukowa (formalnie i faktycznie stowarzyszenie) o profilu humanistycznym i regionalnym – kaszubsko-pomorskim, i charakterze badawczo-popularyzatorskim, istniejąca od 1996 r. w Gdańsku. Skupia ponad 100 osób ze środowiska naukowego, głównie z Pomorza, organizuje i koordynuje badania, integruje środowisko, promuje zagadnienia pomorskie, prowadzi m.in. działalność wydawniczą i gospodarczą. Jej prezesem od początku jest prof. Józef Borzyszkowski, a sekretarzem prof. Cezary Obracht-Prondzyński.
Historia.
Myśl powołania kaszubskiego centrum badań naukowych uzyskała realną postać w 1996 r. z inicjatywy prof. Józefa Borzyszkowskiego, który w l. 1990-96 był wicewojewodą gdańskim. Po kilku spotkaniach, na których m.in. ustalono nazwę placówki, 20 listopada 1996 r. w Gdańsku odbyło się zebranie założycielskie Instytutu. Przyjęto na nim statut i sporządzono rejestr najpilniejszych prac badawczych związanych z tematyką kaszubską. 22 stycznia 1997 r. Instytut Kaszubski w Gdańsku zarejestrowano sądownie. Statut zmodyfikowano 19 kwietnia 2004 r..
Grono założycieli Instytutu liczyło 25 osób, wśród których prawie połowa była zawodowymi historykami, a po 2-3 językoznawcami, ekonomistami i socjologami. Śladowo reprezentowano etnografię, filozofię czy nauki ścisłe. Spośród tego grona uformowano Zarząd, który na swoim pierwszym posiedzeniu 3 marca 1997 r. ukonstytuował się następująco: Józef Borzyszkowski – prezes, Edward Breza – wiceprezes, Edmund Wittbrodt – skarbnik, Cezary Obracht-Prondzyński – sekretarz, oraz Stanisław Pestka, Marian Szczodrowski i Zygmunt Szultka – członkowie. Powstała też trzyosobowa Komisja Rewizyjna. Zarząd spotyka się po kilka razy w roku, a w cyklu trzyletnim dokonuje się wyborów nowych władz. W strukturze Instytutu znajdują się członkowie zwyczajni, honorowi i wspierający. Członkami honorowymi IK zostali 11 kwietnia 2003 r.: Elżbieta Zawacka, Gerard Labuda i Friedhelm Hinze. Instytut posiada też bibliotekę. Jej zalążkiem były: księgozbiór zlikwidowanego Wydawnictwa Morskiego i fragment spuścizny prof. A. Bukowskiego. W l. 2000-02 przy Instytucie funkcjonował fundusz stypendialny dla młodzieży wiejskiej z Kaszub.
Pierwsze publiczne spotkanie pod auspicjami Instytutu odbyło się 19 lutego 1997 r. w Gdańsku. Zaprezentowano założenia i plany oraz dyskutowano nad najnowszymi publikacjami Gdańskiego Towarzystwa Naukowego. 18 marca 1997 r., podczas promocji "Kroniki O. Grzegorza" w Wejherowie, również promowano ideę Instytutu. Natomiast pierwszą imprezę realizującą cele placówki zorganizowano 14 czerwca 1997 r. w Świeciu i poświęcono żuławskim menonitom. Kolejna sesja – poświęcona Związkowi Polaków w Niemczech – odbyła się 14 lutego 1998 r., od kiedy to ta sfera działalności Instytutu nabiera pewnej regularności. Rokrocznie organizuje on (lub współorganizuje) ok. 5-10 konferencji naukowych, a ich liczba obecnie zbliża się do setki. Wśród poruszanych tematów wyróżniają się: wartość powieści A. Majkowskiego "Życie i przygody Remusa", 35-lecie MPiMK-P w Wejherowie, działalność F. Lorentza, losy TOW "Gryf Pomorski", życie i twórczość H. Derdowskiego. W listopadzie 1999 r. zorganizowano I Pomorskie Forum Animatorów Kultury w Starbieninie. II odbyło się w 2000 r. Większość konferencji i spotkań jest dokumentowana następnie publikacjami i książkami. Partnerami IK w jego działaniach są m.in. Biblioteka Gdańska PAN, Elbląska Uczelnia Humanistyczno-Ekonomiczna, Gdańskie Towarzystwo Naukowe, Kaszubski Uniwersytet Ludowy, Muzeum Zachodniokaszubskie w Bytowie, Pomorska Akademia Pedagogiczna w Słupsku, Uniwersytet Gdański, Zrzeszenie Kaszubsko-Pomorskie i Muzeum Piśmiennictwa i Muzyki Kaszubsko-Pomorskiej w Wejherowie oraz ośrodki zagraniczne, m.in. z Danii, Litwy, Niemiec i Kanady.
W 1997 r. ukazało się pierwsze wydawnictwo Instytutu Kaszubskiego – "O historii Kaszubów. Prawda i świadectwo" ks. F. Mantheya, zredagowane przez J. Borzyszkowskiego i wydane w językach polskim, kaszubskim i niemieckim. W 1998 r. wydano już 6 pozycji, w tym wiersze A. Nagla i rozprawę etnograficzną ks. B. Sychty. Działalność wydawniczą szeroko rozwinięto w kolejnych latach, osiągając obecnie liczbę ponad stu pozycji, wydanych częściowo samodzielnie, a częściowo we współpracy z innymi instytucjami. Od 1999 r. ukazuje się własny rocznik Instytutu Kaszubskiego pod nazwą "Acta Cassubiana", w 2002 r. będący wspólną publikacją Instytutu i Muzeum Piśmiennictwa i Muzyki Kaszubsko-Pomorskiej w Wejherowie. Ukazało się 10 jego tomów, zawierających rozprawy naukowe i materiały archiwalne dotyczące Pomorza. W 2003 r. wydano broszurę C. Obrachta-Prondzyńskiego "Instytut Kaszubski w latach 1996-2003", a w 2006 r. kolejną: "Dziesięć lat pracy Instytutu Kaszubskiego (1996-2006)", które podsumowywały jego działalność w pierwszych latach istnienia. Bogatym źródłem informacji jest strona internetowa Instytutu – www.instytut kaszubski.pl.
Na bieżącą kadencję 21 kwietnia 2006 r. wybrano następujący zarząd Instytutu:
Józef Borzyszkowski – prezes, Zbigniew Zielonka – wiceprezes, Anna Kwaśniewska – skarbnik, Cezary Obracht-Prondzyński – sekretarz, i Andrzej Romanow, Jarosław Pająkowski, Bolesław Hajduk – członkowie.
Cele i zadania.
Statutowym celem Instytutu Kaszubskiego jest "organizowanie prac badawczych i popularyzowanie ich efektów, wzbogacanie i rozwijanie regionalnego ruchu kaszubsko-pomorskiego, integrowanie kaszubsko-pomorskiego środowiska naukowego oraz podejmowanie działań na rzecz jego rozwoju" – w nawiązaniu do potrzeb i oczekiwań społeczności kaszubskiej oraz do tradycji badań kaszuboznawczych. Najważniejsze przedsięwzięcia w tym kierunku to według statutu IK: prowadzenie badań, działalności wydawniczej, kursów, szkoleń, konferencji i sesji naukowych, gromadzenie zbiorów, przygotowywanie materiałów szkoleniowych i in. oraz współpraca z innymi organizacjami i instytucjami regionalnymi.
Wstępna lista najpilniejszych prac badawczych, przyjętych jako priorytetowe na początku istnienia Instytutu Kaszubskiego, obejmowała m.in.: opracowanie historii Kaszubów i kaszubskiego ruchu regionalnego, a także historii literatury, piśmiennictwa i języka kaszubskiego, opracowanie serii biografii naukowych głównych postaci ruchu kaszubsko-pomorskiego, wydanie bibliografii kaszubskiej oraz podstawowych dzieł literatury kaszubskiej w opracowaniu krytycznym, a także badania socjologiczne i pewne działania społeczno-polityczne. Udało się zrealizować kilka z tych zamierzeń: ukazał się pierwszy tom "Historii Kaszubów w dziejach Pomorza" (2006), bibliografia kaszubsko-pomorska (2004), trzy pozycje z cyklu reedycji kaszubskich dzieł literackich (F. Ceynowy w 2006 r. i H. Derdowskiego w 2007 r.) oraz kilka obszernych biografii słynnych Kaszubów, w tym A. Majkowskiego (2002), J. Karnowskiego (1999) i F. Sędzickiego (2003). Powstał szkic historii piśmiennictwa i języka kaszubskiego, wydany po polsku i kaszubsku, obszerny zarys 50-letnich dziejów Zrzeszenia Kaszubsko-Pomorskiego (2006), a także kilka monografii miast pomorskich: Wejherowa (1998), Pucka (1996), Redy (2006) i Lęborka (2009), w których członkowie Instytutu mieli znaczący, a nawet dominujący udział. Od 2003 r. ukazuje się seria swoistych portretów wielokrotnych "Pro Memoria", przybliżająca sylwetki działaczy pomorskich XX wieku poprzez publikację archiwalnych dokumentów, zdjęć, wspomnień i relacji. Ponad dziesięć wydanych dotychczas tomów serii poświęcono m.in. R. Ostrowskiej (2003), J. Bruskiemu (2004), L. Bądkowskiemu (2004), A. Łajming (2004), ks. B. Sychcie (2007), F. Marszałkowskiemu (2007) i A. Szprędze (2008). Badania socjologiczne zaowocowały licznymi artykułami i publikacjami samodzielnymi, najczęściej o charakterze fragmentarycznym, oraz obszerną pracą C. Obrachta-Prondzyńskiego o ludzie i ruchu kaszubskim z perspektywy historyczno-socjologicznej (2002). Działania polityczno-społeczne Instytutu Kaszubskiego są jak dotychczas nieznaczne.
Krótkie podsumowanie.
Mimo niedługiej historii Instytut Kaszubski w Gdańsku zdołał na trwałe wpisać się w naukowy krajobraz Pomorza. Skupił wokół siebie dość duże grono naukowców, głównie humanistów, i wytworzył swój profil badawczy: historyczno-socjologiczny. Zorganizował bogate życie konferencyjne i ożywił środowisko zainteresowane problematyką kaszubsko-pomorską. Opracował sprawny i regularny cykl pracy: konferencja-publikacja-promocja. Opublikował wiele cennych materiałów i wartościowych pozycji książkowych, które powoli stają się główną częścią dorobku Instytutu. Niektóre z nich ogłoszono też w kilku wersjach językowych, głównie po kaszubsku i niemiecku.
Nie udało się natomiast zrealizować głównej idei założycieli IK, czyli konsolidacji całej społeczności naukowej obracającej się w kręgu tematyki Kaszub i Pomorza. Nie został zrealizowany ramowy plan działań, który sformułowano na początku prac placówki. Dużą część dorobku Instytutu stanowią prace przyczynkowe, które dodatkowo są mało znane w środowisku i niekiedy trudno dostępne z różnych przyczyn. Bywają one krytykowane za podejście do tematu, styl wypowiedzi czy choćby barokowe tytuły. Kontrowersje budzi też m.in. sposób zarządzania placówką, jej wewnętrzna struktura czy priorytety publikacyjne. Wiele krytyki wzbudza też marginalizowanie tematyki kaszubskiej i przesuwanie punktu ciężkości zainteresowań naukowych Instytutu Kaszubskiego w kierunku szeroko rozumianej pomorskości.
Instytut Kaszubski nie ustaje jednak w swych działaniach w raz wytyczonym kierunku. W przygotowaniu są dalsze tomy „Historii Kaszubów”, a w najbliższych planach m.in. „Historia Lęborka”.

</doc>
<doc id="1538676" url="https://pl.wikipedia.org/wiki?curid=1538676" title="FEOGA">
FEOGA



</doc>
<doc id="1538677" url="https://pl.wikipedia.org/wiki?curid=1538677" title="Episcopus vagans">
Episcopus vagans

Episcopus vagans (z ) – biskup konsekrowany z zachowaniem sukcesji apostolskiej, który nie jest przypisany do konkretnej diecezji, nie jest w łączności z żadnym większym Kościołem, jest autokefaliczny wobec innych biskupów, nie posiada jurysdykcji lub jego władza biskupia jest ograniczona do niewielkiego związku wyznaniowego o znaczeniu marginalnym.
Charakterystyka.
W pierwszych wiekach chrześcijaństwa oraz we wczesnym średniowieczu, gdy trwały prześladowania i tworzyły się struktury Kościoła niemal wszyscy biskupi prowadzący misje i zakładający od podstaw gminy chrześcijańskie mieli charakter biskupów wędrownych. 
Współcześnie "episcopi vagantes" to w większości biskupi, którzy zostali wyświęceni ważnie, lecz niegodnie przez innych biskupów, a także hierarchowie kościelni, którzy zostali ekskomunikowani przez swoje macierzyste Kościoły.
"Episcopi vagantes" są duchownymi, którzy skupiają wokół siebie jedynie nieliczne grupki wiernych, które nie tworzą rzeczywistych struktur kościelnych. Biskupi ci mają zwykle nieuregulowany status kanoniczny, nie mają też pod swoją opieką prawnie uregulowanych organizacji kościelnych. Posługują się często przesadnie wyszukanymi tytułami (arcybiskup, egzarcha, katolikos, metropolita, papież, patriarcha, prymas), lecz w rzeczywistości pełnią urząd wyłącznie w swoim imieniu, bez pełnomocnictw kościelnych.
Największa liczba biskupów, których można określić jako "episcopi vagantes" mieszka w Stanach Zjednoczonych Ameryki.

</doc>
<doc id="1538678" url="https://pl.wikipedia.org/wiki?curid=1538678" title="Teczyna wyniosła">
Teczyna wyniosła

Teczyna wyniosła, dąb indyjski ("Tectona grandis" L.) – gatunek drzewa z rodziny jasnotowatych. Występuje na wyspach Reunion, Guam, Fidżi, Półwyspie Indyjskim, w Indochinach, Malezji. 
Zastosowanie.
Drewno w kolorze żółto-brązowym. Jest trwałe, odporne na działanie wody. Używane jest w budownictwie okrętowym, przy budowie wagonów kolejowych. Jako odporne na działanie kwasów wykorzystywane jest do budowy skrzynek do akumulatorów.

</doc>
<doc id="1538679" url="https://pl.wikipedia.org/wiki?curid=1538679" title="Dąb indyjski">
Dąb indyjski



</doc>
<doc id="1538680" url="https://pl.wikipedia.org/wiki?curid=1538680" title="Tectona grandis">
Tectona grandis



</doc>
<doc id="1538686" url="https://pl.wikipedia.org/wiki?curid=1538686" title="José Fernando Cubas">
José Fernando Cubas

José Fernando Cubas (ur. 9 kwietnia 1981 w Asunción) – paragwajski szachista, arcymistrz od 2011 roku.
Kariera szachowa.
W latach 1995 i 1996 trzykrotnie reprezentował swój kraj na mistrzostwach świata juniorów w kategoriach do 14, 16 i 18 lat. W 2001 r. zdobył tytuł indywidualnego mistrza Paragwaju. Pomiędzy 2000 a 2006 r. czterokrotnie (w tym raz na I szachownicy) uczestniczył w szachowych olimpiadach.
W 2001 r. zajął III m. w turnieju strefowym (eliminacji mistrzostw świata), rozegranym w Mar del Placie (za Facundo Pierrotem i Rubénem Felgaerem) oraz w memoriale Vince Totha w Rio de Janeiro (za Martinem Crosą i Guillermo Soppe). W 2002 r. podzielił I m. w dwóch kołowych turniejach w Asunción (wspólnie z Jorge Gomezem Baillo oraz z Jorge Rosito), w 2003 r. podzielił II m. (za Suatem Atalıkiem, wspólnie z m.in. Pablo Lafuente) w Mar del Placie oraz zwyciężył (wspólnie z Gilberto Milosem i Wellingtonem Carlosem Rochą) w São Paulo, natomiast w 2004 r. podzielił I m. w Santosie i Buenos Aires (wspólnie z Emilio Córdovą) oraz samodzielnie zwyciężył w kolejnym turnieju rozegranym w Buenos Aires. W 2005 r. odniósł kolejne sukcesy: zwyciężył w Pinamarze i w Mar del Placie, a w Balneario Camboriu (wspólnie z Martinem Crosą) i São Paulo (wspólnie z Nahuelem Diazem) podzielił I miejsca. W 2006 r. podzielił II m. (za Diego Floresem, wspólnie z Antonem Kowalowem i Andresem Rodriguezem Vilą) w kolejnym turnieju w Mar del Placie, natomiast w 2007 r. samodzielnie zwyciężył w pięciu kołowych turniejach rozegranych w Luque, Passos, Colonia del Sacramento, Necochei i São Paulo oraz zajął II m. (za Rubénem Felgaerem) w Rio de Janeiro. W 2008 r. zwyciężył w dwóch turniejach w Buenos Aires (jednym z nich był memoriał Maksima Sorokina) oraz podzielił I m. w Villa Martelli (wspólnie z Sebastianem Iermito). W 2011 r. zwyciężył w Rio de Janeiro.
Najwyższy ranking w dotychczasowej karierze osiągnął 1 stycznia 2013 r., z wynikiem 2537 punktów zajmował wówczas 2. miejsce (za Neurisem Delgado Ramírezem) wśród paragwajskich szachistów.

</doc>
<doc id="1538687" url="https://pl.wikipedia.org/wiki?curid=1538687" title="Jose Fernando Cubas">
Jose Fernando Cubas



</doc>
<doc id="1538691" url="https://pl.wikipedia.org/wiki?curid=1538691" title="Tęgosz mocny">
Tęgosz mocny

Tęgosz mocny, len nowozelandzki ("Phormium tenax" Forst.) – gatunek byliny z rodziny złotogłowowatych, dawniej umieszczany w rodzinie liliowatych ("Liliaceae") lub agawowatych ("Agavaceae"). Pochodzi z Nowej Zelandii i Wyspy Norfolk. W uprawie na terenach Australii, Mauritiusa, w Indiach. Inne nazwy: tęgosz włóknodajny, tęgosz właściwy.

</doc>
<doc id="1538692" url="https://pl.wikipedia.org/wiki?curid=1538692" title="Tęgosz włóknodajny">
Tęgosz włóknodajny



</doc>
<doc id="1538693" url="https://pl.wikipedia.org/wiki?curid=1538693" title="Tęgosz właściwy">
Tęgosz właściwy



</doc>
<doc id="1538695" url="https://pl.wikipedia.org/wiki?curid=1538695" title="Phormium tenax">
Phormium tenax



</doc>
<doc id="1538697" url="https://pl.wikipedia.org/wiki?curid=1538697" title="Zapalenie błony naczyniowej">
Zapalenie błony naczyniowej

Zapalenie błony naczyniowej (łac. "uveitis") – choroba narządu wzroku charakteryzująca się wysokim stopniem bolesności, mogąca prowadzić do całkowitego zaniewidzenia. Często nie udaje się jednoznacznie ustalić przyczyn zapalenia błony naczyniowej. U jego podłoża mogą leżeć schorzenia ogólne o podłożu reumatoidalnym (np. reaktywne zapalenie stawów, choroba Bechterewa), schorzenia metaboliczne (np. cukrzyca), choroby bakteryjne (np. gruźlica, kiła), obecność ognisk zakażenia (np. ogniska okołozębowe, zapalenie zatok przynosowych), kolagenozy i choroby odzwierzęce (toksokaroza, toksoplazmoza), łuszczyca. W przypadku rozpoznania ostrego zapalenia błony naczyniowej chory powinien być w trybie pilnym skierowany do lekarza okulisty.
Klasyfikacja.
Błona naczyniowa oka składa się z trzech części: tęczówki, naczyniówki i ciała(mięśnia rzęskowego). W zależności od tego, która część oka objęta jest zapaleniem, można wyróżnić 4 rodzaje uveitis:
Objawy.
Zapalenie przedniego odcinka błony naczyniowej.
W badaniu okulistycznym stwierdza się zadrażnienie rzęskowe gałki ocznej, obecność komórek zapalnych oraz osadów na śródbłonku rogówki.
Zapalenie środkowej części błony naczyniowej.
Zazwyczaj dotyczy tylko jednego oka.
Zapalenie tylnego odcinka błony naczyniowej.
Zapalenie błony naczyniowej może występować jako:
Przyczyny.
Istnieje wiele czynników powodujących zapalenie błony naczyniowej. U jego podłoża mogą też leżeć inne schorzenia.
Przyczyny niezakaźnego zapalenia błony naczyniowej najczęściej pozostają nieznane, zaś jego leczenie jest skomplikowane.

</doc>
<doc id="1538698" url="https://pl.wikipedia.org/wiki?curid=1538698" title="Polska na Zimowej Uniwersjadzie 2007">
Polska na Zimowej Uniwersjadzie 2007

Polskę na Zimowej Uniwersjadzie w Turynie reprezentowało 75 zawodników.

</doc>
<doc id="1538699" url="https://pl.wikipedia.org/wiki?curid=1538699" title="Runrig">
Runrig

Runrig – szkocki zespół folkowo-rockowy założony w 1973 roku. Zespół muzycznie jest zorientowany na rock, jednakże w warstwie tekstowej dominują orientacje folkowe. Zazwyczaj piosenki zespołu opowiadają o miejscach lub zdarzeniach unikatowych dla Szkocji, szkockiej historii czy polityce. Około jedną czwartą swoich utworów Runrig wykonuje w języku gaelickim.
Historia.
Runrig zaczynał w 1973 jako trzyosobowy zespół taneczno-wokalny grający na weselach i początkowo nazywał się „The Run Rig Dance Band”. Założycielami było dwóch braci – Rory i Calum MacDonald oraz ich przyjaciel Blair Douglas. Ich pierwszy publiczny występ miał miejsce w Kelvin Hall, w Glasgow.
Pierwszy album wydali w 1978, piąty album zaś, wydany w 1987, był pierwszym dla dużej wytwórni i ugruntował ich pozycję na muzycznym rynku.
18 sierpnia 2018 koncertem w Stirling zespół postanowił zakończyć karierę.

</doc>
<doc id="1538704" url="https://pl.wikipedia.org/wiki?curid=1538704" title="Woalka">
Woalka

Woalka – cienka, rzadka, przejrzysta tkanina do okrycia twarzy, najczęściej przymocowana do kapeluszy. Wykorzystywana jest jako ozdobny dodatek do stroju ślubnego lub pogrzebowego.

</doc>
<doc id="1538705" url="https://pl.wikipedia.org/wiki?curid=1538705" title="Lars Danielsson">
Lars Danielsson

Lars Danielsson (ur. 5 września 1958 w Göteborgu) – szwedzki kontrabasista jazzowy. Absolwent Konserwatorium w Göteborgu. Danielsson gra na kontrabasie, gitarze basowej oraz wiolonczeli.
W 1985 roku założył kwartet we współpracy z saksofonistą Dave'em Liebmanem, pianistą Bobo Stensonem oraz perkusistą Jonem Christensenem. Muzyk współpracował ponadto z takimi wykonawcami jak Trilok Gurtu, Kenny Wheeler, Jon Christensen, Leszek Możdżer, Zohar Fresco, Jack DeJohnette, Bob Berg, Bill Evans czy Randy Brecker.

</doc>
<doc id="1538707" url="https://pl.wikipedia.org/wiki?curid=1538707" title="La Mandria di Chivasso">
La Mandria di Chivasso



</doc>
<doc id="1538715" url="https://pl.wikipedia.org/wiki?curid=1538715" title="Chimik Kałusz">
Chimik Kałusz



</doc>
<doc id="1538716" url="https://pl.wikipedia.org/wiki?curid=1538716" title="Brama Lidzbarska w Bartoszycach">
Brama Lidzbarska w Bartoszycach

Brama Lidzbarska w Bartoszycach (niem. "Heilsberger Tor") – jedyna zachowana pozostałość murów miejskich, wybudowana w 1468 w stylu gotyckim, kilkukrotnie przebudowywana. Jedna z dominant w panoramie miasta.
Położenie.
Brama znajduje się w Bartoszycach w województwie warmińsko-mazurskim około 71 km na północ od Olsztyna. Położona jest w południowo-zachodniej części zabytkowego kompleksu Starego Miasta Bartoszyce.
Historia.
Brama Lidzbarska jest najstarszym świeckim, nie licząc bartoszyckich bab pruskich- zakwalifikowanych jako zabytek archeologiczny, zabytkiem w Bartoszycach.
Wybudowana prawdopodobnie w 1468 jako część średniowiecznych obwarowań miejskich, które zaczęto wznosić w 1353, a którymi już od XIV wieku otoczono miasto. Była jedną z trzech bram, obok Królewieckiej i Sąteczeńskiej (Młyńskiej).
Bramę na przestrzeni wieków wyposażono w dwa dzwony. Większy, ozdobiony liściem akantu oraz tarczą herbową z literami "N.S.", pochodzi z 1517 roku. Pierwotnie znajdował się w wieży bartoszyckiego ratusza, po którego zburzeniu w 1819 roku został przeniesiony do bramy. Mniejszy natomiast, zdobiony ornamentem rocaille, został odlany w 1767 roku.
W wieku XVIII wielokrotnie rozbudowywana, a w XIX wieku przerobiono obiekt na więzienie, które w murach bramy funkcjonowało od 1881 roku. Przypuszcza się, iż dzięki temu bramy nie rozebrano gdy przestała pełnić swą pierwotną funkcję.
W okresie powojennym, nieznacznie zniszczona i odbudowana nie pełniła żadnej publicznej funkcji, w latach 90. znajdował się w niej obiekt gastronomiczny. Obecnie brama pozostaje w bardzo dobrym stanie.
Architektura.
Brama Lidzbarska w Bartoszycach reprezentuje styl gotycki i jest wzniesiona z charakterystycznej czerwonej cegły z licznymi białymi wstawkami. Podobna jest do okolicznych kościołów wiejskich wzniesionych w okresie średniowiecza.
Wieża bramy jest kilkukondygnacyjna o nierównych kondygnacjach i symetrycznie rozmieszczonych, charakterystycznych małych oknach, które były wielokrotnie przebudowywane i przerabiane w XVIII i XIX. Znajdują się one w stożkowatych, gładkich i tynkowanych na biało wnękach.
Brama jest częściowo zintegrowana z przylegającymi do niej zabytkowymi mieszczańskimi kamienicami, które pełnią mieszkalno- usługowe funkcje.
Wnętrze bramy, które przez wieki było wielokrotnie przebudowywane, modernizowane i tynkowane obecnie nie posiada cech zabytkowych.
Zabytek.
W 1967 roku Brama Lidzbarska została wpisana do rejestru zabytków nieruchomych pod nr 753 (B/16) z 28 listopada 1967.

</doc>
<doc id="1538719" url="https://pl.wikipedia.org/wiki?curid=1538719" title="Cmentarz żydowski w Bartoszycach">
Cmentarz żydowski w Bartoszycach

Cmentarz żydowski w Bartoszycach – kirkut położony jest przy ul. Józefa Bema w Bartoszycach.
Nekropolia została założona około 1820 roku. Ostatni pogrzeb miał miejsce w 1939 roku Na jego terenie znajduje się pomnik pamiątkowy i kilka zniszczonych macew. Powierzchnia cmentarza – 0,15 ha.
Pierwsi Żydzi w Bartoszycach pojawili się w latach 1737–1753. W 1921 roku mieszkało tu 61 Żydów.

</doc>
<doc id="1538727" url="https://pl.wikipedia.org/wiki?curid=1538727" title="Nissyen">
Nissyen



</doc>
<doc id="1538728" url="https://pl.wikipedia.org/wiki?curid=1538728" title="Ołeksij Łukaszewycz">
Ołeksij Łukaszewycz

Ołeksij Łukaszewycz (ukr. Олексій Лукашевич; ur. 11 stycznia 1977 w Dniepropietrowsk) – ukraiński lekkoatleta, skoczek w dal.
Od kilkunastu lat odnosi liczne sukcesy na międzynarodowych arenach:

</doc>
<doc id="1538729" url="https://pl.wikipedia.org/wiki?curid=1538729" title="Karpatorusini">
Karpatorusini



</doc>
<doc id="1538730" url="https://pl.wikipedia.org/wiki?curid=1538730" title="Nagrody Britney Spears">
Nagrody Britney Spears

Wykaz nagród otrzymanych przez Britney Spears.

</doc>
<doc id="1538735" url="https://pl.wikipedia.org/wiki?curid=1538735" title="Dzięciur złotoczelny">
Dzięciur złotoczelny

Dzięciur złotoczelny ("Melanerpes aurifrons") – gatunek średniej wielkości ptaka z rodziny dzięciołowatych (Picidae). Występuje na terenach Ameryki Północnej – od południowo-środkowych Stanów Zjednoczonych po Nikaraguę.
Podgatunki i zasięg występowania.
Autorzy "Handbook of the Birds of the World" wyróżniają następujące podgatunki:
Międzynarodowy Komitet Ornitologiczny (IOC) do "Melanerpes aurifrons" zalicza tylko podgatunek nominatywny, pozostałe podgatunki wydziela do osobnego gatunku o nazwie dzięciur złotobrzuchy ("Melanerpes santacruzi").
Status.
Międzynarodowa Unia Ochrony Przyrody (IUCN) uznaje dzięciura złotoczelnego za gatunek najmniejszej troski (LC – "Least Concern") nieprzerwanie od 1988 roku. W 2017 roku organizacja Partners in Flight szacowała liczebność światowej populacji lęgowej na około 3 miliony osobników.

</doc>
<doc id="1538739" url="https://pl.wikipedia.org/wiki?curid=1538739" title="Chiński grzywacz">
Chiński grzywacz



</doc>
<doc id="1538742" url="https://pl.wikipedia.org/wiki?curid=1538742" title="Thomas Hardy (admirał)">
Thomas Hardy (admirał)

Thomas Hardy, 1 baronet (ur. 5 kwietnia 1769, zm. 20 września 1839 w Londynie) – brytyjski oficer marynarki wojennej. Dowodził HMS "Victory" podczas bitwy pod Trafalgarem. W 1837 awansowany do rangi wiceadmirała.

</doc>
<doc id="1538747" url="https://pl.wikipedia.org/wiki?curid=1538747" title="Grupo Capoeira Brasil">
Grupo Capoeira Brasil

Grupo Capoeira Brasil – organizacja zajmująca się nauczaniem i propagowaniem afro-brazylijskiej sztuki walki, capoeira. 
O Grupo Capoeira Brasil.
Organizacja została założona 14 stycznia 1989 roku w Rio de Janeiro, w Brazylii, przez 3 mestres (mistrzów): Paulão, Paulinho Sabiá i Boneco. Wszyscy trzej mistrzowie pochodzą z grupy Senzala, w której uzyskali stopnie mistrzowskie. Organizacja zrzesza mistrzów, profesorów i instruktorów, którzy nauczają w wielu stanach Brazylii oraz za granicą. Hierarchia w grupie określana jest na podstawie kolorowych cordão (sznurów - odpowiednik pasów we wschodnich sztukach walki). Jako pierwsza grupa wprowadziła czarne cordão, jako hołd dla Zumbi dos Palmares i wszystkich Murzynów, którzy są ważni w historii Capoeira. 

</doc>
<doc id="1538748" url="https://pl.wikipedia.org/wiki?curid=1538748" title="Rusini Szlachtowscy">
Rusini Szlachtowscy



</doc>
<doc id="1538750" url="https://pl.wikipedia.org/wiki?curid=1538750" title="Roman Szczurenko">
Roman Szczurenko

Roman Szczurenko (ukr. Роман Щуренко; ur. 14 września 1976) – ukraiński lekkoatleta, skoczek w dal.
Podczas wielu lat międzynarodowych startów osiągnął dwa wartościowe wyniki:

</doc>
<doc id="1538751" url="https://pl.wikipedia.org/wiki?curid=1538751" title="Mirosław Pych">
Mirosław Pych

Mirosław Krzysztof Pych (ur. 15 marca 1972 w Słubicach) - polski lekkoatleta, wielokrotny mistrz świata i paraolimpijski. Jest zawodnikiem słabowidzącym przez co rywalizuje w kategorii F12. Specjalizuje się w rzucie oszczepem. Dawniej również w pięcioboju i biegu na 100 metrów.
W 2012 ogłosił zakończenie kariery sportowej.

</doc>
<doc id="1538753" url="https://pl.wikipedia.org/wiki?curid=1538753" title="Swietłana Wasilenko">
Swietłana Wasilenko

Swietłana Wasilenko (ros. Светлана Василенко) - (ur. 24 stycznia 1956 w Kapustin Jar) - rosyjska pisarka.
Życiorys.
Córka oficera Armii Radzieckiej. Urodziła się w mieście Kapustin Jar w obwodzie astrachańskim, gdzie stacjonował jej ojciec. Miasta tego nie umieszczano go na mapach i nie miało własnej nazwy (poza kryptonimem Moskwa 400) gdyż w pobliżu znajdowała się baza z radzieckimi głowicami jądrowymi. 
Po ukończeniu szkoły średniej próbowała bez powodzenia zdawać na studia z zakresu psychologii. Przeniosła się do Moskwy, gdzie początkowo pracowała jako listonoszka, a następnie rozpoczęła studia w Instytucie Literackim im. M.Gorkiego, kończąc także w 1989 kurs dla scenarzystów. 
Zadebiutowała opowiadaniem "Za Sajgakami", opublikowanym w 1982, w magazynie "Literaturnaja uczoba" (Литературная учёба). Pod koniec lat 80. znalazła się w grupie "Nowe Amazonki", grupującej pisarki, które publikowały zbiory kobiecej poezji i prozy.
Jest laureatką Nagrody im. Siergieja Eisensteina. W 1991 otrzymała w Pradze nagrodę dla najlepszej książki europejskiej za powieść "Zwonkoje imja". Nagrodą czasopisma "Nowyj Mir" za najlepszą powieść wyróżniono kolejne dzieło pisarki - "Głuptaskę" (Дурочка). Książka ta ukazała się w Polsce, nakładem Wydawnictwa Czarne, w tłumaczeniu Jerzego Czecha. Książka ta znalazła się na liście siedmiu książek nominowanych do Literackiej Narody Europy Środkowo-Wschodniej Angelus.
Od 1996 pełni funkcję pierwszego sekretarza Związku Pisarzy Rosyjskich. Jest członkinią rosyjskiego PEN-Clubu.

</doc>
<doc id="1538754" url="https://pl.wikipedia.org/wiki?curid=1538754" title="Venice High School">
Venice High School

Venice High School – szkoła średnia w zachodnim Los Angeles w dzielnicy Mar Vista. 72-73% uczniów jest pochodzenia meksykańskiego i południowoamerykańskiego.
Media.
W szkole nakręcono część filmu "Grease" (jako "Rydell High School") i teledysk do "...Baby One More Time" Britney Spears. Przed budynkiem znajduje się posąg kobiety, do którego pozowała Myrna Loy, wtedy jeszcze uczennica.

</doc>
<doc id="1538757" url="https://pl.wikipedia.org/wiki?curid=1538757" title="Granica plastyczności">
Granica plastyczności

Granica plastyczności to wartość naprężenia, przy którym zaczynają powstawać nieodwracalne mikroskopijne odkształcenia plastyczne we wszystkich ziarnach lub naprężenie w którym występuje płynięcie metalu pod wpływem stałego obciążenia. Za umowne kryterium do określenia tej granicy przyjmuje się trwałe odkształcenie względne równe 0,002. Pomiędzy granicą sprężystości a granicą plastyczności rozciąga się obszar częściowej sprężystości (lub częściowej plastyczności). 
Granicę plastyczności określa się dla jednowymiarowego stanu naprężenia (najczęściej przy próbie rozciągania). Dla złożonego stanu naprężenia potrzebne jest odpowiednie kryterium uplastycznienia. 
Granica plastyczności jest często powiązana z wytrzymałością materiału.
Wyraźna granica plastyczności to cecha którą określa się materiały (np. niektóre stopy stali), dla których podczas statycznej próby rozciągania można zaobserwować na wykresie zależności naprężenie-odkształcenie wyraźną półkę plastyczną, czyli obszar znacznego przyrostu odkształceń przy niewielkich wahaniach naprężeń.

</doc>
<doc id="1538761" url="https://pl.wikipedia.org/wiki?curid=1538761" title="Potok spod Kopy">
Potok spod Kopy

Potok spod Kopy, błędnie Napoje (słow. "Napájadlový potok", niem. "Tränkenbach", węg. "Itatópatak") – potok płynący Doliną Przednich Koperszadów w słowackich Tatrach. Jest głównym ciekiem wodnym tej doliny. Źródło potoku znajduje się poniżej Przełęczy pod Kopą. Płynie na południowy wschód przez Bielską Rówień, dnem Doliny Przednich Koperszadów w kierunku środkowych partii Doliny Kieżmarskiej. Łączy się z Zielonym Potokiem Kieżmarskim (płynącym Doliną Kieżmarską z Zielonego Stawu Kieżmarskiego) na wysokości ok. 1320 m n.p.m. i razem tworzą największy strumień Doliny Kieżmarskiej – Białą Wodę Kieżmarską.
Nazwa potoku pochodzi od Bielskiej Kopy (oddzielającej Dolinę Przednich Koperszadów od Doliny Białych Stawów), pod którą ma swoje źródła. 
Szlaki turystyczne.
Czasy przejścia podane na podstawie mapy.

</doc>
<doc id="1538763" url="https://pl.wikipedia.org/wiki?curid=1538763" title="Kryterium uplastycznienia">
Kryterium uplastycznienia

Kryterium uplastycznienia albo inaczej warunek plastyczności umożliwia w wypadku złożonego stanu naprężenia określenie czy materiał przekroczył granicę plastyczności.
Bardziej znane warunki:
Kryterium uplastycznienia jest często tożsame z hipotezą wytężeniową, gdyż dla pewnej grupy materiałów osiągnięcie granicy plastyczności oznacza zniszczenie materiału.

</doc>
<doc id="1538764" url="https://pl.wikipedia.org/wiki?curid=1538764" title="Izanagi i Izanami">
Izanagi i Izanami



</doc>
<doc id="1538766" url="https://pl.wikipedia.org/wiki?curid=1538766" title="Karl Zeiner">
Karl Zeiner

Karl Friedrich Jakob Zeiner (ur. 5 października 1906 w Znaim, zm. ?) – zbrodniarz nazistowski, członek załogi niemieckich obozów koncentracyjnych Auschwitz-Birkenau i Dachau oraz SS-Unterscharführer. 
Z zawodu dentysta. Członek SS od 1 listopada 1938, NSDAP od 15 listopada 1938 i Waffen-SS od 26 maja 1941. Od 26 maja 1941 do sierpnia 1943 pełnił służbę w obozie Auschwitz-Birkenau. Początkowo Zeiner był wartownikiem, ale w styczniu 1943 został pracownikiem obozowej służby dentystycznej ("Zahnstation"). 4 czerwca 1943 przydzielono go również do służby sanitarnej SS. W sierpniu 1943 przeniesiono go do Dachau, gdzie pozostał do kwietnia 1945 i był tam również członkiem obozowej służby dentystycznej.
19 marca 1948 został skazany przez polski Sąd Okręgowy w Krakowie na 6 lat pozbawienia wolności. Zwolniony z więzienia w 1953.

</doc>
<doc id="1538767" url="https://pl.wikipedia.org/wiki?curid=1538767" title="Herb Libiąża">
Herb Libiąża

Herb Libiąża – jeden z symboli miasta Libiąż i gminy Libiąż w postaci herbu.
Wygląd i symbolika.
Herb przedstawia na tarczy dwudzielnej w słup w polu prawym czerwonym połowę białego piastowskiego orła, w polu lewym złotym czarną wieżę kopalni i jej białe zabudowania. W podstawie herbu na zielonej poprzecznej belce umieszczone są dwa złote kłosy.
W czole tarczy napis (srebrne litery w polu czarnym) „Libiąż”. Spotykana jest też wersja bez tego napisu.
Herb nawiązuje do górniczych korzeni Libiąża (KWK „Janina”, od 1907 r.), a kłosy i zieleń wskazują na rolniczy charakter gminy.
Historia.
Herb zatwierdzony przez Miejską Radę Narodową w 1968 został zaprojektowany przez Lecha Chwastowskiego, plastyka pracującego w dziale budowlanym kopalni „Janina”. Jest to typowy herb z okresu PRL, odbiegający od prawideł heraldyki.

</doc>
<doc id="1538777" url="https://pl.wikipedia.org/wiki?curid=1538777" title="Parafia Matki Bożej Jasnogórskiej w Bobrownikach">
Parafia Matki Bożej Jasnogórskiej w Bobrownikach

Parafia Matki Bożej Jasnogórskiej w Bobrownikach – rzymskokatolicka parafia należąca do dekanatu Łowicz-Katedra w diecezji łowickiej.
Miejscowości należące do parafii: Bobrowniki, Parma, Placencja i Polesie (część).
Parafia liczy ok. 1830 wiernych.
Historia.
W 1950 arcybiskup warszawski Stefan Wyszyński rozpoczął starania o pozwolenie na budowę nowej świątyni. Po uzyskaniu zgody w 1979, budowę, według projektu Janusza Kalberczyka, rozpoczęto 2 sierpnia 1980 roku. 17 maja 1981 biskup pomocniczy warszawski – Jerzy Modzelewski dokonał aktu wmurowania kamienia węgielnego, poświęconego przez papieża Jana Pawła II. Arcybiskup Józef Glemp poświęcił kościół 12 czerwca 1982, a 15 września 1982 – utworzył parafię.

</doc>
<doc id="1538785" url="https://pl.wikipedia.org/wiki?curid=1538785" title="Wasilij Djakow">
Wasilij Djakow

Wasilij Awraamowicz Djakow, ros. Василий Авраамович Дьяков (ur. 6 stycznia 1886 r. w stanicy Nowonikołajewskaja w Rosji, zm. w marcu 1945 r. w Gdańsku) – rosyjski wojskowy (generał major), współpracownik Legionu "Speer" podczas II wojny światowej
Ukończył doński korpus kadetów im. Aleksandra III, zaś w 1905 r. nikołajewską szkołę kawaleryjską. Służył w lejbgwardii kozackiego pułku kawalerii. Brał udział w I wojnie światowej jako dowódca 1 sotni pułku. W czerwcu 1917 r. awansował do stopnia pułkownika. Został zastępcą dowódcy pułku. W styczniu 1918 r. został aresztowany i uwięziony przez bolszewików. 15 marca tego roku został jednak uwolniony decyzją dowodzącego wojskiem Dońskiej Republiki Radzieckiej M. M. Smirnowa, z którym służył w lejbgwardii. Na pocz. kwietnia uczestniczył w antybolszewickim powstaniu Kozaków dońskich w Nowoczerkasku. W poł. maja wstąpił do nowo formowanego 1 pułku Kozaków dońskich, zostając jego dowódcą. 4 września objął dowództwo lejbgwardii kozackiego pułku kawalerii. 22 lutego 1919 r. został ranny w rękę podczas walk w rejonie stanicy Biełaja Kalitwa. 4 kwietnia tego roku awansował na generała majora. Od 6 października był dowódcą gwardyjskiej brygady 1 dywizji kawalerii Kozaków dońskich. 24 października objął dowództwo 1 dywizji kawalerii Kozaków dońskich. Od maja 1920 r. dowodził 2 dywizją kawalerii Kozaków dońskich. W poł. listopada tego roku wraz z resztkami wojsk białych ewakuował się na wyspę Lemnos. Stamtąd, rozkazem gen. Piotra N. Wrangla, został odkomenderowany na pocz. 1921 r. do Polski do tworzonej tam 3 armii. Miał zająć się formowaniem oddziałów spośród żołnierzy pochodzenia kozackiego. Po zakończeniu działań wojennych między Polakami i bolszewikami pozostał w Polsce. W 1924 r. zamieszkał w Gdańsku. Po ataku wojsk niemieckich na ZSRR 22 czerwca 1941 r., prowadził dla Legionu "Speer" w ramach organizacji Todt werbunek rosyjskich emigrantów na instruktorów dla szkolenia b. jeńców wojennych z Armii Czerwonej, a także na kierowców i personel techniczny dla kolumn samochodowych. Zmarł w marcu 1945 r. podczas ewakuacji miasta. Według części źródeł zginął w bombardowaniu miasta, według innych – na storpedowanym statku wywożącym uchodźców.
Linki zewnętrzne.
Biografia gen. Wasilija A. Djakowa (jęz. rosyjski)

</doc>
<doc id="1538787" url="https://pl.wikipedia.org/wiki?curid=1538787" title="Granica proporcjonalności">
Granica proporcjonalności

Granica proporcjonalności – maksymalne naprężenie, przy którym zachodzące odkształcenie jest proporcjonalne do wywołującego je naprężenia. Jest to granica liniowej sprężystości, a więc obowiązywania prawa Hooke’a. Granicę proporcjonalności w przypadku rozciągania określa się symbolem formula_1 w przypadku zginania – formula_2 a dla skręcania – formula_3 Dzięki określeniu tej wielkości możliwe jest wyznaczenie m.in. modułu Younga formula_4

</doc>
<doc id="1538792" url="https://pl.wikipedia.org/wiki?curid=1538792" title="Toina wenecka">
Toina wenecka

Toina wenecka, toja syberyjska ("Apocynum venetum" L.) – gatunek rośliny z rodziny toinowatych ("Apocynaceae"). Występuje w stanie dzikim w Azji Środkowej i Zachodniej, na Syberii, na Kaukazie, Krymie oraz w południowo-wschodniej Europie (Ukraina, Bułgaria, Albania, Włochy).
Zastosowanie.
Jest rośliną uprawianą, z której z łodyg otrzymuje się włókno odporniejsze na zerwanie od włókna bawełny. Jest odporne na procesy gnicia. 
Włókna toiny weneckiej są używane do wyrobu sieci rybackich, worków, sznurów, służą też jako dodatek do bawełny. Włókniste łodygi wykorzystywane są także do wyrobu papieru, płyt izolacyjnych i jako opał. Włoski nasienne także wykorzystywane są do wyrobu papieru, a także stosowane są jako materiał wyściółkowy.

</doc>
<doc id="1538794" url="https://pl.wikipedia.org/wiki?curid=1538794" title="Toja syberyjska">
Toja syberyjska



</doc>
<doc id="1538795" url="https://pl.wikipedia.org/wiki?curid=1538795" title="Apocynum venetum">
Apocynum venetum



</doc>
<doc id="1538802" url="https://pl.wikipedia.org/wiki?curid=1538802" title="International Lesbian and Gay Association">
International Lesbian and Gay Association



</doc>
<doc id="1538804" url="https://pl.wikipedia.org/wiki?curid=1538804" title="The Lord of the Rings">
The Lord of the Rings



</doc>
<doc id="1538805" url="https://pl.wikipedia.org/wiki?curid=1538805" title="LGL">
LGL



</doc>
<doc id="1538808" url="https://pl.wikipedia.org/wiki?curid=1538808" title="Stanisław Sienkiewicz (polityk)">
Stanisław Sienkiewicz (polityk)

Stanisław Kazimierz Sienkiewicz (ur. 3 października 1951 w Knyszynie, zm. 25 czerwca 2003) – polski polityk, rolnik, poseł na Sejm I kadencji.
Życiorys.
Ukończył w 1974 studia na Wydziale Rolnictwa Akademii Rolniczo-Technicznej w Olsztynie, specjalizując się w zakresie chemizacji rolnictwa. Pracował w rolnictwie.
W latach 1991–1993 sprawował mandat posła na Sejm I kadencji z listy Polskiego Stronnictwa Ludowego, wybranego w okręgu białostocko-suwalskim. Kandydował bez powodzenia w wyborach parlamentarnych w 1997 i do sejmiku podlaskiego w 2002. Zasiadał w regionalnych władzach PSL.

</doc>
<doc id="1538809" url="https://pl.wikipedia.org/wiki?curid=1538809" title="Safe Pass">
Safe Pass

Safe Pass – w Irlandii imienny dokument ze zdjęciem i datą ważności, o wymiarach 86×55 mm, wydawany przez Solas (w przeszłości przez Foras Áiseanna Saothair (FÁS)). Dokument ten jest potwierdzeniem, że dana osoba odbyła szkolenie z zakresu bezpieczeństwa i higieny pracy (Health and Safety Awareness Training Programme) w branży budowlanej. Safe Pass obowiązuje każdego, kto chce podjąć pracę w Irlandii w branży budowlanej, oraz wszystkich, którzy wkraczają na teren budowy. Dokument traci ważność po czterech latach od momentu wydania.
Mimo że szkolenie Safe Pass porównywalne jest do polskiego BHP to jednak nie jest uznawane przez FÁS jako podstawa do wydania dokumentu Safe Pass. W tym celu należy odbyć jednodniowy kurs zakończony testem. Kurs musi być asygnowany przez FÁS i zgłoszony odpowiednio wcześniej do ewidencji.

</doc>
<doc id="1538812" url="https://pl.wikipedia.org/wiki?curid=1538812" title="Młodzieżowy Chór „Kantele”">
Młodzieżowy Chór „Kantele”

Młodzieżowy Chór „Kantele” powstał 4 września 1987 roku z uczniowskiej inicjatywy Andrzeja Kurowskiego, syna Kazimierza Kurowskiego i Zofii Kurowskiej – pierwszej dyrygent chóru, która prowadziła chór aż do swojej śmierci 10 czerwca 1998 roku. Po tym zdarzeniu dyrygentem chóru została Pani Lilianna Zdolińska, która podczas rocznej pracy z zespołem przygotowała go do wystąpienia na Ogólnopolskim Konkursie Chórów w Bydgoszczy w 1998 roku i wraz z zespołem zdobyła tam Złoty Kamerton. Jeszcze w 1998 roku prowadzenie zespołu objął Roman I. Drozd. Od założenia zespołu do roku 2010 dyrektorem i menadżerem chóru był Kazimierz Kurowski. Od 2005 roku chórem zajmuje się Jolanta Otwinowska.
Wybrane osiągnięcia.
Ogólnopolski Konkurs Chórów a Capella Dzieci i Młodzieży w Bydgoszczy
Ogólnopolski Festiwal Pieśni Religijnej w Rumi
Ogólnopolski Festiwal Pieśni o Morzu w Wejherowie
Ogólnopolski Konkurs Chórów Młodzieżowych Brochnica 99
Międzynarodowy Festiwal Muzyki Chóralnej im. Feliksa Nowowiejskiego w Barczewie
Festiwal Kaszubski
2001 Nagroda Główna Ministerstwa Edukacji Narodowej
Ogólnopolski Przegląd Uczniowskich Kameralnych Zespołów Muzyki Dawnej „Schola Cantorum” w Kaliszu
Międzynarodowy Konkurs European Choir Games w Magdeburgu
Bałtycki Konkurs Chórów Pomerania Cantat w Słupsku

</doc>
<doc id="1538813" url="https://pl.wikipedia.org/wiki?curid=1538813" title="Zygmunt Srebrny">
Zygmunt Srebrny

Zygmunt Symcha Srebrny (ur. 9 grudnia 1860 w Warszawie, zm. w grudniu 1941 tamże) – polski otorynolaryngolog żydowskiego pochodzenia.
Życiorys.
Syn Hermana i Adeli z Cohnów. Ukończył V gimnazjum w Warszawie. Studiował na wydziale medycznym Cesarskiego Uniwersytetu Warszawskiego, który ukończył w 1885 roku. Następnie specjalizował się w Berlinie i Wiedniu. Praktykował jako otolaryngolog w Warszawie, wykonując pionierskie na ziemiach polskich zabiegi i wprowadzając nowe metody leczenia. Autor ponad 180 publikacji, w tym prac klinicznych, artykułów o tematyce ogólnolekarskiej i społecznej, życiorysów i wspomnień zmarłych lekarzy, recenzje. Przetłumaczył m.in. pracę Röntgena "O nowym rodzaju promieni" (1896). Był aktywnym działaczem towarzystw lekarskich, uczestniczył w ich zjazdach (również zagranicznych), pełnił funkcję prezesa Warszawskiego Towarzystwa Otolaryngologicznego i Polskiego Towarzystwa Medycyny Społecznej. Kilka towarzystw nadało mu członkostwo honorowe. W latach 1924–1939 był redaktorem naczelnym „Warszawskiego Czasopisma Lekarskiego”.
Podczas II wojny światowej został przesiedlony do getta warszawskiego, gdzie zmarł w grudniu 1941 roku.
Życie prywatne.
Od 23 maja 1886 roku żonaty z Felicją z Rozenfeldów, z którą miał dwie córki. Jego bratankiem był profesor filologii klasycznej Stefan Srebrny, drugi bratanek Jan został otolaryngologiem.

</doc>
<doc id="1538815" url="https://pl.wikipedia.org/wiki?curid=1538815" title="Zofia Rosenblum">
Zofia Rosenblum



</doc>
<doc id="1538823" url="https://pl.wikipedia.org/wiki?curid=1538823" title="Adolf Hackenjos">
Adolf Hackenjos

Adolf Hackenjos (ur. 6 lutego 1910 w Triberg im Schwarzwald, zm. ?) – zbrodniarz hitlerowski, jeden z funkcjonariuszy pełniących służbę w niemieckich obozach koncentracyjnych i SS-Unterscharführer. 
Z zawodu był kupcem i oberżystą. Członek personelu obozów Auschwitz-Birkenau, Buchenwald i Mittelbau-Dora. 11 marca 1948 został skazany przez polski sąd w Krakowie na 8 lat pozbawienia wolności. Zwolniony w 1954.

</doc>
<doc id="1538824" url="https://pl.wikipedia.org/wiki?curid=1538824" title="Krystyna Okazaki">
Krystyna Okazaki

Krystyna Józefa Okazaki (ur. 1 marca 1942 we Lwowie, zm. 1 grudnia 2008 w Warszawie) – polska doktor japonistyki, przez ponad 40 lat wykładowczyni Instytutu Orientalistycznego Uniwersytetu Warszawskiego i wiceprezeska Fundacji im. Takashimy, mającej na celu popularyzację kultury japońskiej oraz wspieranie rozwoju warszawskiej japonistyki. 
Życiorys.
Wielokrotnie wyjeżdżała do Japonii na staże naukowe, a także jako tłumacz z polskimi delegacjami rządowymi. Podczas wizyty prezydenta Lecha Wałęsy w Japonii w 1994 była pierwszym niejapońskim tłumaczem, jaki pojawił się w pałacu cesarskim.
W latach 1985–1987 pełniła funkcję zastępczyni dyrektora Instytutu Orientalistycznego, a w latach 1991–2000 oraz 2003–2006 kierowniczki Zakładu Japonistyki i Koreanistyki UW.
14 grudnia 2007 otrzymała z rąk ambasadora Japonii w Polsce Złote Promienie z Rozetą Orderu Wschodzącego Słońca za wkład w upowszechnianie badań japonistycznych i nauczania języka japońskiego, a w szczególności za promocję kultury japońskiej poprzez wykłady i prelekcje, badania nad literaturą Japonii oraz działalność translatorską.

</doc>
<doc id="1538825" url="https://pl.wikipedia.org/wiki?curid=1538825" title="Sikologos">
Sikologos

Sikologos (gr. Συκολόγος) – miejscowość w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Heraklion, w gminie Wianos. W 2011 roku liczyła 314 mieszkańców.
Miejscowość znajduje się około 81,5 km od Heraklionu. Miastami położonymi w pobliżu Sikologos są: Ano Wianos, około 16 kilometrów od osady oraz Jerapetra położona w odległości 28 km od osady.
Głównym zajęciem mieszkańców osady jest uprawa bananów oraz gajów oliwnych. Spora część mieszkańców osady mieszka także w okolicznych wsiach którymi są Psari Forada oraz Tertsa.
Etymologia nazwy miejscowości pochodzi ze starożytnego słowa Συκολόγος co oznacza „kolekcje fig”.

</doc>
<doc id="1538826" url="https://pl.wikipedia.org/wiki?curid=1538826" title="Kapustin Jar">
Kapustin Jar

Kapustin Jar (ros. "Капустин Яр") – kosmodrom i rakietowy poligon wojskowy w północno-zachodniej części Obwodu astrachańskiego.
W maju 1946 r. władze ZSRR podjęły decyzję o utworzeniu poligonu wojskowego podobnego do tego, którym dysponowali Amerykanie w Nowym Meksyku. Grupa kierowana przez gen. Wasilija Wozniuka spośród siedmiu rozważanych lokalizacji wybrała tę, znajdującą się w sąsiedztwie miasta Wołgograd w okręgu astrachańskim i niedaleko od wsi Kapustin Jar. Budowę pierwszych pól startowych powstającego doświadczalnego poligonu rakietowego rozpoczęto w 1946 roku. 3 czerwca 1947 Rada Ministrów ZSRR podjęła decyzję o rozpoczęciu budowy w tym właśnie miejscu głównego poligonu rakietowego. Pracami budowlanymi kierował gen. Wozniuk, on też został pierwszym komendantem poligonu.
1 października 1947 gen. Wozniuk przekazał do Moskwy informację o pełnej gotowości poligonu do wystrzeliwania pocisków balistycznych. Dwa tygodnie później do bazy przybyła pierwsza partia niemieckich pocisków A-4/V-2, którą specjaliści radzieccy zdołali zmontować ze znalezionych w fabrykach niemieckich części. Pierwszy start pocisku balistycznego z poligonu miał miejsce 18 października 1947 o 10.47 czasu moskiewskiego. Rakieta osiągnęła pułap 86 km i spadła w odległości 274 km od miejsca startu. W ciągu następnego miesiąca wystrzelono kolejnych 10-11 rakiet, z których 9 osiągnęło założony cel. Doświadczenie zdobyte po tych próbach zaowocowało w rok później uruchomieniem produkcji analogicznej pod względem konstrukcji rakiety R-1, która przeszła pomyślne próby jesienią 1948.
Do 1957 Kapustin Jar był jedynym miejscem startu radzieckich rakiet balistycznych (R-1, R-2, R-5, R-12, R-14) oraz ich odmian geofizycznych W-1A, W-1B, W-1W, W-1D, W-1E, W-2A, W-5A, W-11A itd. W czerwcu 1951 na poligonie podjęto próbę wystrzeliwania rakiet z psami na pokładzie. Za pomocą tych rakiet zrealizowano bogaty program badań atmosfery na wysokości 100-500 km, wykonano szereg lotów z obiektami biologicznymi w celu określenia wpływu nieważkości na żywe organizmy. Wyniki tych badań w zasadniczy sposób przyczyniły się do realizacji lotu Gagarina. Prowadzono także regularny sondaż atmosfery za pomocą serii rakiet meteorologicznych (MR-1, MMR-05, MMR-08). Na ten cel w północno-zachodniej strefie poligonu wydzielono obszar pod nazwą „Stacja Sondażu Atmosferycznego-Wołgograd”. W tym czasie miejsce to nie było umieszczane na mapach, a dawną nazwę miejscowości zastąpił wojskowy kryptonim Moskwa-400.
W lutym 1956 na poligonie Kapustin Jar pojawiły się rakiety z ładunkami jądrowymi typu R-5M. Rok później testowano międzykontynentalny pocisk R-12. 16 marca 1962 z poligonu rakietowego został przekształcony w kosmodrom – z poligonu wystrzelono sputnik Kosmos-1, stąd też startowały kolejne satelity serii Kosmos. Od końca lat 60. kosmodrom nabrał charakteru międzynarodowego. W latach 1963-1987 wystartowały stąd 83 satelity, na orbity o nachyleniu od 48,4° do 50,7°. Do 1973 stosowano wyłącznie rakietę Kosmos B, która startowała 60 razy (ostatni raz z Interkosmosem-9), w tym samym roku wprowadzono do użytku silniejszą rakietę Kosmos-C. Do końca 1987 przeprowadzono 24 starty, z czego jeden był nieudany, z powodu uszkodzenia stateczników rakiety. Przeważająca liczba satelitów startująca z tego terenu to były obiekty naukowo-badawcze, reszta to pojazdy eksperymentalne (np. Kosmos 1374, Kosmos 1445) i technologiczne. W tym kosmodromie zapoczątkowano praktyczną współpracę w ramach programu Interkosmos. Tu startowały satelity z tej serii o numerach: 1, 2, 3, 4, 5, 7, 9, 11 i 16. Port ten odwiedzili przedstawiciele Francji, Szwecji, i Indii, podczas startu satelitów Aurele, SRET, Signe, Aryabhata i Bhaskara. Po wystrzeleniu 22 czerwca 1988 satelity BOR-5, działalność kosmodromu została zawieszona.
Wznowienie startów z poligonu Kapustin Jar nastąpiło w 1998. Tym razem z kosmodromu wystrzeliwano przy pomocy rakiety Kosmos-1 satelity komunikacyjne (m.in. Megsat-0). W 2006 prowadzono w tym miejscu próby balistyczne pocisku Iskander-M.

</doc>
<doc id="1538827" url="https://pl.wikipedia.org/wiki?curid=1538827" title="Roza Simchowicz">
Roza Simchowicz

Roza Simchowicz (także Róża Simchowicz, Rozalia Simchowicz, ur. 1887 w Słupsku, zm. 1941 w Warszawie) – polska psycholog i pedagog żydowskiego pochodzenia.
Życiorys.
Ukończyła studia na uniwersytecie i instytucie pedagogicznym im. Jeana-Jacques’a Rousseau w Genewie. W 1921 roku została wykładowcą w żydowskim seminarium nauczycielskim w Wilnie. Później pracowała jako inspektor w Centralnej Żydowskiej Organizacji Szkolnictwa (CISZO) i jako współredaktorka miesięcznika „Nowa Szkoła”. 
Podczas II wojny światowej została przesiedlona do getta warszawskiego, gdzie opiekowała się najbiedniejszymi dziećmi. Pracowała w oddziale dzieci ulicy powstałym przy Centosie. Tam kierowała również referatem pracy kulturalnej w jidysz. Zajmowała się organizowaniem imprez kulturalnych dla dzieci oraz brała udział w akcji popularyzowania wśród dzieci książki żydowskiej. Zmarła na dur brzuszny, którym zaraziła się podczas opieki nad chorymi dziećmi. Emanuel Ringelblum w swoich "Notatkach z getta" poświęcił jej osobne wspomnienie zatytułowane „Roza Simchowicz – anioł na ziemi”.
Życie prywatne.
Siostra historyka Jakuba Simchowicza (Jacoba Simchoni, 1884-1926). 

</doc>
<doc id="1538828" url="https://pl.wikipedia.org/wiki?curid=1538828" title="Róża Simchowicz">
Róża Simchowicz



</doc>
<doc id="1538830" url="https://pl.wikipedia.org/wiki?curid=1538830" title="Rozalia Simchowicz">
Rozalia Simchowicz



</doc>
<doc id="1538834" url="https://pl.wikipedia.org/wiki?curid=1538834" title="Karl Hykes">
Karl Hykes

Karl Heinrich Hykes (ur. 27 stycznia 1910 w Ahlen, zm. ?) – zbrodniarz hitlerowski, jeden z funkcjonariuszy pełniących służbę w niemieckich obozach koncentracyjnych i SS-Unterscharführer. 
Z zawodu kupiec i księgowy. Przynależał do Deutsche Arbeitsfront (DAF) i Nationalsozialistische Volkswohlfahrt (NSV). Członek personelu obozów Auschwitz-Birkenau i Bergen-Belsen. 22 marca 1948 został skazany przez polski sąd w Krakowie na 8 lat pozbawienia wolności. Zwolniony 12 marca 1954 roku.

</doc>
<doc id="1538836" url="https://pl.wikipedia.org/wiki?curid=1538836" title="Nina Wörz">
Nina Wörz

Nina Wörz (ur. 14 listopada 1980 roku w Bremie), niemiecka piłkarka ręczna, reprezentantka kraju. Gra na pozycji środkowej rozgrywającej. W kadrze narodowej zadebiutowała w 1999 roku.
Od sezonu 2014/15 będzie występowała w węgierskim Siófok KC.
Życie prywatne.
Od 2010 r. żyje w związku homoseksualnym z Susann Müller, inną niemiecką piłkarką ręczną.

</doc>
<doc id="1538837" url="https://pl.wikipedia.org/wiki?curid=1538837" title="Primera División Colombiana">
Primera División Colombiana



</doc>
<doc id="1538841" url="https://pl.wikipedia.org/wiki?curid=1538841" title="University of Science and Technology">
University of Science and Technology



</doc>
<doc id="1538846" url="https://pl.wikipedia.org/wiki?curid=1538846" title="Trojeść amerykańska">
Trojeść amerykańska

Trojeść amerykańska ("Asclepias syriaca" L.) – gatunek rośliny z rodziny toinowatych (w systemie Reveala i APG II), w systemie Cronquista z rodziny trojeściowatych. Pochodzi z północno-wschodniej i północno-środkowej części Stanów Zjednoczonych oraz przyległych obszarów Kanady. We florze Polski antropofit zadomowiony, kenofit. Cenna roślina miododajna. Gatunek inwazyjny ujęty na liście inwazyjnych gatunków stwarzających zagrożenie dla Unii Europejskiej.
Biologia i ekologia.
Bylina, hemikryptofit. Kwitnie od kwietnia do czerwca. Wydziela trujący sok mleczny. Roślina zawiera do 10% kauczuku, a liście około 0,9% witaminy C.
Jest jedną z głównych roślin żywicielskich gąsienic motyla monarcha wędrownego.
Zastosowanie.
Sok mleczny rośliny zawiera duże ilości glikozydów, dlatego liście i torebki nasienne są trujące dla owiec, innych dużych ssaków oraz potencjalnie dla ludzi. Jednak młode pędy, młode liście, pąki kwiatowe i niedojrzałe owoce są jadalne na surowo. Roślinie przypisywano gorzki smak i dla jego usunięcia rekomendowano jej kilkukrotne parzenie we wrzątku przez minutę. Jednak zalecenia takie opublikowane przez Euella Gibbonsa w "Stalking the Wild Asparagus" (1962) wynikały prawdopodobnie z pomylenia tego gatunku z "Apocynum cannabinum". Trojeść amerykańska nie ma goryczy nawet spożywana na surowo i można ją gotować jak szparagi, bez specjalnego przetwarzania.
Podjęto nieudane próby przemysłowego wykorzystania produkcji gumy (z soku roślinnego) i włókna (z włosków nasiennych). Włókna trojeści z puchu nasiennego mają jedwabisty połysk. Włoski te były wykorzystane tradycyjnie jako wypełnienie gablot entomologicznych. Roślina została również zbadana pod kątem wykorzystania włókien łyka, które są zarówno mocne, jak i miękkie. Badania Departamentu Rolnictwa USA w latach 90. i 40. XX wieku wykazały, że trojeść amerykańska ma większy potencjał do komercyjnego przetworzenia niż jakakolwiek inna amerykańska roślina włóknista, z szacowanymi wydajnościami tak wysokimi jak konopie i jakością równie dobrą jak len. Zarówno włókna łykowe, jak i włoski nasienne były historycznie używane przez rdzennych Amerykanów do produkcji powrozów i tekstyliów.
Trojeść amerykańska była również uprawiana do produkcji ocieplenia płaszczy zimowych.

</doc>
<doc id="1538848" url="https://pl.wikipedia.org/wiki?curid=1538848" title="Asclepias syriaca">
Asclepias syriaca



</doc>
<doc id="1538851" url="https://pl.wikipedia.org/wiki?curid=1538851" title="Ulica Księcia Janusza w Warszawie">
Ulica Księcia Janusza w Warszawie

Ulica Księcia Janusza – ulica w dzielnicy Wola w Warszawie.
Opis.
Ulica rozpoczyna się przy skrzyżowaniu z ul. Górczewską jako przedłużenie ul. Jana Olbrachta a kończy się w połowie wiaduktu przechodzącym nad Aleją Obrońców Grodna, przechodząc w ul. Księcia Bolesława.
Nazwa, upamiętniająca Janusza I Starszego, została nadana w 1921.

</doc>
<doc id="1538853" url="https://pl.wikipedia.org/wiki?curid=1538853" title="Staffan Strand">
Staffan Strand

Staffan Strand (ur. 18 kwietnia 1976) – szwedzki lekkoatleta, skoczek wzwyż.
Od połowy lat 90. reprezentował Szwecję na międzynarodowych imprezach notując kilka wartościowych wyników :
Podobnie jak jego bardziej utytułowany kolega z reprezentacji – Stefan Holm zakończył karierę w 2008.

</doc>
<doc id="1538854" url="https://pl.wikipedia.org/wiki?curid=1538854" title="Klasyfikacja XYZ">
Klasyfikacja XYZ

Klasyfikacja XYZ – jedna z metod klasyfikacji zasobów według regularności zapotrzebowania na nie i dokładności prognozowania:
Inna wersja tej klasyfikacji zakłada podział według tempa zużycia lub sprzedaży:
Klasyfikacja ta bywa łączona z klasyfikacją ABC. W wyniku połączenia klasyfikacji ABC z XYZ powstaje 9 grup:

</doc>
<doc id="1538858" url="https://pl.wikipedia.org/wiki?curid=1538858" title="Bareja">
Bareja



</doc>
<doc id="1538861" url="https://pl.wikipedia.org/wiki?curid=1538861" title="Rikke Skov">
Rikke Skov

Rikke Erhardsen Skov (ur. 7 września 1980 w Viborgu) − duńska piłkarka ręczna, wielokrotna reprezentantka kraju. Gra na pozycji rozgrywającej. Obecnie występuje w duńskim Viborg HK. Wraz z reprezentacją Danii zdobyła złoty medal olimpijski w 2004 roku.
Życie prywatne.
Od 2006 r. żyje w homoseksualnym związku z Lotte Kiærskou, byłą duńska piłkarką ręczną. W 2011 r. obie zawodniczki zdecydowały się zarejestrować swój związek. Mają dwie córki: Karoline (ur. 2006) i Anna (ur. 2008).

</doc>
<doc id="1538862" url="https://pl.wikipedia.org/wiki?curid=1538862" title="Ryszard Ber">
Ryszard Ber

Ryszard Ber (ur. 2 lutego 1933 w Wilnie, zm. 27 maja 2004 w Bydgoszczy) – polski reżyser filmowy, telewizyjny oraz teatralny, scenarzysta.
Życiorys.
W 1951 zdał maturę w liceum im. Stanisława Staszica w Warszawie. Ukończył PWSTiF w Łodzi w 1955. Często podejmował się reżyserii utworów Stanisława Grochowiaka, Jarosława Abramowa-Newerlego i Wiesława Myśliwskiego. W latach 1989"–"91 był członkiem Komitetu Kinematografii.
Pochowany na cmentarzu parafialnym przy ul. Chojnickiej w Bydgoszczy.

</doc>
<doc id="1538863" url="https://pl.wikipedia.org/wiki?curid=1538863" title="Truszczelina drzewiasta">
Truszczelina drzewiasta



</doc>
<doc id="1538864" url="https://pl.wikipedia.org/wiki?curid=1538864" title="Międzynarodowe Stowarzyszenie Reklamy">
Międzynarodowe Stowarzyszenie Reklamy

IAA Międzynarodowe Stowarzyszenie Reklamy – Ogólnoświatowa organizacja reprezentująca wspólne działania reklamodawców, agencji reklamowych i mediów.
Historia.
Międzynarodowe Stowarzyszenie Reklamy zostało założone w 1938 r. w Nowym Jorku. Obecnie ma niemal sto oddziałów na całym świecie. Oddziały IAA w poszczególnych państwach tworzą własne programy, promując odpowiedzialność reklamy i broniąc swobody komunikacji marketingowej. 
Międzynarodowe Stowarzyszenie Reklamy w Polsce powstało w 1993 roku. Konsekwentnie budując prestiż branży reklamowej, działa na polach promujących profesjonalizm i współpracę podmiotów działających w ramach branży.
IAA prowadzi liczne kampanie informujące o istocie i zadaniach reklamy, przez co dowodzi, że reklama pobudza rozwój gospodarczy, stymuluje zdrową konkurencję i inspiruje aktywność rynkową. Wolność reklamy jest również wyznacznikiem wolności wyboru konsumentów.
Profesjonalne metody wypracowane w reklamie mogą i powinny być wykorzystywane także w realizacji cennych inicjatyw społecznych. Dlatego też IAA, w pełni rozumiejąc siłę, jaką dysponuje reklama, promuje i upowszechnia społecznie odpowiedzialny marketing. W tym celu realizowany jest obecnie program Marketing dla Przyszłości, który obejmuje następujące obszary działalności:
Cele.
Celem IAA jest działalność na rzecz wszechstronnego rozwoju reklamy, podnoszenia standardów etycznych i zawodowych w tej dziedzinie oraz rozszerzenia swobody komunikowania się producentów i konsumentów. 
Jednym z głównych celów stowarzyszenia jest podnoszenie standardów etycznych i zawodowych w branży reklamowej. Dobra reklama - to reklama uczciwa, rzetelna i profesjonalna. W swojej historii IAA wielokrotnie inspirowało i stymulowało powstawanie kodeksów, przepisów prawnych, badań i raportów na temat reklamy.
Do priorytetów Międzynarodowego Stowarzyszenia Reklamy IAA w Polsce należy nie tylko promowanie pozytywnego stosunku do reklamy i korzyści z niej płynących dla gospodarki wolnorynkowej ale i budowanie i utrzymywanie prestiżu komunikacji marketingowej.
Ponadto zadaniem Stowarzyszenia jest kreowanie płaszczyzn współdziałania agencji marketingowych, środków masowego przekazu i reklamodawców, a także obrona swobody wypowiedzi handlowej, a co za tym idzie - stwarzanie możliwości wyboru dla konsumenta. 
IAA stawia również na tworzenie samoregulacji w reklamie, zabieganie o powszechną akceptację kodeksów i norm, nadzór nad ich wdrażaniem i przestrzeganiem oraz pobudzanie profesjonalnego rozwoju reklamy przez edukację i szkolenia w dziedzinie komunikacji marketingowej. 
Międzynarodowe Stowarzyszenie Reklamy jest jedyną w Polsce organizacją zrzeszającą twórców reklam, reklamodawców oraz media. 
Działania, które podejmuje IAA na polskim rynku to:
Podstawowe standardy w branży- samoregulacja.
Samoregulacja w reklamie jest wyrazem przekonania, że w dziedzinie tej daleko bardziej niż restrykcyjność przepisów prawa, pożądane i pożyteczne jest wprowadzenie samoograniczeń podmiotów prowadzących działalność reklamową. Dbanie o faktyczne przestrzeganie zasad etycznych, uczciwość i legalność reklam przekłada się na kształtowanie pozytywnego wizerunku całej branży oraz zwiększenie zaufania do niej ze strony konsumentów. 
Tworzy także korzystne warunki dla propagowania zasad odpowiedzialnego społecznie biznesu. Solidarne opowiedzenie się po stronie samoregulacji wpływa pozytywnie na rozwój uczciwej konkurencji między samymi uczestnikami wszystkich etapów procesu reklamowego. Branżowe kodeksy etyczne i organizacje stojące na straży ich przestrzegania istnieją już we wszystkich państwach członkowskich UE. 
Podstawą sprawnego funkcjonowania samoregulacji jest zarówno dobrowolne przystąpienie do systemu szerokiego grona podmiotów działających w ramach branży, respektowanie przez nie orzeczeń o zgodności podejmowanych działań z Kodeksem Etyki wydawanych przez stosowny organ, jak też efektywność i szybkość tego organu. W Polsce ciałem tym jest powołana także przy zaangażowaniu IAA Rada Reklamy i funkcjonująca w jej ramach Komisja Etyki, składająca się z ekspertów oraz osób posiadających praktyczną wiedzę z zakresu reklamy i marketingu.
Prezesem IAA Polska jest Jacek Olechowski, dyrektorem generalnym Jerzy Minorczyk, a przewodniczącym rady nadzorczej Jakub Potrzebowski. Od kwietnia 2008 stanowisko wiceprezesa IAA Global ds. Strategii zajmuje Paweł Kowalewski.

</doc>
<doc id="1538865" url="https://pl.wikipedia.org/wiki?curid=1538865" title="Truszczelina południowa">
Truszczelina południowa



</doc>
<doc id="1538866" url="https://pl.wikipedia.org/wiki?curid=1538866" title="Moszeniec południowy">
Moszeniec południowy



</doc>
<doc id="1538869" url="https://pl.wikipedia.org/wiki?curid=1538869" title="Zębiełek andamański">
Zębiełek andamański

Zębiełek andamański ("Crocidura andamanensis") – gatunek ssaka z rodziny ryjówkowatych. Jest gatunkiem endemicznym, występuje na wyspie Andaman Południowy, należącej do Indii. Ssak ten został opisany przez Millera na podstawie jednego osobnika. Jest zwierzęciem aktywnym w nocy. Zamieszkuje tropikalne, wilgotne lasy wykorzystując za schronienie liście i ściółkę leśną. Gatunek ten jest zagrożony z powodu działalności człowieka na wyspie. Możliwe jest że siedlisko tego ssaka zostało zniszczone przez tsunami w 2004 r.

</doc>
<doc id="1538877" url="https://pl.wikipedia.org/wiki?curid=1538877" title="Precedens (album)">
Precedens (album)

Precedens – wydana 12 października 2000 roku płyta zespołu hip-hopowego Wzgórze Ya-Pa 3.
Nagrania dotarły do 42. miejsca listy OLiS.

</doc>
<doc id="1538880" url="https://pl.wikipedia.org/wiki?curid=1538880" title="Ai Fukuhara">
Ai Fukuhara

 – japońska tenisistka stołowa, dwukrotna medalistka igrzysk olimpijskich, medalistka mistrzostw świata.
Sukcesy.
"Na podstawie."

</doc>
<doc id="1538882" url="https://pl.wikipedia.org/wiki?curid=1538882" title="Mert Nobre">
Mert Nobre

Márcio Ferreira Nobre znany także jako Mert Nobre (ur. 6 listopada 1980 w Jateí) – piłkarz turecki pochodzenia brazylijskiego grający na pozycji napastnika.
Kariera klubowa.
Nobre urodził się w stanie Mato Grosso do Sul. Na początku swojej kariery piłkarskiej był zawodnikiem juniorskich zespołów klubów Paysandu SC Sport Club, Esporte Clube XV de Novembro, oraz Sport Club do Recife. Karierę profesjonalną rozpoczął w mieście Kurytyba w tamtejszym klubie Paraná Clube. W 2001 roku w wieku 21 lat zadebiutował w jego barwach w lidze brazylijskiej. W tamtym sezonie wywalczył z Paraną wicemistrzostwo stanowe, a sukces ten powtórzył także w 2002 roku. W 2003 roku wyjechał do Japonii i został zawodnikiem klubu tamtejszej J-League, Kashiwy Reysol, w której grał m.in. z rodakiem Ricardinho. Po rozegraniu 13 spotkań w lidze japońskiej wrócił do Brazylii i do końca roku grał w Cruzeiro Esporte Clube z miasta Belo Horizonte. W tamtym sezonie wywalczył zarówno mistrzostwo Brazylii, jak i zdobył Copa do Brasil, a także mistrzostwo stanu Minas Gerais.
Na początku 2004 roku Nobre przeszedł do tureckiego Fenerbahçe SK, w którym stał się podstawowym zawodnikiem. Tam stworzył atak z Pierre'em van Hooijdonkiem oraz Tuncayem Şanlım i zdobytymi 11 golami przyczynił się do wywalczenia przez stambulski zespół tytułu mistrza Turcji. W sezonie 2004/2005 był drugim najlepszym strzelcem (18 trafień) "Fener" po rodaku Alexie, a Fenerbahçe ponownie został mistrzem kraju. Natomiast w sezonie 2005/2006 był najskuteczniejszym zawodnikiem w zespole (17 bramek), a "Kanarki" tym razem zajęły drugie miejsce w lidze, za odwiecznym rywalem Galatasaray SK.
W sierpniu 2006 roku Nobre odszedł z Fenerbahçe, po tym jak miał być szóstym zagranicznym zawodnikiem w zespole i odszedł za 1,8 miliona euro do lokalnego rywala Beşiktaşu JK. W sezonie 2006/2007 stworzył linię ataku wraz z rodakiem Bobô i wywalczył wówczas wicemistrzostwo Turcji. Z kolei w 2008 roku zajął z Beşiktaşem 3. miejsce w tureckiej Superlidze.
W latach 2011-2013 Nobre grał w Mersin İdman Yurdu. W 2013 roku przeszedł do Kayserisporu. Następnie grał w FC Wil, a w 2015 trafił do Erzurumspor BB.
Obywatelstwo tureckie.
Latem 2006 roku Nobre otrzymał tureckie obywatelstwo i zmienił swoje personalia z Márcio Ferreira Nobre na Mert Nobre.

</doc>
<doc id="1538884" url="https://pl.wikipedia.org/wiki?curid=1538884" title="Márcio Nobre">
Márcio Nobre



</doc>
<doc id="1538885" url="https://pl.wikipedia.org/wiki?curid=1538885" title="Marcio Nobre">
Marcio Nobre



</doc>
<doc id="1538886" url="https://pl.wikipedia.org/wiki?curid=1538886" title="Aspidomorphus">
Aspidomorphus

Aspidomorphus – rodzaj jadowitego węża z podrodziny Hydrophiinae w rodzinie zdradnicowatych (Elapidae).
Zasięg występowania.
Rodzaj obejmuje gatunki występujące w Indonezji i Papui-Nowej Gwinei.
Systematyka.
Etymologia.
"Aspidomorphus": "aspis", ασπιδος "aspidos" „tarcza”; μορφη "morphē" „forma, kształt”.
Podział systematyczny.
Do rodzaju należą następujące gatunki:

</doc>
<doc id="1538887" url="https://pl.wikipedia.org/wiki?curid=1538887" title="Choroby dziedziczne">
Choroby dziedziczne



</doc>
<doc id="1538890" url="https://pl.wikipedia.org/wiki?curid=1538890" title="Instytut Politechniczny i Rolniczo-Leśny">
Instytut Politechniczny i Rolniczo-Leśny

Instytut Politechniczny i Rolniczo-Leśny – polska wyższa szkoła zawodowa, istniejąca w Puławach (ówczesna nazwa – Nowa Aleksandria) pod zaborem rosyjskim, w latach 1862–1869.
Instytut został utworzony na bazie Instytutu Gospodarstwa Wiejskiego i Leśnictwa (dawnego Agronomicznego) w Marymoncie koło Warszawy oraz Gimnazjum Realnego, mieszczącego się wcześniej w Pałacu Kazimierzowskim w Warszawie, z których do Puław przeniesiono personel i całe wyposażenie.
Mieścił się w przejętym przez rząd carski po powstaniu listopadowym Pałacu Czartoryskich, w którego pomieszczeniach wcześniej znajdował się Instytut Wychowania Panien, zwany też Instytutem Aleksandryjskim. Językiem wykładowym w nowej uczelni był język polski. Uczelnia składała się z 5 wydziałów: rolniczego, leśnego, mechanicznego, inżynierii cywilnej i chemiczno-górniczego. Studia na wydziale rolniczym i leśnym miały trwać 2 lata, a na pozostałych – 3 lata. W 1862, na pierwszy rok studiów, zapisało się 356 słuchaczy.
Zajęcia w uczelni trwały tylko 3 miesiące, gdyż po wybuchu powstania styczniowego władze rosyjskie zamknęły Instytut dla studentów w styczniu 1863. W krótkim okresie swojej działalności dydaktycznej instytut stał się ośrodkiem patriotycznej konspiracji młodzieży polskiej, a wielu jego studentów (m.in. Adam Chmielowski, czyli późniejszy Brat Albert, i Maksymilian Gierymski) wstąpiło do oddziału powstańczego Leona Frankowskiego.
Po przerwaniu działalności dydaktycznej Instytut kontynuował działalność naukową. Jednocześnie pojawił się projekt władz rosyjskich podzielenia Instytutu Politechnicznego i Rolniczo-Leśnego na 2 oddzielne uczelnie: Instytut Rolniczo-Leśny, z siedzibą nadal w Puławach, oraz Instytut Politechniczny, który miał być przeniesiony do Łodzi. Ostatecznie, na skutek sprzeciwu carskiego ministra oświaty Dmitrija Tołstoja, Instytut Politechniczny nie został powołany, a Instytut Politechniczny i Rolniczo-Leśny w Puławach przekształcono w 1869 w Instytut Gospodarstwa Wiejskiego i Leśnictwa z rosyjskim językiem wykładowym.

</doc>
<doc id="1538892" url="https://pl.wikipedia.org/wiki?curid=1538892" title="Tadeusz Jarmicki">
Tadeusz Jarmicki

Tadeusz Jarmicki (ur. 26 marca lub 26 maja 1908 w Tomsku, zm. 28 lipca 1982 we Wrocławiu) – księgarz, nauczyciel. 
Życiorys.
W 1911 znalazł się w Warszawie. Przed II wojną światową uczył się księgarstwa, a później pracował w firmie wydawniczo-księgarskiej Gebethner i Wolff. Uczęszczał do Szkoły Handlowej Zgromadzenia Kupców. 
Podczas okupacji niemieckiej do 1944 pracował wciąż u Gebethnera i Wolffa. Należał do podziemnej Warszawskiej Organizacji Wojskowej (ps. „Wand”). Później dołączył do ZWZ/AK. Redagował podziemne pismo „Patrolowiec”. Walczył w Powstaniu Warszawskim, 17 września został wzięty do niewoli. Wywieziony do Wrocławia, gdzie po upadku "Festung Breslau", już w październiku 1945 otworzył pierwszą w tym mieście księgarnię w kamienicy Pokoyhof przy ul.Krupniczej 13.
Mianowany w tym czasie kierownikiem referatu księgarskiego wrocławskiej delegatury Spółdzielni Wydawniczej „Czytelnik”. Nauczyciel w Technikum Księgarskim, popularyzator czytelnictwa, organizator wieczorów autorskich, w tym serii spotkań pod wspólną nazwą „Poniedziałków pod Arkadami” (inicjatywę tę, zapoczątkowaną w 1961 przez Jarmickiego, kontynuowano do końca 1981; przez ten czas odbyło się około 500 spotkań). Należał do Towarzystwa Miłośników Wrocławia.

</doc>
<doc id="1538893" url="https://pl.wikipedia.org/wiki?curid=1538893" title="Camilla Andersen">
Camilla Andersen

Camilla Røseler Andersen (ur. 5 lipca 1973 roku w Gentofte), była duńska piłkarka ręczna, wielokrotna reprezentantka kraju. Występowała na pozycji rozgrywającej. 
Wraz z reprezentacją Danii dwukrotnie zdobyła złoty medal olimpijski: w 1996 roku w Atlancie, w 2000 w Sydney. Karierę zawodniczą zakończyła w 2005 roku.
W reprezentacji Danii wystąpiła 194 razy, strzeliła 846 bramek.
Życie prywatne.
Jej rodzice: Gert Andersen i Toni Røseler Andersen oraz Charlotte Andersen (siostra bliźniaczka Camilli) również uprawiali piłkę ręczną. 
W latach 2000-2003 Camilla żyła w homoseksualnym związku małżeńskim z norweską piłkarką ręczną Mią Hundvin. Była związana również z Anją Andersen – duńską piłkarką ręczną.

</doc>
<doc id="1538900" url="https://pl.wikipedia.org/wiki?curid=1538900" title="The Age of Nero">
The Age of Nero

The Age of Nero – siódmy album studyjny norweskiej grupy black metalowej Satyricon, wydany w 2008 roku. Był to również ostatni album przed przerwą w działalności formacji w 2009 roku.
Realizacja.
Nagrania odbyły się w maju i czerwcu 2008 roku w Sound City Studios w Los Angeles w Kalifornii w Stanach Zjednoczonych. Podczas sesji zespół współpracował z producentem muzycznym Joe Barresim. 
Autorem wszystkich kompozycji i tekstów na płycie był Sigurd "Satyr" Wongraven, którego w procesie komponowania wspierał Snorre Ruch znany z formacji Thorns. Sigurd "Satyr" Wongraven o albumie:
Wydanie i promocja.
Wydawnictwo okazało się 3 listopada 2008 roku nakładem wytwórni muzycznej Roadrunner Records w wersji CD, w dwupłytowej edycji limitowanej digipak oraz w jako limitowany dwupłytowy box set. 
Album ukazał się również nakładem Indie Recordings w Norwegii 3 listopada 2008 roku w wersji CD, w dwupłytowej edycji limitowanej digipak oraz w jako limitowany dwupłytowy box set zawierający plakat oraz naklejkę. Wydawnictwo zadebiutowało na 18. miejscu listy Top Heatseekers w Stanach Zjednoczonych sprzedając się w przeciągu czterech miesięcy od premiery w nakładzie 6000 egzemplarzy. Z kolei w Norwegii album zadebiutował na 5. miejscu VG-lista. Był to najgorszy wynik od czasu wydanej w 1999 roku płyty "Rebel Extravaganza", która zadebiutowała na 32. w ojczyźnie Satyricon. 
W ramach promocji "The Age of Nero" 20 października 2008 roku został wydany singel "Black Crow on a Tombstone" do którego został zrealizowany również teledysk w reżyserii Ove Heiborga i Fredrika Kiosteruda.
W drugim kwartale 2009 roku zespół opuścił Victor Brandt, którego zastąpił Anders Odden. Przyczyną odejścia Brandt, który brał udział w nagraniach "The Age of Nero" były nieporozumienia na tle personalnym. W kwietniu i maju zespół odbył skandynawską trasę koncertową w ramach której promował "The Age of Nero". Zespół Satyricon był wspierany przez formacje Degradead i Zonaria. Ostatnią trasą koncertową promującą płytę była Finale In Black w 2009 roku, która również ostatnimi występami przed przerwą w działalności Satyricon. Koncerty formacji poprzedzały grupy Shining, Negura Bunget oraz Dark Fortress. Sigurd "Satyr" Wongraven o przerwie w działalności wypowiedział się następująco:
Recenzje.
Wydawnictwo spotkało się z niejednoznacznym przyjęciem ze strony krytyków muzycznych.
Natomiast Przemysław Jurek na łamach serwisu Nuta.pl zwrócił na nowoczesne brzmienie poszczególnych instrumentów oraz dobitność wokaliz Wongravena. Negatywnie o wydawnictwie wypowiedział się dziennikarz magazynu Teraz Rock - Jordan Babula, który napisał:
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1538901" url="https://pl.wikipedia.org/wiki?curid=1538901" title="Teresa Portugalska (hrabina Flandrii)">
Teresa Portugalska (hrabina Flandrii)

Infantka Teresa (ur. 1157 – zm. 1218 w Veurne, Flandria) – trzecia córka króla Portugalii, Alfonsa I i Mafaldy Sabaudzkiej.
Około 1183 roku, poślubiła Filipa Alzackiego, hrabiego Flandrii i Vermandois. Z powodu ogłaszania jej imienia, zostało ono zmienione na Matylda (Matilde, Matilda lub Mahaut),
Ceremonia zaślubin odbyła się w katedrze w Tournai, po śmierci pierwszej żony Filipa, Elżbiety z Vermandois, z którą nie miał potomstwa, dlatego hrabia potrzebował spadkobiercy, aby jego kraj nie dostał się we władanie Francji. Dzięki temu mariażowi i sojuszowi z Flandrią, nowo powstała Portugalia stała się rozpoznawalna w Europie. Wraz z Teresą, do Flandrii przybyło wielu portugalskich osadników, głównie kupców. Dzięki posagowi Infantki, Filip mógł rozpocząć wojnę z Francją, zakończoną w 1186 roku.
Teresa mieszkała w jednym z najbardziej luksusowym królewskim dworze w ówczesnej Europie, w którym to tworzył, objęty mecenatem Filipa, poeta Chrétien de Troyes – autor romansów rycerskich.
Jednak, podobnie jak Elżbieta, Teresa ne dała Filipowi potomka i po jego śmierci, w sierpniu 1191 roku, tron flandryjski objęła jego siostra Małgorzata, z mężem Baldwinem. Zaś Teresa ponownie wyszła za mąż, w 1193 roku, za Eudesa III, księcia Burgundii. W tym czasie, pośredniczyła, wraz z królem Francji, w zawarciu małżeństwa między Joanną, hrabiną Flandrii a bratankiem Teresy, Ferdynandem. W drugim małżeństwie, Teresa również nie doczekała się dzieci, co stało się powodem rozwodu między nią a Eudesem, gdyż ten chciał się ożenić z Alicją de Vergy.
Przez portugalskiego historyka, została opisana, jako: „kobieta pełna dumy i energii, jak jej babcia, Teresa z Leonu”.

</doc>
<doc id="1538902" url="https://pl.wikipedia.org/wiki?curid=1538902" title="Wielicka Woda">
Wielicka Woda

Wielicka Woda, również Wielicki Potok (słow. "Velický potok", niem. "Felker Wasser", "Felker Bach", węg. "Felkai-patak", "Felkai-víz") – główny ciek wodny Doliny Wielickiej w słowackich Tatrach Wysokich, wypływający z Długiego Stawu Wielickiego jako jego odpływ.
Potok na stałe pojawia się w Wielickim Ogrodzie (na wysokości ok. 1840 m n.p.m.), do tego momentu przez dłuższy czas płynie pod rumowiskiem. W okolicach Wielickiego Ogrodu przepływał niegdyś przez Kwietnicowy Staw. Na wysokim progu doliny, powyżej Wielickiego Stawu opada kaskadą zwaną Wielicką Siklawą, następnie wpada do tego stawu. Ponownie wypływa z jego południowego brzegu i dalej kieruje się na południowy wschód. Na wysokości Drogi Wolności opuszcza Tatry. Tuż powyżej szosy koryto Wielickiej Wody tworzy potężny, głęboko wcięty jar, którego zachodnia ściana tworzy ciągnące się przez kilkadziesiąt metrów i wysokie na również kilkadziesiąt osuwisko, wyraźnie widoczne nawet z Popradu, a zwane Żółtą Ścianą (słow. "Žltá stena") od barwy osuwiska. Poniżej szosy wpada do Wielickiej Wody jej pierwszy większy dopływ – potok Stos płynący z doliny Stos. Między Batyżowcami a Wielką wpada do niej największy, prawy dopływ – Batyżowiecki Potok, płynący z Doliny Batyżowieckiej. Nieopodal Spiskiej Soboty Wielicka Woda wpada do Popradu.

</doc>
<doc id="1538903" url="https://pl.wikipedia.org/wiki?curid=1538903" title="Tinetto">
Tinetto

Tinetto to włoska wyspa leżąca na Morzu Ligurskim. Jest najmniejszą wyspą archipelagu 3 blisko położonych siebie wysp (pozostałe to Palmaria i Tino) leżących na południe od stałego lądu, niedaleko miasta Portovenere. Od 1997 roku archipelag wraz z miastem Portovenere i Cinque Terre został wpisany na listę światowego dziedzictwa UNESCO.

</doc>
<doc id="1538904" url="https://pl.wikipedia.org/wiki?curid=1538904" title="Wielicki Potok">
Wielicki Potok



</doc>
<doc id="1538905" url="https://pl.wikipedia.org/wiki?curid=1538905" title="Austrelaps">
Austrelaps

Austrelaps – rodzaj węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Australii i Tasmanii. 
Systematyka.
Etymologia.
"Austrelaps": , "austri" „południe”; nowołac. "elaps" „wąż”, od "elops", ελοπος "elopos" „niemy”, tu w znaczeniu „jakiś rodzaj węża”.
Podział systematyczny.
Do rodzaju należą następujące gatunki: 

</doc>
<doc id="1538906" url="https://pl.wikipedia.org/wiki?curid=1538906" title="Nie pytaj o nią">
Nie pytaj o nią

Nie pytaj o nią – album Eldo, wydany 12 grudnia 2008 w wytwórni My Music.
Płytę promował utwór i teledysk o tej samej nazwie. Na płycie gościnnie wystąpił zespół HiFi Banda. Autorami bitów było pięciu producentów. Na płycie przeważa syntetyczne brzmienie. Tytuł płyty jest nawiązaniem do utworu „Nie pytaj o Polskę” Grzegorza Ciechowskiego (Obywatel GC).
Płyta dotarła do 9. miejsca listy OLiS w Polsce. W marcu 2011 roku album uzyskał status złotej płyty sprzedając się w nakładzie 15 000 egzemplarzy.
Eldo tak mówił o płycie: "Na albumie „Nie pytaj o nią” nie ma hitów do klubu i do radia. Nawet jeśli pierwszy raz w życiu nagrywałem pod muzykę o tempie 128 czy 110... Wkurzony przestrzenią publiczną i jej zaśmieceniem, napisałem gorzkie, ironiczne teksty pełne sarkazmu, ale i nadziei. Żadnych rad jak żyć, dużo opowieści jak żyję... 45 minut osobistych refleksji o ostatnich dwóch latach spędzonych z „nią”".

</doc>
<doc id="1538912" url="https://pl.wikipedia.org/wiki?curid=1538912" title="Międzyrzecze (rejon żydaczowski)">
Międzyrzecze (rejon żydaczowski)

Międzyrzecze (ukr.'Межиріччя) – wieś na Ukrainie. Należy do rejonu żydaczowskiego w obwodzie lwowskim i liczy 737 mieszkańców.
W II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Żydaczów w tymże powiecie i województwie. Po wojnie wieś weszła w struktury administracyjne Związku Radzieckiego.

</doc>
<doc id="1538914" url="https://pl.wikipedia.org/wiki?curid=1538914" title="Aigars Fadejevs">
Aigars Fadejevs

Aigars Fadejevs (ur. 27 grudnia 1975 w Valce) – łotewski lekkoatleta, chodziarz.
Duże sukcesy odnosił zarówno na 20:
jak i 50 kilometrów:
Rekordy życiowe.
Fadejevs jest nieoficjalnym rekordzistą świata w chodzie na 15 km (58:23).

</doc>
<doc id="1538917" url="https://pl.wikipedia.org/wiki?curid=1538917" title="Kulikowe Pole">
Kulikowe Pole



</doc>
<doc id="1538918" url="https://pl.wikipedia.org/wiki?curid=1538918" title="Cacophis">
Cacophis

Cacophis – rodzaj jadowitych węży z rodziny zdradnicowatych (Elapidae), obejmujący gatunki występujące w Australii.
Gatunki.
Do rodzaju należą następujące gatunki:

</doc>
<doc id="1538920" url="https://pl.wikipedia.org/wiki?curid=1538920" title="Człowiek z blizną (album)">
Człowiek z blizną (album)

Człowiek z blizną – album Masseya wydany w 2008 nakładem MTP Records.

</doc>
<doc id="1538921" url="https://pl.wikipedia.org/wiki?curid=1538921" title="AFI 100 Lat... Bohaterowie i złoczyńcy">
AFI 100 Lat... Bohaterowie i złoczyńcy

AFI 100 Lat...100 Bohaterowie i złoczyńcy – lista 100 największych filmowych bohaterów i złoczyńców (po 50) wybrana przez American Film Institute (AFI) w czerwcu 2003. Lista została ogłoszona na antenie telewizji CBS, a w roli prezentera, podczas trzygodzinnego programu, wystąpił austriacko-amerykański aktor filmowy Arnold Schwarzenegger, który również znalazł się na liście (zarówno jako bohater, jak i złoczyńca).
Ówczesna prezes AFI Emerita Jean Picker Firstenberg, odnosząc się do kształtu listy, przyznała, że może ona być „jedną z najbardziej prowokujących jak dotąd myśli”, dodając: „mamy nadzieję, że lista 50 największych bohaterów i 50 największych złoczyńców zainspiruje miłośników kina do zapoznania się z tymi niesamowitymi i często złożonymi postaciami z amerykańskiego filmu”.
Podczas wyboru listy gremium jurorów poproszono, aby uwzględnili następujące kryteria przy dokonywaniu wyboru:
Postacie prawdziwe.
W niektórych przypadkach postacie bohaterów i złoczyńców zostały wzorowane na prawdziwych postaciach:
Postać jednego z bohaterów, Jimmy’ego „Popeye’a” Doyle’a jest oparta na perypetiach prawdziwego detektywa Eddiego Egana. Z kolei postać złoczyńcy Normana Batesa wzorowana jest na podstawie życia seryjnego mordercy Eda Geina.

</doc>
<doc id="1538927" url="https://pl.wikipedia.org/wiki?curid=1538927" title="Eugene Debs">
Eugene Debs

Eugene Victor Debs (ur. 5 listopada 1855 w Terre Haute, zm. 20 października 1926 w Elmhurst) – amerykański przywódca związkowy, socjalista, jeden z członków założycieli Industrial Workers of the World (IWW), kandydat na prezydenta Stanów Zjednoczonych z ramienia Partii Socjaldemokratycznej w 1900, a następnie Socjalistycznej Partii Ameryki w 1904, 1908, 1912 i 1920.
Życiorys.
Jego rodzicami byli Jean Daniel i Marguerite Mari Bettrich Debsowie, emigranci z Colmaru w Alzacji. Początkowo Debs (z zawodu palacz lokomotywy) był członkiem Partii Demokratycznej w Stanach Zjednoczonych, z ramienia tej partii został wybrany do Zgromadzenia Generalnego stanu Indiana. Współpracował z kilkoma małymi związkami zawodowymi (m.in. Brotherhood of Locomotive Firemen), a następnie znacząco przyczynił się do powstania American Railway Union (ARU), pierwszego związku zawodowego w przemyśle Stanów Zjednoczonych, który przez dłuższy czas był największą amerykańską organizacją tego typu. Jako członek ARU Debs uczestniczył w słynnym strajku w zakładach przemysłowych Pullmana w Chicago w 1894, krwawo stłumionym przez wojsko na rozkaz prezydenta Grovera Clevelanda, w wyniku czego został aresztowany i uwięziony. Pod wpływem więziennej lektury dzieł Karola Marksa poglądy polityczne Debsa zaczęły ewoluować w stronę socjalizmu. Po uwolnieniu w 1895 zaangażował się w działalność polityczną w Partii Socjaldemokratycznej, z której ramienia został w 1900 kandydatem na urząd prezydenta Stanów Zjednoczonych i w głosowaniu powszechnym otrzymał 87 945 głosów (0,6% poparcia). W następnych latach wielokrotnie kandydował w wyborach, otrzymując 6% poparcia (901 551 głosów) w 1912, co było najwyższym wynikiem w historii partii. Mimo tego sukcesu Debs pozostawał nieufny wobec systemu wyborczego, koncentrując swoją energię na organizowaniu pracowników w związki zawodowe i konsolidacji klasy robotniczej, która w jego rozumieniu powinna zorganizować, wyedukować i oswobodzić się samodzielnie.
27 czerwca 1905 w Chicago Eugene Debs wspólnie z innymi przywódcami związkowymi, socjalistami i anarchistami utworzył wielki związek zawodowy Industrial Workers of the World (IWW), mający zjednoczyć klasę robotniczą i odwołujący się w swoich założeniach do rewolucyjnego syndykalizmu. Radykalizm IWW doprowadził po kilku latach do ostrego konfliktu z Socjalistyczną Partią Ameryki, a zwłaszcza jej skrzydłem przywiązanym do parlamentaryzmu, z którym utożsamiani byli m.in. Victor Berger i Hillquit Morris. W 1908 podczas IV zjazdu IWW usunięto z szeregów związku niektórych socjalistów i pod wpływem Williama "Big Billa" Haywooda odrzucono metody walki politycznej, uznając za jedyne środki działania akcje bezpośrednie – sabotaż i strajk. Debs sympatyzował z obiema stronami sporu, ale kiedy umiarkowane skrzydło doprowadziło do dymisji Haywooda z władz partii, nie opowiedział się po jego stronie, oskarżając IWW o skłonności do anarchii. Niemniej zachował z nim przyjazne stosunki.
Debs był pacyfistą, dlatego 16 czerwca 1918 wygłosił antywojenne przemówienie w Canton, po którym pod zarzutem pogwałcenia przepisów 
ustawy o zwalczaniu działalności wywrotowej został aresztowany i skazany na 10 lat pozbawienia wolności. 18 września 1918 wygłosił przed sądem słynną mowę, w trakcie której powiedział m.in.:
I said then, and I say now, that while there is a lower class, I am in it, and while there is a criminal element I am of it, and while there is a soul in prison, I am not free.
13 kwietnia 1919 Debs został osadzony w więzieniu federalnym w Atlancie. W jego obronie Charles Ruthenberg zorganizował 1 maja wspólny marsz związkowców, socjalistów, anarchistów i komunistów w Cleveland, który przerodził się w gwałtowne zamieszki. Siedząc w więzieniu Debs kandydował w 1920 na prezydenta, otrzymując rekordową liczbę 913 664 głosów (6,4% poparcia). Napisał też szereg prac krytycznych wobec systemu penitencjarnego, zebranych później w książce i opublikowanych po jego śmierci. Prokurator generalny A. Mitchell Palmer, przestraszony złym stanem zdrowia Debsa, zwrócił się do prezydenta Woodrowa Wilsona z prośbą o ułaskawienie więźnia. Wilson odpowiedział "Nigdy!" i napisał "Odmowa" na podaniu. 25 grudnia 1921 republikański prezydent Warren Harding ułaskawił Debsa i przyjął go w Białym Domu. W 1924 Eugene Debs został zgłoszony do Pokojowej Nagrody Nobla przez fińskiego komunistę Karla H. Wiika. Jesienią 1926 schorowany Debs udał się do sanatorium w Elmhurst w stanie Illinois. Zmarł 20 października 1926 w wieku 70 lat. Przeszedł do historii amerykańskiej lewicy jako charyzmatyczny mówca i przywódca, który doprowadził do zbudowania lewicowej opozycji wobec polityki wielkich korporacji i uczestnictwa Stanów Zjednoczonych w I wojnie światowej, choć sam nie czuł się wygodnie w roli lidera i wzywał swoich zwolenników do samodzielnych działań.

</doc>
<doc id="1538929" url="https://pl.wikipedia.org/wiki?curid=1538929" title="Chalerm Yubamrung">
Chalerm Yubamrung

Chalerm Yubamrung (ur. 10 czerwca 1948), tajski polityk, minister zdrowia od września do grudnia 2008, były minister sprawiedliwości i spraw wewnętrznych.
Życiorys.
Chalerm Yubamrung ukończył studia prawnicze na Uniwersytecie Ramkhamhaeng. W czasie swojej kariery zawodowej zajmował stanowisko szefa Kolei Państwowych Tajlandii.
W latach 1988-1990 pełnił funkcję ministra w kancelarii premiera Chatichaia Choonhavana. Od listopada 1990 do lutego 1991 był wiceministrem edukacji w jego gabinecie. Po wojskowym zamachu stanu w Tajlandii w 1991 wyjechał do Danii, gdzie uzyskał azyl polityczny. W 1995 został ministrem sprawiedliwości, a w 1996 wiceministrem spraw wewnętrznych.
Od 6 lutego 2008 do sierpnia 2008 pełnił funkcję ministra spraw wewnętrznych w gabinecie premiera Samaka Sundaraveja. 24 września 2008 objął urząd ministra zdrowia w gabinecie premiera Somchaia Wongsawata. Po wykluczeniu premiera Wongsawata z życia politycznego nakazem Sądu Konstytucyjnego 2 grudnia 2008, Yubamrung zachował stanowisko ministra zdrowia w rządzie tymczasowym Chaovarata Chanweerakula.
Chalerm Yubamrung był członkiem partii "Thai Rak Thai", a następnie Partii Władzy Ludu (PPP).

</doc>
<doc id="1538931" url="https://pl.wikipedia.org/wiki?curid=1538931" title="Mudżun">
Mudżun

Mudżun – w historycznej literaturze arabskiej to frywolne, erotyczne miniatury literakie. Zawierają treści ocierające się o pornografię zarówno w wydaniu heteroseksualnym jak i homoseksualnym. Język tych utworów nasycony jest bogatym słownictwem erotycznym.

</doc>
<doc id="1538932" url="https://pl.wikipedia.org/wiki?curid=1538932" title="Lista stacji kolei w Wellington">
Lista stacji kolei w Wellington

System kolei w Wellington posiada łącznie ponad 71 stacji rozlokowanych na 8 liniach, z czego dzisiaj czynnych jest 50 stacji na 4 liniach. Wszystkie linie kolejowe zbiegają się na stacji Wellington (ang. Wellington Railway Station). Wellington jest jedynym miastem w Nowej Zelandii posiadającym elektryczne pociągi pasażerskie.
Wszystkie budynki stacji, z wyjątkiem Petone, Waterloo i Wellington są własnością Tranz Metro – operatora należącego do spółki KiwiRail. Rada Regionu Wielkiego Wellington (ang.: "Greater Wellington Regional Council") jest właścicielem Petone i Waterloo, a KiwiRail wkrótce stanie się właścicielem Wellington. Infrastruktura kolei jest własnością ONTRACK. Wszystkie stacje obsługuje Tranz Metro; stacje Paraparaumu i Wellington są ponadto obsługiwane przez Capital Connection i Overlandera – pociągi należące do Tranz Scenic, a stacja Porirua przez Overlandera.
Wszystkie współczesne stacje w regionie Wellington mają perony, z których większość została zaprojektowana pod 9-car DM/D EMUs. Wyjątek stanowi stacja Wairarapa (która ma peron długi na tyle, by pomieścić 3 lub 7 car sets z SW-class składu/wagonu) i na Johnsonville Line, która w przeważającej większości ma perony przeznaczone dla składów 4-car.
Propozycje zmian w kolei.
Jest kilka propozycji stworzenia nowych stacji, które mają powstać wzdłuż istniejących linii.
Paraparaumu Line.
Greater Wellington’s Western Corridor Plan (pol.: "Plan Zachodniego Korytarza Wielkiego Wellinton") został powołany w celu rozinięcia/udoskonalenia obsługi kolejowej w strefie Kapiti, włączając dwie nowe stacje: Raumati (proponowane ukończenie budowy w 2009 r.) znajdującej się na południu Paraparaumu, prawdopodobnie niedaleko na północ od przecięcia się autostrady State Highway 1 i Poplar Avenue; oraz Lindale (proponowane ukończenie budowy w 2010 r.), będącej częścią większego węzła transportowego położonego na północ od Paraparaumu. Jednakże niedawne decyzje Rady Regionalnej zainwestowania jej funduszy i zasobów w elektryfikację i podwojenia toru do Waikanae oraz udoskonalenie stacji Paraparaumu and Waikanae oznacza, że to rozwiązanie nie będzie brane pod uwagę i nie powstaną nowe stacje przed 2010 r. Komitet transportu pasażerskiego Rady Regionu polecił także, by elektryfikację przedłużyć do Waikanae, przyłączając istniejącą stację do sieci kolejowej Wellington – chociaż "Western Corridor Plan" nie przewiduje takiego przypadku w ciągu następnych 20 lat, komitet teraz polecił, by zostało to ukończone przed 2010 r.
Następujące stacje są także proponowane, ale nie są oficjalnie uznawane:
Proponowane jest także zamknięcie stacji Redwood lub Takapu Road oraz Pukerua Bay lub Muri w celu zredukowania czasu przejazdu przez zredukowanie liczby postojów. Tej sugestii nie uwzględnia "Plan".
Hutt Valley Line.
Greater Wellington’s Hutt Corridor Plan został powołany do tego, by zaprojektować i wdrożyć przedłużenie elektryfikacji i obsługi północnej części Upper Hutt, wliczając nowe stacje w Timberlea i Cruickshank Road. Te stacje nie są planowane do budowy przed końcem 2016 r.

</doc>
<doc id="1538937" url="https://pl.wikipedia.org/wiki?curid=1538937" title="Demansia">
Demansia

Demansia – rodzaj jadowitego węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące na Nowej Gwinei (Indonezja i Papua-Nowa Gwinea) i Australii. 
Systematyka.
Podział systematyczny.
Do rodzaju należą następujące gatunki: 

</doc>
<doc id="1538941" url="https://pl.wikipedia.org/wiki?curid=1538941" title="Jan Kurowicki">
Jan Kurowicki

Jan Kurowicki (ur. 11 października 1943 w Baranowiczach, zm. 11 października 2017 w Jeleniej Górze) – polski filozof, krytyk literacki, poeta, eseista i prozaik, profesor nauk humanistycznych, nauczyciel akademicki Uniwersytetu Zielonogórskiego, Uniwersytetu Wrocławskiego i Uniwersytetu Ekonomicznego we Wrocławiu.
Życiorys.
W 1966 ukończył studia na Wydziale Filozoficznym Uniwersytetu Warszawskiego. Debiutował jako poeta w 1966 na łamach tygodnika „Kultura”. W 1969 uzyskał stopień doktora za rozprawę "Literatura XX w. w perspektywie antropologii filozoficznej". W 1974 został doktorem habilitowanym na podstawie dorobku naukowego oraz rozprawy "Próba społecznej charakterystyki poznania". W 1983 otrzymał tytuł profesora nauk humanistycznych. Został nauczycielem akademickim Uniwersytetu Wrocławskiego, a potem Uniwersytetu Zielonogórskiego. Objął funkcję kierownika Katedry Nauk Społecznych Akademii Ekonomicznej im. Oskara Langego we Wrocławiu na Wydziale Gospodarki Regionalnej i Turystyki w Jeleniej Górze.
Od 6 lutego 2010 był przewodniczącym Sądu Koleżeńskiego Polskiego Towarzystwa Hegla i Marksa, a od 6 stycznia 2016 przewodniczącym Głównej Komisji Rewizyjnej Stowarzyszenia Marksistów Polskich. 20 kwietnia 2006 w Domu Literatury w Warszawie otrzymał nagrodę UNESCO w dziedzinie krytyki literackiej za całokształt pracy twórczej.
Pochowany na Nowym Cmentarzu w Jeleniej Górze-Cieplicach.

</doc>
<doc id="1538948" url="https://pl.wikipedia.org/wiki?curid=1538948" title="Maná">
Maná

Maná – meksykański zespół powstały w 1978 w Guadalajarze.
Zespół zdobył cztery Grammy Awards, pięć Latin Grammy Awards, pięć MTV Video Music Awards Latin America, trzy Premios Juventud award, pięć Billboard Latin Music Awards i dwanaście Premios Lo Nuestro awards.

</doc>
<doc id="1538950" url="https://pl.wikipedia.org/wiki?curid=1538950" title="John Hunter (gubernator)">
John Hunter (gubernator)

John Hunter (ur. 29 sierpnia 1737 w Leith, zm. 13 marca 1821 w Londynie) – brytyjski wojskowy i administrator kolonialny, drugi gubernator Nowej Południowej Walii.
Życiorys.
Jego ojciec był kapitanem we flocie handlowej. John podjął studia na Uniwersytecie Edynburskim, ale szybko porzucił je, aby wstąpić do Royal Navy. Brał udział m.in. w wojnie o niepodległość USA. W 1780 uzyskał szlify oficerskie. W 1787 został zastępcą Arthura Phillipa jako dowódcy ekspedycji mającej założyć kolonię karną w Nowej Południowej Walii i tym samym zapoczątkować europejskie osadnictwo na kontynencie australijskim. Przebywał na Antypodach do 1792, po czym powrócił do Anglii.
Po rezygnacji Phillipa, w styczniu 1794 został mianowany nowym gubernatorem kolonii, jednak faktycznie rozpoczął urzędowanie dopiero we wrześniu następnego roku. Jego kadencja upłynęła pod znakiem niezwykle utrudniających rządzenie sporów między dwoma bardzo wpływowymi oficerami: zastępcą gubernatora Fracisem Grosem oraz Johnem Macarthurem. Jako część walki o władzę w kolonii, do Londynu słano anonimy opisujące rzekome nadużycia Huntera. W listopadzie 1799 zapadła decyzja o jego dymisji – z powodu opóźnień w komunikacji dowiedział się o niej w kwietniu 1800 roku. Po powrocie do kraju starał się oczyścić swe dobre imię, co do pewnego stopnia mu się udało – w 1807 został awansowany na kontradmirała, a w 1810 na wiceadmirała. Ostatnie lata życia spędził w Londynie, gdzie również zmarł. Na jego cześć nazwane zostały w Nowej Południowej Walii rzeka oraz dolina.

</doc>
<doc id="1538951" url="https://pl.wikipedia.org/wiki?curid=1538951" title="Witalij Fedoriw">
Witalij Fedoriw

Witalij Mykołajowycz Fedoriw, ukr. Віталій Миколайович Федорів (ur. 21 października 1987 we wsi Międzyrzecze w obwodzie lwowskim, Ukraińska SRR) – ukraiński piłkarz grający na pozycji obrońcy, reprezentant Ukrainy.
Kariera piłkarska.
Kariera klubowa.
Witalij Fedoriw rozpoczynał karierę w rodzinnej wsi Międzyrzecze koło Żydaczowa występując w miejscowej drużynie. Próbował wstąpić do Internatu Sportowego we Lwowie, ale nie udało się. Pojechał do Iwano-Frankiwska i wstąpił tam do Technikum Kultury Fizycznej, gdzie uczył się 3 lata. Podczas jednego z towarzyskich spotkań z rówieśnikami z Kijowa został zauważony przez skautów Dynama Kijów i zaproponowali trenować się w dynamowskiej akademii piłkarskiej. Tak w 2002 Witalij Fedoriw trafił do Dynama. Trenował się w grupie Wiktora Kaszczeja, występował w trzeciej, a potem w drugiej drużynie Dynama Kijów. W 2006 zadebiutował w podstawowej jedenastce Dynama Kijów. W połowie sierpnia 2008 został wypożyczony do rosyjskiego klubu Amkar Perm, a 1 grudnia 2008 podpisał kontrakt z klubem Amkar Perm. W grudniu 2011 po wygaśnięciu kontraktu z Amkarem opuścił permski klub. Na początku 2012 jako wolny agent podpisał kontrakt z Krywbasem Krzywy Róg, w którym występował do lata 2013. W lipcu 2014 przeszedł do FK Spartaks Jurmała. Podczas przerwy zimowej sezonu 2014/15 przeszedł do Howerły Użhorod. W lipcu 2015 podpisał kontrakt z Olimpikiem Donieck. 22 lutego 2018 został piłkarzem Olimpijca Niżny Nowogród. 26 grudnia 2019 za obopólną zgodą kontrakt został rozwiązany.
Kariera reprezentacyjna.
Witalij Fedoriw 6 lutego 2008 debiutował w reprezentacji Ukrainy w spotkaniu towarzyskim z reprezentacją Cypru, wchodząc na ostatnie 15 minut.

</doc>
<doc id="1538954" url="https://pl.wikipedia.org/wiki?curid=1538954" title="Teresa Portugalska (królowa Leónu)">
Teresa Portugalska (królowa Leónu)

Teresa Portugalska (ur. 1181 w Coimbrze, zm. 18 czerwca 1250 w Lorvão) – infantka portugalska, córka króla Portugalii Sancha I i Dulce Berenguer, żona króla Leónu Alfonsa IX, benedyktynka oraz błogosławiona Kościoła katolickiego.
Życiorys.
Teresa była matką trzech dzieci Alfonsa, lecz ich małżeństwo zostało uznane z nieważne (byli kuzynostwem), Teresa powróciła do Lorvão, gdzie założyła benedyktyński klasztor, później przekształcony w większy, cysterski klasztor, dla ponad 300 zakonnic.
W 1230 roku, Alfons zmarł, lecz miał dzieci ze swoją drugą żoną Berenguelą z Kastylii. Jednak drugie małżeństwo Alfonsa, również zostało anulowane, z tego samego powodu co pierwsze - małżonkowie byli kuzynami. Po dwóch nieważnych małżeństwach powstał spór, kto miałby odziedziczyć tron. Teresa przybyła do Leónu i oświadczyła, że jej dzieci nie roszczą sobie prawa do tronu, więc królem został syn Berengueli, Ferdynand. Po zamieszaniu związanym z sukcesją, Teresa wróciła do Lorvão, gdzie przyjęła śluby zakonne, choć już od lat była mniszką. Zmarła śmiercią naturalną 18 czerwca 1250 roku.
Kult.
13 grudnia 1705 roku została beatyfikowana (wraz z siostrą Sanchą) przez papieża Klemensa XI.
Błogosławiona Teresa jest patronką Portugalii.
Wspomnienie liturgiczne w Kościele katolickim obchodzone jest 17 czerwca.

</doc>
<doc id="1538956" url="https://pl.wikipedia.org/wiki?curid=1538956" title="Don Whillans">
Don Whillans

Don Whillans właściwe Donald Desbrow Whillans (ur. 18 maja 1933 w Salford, na przedmieściach Manchesteru – zm. 4 sierpnia 1985 w Oksfordzie) – legendarny brytyjski wspinacz, alpinista i himalaista, wynalazca sprzętu wspinaczkowego (za młodu kształcił się do zawodu hydraulika).
Wspinał się od 1951, najpierw będąc pod wpływem starszego o kilka lat Joe Browna z Llanberis, a potem z Chrisem Boningtonem, tworząc z nimi bardzo silne zespoły w Alpach.
Ważniejsze wspinaczki.
Skałki i góry Wielkiej Brytanii.
Najwcześniej, znaczące wyniki osiągnął we wspinaczce skalnej na terenach Peak District i Snowdonii (był m.in. autorem nowych dróg na słynnej Clogwyn Du'r Arddu po północno-zachodniej stronie Snowdon, nad Llanberis).
Ciekawostki.
Don Whillans stał się postacią legendarną także ze względu na swój styl życia, charakter i specyficzne poczucie humoru (przy czym nawet źródła angielskie zaznaczają, że nie wszystko z tych legend musi być prawdą). Jednak szeroko znany jest jego powrót na motocyklu z Karakorum po wyprawie w 1960, co zajęło mu ok. 6 tygodni, jedynie z mapą naszkicowaną w zeszycie.
Wspinacze polscy poznali Whillansa w lecie 1961, gdy wraz z Boningtonem oczekiwał on miesiąc na pogodę pod Eigerem, planując pierwsze angielskie przejście ściany. Tego samego celu próbował wtedy 4-osobowy zespół polski z Janem Długoszem, z którym potem Brytyjczycy pokonali nową drogę na Filarze Frêney i który zawarł kilka anegdot w swym ostatnim opowiadaniu "Świecznik Filara Frêney" – m.in. o dziurawym namiocie Boningtona i Whillansa bez podłogi, zwanym "chatką-szmatką", czy o uzasadnieniu przez Whillansa, dlaczego wspina się bez kasku w kruchej ścianie: "bo wtedy wpinaczka jest bardziej podniecająca".
Był też postacią kontrowersyjną, skromną i niezależną, ale z czasem zbyt kłopotliwą (miał opinię "bitnika" i "nie wylewał za kołnierz"). Jego wielka kariera alpinistyczna zakończyła się, gdy miał ok. 42 lata. Zmarł w wieku 52 lat na atak serca.
Don Whillans był też wynalazcą sprzętu, m.in. zaprojektował pierwszą uprząż biodrową, zwaną pasem Don Whillansa (ang. "Whillans Harness"), najbardziej rozpowszechnioną na przełomie lat 1960. i 1970. i dającą większą swobodę alpinistom na długich drogach i wyprawach.
Zaprojektował też odporny namiot wyprawowy ("Whillans-box").
Jego imieniem nazwano schronisko górskie w pobliżu Roaches w Peak District w północnej Anglii (utrzymywane przez brytyjskie zrzeszenie wysokogórskie, BMC).

</doc>
<doc id="1538957" url="https://pl.wikipedia.org/wiki?curid=1538957" title="Velafrons">
Velafrons

Velafrons – rodzaj hadrozauryda z podrodziny Lambeosaurinae. Żył w późnej kredzie na terenie dzisiejszej Ameryki Północnej. Jego szczątki odnaleziono w datowanych na późny kampan (około 73,5 mln lat temu) osadach formacji Cerro del Pueblo w pobliżu Rincon Colorado w meksykańskim stanie Coahuila. "Velafrons" został opisany w oparciu o niemal kompletną czaszkę i fragmenty szkieletu pozaczaszkowego należące do osobnika młodocianego (CPC–59). Przynależność rodzaju do podrodziny Lambeosaurinae została ustalona dzięki obecności na czaszce kostnego grzebienia. Gatunkiem typowym jest "Velafrons coahuilensis".
"Velafrons" był najbardziej podobny do młodych korytozaurów i hipakrozaurów i został uznany za takson siostrzany do korytozaura (w obrębie plemienia Corythosaurini) w analizie filogenetycznej przeprowadzonej przez Gatesa i współpracowników. Czaszka była duża w porównaniu do czaszek przedstawicieli innych rodzajów, co może oznaczać, że grzebień był niewielki u dorosłych, reprezentował inny schemat wzrostu lub dorosłe "Velafrons" były większe od innych lambeozaurynów. Wyjątkowo duże rozmiary zanotowano także w przypadku innych znalezionych w Meksyku hadrozaurów – "Kritosaurus" i "Lambeosaurus laticaudus".
Jako przedstawiciel Hadrosauridae "Velafrons" był czworonożnym roślinożercą.

</doc>
<doc id="1538962" url="https://pl.wikipedia.org/wiki?curid=1538962" title="Donald Whillans">
Donald Whillans



</doc>
<doc id="1538963" url="https://pl.wikipedia.org/wiki?curid=1538963" title="Czesław Kuriata">
Czesław Kuriata

Czesław Kuriata (ur. 29 kwietnia 1938 we wsi Marcelówka powiat Kostopol na Wołyniu, zmarł 12 października 2022) – polski poeta, prozaik oraz autor utworów dla dzieci.
Życiorys.
Urodził się w rodzinie chłopskiej. Po II wojnie światowej w 1945 roku wraz z rodzicami zamieszkali we wsi Kurowo. Kształcił się w Bobolicach pod Koszalinem w Koszalinie, a szkołę średnią i maturę zdał w 1955 roku w Białogardzie. W 1960 roku ukończył z tytułem magistra filologię polską na Uniwersytecie Mikołaja Kopernika. Od 1960 mieszkał w Koszalinie. W 1960 roku wstąpił do PZPR. W latach 1960–1984 był redaktorem Polskiego Radia, początkowo w Redakcji Artystycznej, o od 1965 był kierownikiem Redakcji Literackiej. Od 1962 roku członek Związku Literatów Polskich, a prezesem Oddziału Koszalińskiego Związku został w 1965. Od 1964 roku był członkiem komisji kultury Komitetu Wojewódzkiego PZPR w Koszalinie. W latach 1969-1974 był członkiem kolegium redakcyjnego miesięcznika "Pobrzeże". W 1972 roku został redaktorem comiesięcznej wkładki do dziennika "Głos Pomorza" pod tytułem "Magazyn Literacki". W 1977 został redaktorem "Arkuszy Poetyckich Młodych" dodatku do kwartalnika "Profile Kultury". W latach 1983-1985 był członkiem zespołu redakcyjnego tygodnika "Morze i Ziemia". Był także członkiem prezydium Koszalińskiego Towarzystwa Społeczno-Kulturalnego. W 1986 roku został członkiem zarządu Oddziału Koszalińskiego nowego Związku Literatów Polskich.
Żoną jego była Ludmiła Janusewicz - poetka, pisarka i malarka.
Pochowany został w Alei Zasłużonych (AZ-2) na Cmentarzu w Koszalinie.
Twórczość literacka.
Debiutował jako poeta wierszem pt. "Człowiek i ludzie" na łamach tygodnika "Ziemia i Morze" w 1956 (nr. 9). Publikował wiersze, prozę, artykuły i recenzje w "Pomorzu" w latach 1956, 1958-1965, 1967-1969, "Współczesności" w latach 1956, 1961-1970, "Tygodniku Zachodnim" w latach 1957-1960, "Zarzewiu" w latach 1957-1962, 1968-1969, "Odrze" w latach 1958-1967, "Zielonym Sztandarze" w latach 1959, 1961-1965, "Nadodrzu" w latach 1960-1969, "Życiu Literackim" 1960-1983, "Literach" 1962-1970, "Tygodniku Kulturalnym" 1962-1985, "Faktach i Mitach" 1968-1970, "Płomyczku" 1971-1984, "Głosie Pomorza" 1975-1985.
Działalność publiczna.
W wyborach parlamentarnych w 1993 bez powodzenia kandydował do Senatu z ramienia Samoobrony - Leppera. Od 1998 do 2002 zasiadał w radzie miasta Koszalina z listy Sojuszu Lewicy Demokratycznej.

</doc>
<doc id="1538968" url="https://pl.wikipedia.org/wiki?curid=1538968" title="Hugon Steinhaus">
Hugon Steinhaus



</doc>
<doc id="1538976" url="https://pl.wikipedia.org/wiki?curid=1538976" title="UGC 4904">
UGC 4904

UGC 4904 (również PGC 26231) – galaktyka spiralna z poprzeczką znajdująca się w konstelacji Rysia w odległości około 77 milionów lat świetlnych od Ziemi.
W galaktyce tej 11 października 2006 roku zaobserwowano wybuch supernowej SN 2006jc poprzedzony wybuchem fałszywej supernowej 2 lata wcześniej.

</doc>
<doc id="1538979" url="https://pl.wikipedia.org/wiki?curid=1538979" title="Wróblik (Góry Opawskie)">
Wróblik (Góry Opawskie)

Wróblik – szczyt o wysokości 396 m n.p.m. w Górach Opawskich (), w masywie Długoty, w Sudetach Wschodnich. Położony jest na granicy polsko-czeskiej i jest najwyższym szczytem na terenie miasta Prudnik. Należy do Korony Parku Krajobrazowego Góry Opawskie.
W 1945 pod wierzchołkiem rozbił się sowiecki samolot produkcji amerykańskiej (Douglas DB-7). W 2002 odnaleziono pozostałości wraku (fragmenty poszycia z aluminium i elementy pocisków).
Przez wierzchołek przebiega żółty szlak z Wieszczyny do Trzebiny.

</doc>
<doc id="1538981" url="https://pl.wikipedia.org/wiki?curid=1538981" title="Mingkwan Sangsuwan">
Mingkwan Sangsuwan

Mingkwan Sangsuwan – tajski polityk, wicepremier i minister handlu od lutego do września 2008 r.
Mingkwan Sangsuwan pełnił funkcję dyrektora Organizacji Komunikacji Masowej Tajlandii (MCOT, "Mass Communications Organisation of Thailand"), właściciela państwowej sieci telewizyjnej i radiowej, w czasie rządów premiera Thaksina Shinawatry. 
6 lutego 2008 Sangsuwan objął stanowisko wicepremiera oraz ministra handlu w gabinecie premiera Samaka Sundaraveja. Zajmował je do września 2008, do czasu dymisji premiera Sundaraveja.

</doc>
<doc id="1538982" url="https://pl.wikipedia.org/wiki?curid=1538982" title="Feng Guozhang">
Feng Guozhang

Feng Guozhang (ur. 7 stycznia 1859, zm. 12 grudnia 1919) – chiński polityk i wojskowy.
Urodził się w ubogiej rodzinie w Hejian w prowincji Hebei. Jego rodzice spieniężyli swój majątek, by zapewnić synom wykształcenie. Feng jako najmłodszy z czworga rodzeństwa z powodu materialnego położenia rodziny nie zdołał już skończyć szkoły i zarabiał na życie jako muzyk w podrzędnych teatrach, by ostatecznie zaciągnąć się do armii.
Służył w cesarskiej armii Beiyang pod rozkazami Yuan Shikaia. Szybko ściągnął na siebie uwagę przełożonych i piął się po szczeblach wojskowej kariery. W czasie rewolucji Xinhai pozostał wierny monarchii i walczył z republikanami. W latach 1912–1913 był gubernatorem wojskowym prowincji Zhili, a w latach 1913–1917 prowincji Jiangsu. W 1915 roku wystąpił przeciwko Yuan Shikaiowi, gdy ten próbował uzyskać dla siebie tytuł cesarski.
Pełnił funkcję wiceprezydenta w okresie pierwszej prezydentury Li Yuanhonga. Od 17 lipca 1917 do 10 października 1918 sprawował urząd głowy państwa. Był jednym z czołowych działaczy antyjapońskiej kliki Zhili, usiłując osiągnąć porozumienie z rządem Sun Jat-sena w Kantonie i próbując zwalczyć premiera Duan Qiruia. W politycznej walce z Duanem Feng poniósł jednak klęskę i po upływie kadencji prezydenckiej wycofał się z polityki.

</doc>
<doc id="1538983" url="https://pl.wikipedia.org/wiki?curid=1538983" title="Kongur">
Kongur



</doc>
<doc id="1538994" url="https://pl.wikipedia.org/wiki?curid=1538994" title="Edward Kurowski">
Edward Kurowski

Edward Kurowski (ur. 27 sierpnia 1927 r. w miejscowości Chyrów w Małopolsce Wschodniej zm. 7 sierpnia 2015 r. w Wołominie pod Warszawą) – polski prozaik.
Dzieciństwo, młodość, edukacja.
Rodzicami Edwarda Kurowskiego byli kolejarz Grzegorz Kurowski i Genowefa z domu Kłos. W rodzinnym Chyrowie uczył się w szkole podstawowej aż do 1939 roku, gdy po wybuchu II wojny światowej i zajęciu Chyrowa przez wojska radzieckie wywieziono ich do obwodu swierdłowskiego na Uralu. Po nieudanej próbie ucieczki został osadzony w kołchozie pod Miczuryńskiem. Kontynuował tam naukę w Starochmielowskiej Szkole Średniej (ros. Старое Хмелевое). W 1944 wcielono go do Armii Czerwonej – służył w jednostce w Tambowie. Uzyskał skierowanie do Ludowego Wojska Polskiego i służył w 1 Samodzielnym batalionie inżynieryjno-lotniskowym w Łodzi aż do 1946, gdy został zdemobilizowany.
Po zakończeniu służby wojskowej Edward Kurowski zamieszkał razem ze swoimi rodzicami we wsi Pawłowice w gminie Skarszyn pod Wrocławiem (obecnie dzielnica Wrocławia Pawłowice). W 1947 w liceum w Trzebnicy zdał maturę i przeniósł się do Wrocławia.
W latach 1947–1951 studiował psychologię pedagogiczną na Uniwersytecie Wrocławskim. W latach 1948–1953 był członkiem ZMP, od 1953 należał do PZPR.
Zmarł 7 sierpnia 2015 r. w Hospicjum Opatrzności Bożej Księży Orionistów w Wołominie pod Warszawą
Twórczość literacka.
Debiutował jako prozaik w 1949 na łamach dodatku „Zwierciadło” do dziennika „Słowo Polskie”, publikując fragment powieści pod tytułem „Pankratowa Wyspa”. Od 1950 był członkiem Związku Literatów Polskich. Od 1952 współpracował z Redakcją Literacką Polskiego Radia we Wrocławiu. W 1953 opublikował swoją pierwszą powieść pod tytułem „Widawa”. Na twórczość Kurowskiego wywarły wpływ zesłanie w Rosji Radzieckiej, zainteresowanie sportem oraz odbyta przez niego w 1965 podróż do Afryki oraz w latach 1968–1969 do Chińskiej Republiki Ludowej, Demokratycznej Republiki Wietnamu i Indonezji.
Najlepszą książką Kurowskiego była balladowa powieść autobiograficzna dotycząca wojennych losów autora pod tytułem „Gdzie jest mój dom”. Kontynuacją jej jest powieść „Ptaki lecą na zachód”. Obie zostały wydane w tłumaczeniach na języki rosyjski i ukraiński.
Działalność pozaliteracka i życie prywatne.
W latach 1946–1951 był bokserem w klubie I-KS Ślęza Wrocław, a następnie trenerem bokserskim.
Od 1973 mieszkał w Warszawie.
Na początku lat 90. współpracował z partią Przymierze Samoobrona. W wyborach parlamentarnych w 1993 bez powodzenia kandydował z jej ramienia do Senatu w województwie warszawskim.
Od 1986 roku był żonaty z prof. Haliną Janaszek-Ivaničkovą.
Jest pochowany na Powązkach-Cmentarzu Wojskowym w Warszawie kwatera B43 rząd 3 grób 11.

</doc>
<doc id="1539007" url="https://pl.wikipedia.org/wiki?curid=1539007" title="Dzięciur kaktusowy">
Dzięciur kaktusowy

Dzięciur kaktusowy ("Melanerpes uropygialis") – gatunek średniej wielkości ptaka z rodziny dzięciołowatych (Picidae). Występuje głównie na pustynnych terenach południowo-zachodnich Stanów Zjednoczonych i zachodniego Meksyku. Nie jest zagrożony wyginięciem.
Występowanie.
Dzięciury kaktusowe najczęściej występują na terenach pustynnych, porośniętych niską roślinnością krzewiastą (charakterystyczną np. dla pustyni Sonora). W USA zamieszkują stany: Nevada, Arizona, Nowy Meksyk oraz południowo-wschodnią Kalifornię.
Morfologia.
Skrzydła i plecy dzięciura kaktusowego są pokryte czarno-białymi paskami. Głowa, szyja, gardło i podbrzusze mają szaro-brązowe ubarwienie. Ciemny ogon ptaka posiada białe paski na środkowych piórach. Samce odróżniają się od samic oraz młodych czerwoną czapeczką na czubku głowy.
Długość ciała dzięciurów kaktusowych waha się od 20 do 25 cm. Masa ciała 51–81 g.
Rozród.
Swoje gniazda budują w dziuplach wykutych w kaktusach z gatunku karnegia olbrzymia ("Carnegiea gigantea") lub w drzewach z podrodziny mimozowych. Często wyprowadzają dwa, a nawet trzy lęgi w sezonie. W okresie godowym samica składa w gnieździe 3–5 białych jaj.
Gdy dzięciury opuszczają swoje dziuple przenosząc się w inne rejony, ich gniazda są wykorzystywane przez inne gatunki ptaków, np. przez sóweczki kaktusowe.
Podgatunki.
Wyróżnia się trzy podgatunki "M. uropygialis":
Status.
IUCN uznaje dzięciura kaktusowego za gatunek najmniejszej troski (LC, "Least Concern"). W 2017 roku organizacja Partners in Flight szacowała liczebność populacji lęgowej na 1,5 miliona osobników. BirdLife International uznaje trend liczebności populacji za stabilny, ale według Partners in Flight jest on spadkowy.

</doc>
<doc id="1539017" url="https://pl.wikipedia.org/wiki?curid=1539017" title="Balladyna (ujednoznacznienie)">
Balladyna (ujednoznacznienie)

Literatura
Muzyka:
Film:
Teatr:

</doc>
<doc id="1539021" url="https://pl.wikipedia.org/wiki?curid=1539021" title="Lepidozauromorfy">
Lepidozauromorfy

Lepidozauromorfy (Lepidosauromorpha) – infragromada gadów z podgromady Diapsida. Według definicji przedstawionej przez Jacques'a Gauthiera i współpracowników (1988) obejmuje wszystkich przedstawicieli kladu Sauria bliżej spokrewnionych z hatterią i łuskonośnymi niż z archozaurami. Według autorów tak definiowane lepidozauromorfy obejmowałyby Younginiformes, "Paliguana whitei", "Palaeagama vielhaueri", "Saurosternon bainii", Kuehneosauridae, sfenodonty oraz łuskonośne. Późniejsze analizy kladystyczne sugerują jednak, że Younginiformes były diapsydami nie należącymi do Sauria, a tym samym nie mogły być lepidozauromorfami. Kwestionowana bywa też przynależność rodzajów "Palaeagama", "Paliguana" i "Saurosternon" oraz rodziny Kuehneosauridae do lepidozauromorfów – niektóre analizy kladystyczne sugerują, że i one mogły być diapsydami nienależącymi do Sauria. Część naukowców zalicza do lepidozauromorfów także zauropterygi, grupy Thalattosauria i Choristodera, rodzinę Drepanosauridae oraz żółwie. Lepidozauromorfy są znane w zapisie kopalnym od permu.

</doc>
<doc id="1539023" url="https://pl.wikipedia.org/wiki?curid=1539023" title="Lepidosauromorpha">
Lepidosauromorpha



</doc>
<doc id="1539024" url="https://pl.wikipedia.org/wiki?curid=1539024" title="Neu Wulmstorf">
Neu Wulmstorf

Neu Wulmstorf – gmina samodzielna (niem. "Einheitsgemeinde") w Niemczech w kraju związkowym Dolna Saksonia, w powiecie Harburg.
Położenie geograficzne.
Neu Wulmstorf leży w północno-zachodniej części powiatu. Od wschodu graniczy bezpośrednio z Hamburgiem, od północy ze znanym rejonem sadów jabłoniowych Altes Land, od zachodu z Buxtehude, od południa z Buchholz in der Nordheide i od południowego wschodu z pagórkami Harburger Berge.
Dzielnice gminy.
W skład gminy Neu Wulmstorf wchodzą następujące dzielnice: "Rübke" w północnej części, w południowej części "Wulmstorf", "Daerstorf", "Elstorf", "Ardestorf", "Bachheide", "Schwiederstorf", "Rade", "Mienenbüttel" i "Ohlenbüttel".
Komunikacja.
Główna część Neu Wulmstorf jest podłączona do hamburskiej sieci telefonicznej z hamburskim numerem kierunkowym (040).

</doc>
<doc id="1539025" url="https://pl.wikipedia.org/wiki?curid=1539025" title="Isabella Andreini">
Isabella Andreini

Isabella Andreini (ur. 1562, zm. 10 czerwca 1604) – aktorka commedii dell’arte i poetka włoska. Słynęła z urody i inteligencji, którą opiewali współcześni jej poeci: Torquato Tasso, Giambattista Marino i Chiabrera. Żona Francesco Andreiniego, z którym występowała w trupie Gelosi i we Francji przed królem Henrykiem IV. W 1604 podczas powrotu z Fontainebleau do Włoch, zachorowała i zmarła w Lyonie. Została pochowana w Lyonie, w kościele św. Krzyża.

</doc>
<doc id="1539032" url="https://pl.wikipedia.org/wiki?curid=1539032" title="Krystyna Brandowska">
Krystyna Brandowska

Krystyna Brandowska (ur. 5 stycznia 1943 w Kownie) – polska projektantka, profesor ASP w Gdańsku. Zajmuje się projektowaniem wnętrz i mebli.
Życiorys.
Studiowała na Wydziale Architektury Wnętrz w PWSSP (ASP) w Gdańsku w latach 1960–1966. Dyplom uzyskała w pracowni
prof. Włodzimierza Padlewskiego w 1967 r. Profesor nadzwyczajny, jest kierownikiem Katedry Mebla na Wydziale Architektury Wnętrz i Wzornictwa, prowadzi Pracownię Projektowania Mebla. W latach 1996–2002 była dziekanem Wydziału Architektury i Wzornictwa. Od 2018, pracuje w Instytucie Wzornictwa Politechniki Koszalińskiej.

</doc>
<doc id="1539036" url="https://pl.wikipedia.org/wiki?curid=1539036" title="Liga+ Extra">
Liga+ Extra



</doc>
<doc id="1539040" url="https://pl.wikipedia.org/wiki?curid=1539040" title="Spitfire (singel)">
Spitfire (singel)

Spitfire – tytuł utworu i szesnastego singla brytyjskiego zespołu The Prodigy. Był trzecim i ostatnim singlem promującym album Always Outnumbered, Never Outgunned, na którym był utworem numer 1. Singiel został wypuszczony na CD w dniu 11 kwietnia 2005 roku. Reżyserem teledysku do tego utworu był Tim Qualtrough.

</doc>
<doc id="1539044" url="https://pl.wikipedia.org/wiki?curid=1539044" title="Kazimierz Kordas">
Kazimierz Kordas

Kazimierz Kordas (ur. 29 listopada 1925 w Karłowicach, zm. 16 maja 1988 w Krakowie) – polski prozaik, autor utworów dla dzieci i młodzieży.
Był absolwentem Wydziału Prawa na UJ. W 1940 roku został zesłany do Kazachstanu. Od 1942 roku służył w Polskich Siłach Zbrojnych. Wziął udział w bitwie pod Arnhem, jako strzelec 7. kompanii 3 batalionu 1 Samodzielnej Brygady Spadochronowej. Odznaczony bojowym Znakiem Spadochronowym.
Po wojnie wrócił do kraju. Od 1950 roku mieszkał w Krakowie, gdzie do 1956 roku pracował w szkolnictwie. Debiutował w 1955 roku jako prozaik na łamach czasopisma "Życie Literackie".

</doc>
<doc id="1539047" url="https://pl.wikipedia.org/wiki?curid=1539047" title="Albert Wilczyński">
Albert Wilczyński

Albert Wilczyński (ur. 16 kwietnia 1829 w Warszawie, zm. 27 kwietnia 1900 we Lwowie) - prozaik-humorysta związany ze Lwowem.
Życiorys.
Po ukończeniu szkoły relanej w Kielcach, w 1848 roku rozpoczął pracę jako urzędnik w Komisji Sprawiedliwości Królestwa Polskiego. Gawędziarz ze szkoły Henryka Rzewuskiego. Znał się osobiście z Henrykiem Sienkiewiczem, który "każdą jego nową powiastkę brał chętnie do ręki", a także recenzował w prasie. Jego chyba najsłynniejszym utworem są "Kłopoty starego komendanta".
W 1860 roku zamieszkał na wsi najpierw w Czerwonce, a potem w Żarnówce pod Siedlcami. W 1871 roku zamieszkał we Lwowie pracując jako urzędnik wydziału krajowego.

</doc>
<doc id="1539049" url="https://pl.wikipedia.org/wiki?curid=1539049" title="Gelosi">
Gelosi

Gelosi – trupa teatralna Commedii dell’arte założona około 1569 w Mantui. Na jej czele stał Flaminio Scala. Na zaproszenie Henryka III trupa w 1577 r. występowała w Blois i Paryżu. Część trupy przeniosła się do Londynu, gdzie występowała przed królową Elżbietą I. Trupa zebrała się ponownie w roku 1583 w Mantui, a na jej czele stanął Francesco Andreini.

</doc>
<doc id="1539051" url="https://pl.wikipedia.org/wiki?curid=1539051" title="SN 2006jc">
SN 2006jc

SN 2006jc – supernowa w galaktyce UGC 4904, znajdująca się w odległości 77 mln lat świetlnych w konstelacji Rysia.
20 października 2004 roku Koichi Itagaki, japoński miłośnik astronomii, zauważył nagłe pojaśnienie gwiazdy w galaktyce UGC 4904. To nagłe pojaśnienie było na tyle duże, że zostało uznane przez astronomów za wybuch supernowej. Gwiazda odrzuciła wtedy masę rzędu 0,01 masy Słońca, czyli około 10 mas Jowisza. Jednak prawdziwy wybuch nastąpił dopiero 11 października 2006 roku i został oznaczony jako SN 2006jc.
Nigdy wcześniej nie obserwowano fałszywej supernowej, po której – po pewnym czasie – następował właściwy wybuch supernowej. Fala uderzeniowa powstała w wyniku właściwego wybuchu supernowej w ciągu zaledwie kilku godzin dotarła do otoczki powstałej przy pierwszym wybuchu. Zderzenie fali uderzeniowej z otoczką podgrzało gaz do temperatury milionów stopni Celsjusza i gaz został zaobserwowany w paśmie rentgenowskim. Wcześniejsze supernowe obserwowane w tym zakresie fal szybko traciły swoją jasność. Jednak pojaśnienie SN 2006jc trwało aż 100 dni.
Astronomowie z zespołu Ryana Foleya z University of California w Berkeley sugerują, że gwiazda, która wywołała wybuch, przeszła właśnie z fazy jasnej niebieskiej zmiennej (LBV – "Luminous Blue Variable") do fazy gwiazdy Wolfa-Rayeta, czyli ze stanu gwiazdy niestabilnej, mogącej odrzucać duże ilości materii w gwałtownych wybuchach, do fazy późnego etapu ewolucji masywnej gwiazdy.

</doc>
<doc id="1539055" url="https://pl.wikipedia.org/wiki?curid=1539055" title="Sándor Képíró">
Sándor Képíró

Sándor Képíró (ur. 18 lutego 1914, zm. 3 września 2011) – węgierski domniemany zbrodniarz wojenny, były kapitan żandarmerii, oskarżony o zbrodnie wojenne w Serbii w 1942 roku. Według Centrum Wiesenthala jest odpowiedzialny za masakrę 1200 osób, głównie Żydów, Romów i Serbów, zamordowanych 23 stycznia 1942 r. w Nowym Sadzie.
Osądzony i skazany wraz z 14 innymi oficerami przez sąd wojskowy w 1944 roku, po kilku tygodniach więzienia został zwolniony przez faszystowskie władze, wyrok anulowano i przywrócono mu stopień wojskowy. Następnie uciekł do Argentyny. W 1946 r. został skazany zaocznie na 14 lat więzienia przez komunistyczne władze Węgier.
W 1996 roku powrócił do ojczyzny, mieszkał w Budapeszcie. Dzięki staraniom Centrum Wiesenthala, 5 maja 2011 r. Sándor Képíró ponownie stanął przed sądem. Nie przyznał się wówczas do postawionych mu zarzutów i został uniewinniony z braku dowodów.

</doc>
<doc id="1539056" url="https://pl.wikipedia.org/wiki?curid=1539056" title="Jerzy Kornacki">
Jerzy Kornacki

Jerzy Kornacki (ur. 22 lipca 1908 w Mińsku Mazowieckim, zm. 11 listopada 1981 w Warszawie) – polski prozaik.
Życiorys.
Ukończył Gimnazjum im. Władysława IV w Warszawie. Debiutował jako prozaik na łamach czasopisma „Kobieta Współczesna” w 1931 roku. W latach 1932–1933 był redaktorem tygodnika „Epoka”. W latach 1933–1937 był współzałożycielem i członkiem zespołu prozaików Przedmieście. W latach 1944–1945 przebywał w Lublinie. W tym okresie był posłem do KRN. Od 1945 roku mieszkał w Warszawie. Jest pochowany na cmentarzu reformowanym przy ul. Żytniej w Warszawie (kwatera O-1-2a).
Twórczość.
Jerzy Kornacki jest też autorem nieopublikowanych dzienników z okresu wojny i lat powojennych „Kamieniołomy”.

</doc>
<doc id="1539058" url="https://pl.wikipedia.org/wiki?curid=1539058" title="Yayla">
Yayla



</doc>
<doc id="1539060" url="https://pl.wikipedia.org/wiki?curid=1539060" title="Pamiętnik Krakowski">
Pamiętnik Krakowski

Pamiętnik Krakowski – tygodnik społeczno-kulturalny wydawany w Krakowie w roku 1866 pod redakcją Jana Radwańskiego. Poruszana w nim problematyka dotyczyła literatury polskiej. Ukazało się jedynie sześć numerów tego pisma.

</doc>
<doc id="1539061" url="https://pl.wikipedia.org/wiki?curid=1539061" title="Małgorzata Kręcka-Rozenkranz">
Małgorzata Kręcka-Rozenkranz

Małgorzata Kręcka-Rozenkranz (ur. 1962 w Kartuzach) – polska rzeźbiarka, pedagog ASP w Gdańsku.
Życiorys.
Studiowała na Wydziale Rzeźby gdańskiej PWSSP (ASP) w latach 1982–1987. Dyplom uzyskała w pracowni prof. Edwarda Sitka w 1987 r. Dr hab. – kieruje Pracownią Rysunku na Wydziale Rzeźby i Pracownią Podstaw Rzeźby dla grafików.

</doc>
<doc id="1539063" url="https://pl.wikipedia.org/wiki?curid=1539063" title="Roman Baran">
Roman Baran

Roman Baran (ur. 3 listopada 1922 w Niesułowicach, zm. 20 kwietnia 2002 w Zielonej Górze) – Przewodniczący Prezydium Miejskiej Rady Narodowej, Gorzowa Wielkopolskiego w latach 1956–1958.
Pracownik aparatu partyjnego z wykształceniem średnim ekonomicznym, według innej wersji – kontynuujący naukę w technikum; przed rokiem 1950 był kierownikiem Wydziału Administracyjnego, następnie Wydziału Handlu KW PZPR w Zielonej Górze; Na sesji MRN 18–19 października 1956 r. został włączony do składu MRN i jednocześnie wybrany na Przewodniczącego Prezydium Miejskiej Rady Narodowej. Przez okres sprawowania urzędu mieszkał w Zielonej Górze i nigdy nie sprowadził się do Gorzowa. 2 lutego 1958 r. złożył rezygnację, a jego następcą na stanowisku przewodniczącego PMRN został Zenon Bauer.

</doc>
<doc id="1539064" url="https://pl.wikipedia.org/wiki?curid=1539064" title="Włościanin (czasopismo)">
Włościanin (czasopismo)

Włościanin – pismo dla ludu wydawane w Krakowie w latach 1869–1879 pod redakcją Czesława Pieniążka. 
Pismo stawiało sobie za cel zapoznawać lud wiejski z podstawami różnych dziedzin wiedzy, m.in. historią, literaturą, medycyną, a także rolnictwem i przemysłem.

</doc>
<doc id="1539065" url="https://pl.wikipedia.org/wiki?curid=1539065" title="Zaros">
Zaros

Zaros (gr. Ζαρός) – miejscowość w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Heraklion, w gminie Festos. W 2011 roku liczyła 2106 mieszkańców. Miejscowość leży około 44 km od Heraklionu. Zaros jest ulokowane u podnóża góry Psiloritis (dawniej Ida).
Mieszkańcy utrzymują się głównie z uprawy gajów oliwnych oraz warzyw, produkcji rodzynek sułtańskich i wody źródlanej. W okolicy znajduje się kilka osad rybackich, zajmujących się głównie połowem łososi. Miejscowość leży w pobliżu jeziora Votomos, ważnego ośrodka turystycznego, wokół którego zostały zbudowane liczne tawerny oraz kawiarnie. W okolicach góry Psiloritis znajduje się szlak turystyczny, chętnie używany przez turystów, zarejestrowany w Europejskim Katalogu Szlaków Turystycznych, oznaczony kodem E4.
Na przedmieściach Zaros znajdują się tradycyjne farmy oraz młyny wodne. W pobliskich miejscowościach trwają prace archeologiczne oraz naukowe, poświęcone lokalnej historii.
W Zaros produkowana jest woda źródlana, wytwarzana oraz butelkowana przez rodzinną firmę Votomos SA.

</doc>
<doc id="1539069" url="https://pl.wikipedia.org/wiki?curid=1539069" title="Søren Kam">
Søren Kam

Søren Kam (ur. 2 listopada 1921 w Kopenhadze, zm. 23 marca 2015 w Kempten) – duński oficer SS, Obersturmführer, odpowiedzialny za stworzenie listy pięciuset duńskich Żydów przeznaczonych do wywiezienia do obozu Theresienstadt. Odznaczony Krzyżem Rycerskim.
W 1943 roku został oskarżony wraz z dwoma innymi mężczyznami o zabicie dziennikarza Henrika Clemmensena w Kopenhadze. Dziennikarz miał opublikować krytyczny wobec nazizmu artykuł. Następnego dnia był martwy.
Po wojnie w 1956 roku uzyskał obywatelstwo niemieckie. Zdaniem duńskich mediów władze Bawarii, gdzie osiadł, wielokrotnie odmawiały jego ekstradycji. Zatrzymano go w 2006 roku w Bawarii. Jednak władze zdecydowały o jego zwolnieniu argumentując, że nie ma wystarczających dowodów na jego zbrodnie.
Przypisy.
 

</doc>
<doc id="1539072" url="https://pl.wikipedia.org/wiki?curid=1539072" title="I liga brazylijska w piłce nożnej (1975)">
I liga brazylijska w piłce nożnej (1975)

Brazylia 1975
Mistrzem Brazylii został klub SC Internacional, natomiast wicemistrzem Brazylii – klub Cruzeiro EC.
Do Copa Libertadores w roku 1976 zakwalifikowały się następujące kluby:
W 1975 roku w rozgrywkach I ligi brazylijskiej wzięły udział 42 kluby. Nie było żadnych spadków, a w następnym sezonie I liga liczyła 54 kluby.
Campeonato Brasileiro Série A 1975.
Uczestnicy.
W mistrzostwach Brazylii w 1975 roku wzięły udział 42 kluby – najlepsze w mistrzostwach stanowych 1974 roku.
Stan Alagoas reprezentował 1 klub: CSA Maceió.
Stan Amazonas reprezentowały 2 kluby: Nacional Manaus, Rio Negro Manaus.
Stan Bahia reprezentowały 2 kluby: EC Bahia, Vitória Salvador.
Stan Ceará reprezentowały 2 kluby: Ceará Fortaleza, Fortaleza.
Dystrykt Federalny reprezentował 1 klub: CEUB Brasília.
Stan Espírito Santo reprezentował 1 klub: Desportiva Cariacica.
Stan Goiás reprezentowały 2 kluby: Goiânia, Goiás EC.
Stan Maranhão reprezentował 1 klub: Moto Club São Luís.
Stan Mato Grosso reprezentował 1 klub: Comercial Campo Grande.
Stan Minas Gerais reprezentowały 3 kluby: América Mineiro Belo Horizonte, Clube Atlético Mineiro, Cruzeiro EC.
Stan Pará reprezentowały 2 kluby: Paysandu SC, Remo Belém.
Stan Paraíba reprezentował 1 klub: Campinense Campina Grande.
Stan Parana reprezentowały 2 kluby: Athletico Paranaense, Coritiba FBC.
Stan Pernambuco reprezentowały 3 kluby: Náutico Recife, Santa Cruz Recife, Sport Recife.
Stan Piauí reprezentował 1 klub: Tiradentes Teresina.
Stan Rio de Janeiro reprezentowało 6 klubów: América Rio de Janeiro, Americano Campos, Botafogo FR, CR Flamengo, Fluminense FC, CR Vasco da Gama.
Stan Rio Grande do Norte reprezentował 1 klub: América Natal.
Stan Rio Grande do Sul reprezentowały 2 kluby: Grêmio Porto Alegre, SC Internacional.
Stan Santa Catarina reprezentował 1 klub: Figueirense Florianópolis.
Stan São Paulo reprezentowało 6 klubów: Corinthians Paulista, Guarani FC, SE Palmeiras, Portuguesa São Paulo, Santos FC, São Paulo.
Stan Sergipe reprezentował 1 klub: Sergipe Aracaju.
Format rozgrywek.
W pierwszym etapie 42 kluby podzielono na 4 grupy – 2 (A i B) po 10 klubów i 2 (C i D) po 11 klubów. Grupy A i B oraz C i D grały ze sobą „na krzyż” – to znaczy kluby z grupy A grały tylko z klubami z grupy B oraz kluby z grupy C grały tylko z klubami z grupy D. Z każdej grupy do następnego etapu awansowało po 5 klubów.
W drugim etapie 20 klubów podzielono na dwie grupy – 1 i 2. Kluby obu grup grały ze sobą „na krzyż”, czyli kluby z grupy 1 grały tylko z klubami grupy 2. Do trzeciego etapu awansowało 6 najlepszych klubów z każdej grupy.
Ponadto o awans do trzeciego etapu ubiegały się 22 kluby, które odpadły w pierwszym etapie. Podzielone zostały na 4 grupy, z których awansowali tylko zwycięzcy.
W trzecim etapie 16 klubów podzielono na dwie grupy (A i B) po 8 klubów. Do półfinału awansowały po 2 najlepsze kluby z każdej grupy.
W półfinale 4 najlepsze kluby z trzeciego etapu zmierzyły się ze sobą „na krzyż” – czyli zwycięzca grupy A grał u siebie z drugim zespołem grupy B oraz zwycięzca grupy B grał u siebie z drugim zespołem grupy A.
Zwycięzcy par finałowych rozegrali jeden mecz decydujący o mistrzostwie Brazylii.
Pierwszy etap.
Grupy A i B.
Kluby z grupy A grały tylko z klubami grupy B (i na odwrót).
Tabela grupy A.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Tabela grupy B.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupy C i D.
Tabela grupy C.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Tabela grupy D.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Drugi etap.
Grupy 1 i 2.
Tabela grupy 1.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Tabela grupy 2.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Turniej przegranych.
Grupa 3.
Tabela grupy 3.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa 4.
Tabela grupy 4.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa 5.
Tabela grupy 5.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa 6.
Tabela grupy 6.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Trzeci etap.
Grupa A.
Tabela grupy A.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Grupa B.
Tabela grupy B.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.
Finał.
Mistrzem Brazylii w 1975 roku został klub SC Internacional, a wicemistrzem Brazylii – Cruzeiro EC.
Końcowa klasyfikacja sezonu 1975.
Zwycięstwo różnicą 3 lub więcej bramek nagradzano 3 punktami, a pozostałe zwycięstwa 2 punktami. W tabeli w kolumnie zwycięstw najpierw podano liczbę zwycięstw 3-punktowych, a po ukośniku liczbę zwycięstw 2-punktowych.

</doc>
<doc id="1539081" url="https://pl.wikipedia.org/wiki?curid=1539081" title="Heinrich Boere">
Heinrich Boere

Heinrich Boere (ur. 27 września 1921 w Eschweiler, zm. 1 grudnia 2013 we Fröndenbergu) – holenderski nazista pochodzenia niemieckiego (jego matka była Holenderką, a ojciec Niemcem); od 1943 dobrowolny członek holenderskiego kommanda Waffen-SS "Silbertanne", odpowiedzialnego za kilkadziesiąt morderstw. Osobiście odpowiedzialny za zamordowanie w 1944 trzech holenderskich partyzantów. W 1949 w Holandii zaocznie skazany na śmierć, karę zamieniono na dożywotnie pozbawienie wolności. Zbiegł do Niemiec, które odmówiły jego ekstradycji. W marcu 2010 roku został skazany na karę dożywotniego więzienia przez sąd w Akwizgranie. Proces toczył się od października 2009 roku.

</doc>
<doc id="1539088" url="https://pl.wikipedia.org/wiki?curid=1539088" title="Cantigas de Santa Maria (album)">
Cantigas de Santa Maria (album)

Cantigas de Santa Maria – wspólny album Macieja Maleńczuka oraz zespołu "Consort". Album został wydany 25 września 2006.
Płyta zawiera muzykę ze spektaklu „Cantigas de Santa Maria”. Jest to zbiór pieśni Alfonsa X, króla Kastylii. Spektakl opowiada o cudownej ingerencji sił boskich w losy bohaterów poszczególnych opowieści.
Płyta uzyskała status złotej. Do utworu "Santa Maria Loei" powstał teledysk. Wydawcą płyty jest Warner Music Poland.

</doc>
<doc id="1539090" url="https://pl.wikipedia.org/wiki?curid=1539090" title="Spis macierzy">
Spis macierzy

Niżej znajduje się spis macierzy, ważnych z punktu widzenia matematyki, fizyki, inżynierii i innych działów nauki, jak również ich zastosowania w kulturze popularnej.

</doc>
<doc id="1539092" url="https://pl.wikipedia.org/wiki?curid=1539092" title="Straho">
Straho



</doc>
<doc id="1539093" url="https://pl.wikipedia.org/wiki?curid=1539093" title="Anatoli Gerk">
Anatoli Gerk



</doc>
<doc id="1539098" url="https://pl.wikipedia.org/wiki?curid=1539098" title="Katarzyna Józefowicz">
Katarzyna Józefowicz

Katarzyna Marta Józefowicz (ur. 26 listopada 1959 w Lublinie) – polska rzeźbiarka, artystka współczesna, profesor Akademii Sztuk Pięknych w Gdańsku.
Życiorys.
Studiowała w gdańskiej PWSSP (obecnie ASP) w latach 1981–1986, dyplom uzyskała w pracowni prof. Edwarda Sitka. Pracuje na stanowisku profesora nadzwyczajnego – prowadzi Pracownię Rzeźby na Wydziale Rzeźby i Intermediów. Dziekan Wydziału.
W 2011 uzyskała tytuł naukowy profesora sztuk plastycznych. Wypromowała doktoraty Tomasza Sobisza (2007) oraz Sylwii Jakubowskiej-Szycik (2010).
Laureatka Nagrody Miasta Gdańska w Dziedzinie Kultury (za 2001) oraz paszportu „Polityki” (plastyka, za 2001).
Wybrane wystawy indywidualne (do roku 2006):
Wybrane wystawy zbiorowe (do roku 2006):

</doc>
<doc id="1539104" url="https://pl.wikipedia.org/wiki?curid=1539104" title="Dragoslavele">
Dragoslavele

Dragoslavele – wieś w Rumunii, w okręgu Ardżesz, w gminie Dragoslavele. W 2011 roku liczyła 1961 mieszkańców. Dawniej było to położenie przygraniczne, po stronie wołoskiej przy granicy z Transylwanią. Wieś leży na skraju Karpat Południowych, na obu brzegach Dymbowicy.
Od średniowiecza po I wojnę światową znajdowało się tu przejście graniczne między Wołoszczyzną (później Rumunią) a ziemiami Habsburgów (od 1867 Austro-Węgrami). Podczas pierwszej wojny światowej miejsce bitwy między wojskami rumuńskimi a armią niemiecką. Podczas II wojny światowej miejsce internowania marszałka Edwarda Rydza-Śmigłego, który stąd 15 grudnia 1940 r. zbiegł na Węgry.

</doc>
<doc id="1539105" url="https://pl.wikipedia.org/wiki?curid=1539105" title="Ziemia na lewo">
Ziemia na lewo

Ziemia na lewo – tom poetycki, wydany przez Anatola Sterna i Brunona Jasieńskiego w 1924 roku.
Autorem szaty graficznej i okładki tomu był Mieczysław Szczuka. Publikacja była wynikiem fascynacji obu poetów ideologią komunistyczną, a propozycję napisania książki zawierającej wiersze o takiej tematyce złożył im Aleksander Ostrowski, kierownik wydawnictwa "Książka". Wiersze utrzymane są w poetyce futurystycznej. Zawierają odwołania do rewolucji francuskiej i polskiej poezji romantycznej, wątki antyburżuazyjne i rewolucyjne.
Tom zawiera przemowę obu autorów, mającą formę manifestu komunistycznego oraz wiersze poetów, głównie napisane w latach 1921–1922. Jasieński reklamował tomik w wierszu "Trzy książki Próbka autoreklamy", opublikowanym w tygodniku satyrycznym "Szczutek" w 1924 roku.

</doc>
<doc id="1539117" url="https://pl.wikipedia.org/wiki?curid=1539117" title="Psychodancing">
Psychodancing

Psychodancing – to próba przedstawienia znanych polskich przebojów i autorskich piosenek Macieja Maleńczuka. Piosenki są utrzymane w stylistyce dancingowej.
Zespół Psychodancing tworzy czterech muzyków: Maciej Muraszko (perkusja), Andrzej Laskowski (gitara basowa, kontrabas), Kuba Frydrych (gitara elektryczna), Grzegorz Stasiuk (instrumenty klawiszowe).

</doc>
<doc id="1539119" url="https://pl.wikipedia.org/wiki?curid=1539119" title="Chieftec">
Chieftec

Chieftec Industrial Co., Ltd. – tajwańskie przedsiębiorstwo produkujące obudowy komputerowe, zasilacze i wentylatory.
Siedziba firmy znajduje się na Tajwanie, ale produkty wykonywane są w Chinach w prowincjach Guangdong i Zhejiang.
Od czasu wejścia firmy na rynek europejski Chieftec założył biura sprzedaży w Niemczech. Europejska centrala powstała w październiku 1994 w Düsseldorfie jako Arena Electronic GmbH.
W 2004 udział CHIEFTEC na całym świecie w obudowach wynosił 9,7%.

</doc>
<doc id="1539120" url="https://pl.wikipedia.org/wiki?curid=1539120" title="Skryty Stawek">
Skryty Stawek

Skryty Stawek (słow. "Skryté pliesko") – niewielkie jezioro polodowcowe w słowackich Tatrach Wysokich, w Dolinie Suchej Ważeckiej ("Suchá dolina Važecká") – lewej gałęzi Doliny Ważeckiej ("Važecká dolina"). Jezioro znajduje się wśród wielkich głazów u podnóża Jamskiej Kopy ("Jamská kopa", 2079 m), na wysokości około 1880 m n.p.m. Przy niskim stanie wody jego wymiary wynoszą ok. 10 × 6 m, głębokość ok. 1,5 m. Na zdjęciu satelitarnym z dnia 24 sierpnia 2004 r. jest wyraźnie większy – zajmuje ok. 0,023 ha przy długości ok. 28 m i szerokości ok. 14 m.
Nazwa pochodzi od „ukrytego” położenia wśród rozległych pól złomów. Do stawku nie doprowadza żaden szlak turystyczny, widać go natomiast z daleka z niebieskiego szlaku na Krywań. Tuż na zachód od Skrytego Stawku znajduje się mniejszy Zatracony Stawek ("Stratené pliesko").

</doc>
<doc id="1539121" url="https://pl.wikipedia.org/wiki?curid=1539121" title="Autyzm atypowy">
Autyzm atypowy

 
Autyzm atypowy (gr. αυτος "autos", sam) – całościowe zaburzenie rozwoju różniące się od wczesnego autyzmu dziecięcego przede wszystkim późniejszym początkiem wystąpienia objawów (w trzecim roku życia lub później). Nie spełnia wszystkich kryteriów dla jednostki F84.0 (autyzm dziecięcy).

</doc>
<doc id="1539122" url="https://pl.wikipedia.org/wiki?curid=1539122" title="Omer Nishani">
Omer Nishani

Omer Nishani (ur. 5 lutego 1887 w Gjirokastrze, zm. 26 maja 1954 w Tiranie) – albański polityk, lekarz, dziennikarz i tłumacz.
Życiorys.
Urodził się w ubogiej, wielodzietnej rodzinie rzemieślniczej. W rodzinnej Gjirokastrze ukończył szkołę turecką (ruzhdije). W 1908 wyjechał do Stambułu, gdzie ukończył gimnazjum i rozpoczął studia medyczne. Z uwagi na sytuację polityczną w Turcji, wywołaną rewolucją młodoosmańską przerwał studia. W stolicy Turcji zetknął się po raz pierwszy z albańskim ruchem narodowym i działał na rzecz ujednolicenia zapisu języka albańskiego w wersji zlatynizowanej.
Po ogłoszeniu niepodległości Albanii w listopadzie 1912 r. Nishani wraz z grupą studentów albańskich, mieszkających w Stambule zdecydował się wrócić do Wlory. Pracował wtedy jako lekarz. Po zajęciu miasta przez oddziały włoskie Omer przeniósł się do Beratu. Kiedy tam wkroczyła armia austro-węgierska, wyjechał do Wiednia, aby kontynuować studia medyczne. Tam też poznał swoją przyszłą żonę – austriacką pisarkę Rosevitę von Voller (1896–1971).
Pod koniec 1920 Nishani powrócił do Albanii. Osiadł w Durrësie, gdzie otworzył prywatną klinikę dermatologiczną. W roku 1923 został wybrany deputowanym okręgu Durres do parlamentu albańskiego, w którym zasiadał do 1924. W tym samym roku znalazł się w składzie pierwszej delegacji albańskiej, która podjęła rozmowy dotyczące uznania ZSRR przez Albanię. Upadek rządu Fana Nolego w 1924 spowodował ucieczkę z kraju jego zwolenników, w tym Nishaniego. Na emigracji (we Włoszech i w Austrii) spędził on kolejne 15 lat swojego życia. Wtedy też związał się z działającą na emigracją organizacją KONARE (Komitet Narodowo-Rewolucyjny). W 1925 jako wysłannik tej organizacji próbował wrócić do Albanii, ale został aresztowany przez policję i wydalony z kraju. Wspólnie z Halimem Xhelo powołał do życia czasopismo „Liria Kombetare” (Wolność narodowa), wydawane początkowo w Genewie, a następnie w Wiedniu. Przez 6 lat był redaktorem naczelnym tego czasopisma. Działalność skierowana przeciwko reżimowi Ahmeda Zogu spowodowała, że sąd w Tiranie skazał Nishaniego in absentia na karę śmierci i konfiskatę majątku.
W 1933 Nishani wyjechał z Wiednia do Stambułu, ale został stamtąd wydalony przez władze tureckie jako osoba niepożądana. W tej sytuacji udał się do Grecji, gdzie osiedlił się w Zakintos, w okręgu Patras. Tam też zajął się tłumaczeniem na albański dzieł Moliera i La Fontaine’a. W niejasnych okolicznościach powrócił do Albanii w 1939, już po agresji włoskiej na ten kraj i rozpoczął tam działalność polityczną, próbując organizować antyfaszystowski ruch oporu.
Zagrożony aresztowaniem opuścił Tiranę i udał się do Pezy, a następnie do Sztabu Głównego Armii Narodowowyzwoleńczej w rejonie Skraparu. Na kongresie w Përmet, w 1944 został wybrany przewodniczącym, zdominowanej przez komunistów Rady Naczelnej Frontu Narodowowyzwoleńczego. Po powołaniu pierwszego rządu tymczasowego, Nishani objął resort spraw zagranicznych. W nowych władzach Albanii był jednym z nielicznych ludzi wykształconych, władał biegle 7 językami (w tym tureckim, arabskim i greckim).
2 grudnia 1945 został wybrany deputowanym do Zgromadzenia Ludowego (parlamentu) z okręgu nr 1 w Gjirokastrze. W parlamencie zasiadał odtąd nieprzerwanie, aż do śmierci. 11 stycznia 1946 został wybrany przewodniczącym prezydium Zgromadzenia Konstytucyjnego, pełniącym de facto funkcję głowy państwa. To na jego ręce składali listy uwierzytelniające pierwsi przedstawiciele dyplomatyczni przybywający w tym czasie do Tirany.
W 1952 funkcjonariusze Sigurimi aresztowali jego brata Besima. Po śmierci Stalina w 1953 r., kiedy w Albanii doszło do czystek w aparacie partyjnym i państwowym, także i Omer Nishani stał się osobą niepożądaną. 31 lipca 1953 usunięto go ze stanowiska przewodniczącego prezydium parlamentu. Poinformowany, że w najbliższym czasie zostanie aresztowany przez Sigurimi cierpiący na gruźlicę Nishani popełnił samobójstwo z broni służbowej. Pochowano go na cmentarzu Bami, skąd został przeniesiony na Cmentarz Męczenników Narodu. W 1993 w okresie dekomunizacji trumny z ciałami wysokich funkcjonariuszy partyjnych (w tym Nishaniego) przeniesiono z Cmentarza Męczenników Narodu na cmentarz Sharre na przedmieściach Tirany. Imieniem Nishaniego nazwano ulicę w północnej części Tirany, a także szpital w Gjirokastrze.

</doc>
<doc id="1539125" url="https://pl.wikipedia.org/wiki?curid=1539125" title="Bitwa pod Las Salinas">
Bitwa pod Las Salinas

Bitwa pod Las Salinas – starcie zbrojne, które miało miejsce dnia 26 kwietnia 1538 r. w trakcie hiszpańskiego podboju Peru. Była to decydująca bitwa w trakcie wojny domowej pomiędzy siłami Haernando i Gonzalo Pizarrów, a rywalizującymi z nimi konkwistadorami pod wodzą Diego de Almagro. Obie strony rościły sobie prawa do reprezentowania korony hiszpańskiej. Zwolenników Pizarra nazywano Pachacamac, natomiast ludzi Almagra określano jako pochodzących z Chile. Dwugodzinna bitwa zakończyła się klęską zwolenników Almagra. Po aresztowaniu tego ostatniego i śmierci dowódcy Rodrigo Orgóñeza, wojska Pizarrów zajęły Cuzco. Dnia 8 lipca 1538 r. Diego de Almagro został stracony.
Początek konfliktu.
Konflikt pomiędzy braćmi Pizarro i Almagrem narodził się z nieporozumień dotyczących kwestii władzy w metropolii inkaskiej Cuzco, trwających od czasów podziału imperium przez Hiszpanów. Od roku 1537 miasto znajdowało się pod rządami Diego de Almagro. Równocześnie obaj bracia Pizarro rościli sobie prawa do władzy w mieście. Z biegiem czasu siły Pizarrów stawały się coraz silniejsze. Dodatkowym problemem sześćdzięciotrzyletniego już wtedy Almagra była trapiąca go choroba, która zmusiła go do powołania na czele własnych wojsk Rodrigo Orgóñeza. 
Siły Almagra skierowano w kierunku przełęczy Guaitara, gdzie miały bronić znajdującej się tam drogi do Cuzco. Przeciwnik tymczasem po przekroczeniu Sierry pojawił się w pobliżu miasta. Zwołana w Cuzco rada wojenna nakłaniała nawet Almagra do przeprowadzenia rozmów z Pizarrami. Rozmowę przerwał jednak Orgóñez, który sprzeciwił się ugodzie. 
Orgóñez na czele 500 ludzi pomaszerował ku byłej kopalni soli w Cachipampa położonej około 5 km na południe od Cuzco. Później był on za ten ruch wielokrotnie krytykowany, gdyż wybrany pagórkowaty teren bitwy znacząco ograniczał użycie kawalerii, stanowiącej ponad połowę jego oddziałów. Dodatkowo wojska piechoty dysponowały słabym uzbrojeniem, większość żołnierzy posiadała jedynie piki, a zaledwie piętnastu ludzi uzbrojonych było w muszkiety. Bateria sześciu niewielkich dział dawała jednak Almagrowi nadzieję na zwycięstwo w walce. 
Wojska Pizarrów składały się głównie z sił piechoty i liczyły 700 ludzi. Wprawdzie kawaleria wyraźnie ustępowała siłom Almagro, Pizarrowie mogli jednak liczyć na nadejście kontyngentu arkebuzerów, którzy wyruszyli krótko wcześniej z Santo Domingo. Te dobrze uzbrojone oddziały, dysponowały bronią większego kalibru, stosowaną jeszcze nie tak dawno w trakcie walk w Niderlandach. Wieść o nadchodzącej bitwie dotarła wkrótce do miejscowej ludności, która tłumnie ruszyła w kierunku pola bitwy, chcąc ujrzeć walkę pomiędzy chrześcijanami i mając nadzieję, że w jej wyniku wszyscy z walczących poniosą śmierć. Sytuację wykorzystał Orgóñez, który wysłał na okoliczne wzgórza Paullu Inke i jego ludzi, nakazując im zabijać każdego uciekającego żołnierza, niezależnie po której stronie walczył. Paullu Inka był bratem Manco Cápaca, walczącego po stronie Almagra.
Bitwa.
Orgóñez ustawił swoją piechotę w środku szyku, chroniąc ją oddziałami kawalerii na obu flankach. Podobnie ustawili swoje wojska Pizarrowie. Kawalerią dowodził Alonso de Alvarado, siły piechoty tymczasem podlegały rozkazom Hernando Pizarro, który pierwszy nakazał atak przez niewielką rzeczkę. Ogień z muszkietów Orgóñeza spowodował co prawda zamieszanie w szeregach atakujących, jednak ukształtowanie terenu uniemożliwiło dowódcy rozbicie przeciwnika oddziałem jazdy, a piechota Almagra dostała się pod morderczy ostrzał z broni palnej. 
W trakcie walk piechoty zarówno Pizarro jak i Orgóñez posłali w końcu do boju wojska kawalerii z obu skrzydeł. Z okrzykiem: "Za króla i Pizarro!" obaj dowódcy na czele jazdy pogalopowali naprzeciwko siebie. W trakcie tej beznadziejnej walki trafiony kulą z muszkietu Orgóñez spadł z konia, by po chwili zostać otoczonym przez sześciu ludzi. Zapytał wówczas, czy może poddać się komuś równorzędnemu sobie. Wówczas do niewoli wziął go sługa Pizarra Fuentes, który po chwili ściął głowę Orgóñezowi. Śmierć dowódcy spowodowała zamieszanie w szeregach jego wojsk, które rozpoczęły odwrót. Śmierć poniósł także drugi z oficerów Almagra Gonzalo Calvo de Barrientos. Równocześnie trwały walki piechoty Almagra z przeciwnikami, jednak po godzinnym boju rozpoczęły odwrót do Cuzco. Klęsce bezsilnie przyglądał się ze swojego stanowiska na wzgórzu Almagro, który po bitwie powrócił do miasta. Po okołu dwóch godzinach walki, na pole bitwy wkroczyli przyglądający się walce miejscowi Indianie, którzy obrabowali ciała okołu 200 poległych.

</doc>
<doc id="1539130" url="https://pl.wikipedia.org/wiki?curid=1539130" title="Ande La More">
Ande La More

Ande La More – solowy album Macieja Maleńczuka. Wydany przez Sony Music w 2002 roku.

</doc>
<doc id="1539132" url="https://pl.wikipedia.org/wiki?curid=1539132" title="Kraljevski apartman">
Kraljevski apartman

Kraljevski apartman – (srp. Краљевски aпартман) serbska grupa heavy metalowa.

</doc>
<doc id="1539137" url="https://pl.wikipedia.org/wiki?curid=1539137" title="Pan Maleńczuk (album)">
Pan Maleńczuk (album)

Pan Maleńczuk – solowy album Macieja Maleńczuka. Jest to pierwszy oficjalny album byłego lidera Püdelsów i zarazem pierwszy materiał umieszczony na płycie CD (trzy poprzednie albumy zostały nagrane tylko na kasetach magnetofonowych).

</doc>
<doc id="1539150" url="https://pl.wikipedia.org/wiki?curid=1539150" title="Piosenki z ulicy">
Piosenki z ulicy

Piosenki z ulicy – to solowy album Macieja Maleńczuka.

</doc>
<doc id="1539156" url="https://pl.wikipedia.org/wiki?curid=1539156" title="Kosmos 35">
Kosmos 35

Kosmos 35 – radziecki satelita rozpoznawczy; statek typu Zenit-2 (należący do programu Zenit), którego konstrukcja została oparta na załogowych kapsułach Wostok. Kapsuła z negatywami opadła na terytorium ZSRR po 8 dniach.

</doc>
<doc id="1539158" url="https://pl.wikipedia.org/wiki?curid=1539158" title="Zakrycie Wenus">
Zakrycie Wenus

Zakrycie Wenus – rzadkie zjawisko astronomiczne polegające na tym, że Księżyc znajdujący się w jednej linii pomiędzy Wenus a Ziemią zakrywa tarczę Wenus. Zjawisko to miało ostatnio miejsce 7 października 1988 roku oraz 1 grudnia 2008, a kolejne wystąpi 1 kwietnia 2044 roku.

</doc>
<doc id="1539159" url="https://pl.wikipedia.org/wiki?curid=1539159" title="Izomeria cis-trans">
Izomeria cis-trans



</doc>
<doc id="1539165" url="https://pl.wikipedia.org/wiki?curid=1539165" title="Zatracony Stawek">
Zatracony Stawek

Zatracony Stawek (słow. "Stratené pliesko") – niewielkie jezioro polodowcowe w słowackich Tatrach Wysokich, w Dolinie Suchej Ważeckiej ("Suchá dolina Važecká") – lewej gałęzi Doliny Ważeckiej ("Važecká dolina"). Znajduje się wśród wielkich głazów u podnóża Jamskiej Kopy ("Jamská kopa", 2079 m), na wysokości około 1880 m n.p.m. Przy niskim stanie wody jego wymiary wynoszą ok. 8 × 6 m, głębokość ok. 3,5 m. Na zdjęciu satelitarnym z dnia 24 sierpnia 2004 r. jest wyraźnie większy – zajmuje ok. 0,006 ha przy długości ok. 16 m i szerokości ok. 8 m. Kształt stawku jest bardzo nieregularny, dostosowany do zagłębień między masywnymi głazami.
Zatracony Stawek jest słabo widoczny z oddali wskutek niewielkich rozmiarów i położenia wśród rozległych pól złomów – stąd pochodzi jego nazwa. Do stawku nie doprowadza żaden szlak turystyczny, widać go natomiast z daleka z niebieskiego szlaku na Krywań. Tuż na wschód od Zatraconego Stawku znajduje się większy Skryty Stawek ("Skryté pliesko").

</doc>
<doc id="1539167" url="https://pl.wikipedia.org/wiki?curid=1539167" title="Powiat ropczycki (II Rzeczpospolita)">
Powiat ropczycki (II Rzeczpospolita)

Powiat ropczycki – powiat województwa krakowskiego II Rzeczypospolitej. Jego siedzibą były Ropczyce. 1 sierpnia 1934 dokonano nowego podziału powiatu na gminy wiejskie. Z dniem 1 kwietnia 1937 powiat został zniesiony, a z jego obszaru utworzono powiat dębicki z siedzibą władz powiatowych w Dębicy.

</doc>
<doc id="1539175" url="https://pl.wikipedia.org/wiki?curid=1539175" title="Entalpia reakcji chemicznej">
Entalpia reakcji chemicznej



</doc>
<doc id="1539177" url="https://pl.wikipedia.org/wiki?curid=1539177" title="James Thurber">
James Thurber

James Grover Thurber (ur. 8 grudnia 1894 w Columbus, zm. 2 listopada 1961 w Nowym Jorku) – amerykański humorysta i satyryczny rysownik. Najbardziej znany z rysunków i opowiadań zamieszczanych w magazynie „The New Yorker”.
Życiorys.
W dzieciństwie stracił oko, trafiony strzałą przez brata; na drugie widział odtąd coraz gorzej. Po studiach na Uniwersytecie Ohio (nieukończonych z powodu niedowidzenia – nie mógł odbyć szkolenia wojskowego) był w latach 1918–1920 szyfrantem Departamentu Stanu, w Waszyngtonie i w Paryżu, a w latach 1921–1924 reporterem „Columbus Dispatch”.
W 1925 roku przeniósł się do Nowego Jorku i pracował tam dla „New York Evening Post”, a od 1927 roku w „The New Yorker” jako redaktor. Pierwsze jego rysunki ukazały się w tym magazynie w 1930 roku i odtąd publikowano je tam regularnie do początku lat 50., kiedy ostatecznie osłabł mu wzrok.
Najbardziej znane jego opowiadania to "The Dog Who Bit People" oraz "The Night the Bed Fell", zamieszczone w książce "My Life and Hard Times" (1933), mieszance autobiografii i prozy, która jako pierwsza przyniosła mu uznanie oraz słynne "The Secret Life of Walter Mitty", o heroicznych snach na jawie spokojnego, uporządkowanego żonatego mężczyzny w średnim wieku, ze zbioru "My World – And Welcome to It" (1942). Opowiadanie "Sekretne życie Waltera Mitty" zostało sfilmowane w 2013 roku.
Napisał także ponad 75 bajek, kilka baśni książkowej długości i liczne humorystyczne eseje, np. o współczesnym mu języku angielskim. Analizował też fenomen radiowych oper mydlanych.

</doc>
<doc id="1539179" url="https://pl.wikipedia.org/wiki?curid=1539179" title="Gładź podłogowa">
Gładź podłogowa

Gładź podłogowa, szlichta – warstwa podłogi układana bezpośrednio pod posadzką, zwana również wylewką lub jastrychem. 
Stosowane zazwyczaj są:
W zależności od rodzaju pomieszczeń wytrzymałość podkładu powinna wynosić:

</doc>
<doc id="1539182" url="https://pl.wikipedia.org/wiki?curid=1539182" title="Szlichta">
Szlichta



</doc>
<doc id="1539184" url="https://pl.wikipedia.org/wiki?curid=1539184" title="EPSO">
EPSO



</doc>
<doc id="1539190" url="https://pl.wikipedia.org/wiki?curid=1539190" title="Sepet">
Sepet

Sepet – mebel, rodzaj skrzynki z szufladkami i (niekiedy) z pulpitem służący do przechowywania kosztowności bądź dokumentów. Zwykle zdobiony był okuciami, intarsjowany, inkrustowany bądź malowany. W Polsce upowszechnił się w XVII i 1. połowie XVIII wieku.

</doc>
<doc id="1539192" url="https://pl.wikipedia.org/wiki?curid=1539192" title="Rejon białocerkiewski">
Rejon białocerkiewski

Rejon białocerkiewski () – jednostka administracyjna w składzie obwodu kijowskiego Ukrainy.
Powstał w 2020. Ma powierzchnię 6511,8 km2 i liczy około 436 tysięcy mieszkańców (2021). Siedzibą władz rejonu jest Biała Cerkiew.

</doc>
<doc id="1539194" url="https://pl.wikipedia.org/wiki?curid=1539194" title="Lwowskie">
Lwowskie



</doc>
<doc id="1539195" url="https://pl.wikipedia.org/wiki?curid=1539195" title="After Midnight Project">
After Midnight Project

After Midnight Project (AMP) – amerykańska grupa muzyczna, pochodząca z Los Angeles.
Zespół został założony w 2004 roku, w skład jego wchodzi pięciu członków.
Jeden z utworów zespołu, "Take me Home", został wykorzystany w grze Prey (PC, Mac, XBox360). Nakręcony również został teledysk do tego utworu.

</doc>
<doc id="1539197" url="https://pl.wikipedia.org/wiki?curid=1539197" title="Zacieranie">
Zacieranie



</doc>
<doc id="1539199" url="https://pl.wikipedia.org/wiki?curid=1539199" title="Rejon iwankowski">
Rejon iwankowski

Rejon iwankowski (ukr. Іванківський район, "Iwankiwśkyj rajon") – jednostka administracyjna w składzie obwodu kijowskiego Ukrainy.
Powstał w 1923 roku. Ma powierzchnię 3616 km2 (jest to największy rejon na Ukrainie) i liczy około 30 tysięcy mieszkańców. Siedzibą władz rejonu jest Iwanków.
W skład rejonu wchodzą 1 miejska rada, 1 osiedlowa rada oraz 26 silskich rad, obejmujących 80 wsi.

</doc>
<doc id="1539201" url="https://pl.wikipedia.org/wiki?curid=1539201" title="Szara woda">
Szara woda

Szara woda (ścieki szare) – woda wolna od fekaliów (w myśl definicji zawartej w Europejskiej Normie 12056-1). W praktyce jest to nieprzemysłowa woda ściekowa wytwarzana w czasie procesów domowych, takich jak mycie naczyń, kąpiel bądź pranie, nadająca się w ograniczonym zakresie do powtórnego wykorzystania. W tradycyjnym gospodarstwie domowym 50–80% wody ściekowej może być wykorzystana jako szara woda. Do wykorzystania nadaje się niemal cała woda, jakiej używa się w domu, z wyjątkiem wody po spłukaniu toalet. Szara woda znacznie różni się od wody powstałej po spłukaniu ubikacji zarówno ilością, jak i różnorodnością zawartych w niej chemikaliów i bakterii (od odchodów po toksyczne środki chemiczne). Szara woda zawdzięcza swą nazwę mętnemu wyglądowi oraz statusowi, który nie kwalifikuje jej jako wody czystej pitnej ani też jako wody silnie skażonej. Zgodnie z powyższą definicją, jeśli szara woda zawiera znaczące ilości odpadów kuchennych czy też silne środki chemiczne, należy ją zakwalifikować jako ściek.
W XX wieku w związku z kurczącymi się rezerwami wody gruntowej oraz przeładowanymi kosztownymi systemami uzdatniania wody zrodziło się zainteresowanie ponownym używaniem i odzyskiwaniem części zużywanej wody zarówno w domu, jak i komercyjnie. Przykładem obiektów, gdzie standardowo używa się szarej wody, są budynki autonomiczne.
Ze względu na obawy co do potencjalnych zagrożeń zdrowotnych czy środowiskowych, wiele prawodawstw wymaga tak intensywnej przeróbki szarej wody w celu jej legalnego przetworzenia na wodę czystą, że koszt odzysku jest wyższy niż koszt pozyskania czystej wody.
Pomimo tych przeszkód szara woda jest częstokroć stosowana do podlewania i nawadniania ogrodów – legalnie, a czasem i nielegalnie. W strefach klimatycznych narażonych na suszę, gdzie stosowane są zakazy używania wody pitnej do podlewania czy mycia aut, jest ona stosowana często.
Przykładem kraju o takim klimacie jest Australia, gdzie rząd ze względu na suszę wprowadził regulacje prawne umożliwiające stosowanie szarej wody, i gdzie są dostępne w sprzedaży systemy do rozsączania szarej wody, posiadające certyfikację w tym zakresie.
W krajach trzeciego świata używanie szarej wody jest powszechne, pomimo braku regulacji prawnych w tym zakresie.
Usuwanie szarej wody.
Wypływająca z domostw woda delikatnie zanieczyszczona mydlinami jest w tradycyjnej kanalizacji mieszana z odchodami i odprowadzana wspólnym systemem kanalizacyjnym. W ten sposób przetwarza się całość ścieku tak, by usunąć ryzyko chorób i zanieczyszczenia środowiska, zanim woda zostanie z powrotem wprowadzona do obiegu wód powierzchniowych. Pomimo przetwarzania i czyszczenia woda ta wprowadzona bezpośrednio do rzek i mórz ma dużo mniejsze możliwości oczyszczenia się niż w sytuacji przepuszczenia jej przez glebę, mającą większą zdolność oczyszczania. Należy przy tym zaznaczyć, że wpuszczana w ziemię szara woda nie jest wymieszana z ekskrementami, tak jak to jest w przypadku standardowej kanalizacji.
Instalacji szarej wody towarzyszy zazwyczaj instalacja toalety kompostującej, która usuwa patogeny ze ścieku bez wielkich kosztów transportu i przetwarzania, jednocześnie rugując potrzebę odprowadzania ścieków, czyli budowy sieci kanalizacyjnej czy też szamba.
Z punktu ochrony środowiska wpuszczenie wody z mydlinami w ziemię jest mniej szkodliwe niż wpuszczenie przetworzonych ścieków do wód powierzchniowych.
W USA obrońcy tej tezy zaznaczają, że nie zanotowano dotychczas ani jednego przypadku zachorowania związanego z odprowadzaniem czy obchodzeniem się z szarą wodą.
Alternatywą usuwania szarej wody jest używanie jej do podlewania roślin w ogrodzie. Rośliny używają substancji odżywczych zawartych w znajdujących się w szarej wodzie resztkach pożywienia (w przypadku zlewu kuchennego) i innych występujących w niej składników (słabych detergentów zmiękczających wodę), zwiększając swój wzrost.
Uzdatnianie szarej wody.
Szara woda jest dużo łatwiejsza do uzdatniania od ścieków ze względu na jej mniejsze zanieczyszczenie. Jakkolwiek zupełnie nieoczyszczona szara woda stanowić może zagrożenie dla zdrowia, ponieważ zawiera te same rodzaje bakterii co ścieki, jednak w dużo mniejszej ilości.
Szara woda zawiera mikroorganizmy adekwatnie do źródła jej pochodzenia, stąd szara woda pochodząca z domu jednorodzinnego powinna być traktowana inaczej niż woda z budynku wielorodzinnego. W budynku jednorodzinnym mieszkańcy są stale poddani działaniu bakterii współmieszkańców. Szara woda z budynku wielorodzinnego naraża ludzi mających z nią kontakt na działanie bakterii i mikroorganizmów pochodzących od szerszego grona ludzi, zwiększając tym samym ryzyko przenoszenia chorób między mieszkańcami.
Jeśli wykona się osobny system kanalizacyjny dla szarej wody, odrębny od toalet, to szara woda może być przetworzona bezpośrednio w domu lub ogrodzie. Należy jej użyć natychmiast, a gdy chcemy ją gromadzić, jest to dopuszczalne jedynie po uprzednim oczyszczeniu. Woda z odzysku tego rodzaju nigdy nie jest zdatna do spożycia, ale jej kilkukrotna filtracja oraz przerobienie jej przez mikroorganizmy, które wchłaniają substancje odżywcze i natleniają ją, sprawia, że może być używana do prania bądź spłukiwania tradycyjnych toalet. Względnie czysta szara woda może być odprowadzona wężem do ogrodu lub na wykonane wcześniej pole filtracyjne, gdzie zostanie poddana działaniu roślin oczyszczających wodę. Jako że szara woda zawiera resztki substancji odżywczych i patogenów i jest wylewana jako ciepła, nie należy jej przechowywać niefiltrowanej, tylko rozprowadzać bezpośrednio po ogrodzie.
Dość powszechnym w Polsce przykładem zalegalizowanego rozsączenia przetworzonej przez mikroorganizmy wody jest sieć rozsączająca z przydomowej oczyszczalni ścieków. Zaznaczyć tu należy, że jest to przetworzony ściek, który ma dużo większą koncentrację patogenów niż szara woda, a który jest dopuszczony prawnie do rozsączania w ogrodzie.
Systemy kanalizacji z rozdzielaniem szarej wody.
Najprostszym systemem do odzysku szarej wody jest skierowanie jej bezpośrednio do ogrodu. Regulacje prawne dopuszczające takie rozwiązanie różnią się od siebie w poszczególnych krajach, ale najczęstszymi wskazówkami dotyczącymi jej używania są:
System do odzysku szarej wody można zaprojektować dla nowo budowanego domu, jak i wykonać w już istniejącym obiekcie.
Szara woda z prysznica lub wanny jest bardzo dobrym źródłem wody dla ogrodu. Zawartość rozpuszczonego mydła działa na rośliny jak środek nawilżający. Odprowadzając do ogrodu wodę z pralni, powinno się zwrócić uwagę na to, by stosowane detergenty miały możliwie niski poziom zawartości fosforanów i soli, a także, aby ich pH było możliwie zbliżone do neutralnego.
Ważne jest również, by w momencie używania mocnych środków chemicznych wodę skierować do ścieku a nie do ogrodu, ponieważ gdy tego się nie uczyni, agresywne chemikalia uszkodzą rośliny.
Odzyskiwanie szarej wody z oczyszczaniem.
Systemy filtracji szarej wody mogą być wykonane jako uzdatniające ją do picia lub wstępnie czyszczące.
Składają się one zazwyczaj z naturalnych biologicznych założeń:
Odzyskiwanie szarej wody w mieszkaniu.
Współcześnie większość prawodawstw dopuszcza użycie szarej wody do spłukiwania toalet. Są też gotowe sprzedawane komercyjnie systemy tego typu, pozwalające zaoszczędzić do 30% zużywanej wody (podobnie jak toaleta kompostująca, eliminując cały nakład wody służący do odprowadzenia odchodów z toalet). Zaletą tego systemu w stosunku do toalety kompostującej jest możliwość zainstalowania go w istniejącym mieszkaniu bez konieczności wykonywania kompostownika w pomieszczeniu położonym niżej, niemniej w dalszym ciągu odprowadza się ścieki wymagające transportu siecią kanalizacyjną oraz chemicznego przetworzenia.
Odzysk ciepła.
Dostępne są urządzenia do odzysku ciepła ze zużytej wody. Konstrukcja ich polega na wykonaniu przeciwprądowego wymiennika ciepła w miejscu wpływu zimnej wody do zasobnika ciepłej wody. Nośnikiem ciepła jest wówczas ciepła woda wypływająca z kranu, zmywarki lub pralki. Dzięki takiemu rozwiązaniu woda wpływająca do systemu grzewczego jest wstępnie podgrzana. Producenci mówią o odzyskach ciepła rzędu 60%.
Technologia odzysku ciepła z odpływu kanalizacji w Kanadzie jest ustawowo uznawana przez rząd jako korzystna dla środowiska; tamtejszy program rządowy ecoENERGY oferuje rekompensaty za wykonanie takiej instalacji w budynku. Szacuje się, że zwrot takiej inwestycji następuje w ciągu maksymalnie 10 lat.

</doc>
<doc id="1539204" url="https://pl.wikipedia.org/wiki?curid=1539204" title="Donald Machholz">
Donald Machholz

Donald Edward Machholz (ur. 7 października 1952 w Portsmouth, zm. 9 sierpnia 2022 w Wikieup) – amerykański astronom amator.
Jego miastem rodzinnym było Colfax w Kalifornii, a astronomią zajmował się hobbystycznie. Z zawodu był optykiem, pracował jako monter światłowodów w fabryce produkującej lasery medyczne stosowane w chirurgii.
Odkrył 12 komet, wśród nich komety okresowe 96P/Machholz, 141P/Machholz, długookresową C/2004 Q2, zwaną kometą Machholza, a także C/2010 F4. Był jednym z najlepszych łowców pod względem liczby komet odkrytych metodą wizualną.
Był jednym z inicjatorów tzw. "Maratonów Messiera", zawodów dla astronomów amatorów, polegających na zaobserwowaniu wszystkich 110 obiektów z Katalogu Messiera w ciągu jednej nocy.

</doc>
<doc id="1539205" url="https://pl.wikipedia.org/wiki?curid=1539205" title="Miasto Boga (ujednoznacznienie)">
Miasto Boga (ujednoznacznienie)



</doc>
<doc id="1539207" url="https://pl.wikipedia.org/wiki?curid=1539207" title="Rejon jagodziński">
Rejon jagodziński

Rejon jagodziński – jednostka administracyjna w składzie obwodu kijowskiego Ukrainy.
Powstał w 1923. Ma powierzchnię 793 km2 i liczy około 38 tysięcy mieszkańców. Siedzibą władz rejonu jest Jagodzin.
W skład rejonu wchodzą 1 miejska rada oraz 18 silskich rad, obejmujących 39 wsi i 2 osady.

</doc>
<doc id="1539210" url="https://pl.wikipedia.org/wiki?curid=1539210" title="Don Machholz">
Don Machholz



</doc>
<doc id="1539211" url="https://pl.wikipedia.org/wiki?curid=1539211" title="Meinhard von Querfurt">
Meinhard von Querfurt

Meinhard von Querfurt, także Meinherus von Querenvord, Meynko von Querenforth (urodz. ?, zm. 1299) – komtur dzierzgoński w roku 1279, komtur królewiecki w latach 1280-1283, komtur pokarmiński w latach 1284-1288, mistrz krajowy Prus w latach 1288-1299.
Życiorys.
Meinhard wywodził się bogatego rodu burgrabiów magdeburskich osiadłych w Saksonii. Nie wiadomo kiedy i gdzie wstąpił w szeregi zakonu krzyżackiego. Do Prus przybył najprawdopodobniej przed 1279 rokiem, gdyż źródła w tymże roku podają go jako komtura Dzierzgonia. Funkcję tę pełnił krótko, bo już w 1280 roku na stanowisku komtura Królewca zastąpił Mangolda. W roku 1283 opuścił Królewiec i objął stanowisko komtura Pokarmina, gdzie służbę pełnił do roku 1288, kiedy to został wybrany na mistrza krajowego Prus. Meinhard von Querfurt stanowisko mistrza objął około 2 lutego 1288 roku, podczas kapituły prowincjonalnej w Elblągu. Nominację przyjął z rąk obecnego na kapitule wielkiego mistrza Burkharda von Schwandena. Nagła zmiana na stanowisku mistrza krajowego z Konrada von Thierberga, na młodszego Meinharda podyktowana była zapewne, planami podboju Litwy. Młodszy, silniejszy a przede wszystkim energiczniejszy Meinhard wydawał się bardziej odpowiedni na stanowisku mistrza krajowego.

</doc>
<doc id="1539214" url="https://pl.wikipedia.org/wiki?curid=1539214" title="Dwadzieścia (DVD Pidżamy Porno)">
Dwadzieścia (DVD Pidżamy Porno)

Dwadzieścia – drugie DVD koncertowe zespołu Pidżama Porno. Jest to zapis koncertu pożegnalnego z klubu Palladium w Warszawie z dnia 1 Grudnia 2007. Dodatkowo jako bonus płyta zawiera także dwie ścieżki z finałowego koncertu urodzinowego w hali Arena w Poznaniu.
Skład Zespołu.
Goście:

</doc>
<doc id="1539215" url="https://pl.wikipedia.org/wiki?curid=1539215" title="Rejon wasylkowski">
Rejon wasylkowski

Rejon wasylkowski – jednostka administracyjna w składzie obwodu kijowskiego Ukrainy.
Powstał w 1923. Ma powierzchnię 1184 km² i liczy około 58 tysięcy mieszkańców. Siedzibą władz rejonu jest Wasylków.
W skład rejonu wchodzą 1 miejska rada, 4 osiedlowe rady oraz 39 silskich rad, obejmujących 65 wsi.

</doc>
<doc id="1539220" url="https://pl.wikipedia.org/wiki?curid=1539220" title="Donald E. Machholz">
Donald E. Machholz



</doc>
<doc id="1539221" url="https://pl.wikipedia.org/wiki?curid=1539221" title="Rejon tetyjowski">
Rejon tetyjowski

Rejon tetyjowski () – była jednostka administracyjna w składzie obwodu kijowskiego Ukrainy istniejąca do 17 lipca 2020 roku.
Powstał w 1923. Miał powierzchnię 756 km² i liczył w 2018 roku około 31 tysięcy mieszkańców. Siedzibą władz rejonu był Tetyjów.
W skład rejonu wchodziła 1 miejska rada oraz 22 silskie rady, obejmując 32 wsie.

</doc>
<doc id="1539223" url="https://pl.wikipedia.org/wiki?curid=1539223" title="Zacieranie (stolarstwo)">
Zacieranie (stolarstwo)



</doc>
<doc id="1539224" url="https://pl.wikipedia.org/wiki?curid=1539224" title="Denisonia">
Denisonia

Denisonia – rodzaj jadowitego węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Australii. 
Systematyka.
Etymologia.
"Denisonia": Sir William Thomas Denison (1804–1871), brytyjski wojskowy, inżynier i administrator kolonialny, gubernator Ziemi van Diemena w latach 1847–1855, Nowej Południowej Walii w latach 1855–1861 i Madrasu w latach 1861–1866.
Podział systematyczny.
Do rodzaju należą następujące gatunki: 

</doc>
<doc id="1539227" url="https://pl.wikipedia.org/wiki?curid=1539227" title="Dwadzieścia - DVD">
Dwadzieścia - DVD



</doc>
<doc id="1539232" url="https://pl.wikipedia.org/wiki?curid=1539232" title="Machabeusze (obraz Wojciecha Stattlera)">
Machabeusze (obraz Wojciecha Stattlera)

Machabeusze – obraz Wojciecha Stattlera namalowany na płótnie w roku 1842. 
Inspiracją do powstania obrazu była 1 Księga Machabejska. Obraz nawiązuje do powstania Machabeuszy w Palestynie w okresie hellenistycznym (w latach 167–160 p.n.e.), za panowania Antiocha IV Epifanesa. Powstanie wynikło na tle religijnym. Epifanes domagał się bowiem aby Żydzi porzucili wiarę przodków. Obraz przedstawia moment odczytywania przez centuriona ukazu Antiocha Epifanesa. Z prawej strony widać głowę sędziwego Matatiasza w otoczeniu synów Jonatana, Szymona oraz Judę, który przedstawiony jest z niemowlęciem na ręku. Według 1 Księgi Machabejskiej Matatiasz odmówił wykonania rozkazów Antiocha i wypowiedział słowa:
Pośrodku obrazu postacie matek zabijanych wraz ze swymi synami.
Kompozycja dzieła zawiera ukryte aluzje patriotyczne odnoszące się do polskiego ruchu wyzwoleńczego. Żydowskie powstanie, choć odległe w czasie miało mieć symboliczne odniesienia do niedawnego polskiego zrywu niepodległościowego. Pomysł namalowania obrazu podsunął artyście Adam Mickiewicz. Koszty malowania pokrył książę Adam Jerzy Czartoryski. Dzieło Stattlera zdobyło uznanie krytyki paryskiej. Entuzjastycznie wypowiadał się o nim Juliusz Słowacki. Na wystawie w Salonie Paryskim w roku 1844 obraz został nagrodzony złotym medalem. Uważany jest za jedno z głównych dzieł romantyzmu polskiego.

</doc>
<doc id="1539238" url="https://pl.wikipedia.org/wiki?curid=1539238" title="Cerkiew Opieki Matki Bożej w Sławatyczach">
Cerkiew Opieki Matki Bożej w Sławatyczach

Cerkiew Opieki Matki Bożej – prawosławna cerkiew parafialna w Sławatyczach. Należy do dekanatu Terespol diecezji lubelsko-chełmskiej Polskiego Autokefalicznego Kościoła Prawosławnego.
Pierwsza świątynia prawosławna w Sławatyczach powstała w końcu XV lub na początku XVI wieku. Po 1596 administrująca nią parafia przyjęła unię. Aktualnie działająca cerkiew została wzniesiona w latach 1910–1912 w miejsce pounickiej budowli z XVIII wieku. Fundatorem budynku był słowianofilski publicysta i ziemianin Kławdij Paschałow. Obiekt został oddany do użytku we wrześniu 1912 i odtąd był główną świątynią parafii w Sławatyczach. W latach 1915–1918 cerkiew pełniła funkcję szpitala polowego. W II Rzeczypospolitej ponownie stała się czynną świątynią prawosławną. W 1938 znajdowała się na liście cerkwi przeznaczonych do zniszczenia w ramach akcji polonizacyjno-rewindykacyjnej, jednak jej rozbiórkę powstrzymał proboszcz miejscowej parafii rzymskokatolickiej. W 1947, gdy ludność prawosławna ze Sławatycz została wywieziona w ramach Akcji „Wisła”, cerkiew została porzucona i przez kolejne trzy lata niszczała. Nieregularne nabożeństwa odbywały się w niej od Paschy w 1952. Do stałego użytku liturgicznego przywrócono ją w 1965 dzięki staraniom przełożonego monasteru św. Onufrego w Jabłecznej, archimandryty Eulogiusza.
Świątynia znajduje się w centrum miejscowości przy ulicy Kodeńskiej (po południowej stronie rynku). Została wpisana do rejestru zabytków 15 grudnia 1988 (powtórnie 20 września 2011) pod numerem A/1410.
Historia.
Pierwsze cerkwie w Sławatyczach.
Pierwsza parafia prawosławna w Sławatyczach została założona w XV stuleciu. Cerkiew na jej potrzeby ufundował Ursuł Wołoszyn, dworzanin Aleksandra Jagiellończyka, na początku XVI wieku lub według innego źródła w 1499. W pierwszych stuleciach istnienia cerkiew nosiła wezwania Narodzenia Matki Bożej oraz Wniebowstąpienia Pańskiego.
Parafia sławatycka pozostawała prawosławna do unii brzeskiej. Po jej zawarciu przyjęła katolicyzm w obrządku bizantyńskim razem z całą prawosławną eparchią chełmską. 
Od momentu budowy do 1721 w Sławatyczach funkcjonowało kolejno kilka cerkwi; każda świątynia była budowana na miejscu starszej, gdy ta ulegała zniszczeniu lub spaleniu. W 1721 Anna Radziwiłł sfinansowała budowę drewnianej dwukopułowej cerkwi z materiału pozostałego po starszej świątyni. Poleciła przy tym przenieść obiekt na koniec wsi, zaś na miejscu zajmowanym pierwotnie przez cerkiew wzniosła kościół. Według Grzegorza Pelicy fundatorem obiektu był kanclerz wielki litewski Karol Stanisław Radziwiłł, który już w 1698 uposażył parafię, zaś w 1721 przekazał fundusze, z których wzniesiono nową piętrową świątynię. Budowla posiadała podwójne wezwanie i dwa ołtarze: Narodzenia Matki Bożej (główny) i Opieki Matki Bożej. Opis z wizytacji biskupiej z 1726 mówi o eksponowaniu w cerkwi dwóch „wielkich starodawnych” ikon Opieki Matki Bożej (Protekcyi) oraz Chrystusa Zbawiciela. W świątyni znajdował się również "żertwiennik" (stół ofiarny) z Golgotą, natomiast w kopule wyobrażono Chrystusa Ukrzyżowanego oraz Trójcę Świętą na tle niebieskim ze złotymi gwiazdami.
Wnętrze cerkwi było przekształcane w miarę latynizacji obrządku unickiego. Dwa ołtarze w świątyni funkcjonowały do 1796. Następnie na miejscu ołtarza Protekcyi Matki Bożej wstawione zostały organy, tam też śpiewał chór. W cerkwi pojawiły się także stacje Drogi Krzyżowej. Protokół kolejnej wizytacji biskupiej z 1797 informuje, iż do parafii sławatyckiej należało 1107 osób. Kolatorem cerkwi był podkomorzy wielki litewski Hieronim Wincenty Radziwiłł.
Budowa.
Cerkiew w Sławatyczach pozostawała siedzibą parafii unickiej do 1875, gdy razem z całą diecezją chełmską została przyłączona do eparchii chełmsko-warszawskiej Rosyjskiego Kościoła Prawosławnego. Po zmianie wyznania z wnętrza obiektu usunięto elementy obce tradycji prawosławnej (organy, stacje Drogi Krzyżowej). Do budynku wstawiono nowy ikonostas i ołtarz z nowym antyminsem. Ponowne poświęcenie świątyni miało miejsce w 1886.
Na początku XX stulecia osiemnastowieczna świątynia była już w tak złym stanie technicznym, że proboszcz parafii ks. Władimir Antonowicz uznał ją za niezdatną do remontu. W analogicznym stanie była plebania. Drugim inicjatorem wzniesienia murowanej cerkwi we wsi był przełożony monasteru św. Onufrego w Jabłecznej archimandryta Serafin. W 1907 w Sławatyczach powstał nowy dom parafialny. Budowa nowej cerkwi rozpoczęła się dopiero trzy lata później, gdyż w eparchii już w kilku miejscowościach trwały prace nad wznoszeniem nowych świątyń i władze cerkiewne nie chciały rozpoczynać kolejnej inwestycji.
Fundusze na budowę cerkwi przekazał Artiemij Syczow z guberni czernihowskiej, jednak jego dar okazał się niewystarczający dla jej ukończenia. Ostatecznie drugim i głównym fundatorem budowli stało się małżeństwo ziemian tulskich Kławdija i Jelizawiety Paschałowów. Kławdij Paschałow, słowianofil, publicysta i działacz organizacji czarnosecinnych, razem z proboszczem sławatyckiej parafii oraz archimandrytą Serafinem, zasiadał w komitecie kierującym pracami budowlanymi. Świątynia została poświęcona i oddana do użytku 12 września 1912. Nie była jeszcze wówczas ukończona – polichromie w jej wnętrzu wykonano dopiero w 1914. Osiemnastowieczna drewniana cerkiew istniała nadal; została zburzona między rokiem 1915 a 1920.
Funkcjonowanie cerkwi.
Murowana cerkiew prawosławna działała w Sławatyczach przez trzy lata, gdyż w 1915 miejscowa ludność prawosławna zbiegła w głąb Rosji razem z ewakuującymi się wojskami rosyjskimi. Do Moskwy ewakuowany został proboszcz ks. Antonowicz wraz z żoną i niezamężną córką. W porzuconej świątyni urządzono szpital polowy.
W 1919 cerkiew w Sławatyczach nie znalazła się na liście świątyń prawosławnych przewidywanych przez polskie Ministerstwo Wyznań Religijnych i Oświecenia Publicznego do udostępnienia wiernym. Mimo to w 1921 władze Kościoła prawosławnego w Polsce zdołały legalnie reaktywować parafię w Sławatyczach i otworzyć cerkiew. Była to jedna z ośmiu świątyń w powiecie włodawskim. Według innego źródła cerkiew w Sławatyczach działała jako filia parafii św. Michała Archanioła w Holeszowie.
W 1938, w czasie akcji polonizacyjno-rewindykacyjnej, cerkiew została przeznaczona do rozbiórki. Obiekt ocalał, gdyż w jego obronie wystąpił proboszcz miejscowej parafii rzymskokatolickiej.
Cerkiew pozostała czynna w czasie II wojny światowej. Parafia przestała działać dopiero po wywiezieniu ludności ukraińskiej wyznania prawosławnego w czasie Akcji „Wisła”. Budynek świątyni został porzucony i był sukcesywnie dewastowany przez miejscową ludność. W zniszczonym obiekcie przez pewien czas mieścił się szalet. Odnowa budynku nastąpiła w 1950. Według wspomnień miejscowej ludności w roku tym nad zniszczoną świątynią w niewyjaśniony sposób miało pojawić się widoczne w promieniu 10 km światło. Skłoniło to proboszcza parafii rzymskokatolickiej w Sławatyczach do podjęcia starań o uporządkowanie obiektu. Po przeprowadzeniu prac porządkowych wejście do budynku zostało zabite deskami.
Wymieniane są różne daty ponownego otwarcia cerkwi. Według Grzegorza Pelicy już w 1952 ks. Mikołaj Dejneka odprawił w niej Świętą Liturgię z okazji Paschy, a następnie w świątyni nieregularnie odbywały się kolejne nabożeństwa. Oficjalnie natomiast cerkiew była czynna od 1957. W aktach Wydziału ds. Wyznań PWRN w Lublinie z 1956 świątynię sławatycką określono już jako siedzibę parafii. W rzeczywistości w roku tym Polski Autokefaliczny Kościół Prawosławny uzyskał prawo do korzystania ze świątyni, ale nie do zarejestrowania jej jako stałej placówki filialnej lub parafii. Zgoda na udostępnienie cerkwi – podobnie jak w przypadku kilku innych świątyń w regionie – miała związek ze wcześniejszymi rozmowami władz z prawosławną hierarchią w sprawie prowadzenia przez prawosławne duchowieństwo akcji misyjnej wśród grekokatolików, co szczególnie popierał metropolita warszawski i całej Polski Makary.
Erygowanie parafii nastąpiło dopiero w 1966, po wystąpieniu ze stosowną prośbą przez metropolitę warszawskiego i całej Polski Stefana. Władze lokalne zgodziły się na ponowne udostępnienie prawosławnym zdewastowanej budowli dzięki staraniom przełożonego monasteru św. Onufrego w Jabłecznej, archimandryty Eulogiusza. W 1966 przeprowadzono również niewielki remont budynku. Nabożeństwa w świątyni odprawiali mnisi z monasteru w Jabłecznej; dopiero w 1998 lub 1999 obowiązki te przejęli duchowni diecezji lubelsko-chełmskiej. W końcu lat 60. liczbę wiernych parafii sławatyckiej szacowano na 800 osób, badanie ankietowe wykazało znacznie mniejszą liczbę, tj. 300 wiernych. W 1969 według oficjalnych danych łącznie w Sławatyczach i Jabłecznej żyło 400 prawosławnych. Przy cerkwi funkcjonowało nauczanie religii. Na początku XXI wieku do placówki duszpasterskiej uczęszczało kilkanaście rodzin.
Kolejne prace remontowe w świątyni miały miejsce w 1997, dzięki staraniom arcybiskupa lubelskiego i chełmskiego Abla i miejscowej wspólnoty parafialnej. Z kolei po 2002 do cerkwi wstawiono nowe dzwony. Jeden z nich znajdował się pierwotnie w soborze Przemienienia Pańskiego w Lublinie, dwa inne – w dawnej cerkwi w Kodniu.
W 2012, w czasie uroczystości stulecia funkcjonowania świątyni, metropolita warszawski i całej Polski Sawa, arcybiskup lubelski i chełmski Abel i biskup gorlicki Paisjusz wyświęcili w sąsiedztwie cerkwi krzyż upamiętniający fundatorów obiektu, w szczególności Paschałowów, jak również zmarłych parafian.
W latach 2014–2016, dzięki pozyskanym zagranicznym środkom finansowym (w ramach projektu „Wschodniosłowiańskie dziedzictwo kulturowe – konserwacja, renowacja, digitalizacja zabytkowych cerkwi”) świątynia została gruntownie odrestaurowana. Remont cerkwi został w 2018 r. nagrodzony Laurem Konserwatorskim.
Architektura.
Bryła budynku.
Cerkiew reprezentuje styl bizantyjsko-rosyjski. Autorem jej projektu był architekt eparchialny Aleksandr Puring. Opracowany przez niego plan został wykorzystany przy budowie pięciu różnych cerkwi w eparchii chełmskiej. Oprócz świątyni w Sławatyczach były to również budowle w Kryłowie, Oszczowie, Krupem i Topólczy. Według innego źródła analogiczny projekt zastosowano także w jednej z cerkwi w kompleksie monasterskim w Wirowie oraz w Husynnem. Wznoszenie grup identycznych świątyń na podstawie jednego projektu nie było wypadkiem wyjątkowym w ówczesnej rosyjskiej architekturze sakralnej.
Obiekt wzniesiono z cegły. Jest to budowla trójdzielna, z prostokątnym przedsionkiem, pojedynczą kwadratową nawą krytą dachem namiotowym i poligonalną absydą. Nad przedsionkiem wznosi się dzwonnica kryta dachem wieżowym, a ten z kolei wieńczy niewielka cebulasta kopuła. Nad nawą znajduje się pięć kolejnych kopuł, z których największa centralnie wykańcza dach, zaś pozostałe usytuowane są w jego narożnikach. Na zewnątrz bryłę budynku dekorują tynkowane opaski okienne, pilastry, gzymsy i fryz. Specyficzną cechą cerkwi w Sławatyczach (i bliźniaczych świątyń) na tle architektury cerkiewnej Królestwa Polskiego jest zastosowanie przy budowie czerwonej cegły i równoczesne wykonanie ozdobnych detali z białego kamienia. Inspiracją dla architekta były cerkwie moskiewskie, jednak znane z nich rozwiązania artystyczne i dekoracyjne nie zostały powtórzone wprost, a znacznie uproszczone. Mimo to twórca był zdania, że nałożenie ozdobnych detali z motywami kokoszników i fryzu kaflowego na zwartą (mimo tradycyjnej trójdzielności) bryłę budynku, przy równoczesnym wzniesieniu pięciu cebulastych kopuł, odda najważniejsze cechy stylu budownictwa sakralnego, jaki naśladował.
Poniżej dachu umieszczony został rząd wnęk, w które wstawiono pisane na blasze i złocone ikony przedstawiające sceny z życia Chrystusa. 
Wystrój wnętrza.
We wnętrzu świątyni znajduje się jednorzędowy ikonostas wraz z łukiem nad królewskimi wrotami, na którym widoczne są kolejne okrągłe ikony. Nad ikonostasem w dwóch grupach przedstawiono świętych związanych z Bizancjum oraz z Rusią Kijowską. Ikonostasy takie znajdowały się we wszystkich cerkwiach wzniesionych według identycznego projektu Puringa z fundacji Paschałowów. W obiekcie przechowywane są ikony Chrystusa Pantokratora i św. Mikołaja z przełomu XVIII i XIX w. Ponadto na wyposażeniu cerkwi pozostaje ikona patronów rodziny fundującej obiekt – świętych Klaudiusza, Elżbieta i Bazylego. 
Pozostałe zabytkowe ikony stanowiące wyposażenie sławatyckiej cerkwi zostały z niej wywiezione po 1945. W świątyni znajdują się także dwa feretrony zachowane z czasów unickich, powstałe w XVIII wieku. Pierwszy z nich przedstawia postać Matki Bożej wzorowaną na ikonie poczajowskiej oraz św. Onufrego, ujęte w ramę z motywem Oka Opatrzności i puttów. Drugi ukazuje Matkę Bożą z Dzieciątkiem oraz św. Józefa z Dzieciątkiem.

</doc>
<doc id="1539244" url="https://pl.wikipedia.org/wiki?curid=1539244" title="Elektrociepłownia Lublin-Megatem">
Elektrociepłownia Lublin-Megatem

Megatem EC-Lublin – pierwsza w Polsce sprywatyzowana elektrociepłownia, zlokalizowana na Tatarach, w przemysłowej dzielnicy Lublina. Została wybudowana w połowie XX w. dla potrzeb Fabryki Samochodów Ciężarowych w Lublinie. Z upływem czasu była modernizowana i rozbudowywana, by sprostać potrzebom macierzystej fabryki oraz sąsiednich zakładów przemysłowych. Stała się również drugim pod względem wielkości dostawcą ciepła dla Lublina.
Charakterystyka zakładu.
W elektrociepłowni zainstalowanych jest: 
Ciepło dostarczane jest magistralami ciepłowniczymi do dzielnic Lublina: Tatary, Bronowice, Felin, Śródmieście, Czechów, Kalinowszczyzna.

</doc>
<doc id="1539246" url="https://pl.wikipedia.org/wiki?curid=1539246" title="Marek Elżanowski">
Marek Elżanowski

Marek Elżanowski (ur. 3 marca 1941 w Warszawie, zm. 23 sierpnia 1994 tamże) – polski prawnik, doktor habilitowany nauk prawnych, specjalista prawa administracyjnego.
Życiorys.
W 1954 r. ukończył Szkołę Podstawową nr 1 w Przasnyszu, następnie Liceum Ogólnokształcące w Przasnyszu, w 1963 r. — studia na Wydziale Prawa Uniwersytetu Warszawskiego. Jesienią 1963 r. rozpoczął pracę w Katedrze Prawa Administracyjnego UW, kierowanej przez profesora Jerzego Starościaka. W 1965 r. ukończył równolegle prowadzone studia ekonomiczne. W 1968 r. uzyskał stopień doktora na podstawie rozprawy "Zakład państwowy w polskim prawie administracyjnym" (otrzymał za nią nagrodę ministra). Rok później został mianowany adiunktem w Zakładzie Prawa Administracyjnego i Nauki Administracji UW.
W 1982 r. uzyskał od Rady Wydziału Prawa i Administracji Uniwersytetu Warszawskiego stopień naukowy doktora habilitowanego nauk prawnych na podstawie pracy "Przesłanki reform podziału terytorialnego. Studium z nauki administracji i prawa administracyjnego". Rok później został powołany na stanowisko docenta, w 1991 r. został mianowany profesorem nadzwyczajnym UW. Od 1989 r. pełnił funkcję kierownika Zakładu Nauki Administracji, utworzonego w Instytucie Nauk Prawno-Administracyjnych. Kierował również Zakładem Organizacji Administracji w Instytucie Organizacji Zarządzania i Doskonalenia Kadr (później — Instytut Administracji i Zarządzania).
Prowadził badania i wykłady oraz wiele publikował, również za granicą. W 1969 r. uzyskał dyplom studiów podyplomowych Międzynarodowego Wydziału Prawa Porównawczego w Strasburgu. W 1992 r. stanął na czele zespołu rządowego zajmującego się opracowaniem założeń nowej organizacji terytorialnej państwa. Zmarł po długiej chorobie nowotworowej. Pochowany na cmentarzu Powązkowskim w Warszawie (kwatera E-5-21).
Brat zoologa Andrzeja Elżanowskiego, ojciec prawnika Filipa Elżanowskiego.

</doc>
<doc id="1539248" url="https://pl.wikipedia.org/wiki?curid=1539248" title="Cidade de Deus">
Cidade de Deus

Cidade de Deus (z port. "Miasto Boga") - część Dzielnicy Zachodniej w brazylijskim mieście Rio de Janeiro. Została wybudowana w 1960 roku z polecenia rządu Guanabary (dzisiejsze Rio de Janeiro) jako część planu mającego na celu usuwania faweli z centrum miasta i przenoszenia ich mieszkańców na przedmieścia.
W 1997 powstała powieść "Miasto Boga" autorstwa Paula Linsa ukazująca życie w tej dzielnicy, a w 2002 nakręcono na jej podstawie głośny film.

</doc>
<doc id="1539249" url="https://pl.wikipedia.org/wiki?curid=1539249" title="Dom Wagi Miejskiej w Nysie">
Dom Wagi Miejskiej w Nysie

Dom Wagi Miejskiej (niem. "Waagehaus Kämmereigebäude") – zabytkowy 
budynek przy ulicy Sukienniczej, w bloku kamienic śródrynkowych w Nysie.
Historia.
W miejscu, gdzie stoi obecny budynek, w średniowieczu istniały sukiennice z 24 kramami i składem towarów. Dom Wagi Miejskiej wybudowano w latach 1602-1604, ufundowany został przez biskupa 
Jana Sitscha. Mieściła się tu siedziba zarządu administracyjnego księstwa biskupiego oraz izba miar
i wag. Z czasem budowla ta stała się symbolem kwitnącego w Nysie handlu.
W dwuarkadowym podcieniu znajdowała się urzędowa waga towarowa, przechowywano tu także wzorzec miary łokcia.
W czasie wojen napoleońskich w 1807 roku Dom Wagi uległ zniszczeniu. Pamiątką po tych czasach jest wmurowana w elewację południową kamienna 
kula armatnia. Kosztowną odbudowę podjęto dopiero po kilkudziesięciu latach. Prace konserwatorskie przy renowacji zatartych przez zniszczenia wojenne i upływ czasu polichromiach przeprowadził w latach 1888-1890 Heinrich Irmann. Elewacje zewnętrzne zostały wówczas przemalowane i uzupełnione, a cały budynek gruntownie odnowiony i częściowo wewnątrz przebudowany. 
W 1945 roku Dom Wagi Miejskiej został prawdopodobnie spalony, a następnie wysadzony przez
Armię Czerwoną po zdobyciu Nysy. Zawaliły się podcienie, dwie górne kondygnacje elewacji frontowej oraz szczyt. W latach 1947-1948 dokonano pospiesznej, niepełnej rekonstrukcji, bez odtworzenia zniszczonych rzeźb i malowideł. Od 1955 roku mieści się tutaj Miejsko-Gminna Biblioteka Publiczna. W 2011 roku dokonano renowacji elewacji, zachowanych fresków oraz rekonstrukcji wystroju rzeźbiarskiego przywracając obeliski nad lukarnami oraz obeliski i rzeźby na szczycie.
Architektura.
Dom wzniesiony w stylu renesansu północnego (niderlandzkiego). Zalicza się go do najwspanialszych dzieł świeckiej architektury mieszczańskiej w 
czasach nowożytnych. Elewacje budynku zdobiły niegdyś liczne 
rzeźby i niezwykle bogate malowidła. Do dziś zachowała się jedynie figura Iustitii oraz niewielkie fragmenty dawnej polichromii. 
Dekoracje elewacji Domu Wagi Miejskiej powstawały w dwóch etapach. W XVII wieku ukształtował się
pierwotny program ideowy tej budowli, głoszący pochwałę cnót moralnych i religijnych, połączoną z apoteozą prawa i porządku społecznego rozumianego jako ład Boży.
W niszach na fasadzie budowli umieszczono wówczas figury przedstawiające alegorie
trzech cnót teologicznych, zgodnych z nauką biblijną:
Druga grupa rzeźb przedstawiała alegorie cnót moralnych wywodzących się z tradycji antycznej. Były to:
Na zwieńczeniu ściany szczytowej umieszczono kamienną figurę Archanioła Michała 
w zbroi rycerskiej, trzymającego lancę i tarczę. Rzeźba ta miała symbolizować zwycięstwo dobra nad złem.
Całość uzupełniały dwie płaskorzeźby, przedstawiające:
Około 1700 roku zadecydowano o wzbogaceniu tego renesansowego wystroju o nowe
treści polityczne i religijne. Inicjatorem przedsięwzięcia był prawdopodobnie 
bardzo wpływowy wówczas w mieście zakon jezuitów.
Uzupełniająca dekoracja malarska obejmowała kilka wątków ideowych. Apoteozę władzy wyrażały umieszczone w medalionach portrety:
Ukazaniu majestatu władzy wynikającego z jej religijnego pochodzenia służyły portrety
biblijnych proroków i władców – Abrahama, Izraela, Judy, Mojżesza, Jozuego, Gedeona, Jefty, Samsona i Dawida.
Namalowany w górnej części fasady herb Nysy z przedstawieniem towarzyszących mu bóstw
morskich, syren i trytonów tworzył kolejny wątek, poświęcony apoteozie miasta.
W zwieńczeniu umieszczono wizerunek Matki Bożej jako 
Królowej Nieba, z Dzieciątkiem Jezus, siedzącej na tronie, z półksiężycem u stóp. Po bokach znajdowały się przedstawienia knechtów symbolizujących prawo i władzę.
Dopełnienie nowego programu ideowego stanowiły namalowane na elewacjach herby:
Obie nałożone na siebie dekoracje – renesansowa i barokowa - odznaczały się
bardzo wysokim poziomem artystycznym. Nie zachowały się jednak żadne informacje
o ich autorach.

</doc>
<doc id="1539251" url="https://pl.wikipedia.org/wiki?curid=1539251" title="Bronisław Grosser">
Bronisław Grosser

Bronisław Grosser (ur. 1883 w Miechowie, zm. 19 grudnia 1912 w Warszawie) – polski działacz Bundu, publicysta i uczestnik polskiego ruchu niepodległościowego żydowskiego pochodzenia.
Życiorys.
Urodził się w Miechowie w zasymilowanej rodzinie żydowskiej, która nie podtrzymywała żadnych związków z kulturą żydowską. W 1888 wraz z rodziną przeprowadził się do Warszawy. W 1896 zainteresował się spuścizną przodków oraz zaczął się uczyć języka hebrajskiego. Podczas nauki w III Gimnazjum w Warszawie związał się z ruchem socjalistycznym. W 1903 wstąpił do Bundu. Wkrótce, zagrożony aresztowaniem wyemigrował do Szwajcarii, gdzie w latach 1904–1905 w Genewie wydawał partyjne pismo w języku polskim „Głos Bundu”. Współpracował z przebywającymi na emigracji działaczami Socjaldemokracji Królestwa Polskiego i Litwy oraz Polskiej Partii Socjalistycznej. 
Po powrocie do kraju rozpoczął aktywną działalność polityczną. Opowiadał się za istnieniem odrębnego ruchu socjalistycznego wśród Żydów oraz współpracą Polaków i Żydów, ostro potępiał nacjonalizm wśród tych dwóch narodów. Swoje poglądy opublikował m.in. w artykule "Pro domo sua" w wileńskim piśmie „Wiedza” (1910). W 1912 ukończył studia prawnicze na uniwersytecie w Sankt Petersburgu oraz został wybrany do Komitetu Centralnego Bundu. W tym samym roku zachorował na tyfus i zmarł. Jest pochowany na cmentarzu żydowskim przy ulicy Okopowej w Warszawie (kwatera 33, uliczka 7). Jego pogrzeb stał się wielką demonstracją żydowskich robotników. W okresie międzywojennym jego imieniem nazywano wiele instytucji kulturalnych tworzonych przez Bund.
Jego żoną była Czesława Grosserowa (1883-1937) - działaczka socjalistyczna i komunistyczna.

</doc>
<doc id="1539252" url="https://pl.wikipedia.org/wiki?curid=1539252" title="Władimir Kośmin">
Władimir Kośmin

Władimir Dmitriewicz Kośmin, ros. Владимир Дмитриевич Косьмин (ur. 24 czerwca 1884 w Kursku, zm. 25 kwietnia 1950 w Sydney) – rosyjski wojskowy (generał major), emigracyjny działacz polityczny, dowódca oddziałów wojskowych złożonych z emigrantów rosyjskich na służbie japońskiej
Życiorys.
Ukończył seminarium duchowne w Kursku, zaś w 1904 r. junkierską szkołę piechoty w Czugujewie. Brał udział w wojnie rosyjsko-japońskiej w latach 1904–1905. W 1911 r. ukończył akademię sztabu generalnego. Uczestniczył w I wojnie światowej. Służył w 8 moskiewskim pułku grenadierów. W 1915 r. był odznaczony Orderem Św. Jerzego 4 klasy. W 1916 r. awansował do stopnia podpułkownika. W 1918 r. wstąpił do wojsk białych. Awansował na pułkownika. Od 3 sierpnia 1918 r. był szefem sztabu 1 uralskiej dywizji piechoty, zaś od 7 stycznia 1919 r. dowódcą 4 ufimskiej dywizji strzeleckiej. W marcu tego roku awansował na generała majora. Od maja dowodził VI uralskim korpusem armijnym, od czerwca samodzielną grupą wojsk, zaś od sierpnia do listopada uralską grupą wojsk. 12 września był odznaczony Orderem Św. Jerzego 3 klasy. Od grudnia 1919 r. do marca 1920 r. uczestniczył w tzw. Wielkim Syberyjskim Marszu Lodowym. Następnie objął funkcję generała do specjalnych poruczeń przy dowódcy Armii Dalekowschodniej. 8 lipca 1920 r. został dowódcą dywizji im. atamana Siemionowa samochodów pancernych. 30 lipca czasowo przejął funkcję generała kwatermistrza w sztabie armii. Wraz z resztkami armii przeszedł do Chin, gdzie zamieszkał w Szanghaju. Wstąpił do Związku Antykomunistycznego z siedzibą w Tiencinie. Sformował, a następnie stanął na czele oddziału ochrony linii kolejowych, podporządkowanego Japończykom. Wiosną 1931 r. stanął na czele Rosyjskiej Partii Faszystowskiej, ale już w 1932 r. został z niej wykluczony pod zarzutem defraudacji partyjnych finansów. Od 1933 r. przewodniczył charbińskiemu oddziałowi Związku Monarchistów. Przewodniczył mandżurskiemu oddziałowi Bractwa Rosyjskiej Prawdy. Po utworzeniu marionetkowego państwa Mandżukuo współpracował z tajnymi służbami japońskimi. Z polecenia japońskiego wywiadu współuczestniczył w formowaniu 2 oddziałów wojskowych złożonych z rosyjskich emigrantów, ochraniającymi linie kolejowe Mukden-Shanhaiguan i Jilin-Lafachan, które weszły później w skład Brygady Asano. Po zakończeniu II wojny światowej uniknął aresztowania przez Sowietów. Udało mu się wyjechać do Australii.

</doc>
<doc id="1539254" url="https://pl.wikipedia.org/wiki?curid=1539254" title="Denys Olijnyk">
Denys Olijnyk

Denys Wiktorowycz Olijnyk, ukr. Денис Вікторович Олійник (ur. 16 czerwca 1987 w Zaporożu, Ukraińska SRR) – ukraiński piłkarz grający na pozycji pomocnika, a wcześniej napastnika, reprezentant Ukrainy.
Kariera piłkarska.
Kariera klubowa.
Urodził się w Zaporożu, rozpoczynał grać w piłkę nożną w Czerniowcach, gdzie występował w miejscowej drużynie Bukowyna Czerniowce jego ojciec znany napastnik lat osiemdziesiątych Wiktor Olijnyk. Jako 13 latek przyjechał w ze swoją drużyną, która wygrała turniej regionalny, do Kijowa na turniej finałowy spośród drużyn ulicznych. Jego grę zauważył znany trener Dynama Wiktor Kaszczej. On i zaprosił utalentowanego piłkarza do dynamowskiej akademii piłkarskiej. Bronił barwy kijowskich drużyn Zmina-Obołoń Kijów oraz Kijów-Schid. Początkowo grał w młodzieżowej kadrze Dynamo-3, Dynamo-2, a także w rezerwach. 15 sierpnia 2004 debiutował w Dynamie-3 Kijów, 20 czerwca 2005 w Dynamie-2 Kijów. Do pierwszej drużyny został włączony na początku sezonu 2006/07. W podstawowym składzie Dynama Kijów zadebiutował 29 września 2006 w meczu o Puchar Ukrainy z Ołkomem Melitopol zamieniając w 62 minucie Mārisa Verpakovskisa i strzelając swojego pierwszego gola. W Wyszczej Liże debiutował 28 października 2006 w meczu Dynama z FK Charkowem zamieniając w 89 minucie Florina Cernata. W 2007 został wypożyczony do Naftowyk-Ukrnafta Ochtyrka a latem 2008 do Arsenału Kijów. W 2009 przeszedł do Metalista Charków. 11 lipca 2011 podpisał 3-letni kontrakt z Dniprem Dniepropetrowsk. 26 maja 2014 przeszedł do SBV Vitesse. W maju 2016 po wygaśnięciu kontraktu opuścił holenderski klub. 9 sierpnia 2016 zasilił skład SV Darmstadt 98. 5 października 2017 przeszedł do Desny Czernihów. 31 grudnia 2017 opuścił czernihowski klub. 15 marca 2018 został piłkarzem Heliosu Charków. 26 lipca 2018 podpisał kontrakt z fińskim SJK.
Kariera reprezentacyjna.
Jest zawodnikiem reprezentacji Ukrainy U-21, debiutował 6 października 2006 w meczu z Białorusią (3:0). Wcześniej grał w reprezentacji U-19 oraz w reprezentacji U-17.
25 maja 2010 debiutował w reprezentacji Ukrainy w wygranym 4:0 meczu towarzyskim z Litwą.

</doc>
<doc id="1539260" url="https://pl.wikipedia.org/wiki?curid=1539260" title="Carmen Mauri">
Carmen Mauri



</doc>
<doc id="1539267" url="https://pl.wikipedia.org/wiki?curid=1539267" title="Kazimierz Kalkowski">
Kazimierz Kalkowski

Kazimierz Kalkowski (ur. 15 stycznia 1954 w Gdańsku) – polski rzeźbiarz, malarz, ceramik, rysownik.
Życiorys.
Studiował w gdańskiej PWSSP (ASP) w latach 1976–1981. Dyplom uzyskał w pracowni
prof. Kazimierza Ostrowskiego w 1981 r. W latach 1981–1989 pracował w PWSSP, początkowo w Pracowni Malarstwa prof. Kazimierza Ostrowskiego, a następnie Pracowni Malarstwa Ściennego prof. Andrzeja Dyakowskiego. Artysta mieszka i pracuje w Gdyni.
Wystawy indywidualne (do roku 2006)

</doc>
<doc id="1539268" url="https://pl.wikipedia.org/wiki?curid=1539268" title="Antec">
Antec

Antec, Inc. to amerykański producent obudów komputerowych, zasilaczy komputerowych i akcesoriów. Firma specjalizuje się w tworzeniu wytrzymałych, ale ciężkich obudów ze stali. Antec po pewnym czasie istnienia rozszerzył swoją ofertę o zasilacze oparte na modułach Sea Sonic. Produkty firmy Antec są przeznaczone na rynki entuzjastów gier, modyfikowania komputerów i majsterkowania. Główna siedziba firmy znajduje się w mieście Fremont, a jej biuro lokalne w Rotterdamie. Produkty firmy Antec są sprzedawane w ponad czterdziestu krajach świata.

</doc>
<doc id="1539271" url="https://pl.wikipedia.org/wiki?curid=1539271" title="Julijan Romanczuk">
Julijan Romanczuk

Julijan Romanczuk, ukr. "Юліян Романчук" (ur. 24 lutego 1842 w Kryłosie, zm. 22 kwietnia 1932 we Lwowie) – ukraiński polityk, działacz społeczny i oświatowy, nauczyciel, dziennikarz i pisarz, poseł do Sejmu Krajowego Galicji i austriackiej Rady Państwa
Życiorys.
Ukończył szkołę ludową w Dulibach w pow. stryjskim, potem uczył się w gimnazjum w Stanisławowie i liceum akademickim we Lwowie, które ukończył w 1860. Odbył studia z filologii klasycznej na fakultecie filozoficznym uniw. we Lwowie (1864). Następnie pracował jako nauczyciel filologii klasycznej, najpierw jako zastępca nauczyciela, od 1870 nauczyciel w II (niemieckim) gimnazjum ogólnym we Lwowie (1864–1872). Był nauczycielem, od 1877 profesorem filologii klasycznej w (rusińskim) akademickim gimnazjum we Lwowie (1872–1899). W 1899 przeszedł w stan spoczynku. W latach 1869–1890 był członkiem komisji podręczników ruskich przy galicyjskiej Krajowej Radzie Szkolnej. 
W 1868 był jednym z założycieli towarzystwa oświatowego Proswita, i jej przewodniczącym w latach 1896–1906. Współzałożyciel a następnie aktywny członek Towarzystwa Naukowego im. Szewczenki (1873), Ridnej Szkoły (1881) i Uczytelskoji Hromady. Od 1904 był wydawcą biblioteki ruskich klasyków. Założyciel, dziennikarz i publicysta wielu ukraińskich gazet m.in. w l. 1873–1887 tygodnika „Batkiwszczyna” (Ojczyzna), dziennika „Diło” (1880–1932) a także miesięcznika „Ukrainische Rundschau” w Wiedniu. Był redaktorem i współwydawcą ukraińskich podręczników szkolnych. Z Ołeksandrem Barwinskim wprowadzili w 1890 ortografię fonetyczną do podręczników szkół powszechnych i średnich oraz do wydawnictw popularnonaukowych „Proświty”. W 1884 złożył w Sejmie wniosek o rozszerzenie zakresu nauczania języka ukraińskiego w gimnazjach oraz o utworzenie oddzielnego gimnazjum w Przemyślu. Sejm po długich dyskusjach w komisji szkolnej w 1887 podjął uchwałę o zorganizowaniu w tym mieście klas paralelnych przy polskim gimnazjum.
Jeden z czołowych działaczy narodowych ukraińskich. W 1885 inicjator powstania przewodniczącym Narodnej Rady. W 1899 był współzałożycielem Ukraińskiej Partii Narodowo-Demokratycznej (UNDP, do 1907 był jej przewodniczącym i członkiem władz naczelnych). W 1890 był jednym z architektów polsko-ukraińskiego porozumienia, zwanego „nową erą”, ale szybko rozczarowany jego rezultatami już w 1894 przeszedł do opozycji w stosunku do rządzących Galicją konserwatystom. Był posłem do galicyjskiego Sejmu Krajowego Galicji V kadencji (15 września 1883 - 26 stycznia 1889) i VI kadencji (10 października 1889 -17 lutego 1894) wybieranym w kurii IV (gmin wiejskich) w okręgu wyborczym nr 35 (Kałusz-Wojniłów). Od 1889 był przewodniczącym Ukraińskiego Klubu Sejmowego.
Był posłem do austriackiej Rady Państwa VIII kadencji (9 kwietnia 1891 - 22 stycznia 1897) oraz X kadencji (31 stycznia 1901 - 30 stycznia 1907) wybranym w kurii IV (gmin wiejskich) w okręgu nr 16 (Kałusz-Wojniłów-Dolina-Bolechów-Bóbrka-Chodorów). Do Rady Państwa IX kadencji startował bez powodzenia w marcu 1897 z kurji wiejskiej w trzech okręgach. W okręgu Stanisławów–Bohorodczany–Tłumacz–Nadwórna zwyciężył go ksiądz greckokatolicki Kornyło Mandyczewski, który otrzymał 428 głosów wyborców ze wszystkich 784. W okręgu wyborczym Buczacz–Czortków–Trembowla zwyciężył go Kornel Horodyski, a w okręgu Brzeżany–Rohatyn–Podhajce - dr. Jan Walewski. W maju 1898 podczas wyborów uzupełniających w okręgu wiejskim Buczacz–Czortków zwyciężył go Marian Błażowski.
Potem był posłem do Rady Państwa XI kadencji (17 czerwca 1907 - 30 marca 1911) i XII kadencji (17 lipca 1911 - 1 listopada 1918) wybieranym w okręgu wyborczym nr 55 (Wojniłów–Dolina–Rożniatów–Kałusz–Nadwórna–Delatyn–Sołotwina). W parlamencie austriackim pełnił wiele funkcji, był kilkakrotnie wiceprzewodniczącym Izby Poselskiej (24 lutego 1910 – 30 marca 1911; 21 lipca 1911 – 25 lipca 1914; 30 maja 1917 – 1 listopada 1918) oraz członkiem delegacji dla spraw wspólnych (7 czerwca 1906 – 7 stycznia 1907; 20 grudnia 1907 – 12 III 1908, 28 grudnia 1911 – 16 października 1912). W kolejnych kadencjach pełnił też funkcję przewodniczącego Klubu Ruskiego (1891–1894, 1901–1910), następnie Klubu Ukraińskiego (1911–1913) i Ukraińskiej Reprezentacji Parlamentarnej (1916–1917).
Podczas I wojny światowej był przewodniczącym Ukraińskiego Komitetu Pomocy i Ukraińskiej Rady Kultury w Wiedniu. W 1918 wszedł w skład Ukraińskiej Rady Narodowej, 10 listopada 1918 zaprzysiągł ministrów Sekretariatu Państwowego Zachodnioukraińskiej Republiki Ludowej. W latach dwudziestych przewodniczył wraz z Kostem Łewyckim Ukraińskiej Radzie Seniorów. 
Pochowany na Cmentarzu Łyczakowskim we Lwowie.
Rodzina i życie prywatne.
Urodził się w rodzinie nauczycielskiej. Syn Semena, nauczyciela szkoły ludowej i Marii córki duchownego gr.-kat. Jego synem był malarz impresjonista Tyt Romanczuk (1865–1911), a wnukiem malarz portrecista Antin Romanczuk (1898–1960). 

</doc>
<doc id="1539272" url="https://pl.wikipedia.org/wiki?curid=1539272" title="Vela 2A">
Vela 2A

Vela 2A – amerykański satelita rozpoznawczy do wykrywania wybuchów i prób jądrowych na ziemi i w przestrzeni kosmicznej; pierwszy z drugiej pary satelitów serii Vela; wyniesiony razem z satelitami Vela 2B i ERS 13.
Drugorzędnym zadaniem statku były badania przestrzeni kosmicznej (promieniowania X, gamma, neutronów, pola magnetycznego i cząstek naładowanych).
Satelita był stabilizowany obrotowo (2 obr./s). Statek pracować mógł w trybie czasu rzeczywistego (jedna ramka danych na sekundę) lub w trybie zapisu danych (jedna ramka co 256 sekund). Przez pierwsze 40% czasu trwania misji używany był pierwszy tryb. Drugie używano aż do czasu wystrzelenia następnej pary satelitów Vela.
Statek pozostaje na orbicie okołoziemskiej.

</doc>
<doc id="1539275" url="https://pl.wikipedia.org/wiki?curid=1539275" title="Puchar Świata w biathlonie 2008/2009 – Östersund 2008">
Puchar Świata w biathlonie 2008/2009 – Östersund 2008

Puchar Świata w Östersund odbył się w dniach 3-7 grudnia 2008. Rozegrane zostały po 3 konkurencje biathlonowe z podziałem na mężczyzn i kobiety.
Biegi indywidualne - 3.12.2008, 4.12.2008.
Mężczyźni.
Do zawodów zgłoszonych zostało 120 zawodników. Na starcie wycofał się Simon Eder, a dwóch zawodników nie ukończyło trasy. Byli to Vasja Rupnik i Károly Gombos. Wszystkie strzały trafione uzyskali Daniel Graf (23. miejsce) i Ołeh Bereżny (41. miejsce). Najlepszy czas biegu uzyskał Tomasz Sikora (12. miejsce)Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zgłoszone zostały 104 zawodniczki. Na starcie wycofały się Agnieszka Grzybek, Sarah Murphy i Nina Klenowska, a trasy nie ukończyła Mari Laukkanen. Wszystkie strzały trafione uzyskały Helena Jonsson (1. miejsce), Oksana Chwostenko (5. miejsce) i Ludmiła Ananko (19. miejsce). Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Sprint - 6.12.2008.
Mężczyźni.
Do zawodów zgłoszonych zostało 120 zawodników. Na starcie wycofali się Andreas Birnbacher i Kaspars Dumbris. Nikt nie wycofał się w trakcie wyścigu. Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zgłoszonych zostało 106 zawodniczek. Na starcie wycofała się Ludmiła Ananko. Żadna z uczestniczek nie wycofała się w trakcie wyścigu.Wyniki:
"Uwzględniono tylko miejsca punktowane"
Biegi na dochodzenie - 7.12.2008.
Mężczyźni.
Do zawodów zostało zgłoszonych 60 zawodników. Na starcie wycofał się Julian Eberhard. Żaden z uczestników nie wycofał się w trakcie wyścigu.Wyniki:
"Uwzględniono tylko najlepszych dwudziestu zawodników"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do konkursu zgłoszonych zostało 60 zawodniczek. Na starcie wycofały się Zina Kocher i Jelena Chrustalowa. Nikt nie wycofał się w trakcie wyścigu.Wyniki:
"Uwzględniono tylko najlepszych dwudziestu zawodniczek"
Klasyfikacja po zawodach.
"Uwzględniono tylko pierwszą dziesiątkę"

</doc>
<doc id="1539276" url="https://pl.wikipedia.org/wiki?curid=1539276" title="Trzykrotka">
Trzykrotka

Trzykrotka, tradeskancja ("Tradescantia" L.) – rodzaj roślin z klasy jednoliściennych, z rodziny komelinowatych ("Commelinaceae"), pochodzących z Ameryki. Należy do niego ok. 70 gatunków występujących od południowej Kanady do północnej Argentyny. Gatunkiem typowym jest "Tradescantia virginiana" L. Naukowa nazwa rodzajowa upamiętnia Johna Tradescanta starszego (ok. 1570–1638), ogrodnika Karola I Stuarta.
Morfologia.
Byliny, przeważnie o płożących się pędach. Ulistnienie skrętoległe, czasem naprzemianległe, liście wydłużone, całobrzegie, kształtu jajowatego, siedzące lub zwężające się u nasady. Kwiaty przeważnie dość drobne, zebrane w kwiatostany wsparte podsadkami podobnymi do liści lub od nich odmiennymi. Obupłciowe kwiaty są promieniste, trójkrotne, okwiat barwny, pręcików 6, zalążnia trójkomorowa, w każdej komorze z 1 lub 2 zalążkami. Owocem jest torebka trójkomorowa w każdej z 1 lub 2 nasionami.
Systematyka.
Rodzaj należący do podrodziny "Commelinoideae", rodziny komelinowatych ("Commelinaceae" R. Br., która wraz z grupą siostrzaną "Hanguanaceae", tworzy klad bazalny w obrębie rzędu komelinowce "Commelinales" Dumort. W obrębie rodziny komelinowatych należy do plemienia "Tradescantieae", podplemienia "Tradescantiinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Commelinanae" Takht., rząd komelinowce ("Commelinales" Dumort.), podrząd "Commelinineae" Engl., rodzina komelinowate ("Commelinaceae" R. Br.), plemię "Tradescantieae" Meisn., rodzaj trzykrotka ("Tradescantia" L.).
Skład gatunkowy tego rodzaju zmieniał się znacząco i nadal jest dyskutowany. Współcześnie włączane są do niego gatunki z innych wcześniej wyodrębnianych rodzajów, traktowanych teraz jako synonimy trzykrotki: "Campelia" Rich., "Cymbispatha" Pichon, "Mandonia" Hassk., "Neomandonia" Hutch., "Neotreleasea" Rose, "Rhoeo" Hance, "Separotheca" Waterf., "Setcreasea" K.Schum. &amp; Syd., "Treleasea" Rose, "Zebrina" Schnizl. Daje to łącznie ok. 70 gatunków.
Wykaz gatunków:
Zastosowanie.
Niektóre gatunki hodowane są w doniczkach jako rośliny ozdobne.

</doc>
<doc id="1539277" url="https://pl.wikipedia.org/wiki?curid=1539277" title="Tradescantia">
Tradescantia



</doc>
<doc id="1539279" url="https://pl.wikipedia.org/wiki?curid=1539279" title="Teoria plastycznego płynięcia">
Teoria plastycznego płynięcia

Teoria płynięcia plastycznego – aktualnie najpowszechniej używany sposób opisu materiałów wykazujących cechy plastyczne.
Teorię płynięcia plastycznego formułuje się nie w odkształceniach, a w prędkościach odkształceń. Jednak, ponieważ zachowanie plastyczne jest uważane za niezależne od czasu rzeczywistego więc czas w plastyczności jest pseudoczasem, czyli dowolną monotoniczną funkcją. Prędkości odkształceń rozumiane są jako pochodne nie względem czasu rzeczywistego, ale pseudoczasu.
Powierzchnia plastyczności.
Powierzchnia plastyczności jest geometrycznym przedstawieniem równania opisującego kryterium uplastycznienia. Warunek plastyczności jest warunkiem zależnym od stanu naprężenia
więc powierzchnia plastyczności jest hiperpowierzchnią w przestrzeni sześciu naprężeń. Takiej powierzchni nie można narysować, natomiast możemy rysować jej przekroje, rzuty bądź przypadki szczególne.
Interpretacja powierzchni plastyczności mówi, że punkt reprezentujący stan naprężenia może być wewnątrz powierzchni formula_2 i wtedy materiał jest w stanie sprężystym, bądź na powierzchni formula_3 a wtedy może wystąpić proces plastyczny. Punkt reprezentujący stan naprężenia nie może wyjść poza powierzchnię, więc równanie powierzchni plastyczności może być jednocześnie traktowane jako ograniczenie dla stanu naprężenia.
W przypadku plastyczności idealnej powierzchnia jest stała. W przypadku materiału ze wzmocnieniem (bądź osłabieniem) równanie powierzchni musi zawierać opis jej ewolucji co geometrycznie odpowiada rozszerzaniu się, przesuwaniu lub kurczeniu powierzchni.
Równanie płynięcia.
Rozkład tensora prędkości odkształcenia na część sprężystą i plastyczną
Materiał idealnie sprężysto-plastyczny HMH.
Dla tego materiału kryterium uplastycznienia jest funkcją jedynie dewiatora naprężenia, więc zachowanie aksjatorów naprężenia i odkształcenia opisuje prawo Hooke’a. Warunek plastyczności może być zapisany:
Zachowania plastyczne są formułowane dla dewiatora naprężenia formula_6 oraz dewiatora (prędkości) odkształcenia formula_7
Najprostsze równanie płynięcia ma postać:
co oznacza, że każda składowa tensora prędkości odkształceń plastycznych jest proporcjonalna do odpowiedniej składowej dewiatora tensora naprężenia. Sama wartość formula_9 może być uważana za mnożnik Lagrange’a wynikły z narzucenia ograniczeń na stan naprężenia.
Równanie to obowiązuje tylko dla stanów naprężenia będących na powierzchni plastyczności formula_10
Część sprężysta ma postać:
gdzie formula_12 jest jedną ze stałych Lamégo równą modułowi Kirchhoffa.
Całkowita wartość prędkości odkształcenia wynosi zatem:
Mnożąc obie strony równania przez formula_14 otrzymujemy:
Ponieważ formula_16 to formula_17 więc dysponując warunkiem plastyczności można wyznaczyć formula_9 jako funkcję formula_7
Stowarzyszone prawo płynięcia.
Bardziej ogólnym przypadkiem jest prawo płynięcia postaci:
gdzie formula_21 jest równaniem powierzchni plastyczności.
Można łatwo wykazać, że HMH jest przypadkiem szczególnym stowarzyszonego prawa płynięcia.
Niestowarzyszone prawo płynięcia.
Definiuje się drugą powierzchnię formula_22 w sposób analogiczny do powierzchni plastyczności. Osiągnięcie stanu plastycznego jest określane poprzez warunek formula_23 natomiast równanie płynięcia jest opisane przez
czyli kierunek prostopadły do powierzchni formula_25
W efekcie kierunek płynięcia plastycznego formula_26 na ogół nie jest prostopadły do powierzchni formula_27

</doc>
<doc id="1539281" url="https://pl.wikipedia.org/wiki?curid=1539281" title="Herb Nowego Miasteczka">
Herb Nowego Miasteczka

Herb Nowego Miasteczka – jeden z symboli miasta Nowe Miasteczko i gminy Nowe Miasteczko w postaci herbu, który nawiązuje do herbu umieszczonego na zachowanej pieczęci miejskiej z pierwszej połowy XVII wieku.
Wygląd i symbolika.
Herb w tarczy barwy czerwonej przedstawia blankowane mury miasta barwy białej z otwartą bramą, po bokach bramy dwie bezokienne blankowane wieże nakryte niebieskimi spadzistymi dachami. Ponad murem umieszczona tarcza herbowa barwy żółtej z orłem dolnośląskim. Nad tarczą krzyż barwy żółtej.

</doc>
<doc id="1539287" url="https://pl.wikipedia.org/wiki?curid=1539287" title="Impuls (zespół muzyczny)">
Impuls (zespół muzyczny)

Impuls – polski zespół muzyczny wykonujący muzykę disco polo, powstały w 2001 roku w Białymstoku z inicjatywy Piotra Kobylińskiego.
Historia.
Pierwszy skład zespołu tworzyli: Piotr Kobyliński i Andrzej Jorsz. Zespół debiutował wiosną 2002 roku na antenie telewizji Polsat w programie muzycznym Disco Polo Live piosenką pt. „Nierealny świat”, a w maju tego samego roku ukazał się debiutancki album "Explozja", który został wydany nakładem firmy fonograficznej Green Star. Album zawiera 10 piosenek z gatunku disco polo nagranych w konwencji muzyki dance. Jesienią 2002 roku powstał teledysk do tytułowej piosenki z tego albumu, ale z powodu zdjęcia z anteny telewizji Polsat programu Disco Polo Live utwór dostępny był jedynie w internecie. Wiosną 2003 roku z zespołu odszedł Andrzej Jarosz, a jego miejsce zajął Radosław Trojanowski. W lipcu tego samego roku zespół wystąpił po raz pierwszy na VIII Ogólnopolskim Festiwalu Muzyki Tanecznej w Ostródzie. W 2004 roku ukazał się utwór pt. „Teraz razem”. Po przerwie w działalności spowodowanej przygotowywaniem nowego materiału zespół nagrał wiosną 2006 roku pt. „To Ty” będący coverem utworu „S toboy” zespołu J-Power. W tym samym roku ukazał się drugi album pt. "Białe anioły", a Radosława Trojanowskiego zastąpił w zespole Rafał Udzielak. W 2009 roku ukazał się trzeci album zespołu pt. Dla was. 8 grudnia 2015 roku ukazał się czwarty album zespołu pt. "Taka słodka". Tytułowy utwór z tego albumu został wykorzystany do ścieżki dźwiękowej w filmie „Planeta singli”. Dotychczas zespół wydał 5 płyt i siedem singli.

</doc>
<doc id="1539288" url="https://pl.wikipedia.org/wiki?curid=1539288" title="Michał Awdaniec z Buczacza">
Michał Awdaniec z Buczacza

Michał Awdaniec z Buczacza, czasem "Michał Abdaniec" herbu Abdank (zm. po 7 listopada 1394) – dostojnik dworu króla Władysława Jagiełły, właściciel Buczacza, protoplasta Buczackich; miał swoją siedzibę początkowo w Rukomyszu (obecnie wieś w rejonie buczackim).
Życiorys.
Jerzy Sperka uważa, że na obecnym etapie badań nie ma pewności, skąd pochodził Michał Awdaniec (dictus Hawdanyecz, Hawdank, Habdank), chociaż w historiografii polskiej przez długie lata funkcjonowała hipoteza zaproponowana przez Władysława Semkowicza, że Michał przybył na ziemie ruskie jeszcze za czasów Kazimierza Wielkiego, z ziemi łęczyckiej Królestwa Polskiego. Anna Dörflerówna wskażała, że przybył na Ruś Czerwoną w czasach króla Kazimierza III.
Michał Awdaniec otrzymał od księcia Władysława Opolczyka Buczacz więc okręg tego miasta prawdopodobnie w kilku etapach. W latach 1372-1379, po uzyskaniu nadania, ufundował w Buczaczu kościół parafialny, następnie farny w Buczaczu (dzisiaj na jego miejscu jest Kościół Wniebowzięcia Najświętszej Marii Panny w Buczaczu). Zaś w 1393(?) r. uzyskał zgodę króla Władysława Jagiełły na lokację miasta Buczacza na niemieckim prawie magdeburskim. Była to pierwsza lokacja miejska na ziemi halickiej. Od nazwy miasta ta gałąź rodu Awdańców przybrała nazwę Buczackich. Za wierną służbę na polach bitew, a także umacnianie, ufortyfikowanie obronnych zamków na Podolu, oraz znaczącą rolę, jaką odegrał w zawarciu pokoju wieczystego z Tatarami, otrzymywał od króla Awdaniec .
Ostatni raz odnotowany w źródłach 7 listopada 1394 r., kiedy we Lwowie ponownie przebywał w otoczeniu Władysława Jagiełły.
Żonaty z Małgorzatą z Kołów herbu Junosza, a więc zapewne córką Mikołaja z Sopowa i Dalejowa, protoplasty Kolów Dalejowskich. Ich dziećmi byli: 
Michał Awdaniec i jego synowie byli niezbyt posłuszni rozkazom ks. Świdrygiełły. Usuwali załogi litewskie z zamków obronnych w: Kamieńcu, Czerwonogrodzie, Jazłowcu, Skale oraz innych miejscowościach i podporządkowywali je władzy króla polskiego. Dzięki temu uzyskali liczne dowody wdzięczności królewskiej, najczęściej w postaci nadania im dóbr ziemskich.

</doc>
<doc id="1539289" url="https://pl.wikipedia.org/wiki?curid=1539289" title="Ukwap dwupienny">
Ukwap dwupienny

Ukwap dwupienny, kocanka czerwona ("Antennaria dioica" (L.) Gaertn.) – gatunek rośliny z rodziny astrowatych. Rośnie w całej Europie, na dużej części Azji i w Ameryce Północnej (na Alasce). W wielu krajach jest uprawiana. W Polsce rośnie na terenie całego kraju. 
Biologia i ekologia.
Bylina, chamefit. W Polsce występuje na suchych stanowiskach (lasy sosnowe, piaszczyste łąki i nieużytki), wrzosowiska. Gatunek charakterystyczny dla klasy (Cl.) "Nardo-Callunetea". Okres kwitnienia przypada na miesiące maj-czerwiec. Liczba chromosomów 2n = 28.
Odmiany.
Oprócz typowej formy uprawiane są również odmiany ozdobne, np:
Uprawa.
Roślina jest w pełni mrozoodporna (strefy mrozoodporności 5-9), może rosnąć w pełnym słońcu lub w półcieniu. Wymaga wilgotnej i przepuszczalnej gleby. Rozmnaża się przez nasiona lub podział.
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="1539291" url="https://pl.wikipedia.org/wiki?curid=1539291" title="Kocanka czerwona">
Kocanka czerwona



</doc>
<doc id="1539293" url="https://pl.wikipedia.org/wiki?curid=1539293" title="Daniił Burkienia">
Daniił Burkienia

Daniił Siergiejewicz Burkienia (ros. Даниил Сергеевич Буркеня; ur. 20 lipca 1978 w Aszchabadzie) – rosyjski lekkoatleta, trójskoczek.
Przez pierwsze lata kariery Burkienia startował głównie w skoku w dal, osiągając nieliczne wartościowe wyniki:
Przed sezonem 2004 Burkienia postanowił postawić na trójskok co pomogło mu sięgnąć bo większe sukcesy:

</doc>
<doc id="1539294" url="https://pl.wikipedia.org/wiki?curid=1539294" title="Antennaria dioica">
Antennaria dioica



</doc>
<doc id="1539295" url="https://pl.wikipedia.org/wiki?curid=1539295" title="Droga wojewódzka nr 282">
Droga wojewódzka nr 282

Droga wojewódzka nr 282 (DW282) – droga wojewódzka w zachodniej Polsce, w województwie lubuskim. Łączy drogę krajową nr 27 i Zieloną Górę z miejscowością Bojadła, położoną na wschód od Odry.
Inwestycje.
1 września 2017 podpisano kontrakt na zaprojektowanie i budowę mostu o długości 380 m przez Odrę w Milsku, który docelowo zastąpi funkcjonującą w tym miejscu przeprawę promową. Inwestorem był Zarząd Dróg Wojewódzkich w Zielonej Górze, a wykonawcą została Mota-Engil Central Europe, która w przetargu zaproponowała 73 miliony złotych. Początek prac budowlanych zaplanowany został na początek 2019 roku. Wraz z mostem zostanie wybudowany nowy przebieg drogi o długości 9,2 km klasy drogi głównej, który stanowił będzie obwodnicę miejscowości: Łaz, Zabór, Milsko i Przewóz. Inwestycja pozwoli usprawnić ruch między zachodnią granicą kraju i Zieloną Górą a wschodnią częścią województwa lubuskiego. Oficjalne otwarcie mostu odbyło się w piątek 28 października 2022.

</doc>
<doc id="1539296" url="https://pl.wikipedia.org/wiki?curid=1539296" title="Parafia Opieki Matki Bożej w Sławatyczach">
Parafia Opieki Matki Bożej w Sławatyczach



</doc>
<doc id="1539297" url="https://pl.wikipedia.org/wiki?curid=1539297" title="Nawaria">
Nawaria

Nawaria (ukr. Наварія, " Nawarija") – wieś na Ukrainie, znajdująca się w rejonie pustomyckim obwodu lwowskiego, w odległości 10 km od Lwowa.
W Nawarii znajduje się rzymskokatolicki Kościół Wniebowzięcia Najświętszej Marii Panny.
W 1941 we wsi urodził się Andrzej Wojtkowski.
Liczy około 1500 mieszkańców, jest siedzibą silskiej rady.

</doc>
<doc id="1539298" url="https://pl.wikipedia.org/wiki?curid=1539298" title="QALY">
QALY

QALY (z ) – wskaźnik stanu zdrowia osoby lub grupy, wyrażający długość życia skorygowaną o jego jakość. Metoda ta stanowi jeden ze sposobów szacowania użyteczności procedur opieki zdrowotnej i systemu ochrony zdrowia.
Zasady wyliczania QALY.
QALY opiera się na (1) liczbie lat życia po zastosowaniu danej interwencji medycznej oraz na (2) jakości tych lat życia (na skali 0–1). Wynik jest uzyskiwany poprzez pomnożenie obu współczynników. 
Pierwsza zmienna oznacza liczbę lat, które pacjent przeżyje po danej procedurze (na przykład, jeśli będzie to 7 lat, współczynnik ten wyniesie 7).
Druga zmienna oznacza subiektywne odczucie satysfakcji z życia w skali od 0 (śmierć) do 1 (pełne zdrowie). Uwzględnia ona w sposób spójny status zdrowotny, psychospołeczny oraz socjologiczny badanej osoby. Uzyskuje się ją pytając pacjenta "na ile lat życia w pełnym zdrowiu zamieniłby 10 lat życia przy obecnym stanie zdrowia?" Przykładowo, jeśli osoba sparaliżowana wolałaby żyć 1 rok w całkowitym zdrowiu (zamiast 10 lat przy obecnym stanie zdrowia) to stan zdrowia ma dla niej wartość 0,1.
Wydłużenie życia chorego o 6 lat przy jego wartości 0,3 daje zysk 1,8 QALY (6 × 0,3). Warto zauważyć, że wydłużając życie o mniejszą liczbę lat, ale za to bardziej poprawiając jego jakość można uzyskać wyższy wskaźnik QALY. Jest to sposób umożliwiający porównywanie różnych procedur medycznych.
Ekonomia.
Przy porównywalnych wynikach QALY kilku procedur medycznych wybierana powinna zostawać ta, która kosztuje najmniej. W tym kontekście jednostki te odgrywają rolę w analizie ekonomicznej.
W szerszym aspekcie jednostki QALY są wykorzystywane w metodzie CEA ().
Celem analizy kosztów-użyteczności jest określenie, jakiej różnicy kosztów porównywanych programów odpowiada różnica w zyskanych latach życia skorygowanych o jakość. Służy do tego tzw. inkrementalny współczynnik użyteczności kosztów (ICUR – ).
W przypadku, gdy program ochrony zdrowia A jest droższy, ale przynosi lepsze wyniki kliniczne niż program B, ICUR wskazuje, jaki jest dodatkowy koszt uzyskania dodatkowego roku życia w pełnym zdrowiu w przypadku zastąpienia programu B programem A.
Kontrowersje.
Ocena trafności wskaźnika QALY jest dyskusyjna. Część osób ma wątpliwości, czy etyczne jest przekładanie jakości życia nad jego długość. Analiza użyteczności życia powinna być interpretowana ostrożnie, choćby z powodu zmienności wyników u tego samego chorego w obrębie czasu. Ponadto w ankietach, które często są wykorzystywane do ustalania jakości życia przy danym schorzeniu, wyłącznie osoby zdrowe przekładają jakość życia nad czas jego trwania.

</doc>
<doc id="1539299" url="https://pl.wikipedia.org/wiki?curid=1539299" title="Droga wojewódzka nr 281">
Droga wojewódzka nr 281

Droga wojewódzka nr 281 (DW281) – droga wojewódzka leżąca w zachodniej Polsce. Arteria łączy Zieloną Górę z wioską Pomorsko nad Odrą przy trasie wojewódzkiej 278.

</doc>
<doc id="1539300" url="https://pl.wikipedia.org/wiki?curid=1539300" title="Wołodymyr Łysenko">
Wołodymyr Łysenko

Wołodymyr Wołodymyrowycz Łysenko, ukr. Володимир Володимирович Лисенко (ur. 16 kwietnia 1988 w Kijowie) – ukraiński piłkarz grający na pozycji napastnika.
Kariera piłkarska.
Kariera klubowa.
Rozpoczynał grać w piłkę nożną w drużynie podwórkowej w Kijowie. Jako 8 latek zapisał się do szkoły piłkarskiej CSKA Kijów. Po pierwszym treningu podszedł trener Jurij Hordijenko i powiedział, że jeśli będzie przykładać się do treningu, to wyrośnie z niego dobry piłkarz. Na jednym z turniejów zainteresowali się nim skauci z Dynama Kijów. Długo nie chciał zgodzić się, ale w końcu przeniósł się do dynamowskiej akademii piłkarskiej, gdzie uczył się 3 lata. Po akademii początkowo grał w młodzieżowej kadrze Dynamo-2, a także w rezerwach. 7 kwietnia 2005 debiutował w Dynamie-2 Kijów w meczu z Arsenałem Charków (0:1). Do pierwszej drużyny został włączony na początku sezonu 2006/07. W 2007 został wypożyczony do Arsenału Kijów. Latem 2009 podpisał kontrakt z Metalistem Charków. 21 lutego 2011 został wypożyczony do Krywbasa Krzywy Róg, jednak po tygodniu zmieniono wypożyczenie do Wołyni Łuck, dopiero następnego lata wypożyczony do Krywbasa. 19 stycznia 2013 został wypożyczony do Howerły Użhorod. 15 stycznia 2014 jako wolny agent przeszedł do FK Sewastopol. Po rozformowaniu klubu w maju 2014 opuścił Krym, a już 31 lipca zasilił skład Olimpika Donieck. 10 lutego 2017 przeszedł do Desny Czernihów. 29 lipca 2017 kontrakt został anulowany. Potem bronił barw Kołosu Kowaliwka.
Kariera reprezentacyjna.
Jest zawodnikiem młodzieżowej reprezentacji Ukrainy. Wcześniej grał w reprezentacji U-19 oraz w reprezentacji U-17.

</doc>
<doc id="1539301" url="https://pl.wikipedia.org/wiki?curid=1539301" title="Carl Zeiss (przedsiębiorca)">
Carl Zeiss (przedsiębiorca)

Carl Zeiss (ur. 11 września 1816 w Weimarze, zm. 3 grudnia 1888 w Jenie) – niemiecki optyk i przedsiębiorca. Najbardziej znany z założenia przedsiębiorstwa noszącego jego imię: Carl Zeiss AG. Zaczynał od niewielkiego warsztatu produkującego mikroskopy, założonego w 1846 roku w Jenie. Zakład rozwinął się w przedsiębiorstwo będące jednym z liderów na rynku optycznym po nawiązaniu przez Carla Zeissa współpracy z Ernstem Abbe.

</doc>
<doc id="1539302" url="https://pl.wikipedia.org/wiki?curid=1539302" title="Abdurahman Ali oglu Fatalibejli">
Abdurahman Ali oglu Fatalibejli



</doc>
<doc id="1539304" url="https://pl.wikipedia.org/wiki?curid=1539304" title="Droga wojewódzka nr 284">
Droga wojewódzka nr 284

Droga wojewódzka nr 284 (DW284) – droga wojewódzka leżąca w zachodniej Polsce. Krótka arteria łączy stację kolejową w Złotnikach Kujawskich z drogą krajową nr 25.

</doc>
<doc id="1539306" url="https://pl.wikipedia.org/wiki?curid=1539306" title="Góry Ozark">
Góry Ozark



</doc>
<doc id="1539308" url="https://pl.wikipedia.org/wiki?curid=1539308" title="Ozark Mountains">
Ozark Mountains



</doc>
<doc id="1539309" url="https://pl.wikipedia.org/wiki?curid=1539309" title="Kraina Ozark">
Kraina Ozark



</doc>
<doc id="1539313" url="https://pl.wikipedia.org/wiki?curid=1539313" title="Ozark">
Ozark



</doc>
<doc id="1539317" url="https://pl.wikipedia.org/wiki?curid=1539317" title="Hasan Prishtina">
Hasan Prishtina

Hasan Prishtina, właśc. Hasan Bej Vuçiterna (ur. 27 kwietnia 1873 w Vučitrnie, zm. 14 sierpnia 1933 w Salonikach) – albański polityk i działacz narodowy.
Życiorys.
Był synem Ahmeta – urzędnika osmańskiego. Po ukończeniu francuskojęzycznej szkoły średniej w Salonikach studiował prawo w Stambule. Po studiach rozpoczął pracę urzędnika w Skopju, gdzie nawiązał pierwsze kontakty z albańskimi działaczami narodowymi. W 1908 został wybrany do parlamentu osmańskiego z okręgu Prishtiny, wtedy także zmienił nazwisko. Kiedy rząd osmański odmówił przyznania Albańczykom daleko idącej autonomii, Prishtina wraz z grupą działaczy albańskich zaczął organizować zgromadzenie ogólnoalbańskie w Juniku, które podjęło się przygotowania powstania zbrojnego. Jego współpracownikami byli wówczas Isa Boletini i Bajram Curri.
Po ogłoszeniu niepodległości przez Albanię w listopadzie 1912 znalazł się w składzie rządu Ismaila Qemala, jako minister poczt i telegrafów. W 1917 był więziony przez Bułgarów, ale udało mu się uciec z więzienia. Po zakończeniu I wojny światowej Prishtina wraz z Bajramem Currim zorganizował w Szkodrze Komitet Obrony Kosowa, działający na rzecz przyłączenia Kosowa do państwa albańskiego. W 1919 znalazł się w składzie delegacji albańskiej na Konferencję Pokojową w Paryżu. W 1920 był jednym z organizatorów kongresu w Lushnji, gdzie odtworzono struktury państwa albańskiego. W wyniku zamachu stanu, w grudniu 1921 przez okres pięciu dni sprawował urząd premiera rządu albańskiego. Od 1923 współpracował z Partia Ludową, kierowaną przez Fana Nolego. W 1924 poparł przewrót przeciwko rządom Ahmeda Zogu. Po upadku Nolego wyemigrował z kraju. W latach 1926–1931 mieszkał w Wiedniu, a następnie przez dwa lata w Paryżu. W 1933 mieszkał w Budapeszcie by w czerwcu 1933 przeprowadzić się do Salonik, gdzie kupił dom. W czasie pobytu na emigracji pisał memoranda skierowane do Ligi Narodów, które miały zwrócić uwagę na prześladowania kosowskich Albańczyków przez Serbów.
Zamach i śmierć.
W 1931 w czasie pobytu w Nicei Hasan Prishtina poznał Ibrahima Hysejna Çelo, Albańczyka urodzonego w Serbii, ale w tym czasie mieszkającego w Barcelonie. W 1933 Çelo przyjechał do Salonik, na zaproszenie Prishtiny, który obiecał mu pomóc w znalezieniu dobrej pracy. W Salonikach spotykali się przez tydzień, zanim Çelo zastrzelił Prishtinę na jednej z ulic w centrum Salonik. Według zeznań zamachowca, złożonych przed policją grecką, Prishtina planował zamordować króla Albanii, co miało skłonić Çelo do dokonania zabójstwa.
Życie prywatne.
Był żonaty (żona Ikbale pochodziła z Tesalii, zmarła w 1931), nie miał dzieci.
Pamięć.
W 1977 jego szczątki przewieziono do Albanii, spoczął w Kukësie. W 2012 w sąsiedztwie Narodowego Muzeum Historycznego w Tiranie odsłonięto pomnik Hasana Prishtiny. Jego imię noszą ulice w Tiranie i w Durrësie, a także uniwersytet w Prisztinie.

</doc>
<doc id="1539318" url="https://pl.wikipedia.org/wiki?curid=1539318" title="Stillwater">
Stillwater

Miasta w USA:
Gminy w USA:
Hrabstwo w USA:

</doc>
<doc id="1539323" url="https://pl.wikipedia.org/wiki?curid=1539323" title="Bernard Kielak">
Bernard Kielak

Bernard Kielak (ur. 20 sierpnia 1944 r. w Radzyminie, zm. 24 marca 2016) – polski etnograf i regionalista.
Życiorys.
Syn Antoniego i Henryki z domu Kosseckiej. Absolwent LO w Wołominie (1962), Wydziału Historycznego Uniwersytetu Warszawskiego (1973) oraz Studium Podyplomowego Konserwacji Zabytków na Politechnice Warszawskiej (1985). Sprawował nadzór etnograficzny w Spółdzielni Pracy Przemysłu Ludowego i Artystycznego "Kurpianka" w Kadzidle, był kierownikiem Stacji Naukowej Mazowieckiego Ośrodka Badań Naukowych w Ostrołęce, organizował Muzeum Okręgowe w Ostrołęce i był jego dyrektorem (w latach 1975-1983 oraz 1990-1998), pełnił funkcję Wojewódzkiego Konserwatora Zabytków w Ostrołęce oraz głównego instruktora i zastępcy dyrektora Wojewódzkiego Ośrodka Kultury. Po 1998 r. pracował w Ostrołęckim Ośrodku Kultury, Miejsko-Gminnym Ośrodku Kultury w Myszyńcu, Szkole Podstawowej w Wykrocie, Urzędzie Miejskim w Ostrołęce. Od 2002 przebywa na rencie.
Współorganizator życia kulturalnego w środowisku wiejskim, autor scenariuszy wielu imprez regionalnych, konsultant imprez, przeglądów i konkursów sztuki ludowej i folkloru, działacz i przewodnik turystyczny w ramach PTTK. Członek Rady Naukowej MOBN w Warszawie (1985-1992), Rady Naukowej Zarządu Głównego Stowarzyszenia Twórców Ludowych, członek Polskiego Towarzystwa Ludoznawczego, Ostrołęckiego Towarzystwa Naukowego im. Adama Chętnika, Mazowieckiego Towarzystwa Naukowego. Działacz SD. Autor ponad stu artykułów, szkiców i rozpraw dotyczących historii i kultury ludowej Kurpiów, muzealnictwa, ochrony zabytków i problematyki ogólnokulturalnej. Autor książek: "Rok obrzędowy Puszczy Zielonej", "Patroni ostrołęckich ulic", "Artyści ludowi woj. ostrołęckiego" (cz. I i II), "Dzieje muzealnictwa i kolekcjonerstwa na terenie woj. ostrołęckiego", "Zwyczaje gospodarskie Puszczy Zielonej", "Zwyczaje doroczne kurpiowskiej Puszczy Zielonej", a także przewodników po powiatach Mazowsza z serii "Przewodnik subiektywny": "Powiat ostrołęcki", "Powiat przasnyski", "Powiat makowski".
Uhonorowany Złotym Krzyżem Zasługi, odznaką "Zasłużony Działacz Kultury", "Zasłużony dla województwa ostrołęckiego", nagrodą im. Zygmunta Glogera, Ministra Kultury i Dziedzictwa Narodowego, Starosty Ostrołęckiego, nagrodą Prezesa Związku Kurpiów - Kurpik 2003 oraz nagrodą X-lecia Związku Kurpiów.

</doc>
<doc id="1539325" url="https://pl.wikipedia.org/wiki?curid=1539325" title="Matías Delgado">
Matías Delgado

Matías Emilio Delgado (ur. 15 grudnia 1982 w Rosario) – piłkarz argentyński grający na pozycji ofensywnego pomocnika. Posiada także obywatelstwo włoskie.
Kariera klubowa.
Karierę piłkarską Delgado rozpoczął w klubie Club Atlético River Plate, jednak występował tam jedynie w drużynach juniorskich i nie przebił się do podstawowego składu. Odszedł więc do innego klubu z Buenos Aires, Chacarita Juniors. W 2000 roku zadebiutował w jego barwach w rozgrywkach argentyńskiej Primera Division. W Chacarita Juniors występował do 2003 roku i łącznie rozegrał 61 meczów i zdobył 7 goli.
Latem 2003 Delgado odszedł za 1,3 miliona euro do szwajcarskiego FC Basel. Już w sezonie 2003/2004 wywalczył z Basel mistrzostwo Szwajcarii, a w 2005 roku powtórzył to osiągnięcie. Wtedy też z 11 golami był drugim najlepszym strzelcem drużyny z Bazylei. Natomiast w sezonie 2005/2006 został wicemistrzem kraju, a zdobywając 18 bramek był najskuteczniejszym zawodnikiem w drużynie i drugim w lidze po Gwinejczyku Alhassane Keicie.
Latem 2006 roku Delgado przeszedł do tureckiego Beşiktaşu JK, a suma transferu wyniosła 5,5 miliona euro. W sezonie 2006/2007 zaczął grać w podstawowym składzie swojego klubu i wówczas wywalczył z nim wicemistrzostwo Turcji. Z kolei w 2008 roku zajął z Beşiktaşem 3. miejsce w tureckiej Superlidze. W 2009 roku został mistrzem Turcji.
W 2010 roku Delgado odszedł do Al-Jazira Club ze Zjednoczonych Emiratów Arabskich.
13 lipca 2013 roku powrócił do FC Basel

</doc>
<doc id="1539326" url="https://pl.wikipedia.org/wiki?curid=1539326" title="Matias Delgado">
Matias Delgado



</doc>
<doc id="1539328" url="https://pl.wikipedia.org/wiki?curid=1539328" title="Stillwater (Oklahoma)">
Stillwater (Oklahoma)

Stillwater – miasto w środkowym rejonie stanu Oklahoma w Stanach Zjednoczonych. Jest to siedziba hrabstwa Payne oraz drugiego co do wielkości uniwersytetu stanowego Oklahoma State University, rywalizującego z University of Oklahoma w Norman ulokowanym na południu stanu.
Miliarder i działacz gospodarczy T. Boone Pickens wywodzi się stąd i m.in. dopłaca w postaci wielkich darowizn do rozwoju kampusu i funduszu inwestycyjno-dochodowego OSU.
Jest to pierwsza osada utworzona na tzw. Ziemiach Nieprzyznanych (ang. "Unassigned Lands"), co jest odzwierciedlone w motto miasta. Stillwater położone jest w kierunku północno-wschodnim od aglomeracji Oklahoma City (ang. "Oklahoma City Metropolitan Area") jednak obecnie jest postrzegane jako miasto satelitarne Oklahoma City, z uwagi na zwiększający się odsetek mieszkańców-dojazdowiczów.
Sport.
W mieście rozgrywany jest kobiecy turniej tenisowy, pod nazwą "Stillwater Pro Tennis Classic", zaliczany do rangi ITF, z pulą nagród 25 000 $.

</doc>
<doc id="1539329" url="https://pl.wikipedia.org/wiki?curid=1539329" title="Hipofosfatazja">
Hipofosfatazja

Hipofosfatazja – rzadko występująca choroba genetyczna związana z metabolizmem witaminy B6.
Powoduje ją mutacja genu kodującego tkankowo niespecyficzną fosfatazę alkaliczną. To białko funkcjonuje jako ektoenzym, regulujące zewnątrzkomórkowy poziom 5'-fosforanu pirydoksalu. Badania wykazały, że tkankowo niespecyficzna fosfataza alkaliczna uczestniczy w metabolizmie witaminy B6. 
Choroba istnieje w 2 wariantach: autosomalnym recesywnym oraz autosomalnym dominującym.
Wyróżnionych jest kilka form hipofosfatazji:
Do tej pory nie odkryto leku na tę chorobę. Podejrzewa się, że cholina może mieć pozytywne korzyści zdrowotne, toteż stosuje się ją jako suplement diety dla cierpiących na hipofosfatazję.

</doc>
<doc id="1539330" url="https://pl.wikipedia.org/wiki?curid=1539330" title="Ryszard Zieliński">
Ryszard Zieliński

Ryszard Zieliński (ur. 3 kwietnia 1926 w Krakowie, zm. 6 maja 1994) – polski pisarz, redaktor, poseł na Sejm X kadencji.
Życiorys.
Syn Marcina Karola Zielińskiego herbu Świnka i Blanki z domu Bieńkowskiej herbu Łada. Uzyskał absolutorium w 1952 na Wydziale Prawa Uniwersytetu Jagiellońskiego. W 1950 rozpoczął pracę w Dyrekcji Państwowych Zbiorów Sztuki na Wawelu, w 1957 został członkiem redakcji „Za i Przeciw”. Zawodowo zajmował się również pisarstwem (debiut książkowy 1961). Tematyka jego powieści odnosiła się w szczególności do okresu II wojny światowej.
Jako "Jan Abramski" i "Ryszard Żywiecki" wydawał od drugiej połowy lat 70. publikacje poświęcone zbrodni katyńskiej. Pseudonim został ułożony z imion i nazwisk pierwszej i ostatniej osoby wymienionych na jednej z opracowanych tzw. list katyńskich. Jako "Ryszard Jan Żywiecki" w 1979 podpisał także akt założycielski Konfederacji Polski Niepodległej.
W 1960 został członkiem Chrześcijańskiego Stowarzyszenia Społecznego, a następnie Unii Chrześcijańsko-Społecznej. Był radnym Wojewódzkiej Rady Narodowej w Krakowie, w latach 1983–1989 przewodniczył krakowskiej radzie Patriotycznego Ruchu Odrodzenia Narodowego, wchodził w skład jego Rady Krajowej, a w latach 1987–1989 był członkiem Komitetu Wykonawczego Rady Krajowej PRON. W latach 1986–1989 był członkiem Ogólnopolskiego Komitetu Grunwaldzkiego, należał również do Związku Literatów Polskich. W latach 1985–1989 był także członkiem prezydium Rady Społeczno-Gospodarczej przy Sejmie PRL.
W latach 1989–1991 sprawował mandat posła na Sejm kontraktowy z okręgu nowosądeckiego z puli UChS, w trakcie kadencji pełnił funkcję zastępcy przewodniczącego Komisji Administracji i Spraw Wewnętrznych. W 1991 bez powodzenia ubiegał się o reelekcję z listy Ruchu Chrześcijańsko-Społecznego Przymierze.
Autor ponad 20 książek i około 700 artykułów publicystycznych. Był mężem Ewy Śliwińskiej (1933–1980). Pochowany na cmentarzu Rakowickim (kwatera PAS 38-płd.-po lewej Kwiecińskich).

</doc>
<doc id="1539334" url="https://pl.wikipedia.org/wiki?curid=1539334" title="Teodoryk Buczacki Jazłowiecki">
Teodoryk Buczacki Jazłowiecki

Teodoryk Buczacki Jazłowiecki herbu Abdank (zm. 1456) – kasztelan halicki, kasztelan kamieniecki i starosta podolski.
Życiorys.
Jego ojcem był Michał Awdaniec z Buczacza, herbu Abdank (zm. po 7 listopada 1394) – dostojnik dworu króla Władysława Jagiełły, właściciel Buczacza oraz protoplasta Buczackich Abdanków. Michał Awdaniec miał swoją siedzibę w Rukomyszu, w uzyskał zgodę króla na lokację miasta Buczacza na prawie niemieckim. Była to pierwsza lokacja miejska na ziemi halickiej, od nazwy miasta ta gałąź rodu Awdańców przybrała nazwę Buczackich. Jego matką była Małgorzata z Kołow herbu Junosza. 
W 1406 król Władysław II Jagiełło nadał Jazłowiec staroście Dziersławowi Konopce, który przez naleganie wielkiego księcia litewskiego Witolda Kiejstutowicza oddał posiadłość Teodorykowi z Buczacza.
Miał braci: Michała Mużyło Buczackiego (zm. 1470) – kasztelana, cześnika i starostę halickiego, oraz Michała "z Podhajec" (zm. 1 czerwca 1438 w m. Krasne Pole) – wojewodę podolskiego (1437), kasztelana halickiego (1433–1437), cześnika halickiego (1434) i starostę halickiego (1414–1436), kamienieckiego i przemyskiego (1433–1437), obrońcę Podola przed Mołdawianami i Tatarami. Bracia jego, jako i Teodoryk, byli niezbyt posłuszni rozkazom Świdrygiełły. Usuwali załogi litewskie z zamków obronnych w Kamieńcu, Czerwonogrodzie, Jazłowcu i innych miejscowościach i podporządkowywali je władzy króla polskiego. Dzięki temu uzyskali liczne dowody wdzięczności królewskiej, najczęściej w postaci nadania im dóbr ziemskich.
Po krwawym napadzie Tatarów Teodoryk Buczacki, towarzysz wypraw wojennych brata Michała, poległego w 1438, zebrał resztę oddziału i odzyskał z nim zamki leżące na Podolu. Otrzymał za to od króla Władysława III Warneńczyka kasztelanię kamieniecką. W 1442 roku król polski nadał mu w dożywocie na południu Podola zamek Karaul (Karawul) nad Dniestrem, wraz z zamkami Czarnogrodem u ujścia Dniestru i Chadżybejowem (Chadźibejem) nad Morzem Czarnym (w rejonie dzisiejszej Odessy).
Wzniósł i uposażył w roku 1444 klasztor dominikanów w Czerwonogrodzie. Przed 1448 powiększył zamek Jazłowiec w kierunku zachodnim, a dziedziniec otoczył murami.
W 1447 odparł najazd Litwinów. Gdy w 1448 Tatarzy znowu napadli na Podole, pustosząc cały kraj, Teodoryk z rycerstwem podjął z nimi walkę, wielu zabijając. Odbił również wielu jeńców. W 1449 zawarł układ z wojewodą mołdawskim Bohdanem.
Z rozkazu królewskiego w 1450 został wysłany na Wołoszczyznę z wojskiem, żeby przywrócić na tron młodego Aleksandra. Odniósł nad Dniestrem zwycięstwo nad Wołochami, które przypłacił życiem w 1456, tak jak i Michał Buczacki.
Rodzina.
Był mężem Katarzyny z Martynowa, z Monasterzysk, Jazłowca. Miał trzech synów:
oraz córki:

</doc>
<doc id="1539335" url="https://pl.wikipedia.org/wiki?curid=1539335" title="Wołodymyr Onyszczenko (ur. 1949)">
Wołodymyr Onyszczenko (ur. 1949)

Wołodymyr Iwanowycz Onyszczenko (ukr. Володимир Іванович Онищенко; ur. 28 października 1949 we wsi Steczanka w obwodzie kijowskim) – ukraiński piłkarz, grający na pozycji napastnika, reprezentant Związku Radzieckiego, olimpijczyk, trener.
Kariera piłkarska.
Kariera klubowa.
Jako nastolatek występował w zespołach juniorów Bilszowyka Kijów oraz Dynama Kijów. W 1970 zadebiutował w pierwszym składzie Dynama. W kolejnym sezonie występów w kijowskim klubie zdobył swój pierwszy tytuł mistrzowski. W 1971 przeszedł do Zorii Woroszyłowgrad, z którą wywalczył kolejny tytuł Mistrza ZSRR w 1972. W 1974 ponownie został piłkarzem drużyny z Kijowa. Z Dynamem zdobywał kolejne sukcesy: Mistrzostwo ZSRR w 1974, 1975 i 1977, krajowy puchar w 1974 i 1978, Puchar Zdobywców Pucharów w sezonie 1974/1975 oraz Superpuchar Europy w 1975. Karierę zakończył w 1978.
Kariera reprezentacyjna.
W latach 1972-1977 wystąpił w 44 meczach radzieckiej reprezentacji, strzelając 11 bramek. Dwukrotnie zdobywał brązowy medal igrzysk olimpijskich - w 1972 w Monachium i w 1976 w Montrealu. Grał na mistrzostwach Europy w 1972, na których radziecka drużyna zajęła drugie miejsce.
Kariera trenerska.
Po zakończeniu kariery zawodniczej trenował kluby: Dynamo Biała Cerkiew, Dynamo Kijów i Metałurh Donieck. W latach 1999-2002 był trenerem reprezentacji Ukrainy U-21. Obecnie jest skautem Dynama Kijów.

</doc>
<doc id="1539336" url="https://pl.wikipedia.org/wiki?curid=1539336" title="Władimir Oniszczenko">
Władimir Oniszczenko



</doc>
