<doc id="1541441" url="https://pl.wikipedia.org/wiki?curid=1541441" title="See You in My Nightmares">
See You in My Nightmares

See You In My Nightmares – trzeci singiel promujący album 808s &amp; Heartbreak autorstwa Kanye Westa. W piosence występuje także Lil Wayne.

</doc>
<doc id="1541443" url="https://pl.wikipedia.org/wiki?curid=1541443" title="Rossoszyca (gmina)">
Rossoszyca (gmina)

Rossoszyca (do 1926 "Dzierzązna") – dawna gmina wiejska istniejąca w latach 1926-1954 w woj. łódzkim. Siedzibą władz gminy była Rossoszyca.
Gmina Rossoszyca powstała 18 grudnia 1926 roku w powiecie sieradzkim w woj. łódzkim, w związku z przemianowaniem gmina Dzierzązna na "Rossoszyca". Po wojnie gmina zachowała przynależność administracyjną. Według stanu z 1 lipca 1952 roku gmina składała się z 7 gromad: Dzierżązna, Glinno, Kamionacz, Lasek, Mogilno, Rossoszyca i Włyń.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Rossoszyca nie przywrócono, a jej dawny obszar wszedł głównie w skład gminy Warta (jej wschodnia część) w tymże powiecie i województwie.
Zobacz też: gmina Rossosz

</doc>
<doc id="1541444" url="https://pl.wikipedia.org/wiki?curid=1541444" title="Cerkiew Narodzenia Matki Bożej w Hoszowczyku">
Cerkiew Narodzenia Matki Bożej w Hoszowczyku

Cerkiew Narodzenia Matki Bożej w Hoszowczyku – dawna cerkiew greckokatolicka, zbudowana w 1926, znajdująca się w miejscowości Hoszowczyk.
W 1970 przejęta przez kościół rzymskokatolicki. Pełni funkcję kościoła filialnego pw. Narodzenia Matki Bożej parafii Matki Bożej Bieszczadzkiej w Jasieniu-Ustrzykach Dolnych.
Historia.
Cerkiew wybudowano w roku 1926. Była to pierwsza cerkiew we wsi. Po roku 1951, po kilku próbach odprawienia w niej mszy rzymskokatolickich przez przesiedleńców z okolic Krystynopola, cerkiew została zamknięta. Stała nieużytkowana aż do 1970, kiedy to została zamieniona w kościół rzymskokatolicki. W 2002 przeszła remont, podczas którego pod okapem prezbiterium odkryto duży zapas amunicji z okresu II wojny światowej.
Architektura i wyposażenie.
Cerkiew w Hoszowie jest świątynią orientowaną, trójdzielną o konstrukcji zrębowej. Zbudowana została na planie krzyża greckiego. Do prezbiterium przylegają dwie zakrystie. Nad nawą kopuła na ośmiobocznym bębnie. Dachy i kopuła obite blachą.
Wewnątrz w sanktuarium i przedsionku stropy płaskie, w nawie i babińcu pozorne sklepienia zwierciadlane. W świątyni nie zachowały się elementy pierwotnego wyposażenia. Ołtarz główny z ikoną Matki Bożej Dobrej Rady, a boczny ze współczesnym obrazem św. Michała Archanioła.
Otoczenie.
Powyżej świątyni znajduje się cerkiewny cmentarz z kilkoma starymi nagrobkami oraz grobami powojennych osadników.

</doc>
<doc id="1541445" url="https://pl.wikipedia.org/wiki?curid=1541445" title="Wierzchy (gmina)">
Wierzchy (gmina)

Wierzchy – dawna gmina wiejska istniejąca do 1954 roku w woj. łódzkim. Nazwa gminy pochodzi od wsi Wierzchy, lecz siedzibą władz gminy był Charchów Pański.
W okresie międzywojennym gmina Wierzchy należała do powiatu sieradzkiego w woj. łódzkim. Była to najdalej na północ wysunięta gmina powiatu. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 24 gromad: Borki Drużbińskie, Bratków Górny, Charchów Księży, Charchów Pański, Chodaki, Dąbrówka Szadkowska, Drużbin, Dybów, Górki Zadzimskie, Iwonie, Kraszyn, Lipki, Pałki, Pietrachy, Piotrów, Porczyny, Pudłów Nowy, Pudłów Stary, Pudłówek, Rzechta Drużbińska, Wierzchy, Wola-Flaszczyna, Wylazłów i Żerniki.
Jednostka została zniesiona 29 września 1954 roku wraz z reformą wprowadzającą gromady w miejsce gmin.
Po reaktywowaniu gmin z dniem 1 stycznia 1973 roku gminy Wierzchy nie przywrócono, a jej dawny obszar wszedł w skład trzech gmin w powiecie poddębickim:

</doc>
<doc id="1541446" url="https://pl.wikipedia.org/wiki?curid=1541446" title="Gas Company Tower">
Gas Company Tower

Gas Company Tower - wieżowiec w Los Angeles, w dzielnicy Bunker Hill, w centrum miasta, w stanie Kalifornia, w Stanach Zjednoczonych, o wysokości 228 m. Budynek został otwarty w 1991, posiada 52 kondygnacje.

</doc>
<doc id="1541447" url="https://pl.wikipedia.org/wiki?curid=1541447" title="En Zurim">
En Zurim



</doc>
<doc id="1541448" url="https://pl.wikipedia.org/wiki?curid=1541448" title="Dębowa Góra (gmina)">
Dębowa Góra (gmina)

Dębowa Góra – dawna gmina wiejska istniejąca do 1954 roku w woj. warszawskim, a następnie w woj. łódzkim. Siedzibą władz gminy była Dębowa Góra.
W okresie międzywojennym gmina Dębowa Góra należała do powiatu skierniewickiego w woj. warszawskim. 1 kwietnia 1939 roku gminę wraz z całym powiatem skierniewickim przeniesiono do woj. łódzkiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 21 gromad. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Dębowa Góra nie przywrócono, a jej dawny obszar wszedł głównie w skład nowej gminy Skierniewice.

</doc>
<doc id="1541449" url="https://pl.wikipedia.org/wiki?curid=1541449" title="Zgromadzenie Ustawodawcze Nowej Południowej Walii">
Zgromadzenie Ustawodawcze Nowej Południowej Walii

Zgromadzenie Ustawodawcze Nowej Południowej Walii ("New South Wales Legislative Assembly") – izba niższa parlamentu stanowego Nowej Południowej Walii.
Sposób wyboru.
Składa się z 93 deputowanych wybieranych w jednomandatowych okręgach wyborczych z zastosowaniem tzw. ordynacji preferencyjnej. W tym systemie głosowania wyborca nie zaznacza na karcie jednego kandydata, lecz numeruje ich, poczynając od tego, którego popiera w największym stopniu. Jeżeli po zliczeniu "pierwszych miejsc" na wszystkich kartach żaden kandydat nie uzyska bezwzględnej większości, kandydat posiadający najmniej "pierwszych miejsc" jest skreślany, a jego głosy przejmują kandydaci, których jego wyborcy zaznaczyli na "drugich miejscach". Procedura ta powtarzana jest tak długo, aż któryś kandydat zbierze bezwzględną większość.
Historia.
Zgromadzenie powstało w 1856, gdy Nowa Południowa Walia była jeszcze kolonią brytyjską. Początkowo prawa wyborcze posiadali jedynie biali mężczyźni spełniający cenzus majątkowy (co w praktyce oznaczało ok. 25% dorosłej ludności kolonii). W 1858 cenzus majątkowy został zastąpiony cenzusem domicylu. W 1901 Nowa Południowa Walia stała się jednym ze stanów Związku Australijskiego. W 1902 rok kobiety uzyskały czynne prawo wyborcze, zaś w 1918 bierne prawo wyborcze. W 1962 realne prawa wyborcze uzyskali Aborygeni. W 1995 na mocy decyzji obywateli wyrażonej w referendum gubernator stracił prawo skracania kadencji parlamentu. Obecnie trwa ona bezwzględnie cztery lata, zaś wybory odbywają się w czwartą sobotę marca roku wyborczego. Głosowanie jest obowiązkowe, zaś cenzus wieku wynosi 18 lat.
Lider partii lub koalicji posiadającej większość w Zgromadzeniu automatycznie obejmuje funkcję premiera stanowego.

</doc>
<doc id="1541452" url="https://pl.wikipedia.org/wiki?curid=1541452" title="Skierniewka (gmina)">
Skierniewka (gmina)

Skierniewka – dawna gmina wiejska istniejąca do 1954 roku w woj. warszawskim, a następnie w woj. łódzkim. Siedzibą władz gminy była początkowo Skierniewka, a od 1926 Skierniewice, które stanowiły odrębną gminę miejską.
W okresie międzywojennym gmina Skierniewka należała do powiatu skierniewickiego w woj. warszawskim. 10 lipca 1926 Skierniewkę włączono do Skierniewic, które stały się nową siedzibą gminy. 1 kwietnia 1939 roku gminę wraz z całym powiatem skierniewickim przeniesiono do woj. łódzkiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 22 gromad. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Skierniewka nie przywrócono, a jej dawny obszar wszedł głównie w skład nowych gmin Skierniewice i Maków.

</doc>
<doc id="1541453" url="https://pl.wikipedia.org/wiki?curid=1541453" title="One Park Place">
One Park Place

One Park Place – wieżowiec w Houston, w stanie Teksas, w Stanach Zjednoczonych, o wysokości 158 m. Otwarcie budynku nastąpiło w 2009; liczy on 37 kondygnacji.

</doc>
<doc id="1541454" url="https://pl.wikipedia.org/wiki?curid=1541454" title="Bazylika św. Jerzego Męczennika i Sanktuarium Męki Pańskiej w Ziębicach">
Bazylika św. Jerzego Męczennika i Sanktuarium Męki Pańskiej w Ziębicach

Bazylika św. Jerzego Męczennika i Sanktuarium Męki Pańskiej – kościół parafialny w Ziębicach należący do dekanatu Ziębice archidiecezji wrocławskiej. Od 2008 bazylika mniejsza.
Kościół dwunawowy wybudowany w XIII wieku o dwóch romańsko-gotyckich, uskokowych portalach. Prezbiterium zostało wybudowane w XVI wieku, a kaplica Mariacka pochodzi z XV wieku. W kościele znajdują się cenne średniowieczne ołtarze.
Historia.
W 1270 wybudowano zachodni korpus (podczas renowacji przeprowadzonej w latach 1898–1900, w miejscu obecnego prezbiterium z II poł. XIV w. natrafiono na fragmenty romańskiej budowli z drugiej ćwierci XIII w.). W XIV w. od południa dobudowano zakrystię, którą w późniejszych latach przebudowano na kaplicę św. Jerzego. W latach 1420–1423 z fundacji księcia Jana ziębickiego dobudowano od północy kaplicę Mariacką. W drugiej połowie XV w. wybudowano gotycką wieżę wolno stojącej dzwonnicy. Główny, trzynastowieczny, północny portal jest ostrołukowy, bogato rzeźbiony. Podobny portal południowy powstał na przełomie XIX i XX w.
Wystrój.
Na filarze chóru zawieszony jest drewniany krucyfiks z XV w. W kaplicy Mariackiej polichromowana rzeźba Matki Boskiej z Dzieciątkiem z XV w. przeniesiona z dawnego kościoła franciszkanów. W prezbiterium obok ołtarza gotyckie sakramentarium z drugiej połowy XV w. Na ścianach prezbiterium i w innych partiach ścian świątyni freski z XV w. ("Biblia Pauperum"), odnowione w 1900. Oryginalne zachowane są za ołtarzem głównym i przedstawiają sceny z Pasji. Na wschodniej stronie nawy głównej polichromia z 1530 ze scenami Pasji Chrystusa ("Mycie Nóg Ubogim", "Ostatnia Wieczerza", "Uwięzienie", "Sąd przed Piłatem"). W nawie północnej zachowane zostały fragmenty dawnego, gotyckiego ołtarza z pocz. XVI w., pochodzącego z kaplicy Mariackiej z płaskorzeźbami Zwiastowania, Bożego Narodzenia, Pokłonu Trzech Króli i Wniebowzięcia. W zamknięciu nawy południowej znajdują się: późnogotycki ołtarz z 1615 z polichromią przedstawiającą sceny z Pasji, renesansowe, malowane na desce epitafium ks. Karola I Podiebradowicza z 1542, manierystyczna, kamienna ambona z ok. 1595 podtrzymywana postaciami Mojżesza i aniołów, dekorowana płaskorzeźbami Ewangelistów i Apostołów. Pod chórem sześć płaskorzeźbionych nagrobków szlacheckich z poł. XVI w., pozostałe w ścianie południowej, północnej kruchcie i na klatce schodowej.
Ołtarz główny w stylu barokowym z 1703 z przedstawieniem Chrystusa na Górze Oliwnej, wykonany przez A. Joerga z Kamieńca Ząbkowickiego dla Barda, sprzedany do Ziębic w 1715, bogato dekorowany rzeźbami świętych i aniołów. Razem z ołtarzem przeniesiono z Barda obrazy Michaela Willmanna. W nawach bocznych wczesnorokokowe ołtarze Trójcy Świętej i Ukrzyżowania, z 1740. W ołtarzu Ukrzyżowania umieszczono gotycką rzeźbę Madonny z Aniołami z drugiej połowy XV w. W nawie głównej i bocznej liczne rzeźby barokowe i rokokowe, w tym barokowa rzeźba Matki Boskiej z Dzieciątkiem z pierwszej połowy XVIII w.

</doc>
<doc id="1541456" url="https://pl.wikipedia.org/wiki?curid=1541456" title="Linia kolejowa nr 214">
Linia kolejowa nr 214

Linia kolejowa nr 214 Somonino – Kartuzy – wyłączona z eksploatacji, drugorzędna, niezelektryfikowana, jednotorowa linia kolejowa w województwie pomorskim, fragment dawnej linii kolejowej Kościerzyna – Kartuzy, a w latach 1918–1930 jedyna polska linia do Gdyni pozwalająca na ominięcie terytorium Wolnego Miasta Gdańska. W 2003 roku na linii zawieszono regularny ruch pociągów pasażerskich (w latach 2010–2014 prowadzono przewozy w sezonie wakacyjnym).
Przebieg linii.
Linia kolejowa nr 214 zaczyna się na stacji Somonino, gdzie odbija w lewo od linii 201. Następnie w przebiegu zbliżonym do drogi wojewódzkiej nr 224 biegnie początkowo na północny wschód, po czym skręca na północny zachód. Mija jedyną miejscowość na trasie (Leszno). Za Lesznem linia ponownie biegnie na północny wschód i kończy się w Kartuzach.
Linia w całości znajduje się na terenie powiatu kartuskiego oraz na terenie mezoregionu Pojezierze Kaszubskie.
Historia.
1901–1945.
Linia kolejowa nr 214 powstała w 1901 jako linia łącząca Kartuzy z Kościerzyną. Linia ta była typową pruską linią, która łączyła stolice ościennych powiatów. Odcinek obecnej linii 214 został oddany do użytku 14 listopada 1901, jednakże pociągi pasażerskie poruszały się tędy dopiero od 1 grudnia. Po 16 dniach, ze względu na ostry atak zimy, który spowodował wykolejenie pociągu relacji Kościerzyna – Kartuzy, ruch pociągów został zawieszony&lt;ref name="ŚK12/2011"&gt;&lt;/ref&gt;. W 1909 zbudowano dworzec w Kartuzach&lt;ref name="ŚK2/2009"&gt;&lt;/ref&gt;. W latach 1918–1930, czyli od odzyskania przez Polskę niepodległości do zbudowania Magistrali Węglowej, linia Kościerzyna – Kartuzy była jedynym połączeniem Gdyni omijającym terytorium Wolnego Miasta Gdańska. Z tego powodu, mimo posiadania parametrów linii lokalnej, ruch był znaczny&lt;ref name="ŚK1/2002"&gt;&lt;/ref&gt;. Dodatkowo niekorzystne było położenie stacji w Kartuzach, gdyż pociągi musiały zmieniać czoło, co wiązało się z koniecznością obracania parowozów. Po 1930 linia ta była linią wyłącznie lokalną, jednakże jej rola wzrosła w porównaniu do czasów przed 1918, gdyż stanowiła najkrótsze połączenie Kartuz z Gdynią.
1945–1989.
W wyniku działań wojennych, podczas II wojny światowej, spłonął dworzec w Kartuzach, a sama linia w momencie zakończenia działań wojennych była nieprzejezdna. Ruch pasażerski na odcinku Kartuzy – Somonino został przywrócony w maju 1945. Pociągi z i do Kartuz były skomunikowane w Somoninie z pociągami do Gdyni i Kościerzyny. Nowy dworzec został oddany do użytku w 1953. W 1979 powstał jedyny przystanek osobowy pomiędzy Somoninem a Kartuzami – w Lesznie.
Po 1989.
W marcu 2001 dzięki interwencji i dofinansowaniu samorządu województwa pomorskiego linia została uratowana przed likwidacją&lt;ref name="ŚK5/2001"&gt;&lt;/ref&gt;.
1 lutego 2003 ruch pasażerski został zawieszony, mimo iż przewozy były realizowane autobusami szynowymi&lt;ref name="ŚK4/2003"&gt;.&lt;/ref&gt;. 
Te ostatnie częściowo reaktywowano w 2010 r., gdy uruchamiono przewozy do Kartuz w sezonie wakacyjnym (wyjątkiem był rok, kiedy pociągi do Kartuz nie kursowały ze względu na przebudowę linii 201 i 229).
W 2010 roku wznowiono sezonowy ruch pasażerski na trasie Gdynia Główna – Kartuzy. Połączenie funkcjonowało do 2014 roku. W 2015 połączenie nie mogło funkcjonować ze względu na remont linii nr 201 i 229. 1 października uruchomiono regularne połączenie Kartuz z Trójmiastem przez linię nr 229.
25 września 2017 PKP PLK podpisały ze spółką Egis Poland umowę na opracowanie dokumentacji projektowej elektryfikacji linii nr 214. 
13 lipca 2022 roku ogłoszono przetarg na modernizację i elektryfikację całej linii w formie zaprojektuj i zbuduj.
Infrastruktura.
Na całej długości linia jest jednotorowa i niezelektryfikowana. Obecnie (2020), z wyjątkiem obrębu stacji Somonino, linia jest wyłączona z eksploatacji.
Punkty eksploatacyjne.
Każdy z dworców na linii został wybudowany w innym czasie i innym stylu i żaden z nich nie zachował pierwotnego stylu pruskiego. Budynek dworcowy w Somoninie jest przykładem połączenia dwóch brył — starszej, pochodzącej z czasów budowy linii, do której został dostawiony budynek w stylu zbliżonym do obiektów z linii Bydgoszcz – Gdynia, w którym zostało zbudowane większość dworców w północnej część Magistrali Węglowej. W Lesznie Kartuskim, ze względu na powstanie przystanku w latach 70. oraz niewielkie znacznie, funkcję dworca pełni blaszana buda podobna do stosowanych na przystankach autobusowych. Dworzec w Kartuzach został zbudowany w latach 50., gdyż poprzedni spłonął w czasie wojny. Nowy budynek powstał od podstaw, stąd nie jest nawet podobny do budynku przedwojennego. W listopadzie 2016 r. dokonano jego rozbiórki w celu budowy nowego dworca nawiązującego formą do historycznego.
Ruch pociągów.
Stały ruch pociągów został zawieszony w 2003. W 2010 nastąpiła reaktywacja pociągów w wakacje letnie. Do 2013 r. na linii kursowały włącznie dwie pary pociągów relacji Gdynia Główna – Kartuzy.

</doc>
<doc id="1541458" url="https://pl.wikipedia.org/wiki?curid=1541458" title="Kurów (gmina w województwie łódzkim)">
Kurów (gmina w województwie łódzkim)

Kurów – dawna gmina wiejska istniejąca do 1954 roku w woj. łódzkim. Siedzibą władz gminy był Kurów.
W okresie międzywojennym gmina Kurów należała do powiatu wieluńskiego w woj. łódzkim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 5 gromad: Dąbrowa, Gaszyn, Kurów, Rychłowice i Turów.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kurów nie przywrócono, a jej dawny obszar wszedł głównie w skład nowej Wieluń.

</doc>
<doc id="1541459" url="https://pl.wikipedia.org/wiki?curid=1541459" title="Rozmyślanie przemyskie">
Rozmyślanie przemyskie

Rozmyślanie przemyskie (właśc. "Rozmyślanie o żywocie Pana Jezusa") – polski średniowieczny utwór apokryficzny, datowany na połowę XV wieku, opisujący życie Jezusa, Marii i Józefa. Do dziś zachował się jedynie pochodzący z początku XVI wieku anonimowy odpis oryginalnych "Rozmyślań przemyskich". Liczy on 426 kart (852 strony), brakuje w nim początku, zakończenia i kilku kart środkowych utworu. Trudno określić dokładnie, ile spośród rozdziałów zaginęło. Nazwa tekstu pochodzi od greckokatolickiej kapituły w Przemyślu, gdzie przechowywana była kopia rękopisu pochodząca z początków XVI wieku.
Historia.
Dzieło zachowało się w jednej niekompletnej kopii sporządzonej na początku XVI wieku (być może po 1512). Kopia oparta była na wcześniejszej wersji, pochodzącej prawdopodobnie z XV wieku. Powstała być może w którymś klasztorze bernardyńskim (Lwów, Sokal, Sambor, Krystynopol).
Manuskrypt do 1945 stanowił własność Biblioteki Kapituły Greckokatolickiej w Przemyślu (sygn. I.M.S Nr 14). Po zniesieniu biskupstwa trafił wraz z całym zbiorem rękopisów do Biblioteki Narodowej, gdzie znajduje się do dzisiaj (sygn. Rps 8024 II).
Po raz pierwszy tekst "Rozmyślania" został opublikowany w 1907 przez Aleksandra Brücknera. W 1952 podobiznę rękopisu opublikował Stefan Vrtel-Wierczyński. W latach 1998–2000 ukazało się dwutomowe wydanie wraz z opracowaniem pod redakcją Felixa Kellera i Wacława Twardzika.
Opis.
Manuskrypt zapisano na papierze. Składa się z 426 kart (852 stron) o wymiarach 22×15,5 cm. Oprawa, składająca się z deski i skóry, pochodzi z XVI wieku. W zachowanej kopii brakuje początku, zakończenia oraz kart w kilku miejscach wewnątrz tekstu.
Zawartość utworu.
Utwór podzielony jest na trzy księgi, z których każda podzielona jest na rozdziały nazywane "czcieniami". Zachowane księgi są nierówne – pierwsza zawiera 33 "czcienia", druga – 111, a trzecia – 405 "czcień". Nie wiadomo, ile dokładnie rozdziałów zaginęło. Kompozycja złożona z prologu, narracji i zakończenia zachowała się tylko w księdze II. Możliwe jednak, że w pierwotnej wersji taką strukturę miały także pozostałe księgi.
Utwór zawiera wiele wydarzeń cudownych, pojawiają się w nim liczne postacie nadprzyrodzone (aniołowie, Szatan i in.), prorocze sny i znaki zapowiadające niezwykłe wydarzenia. W jednym z prologów anonimowy autor zaznacza, że chociaż wielu z opisanych przez niego wydarzeń nie można znaleźć w Biblii, to jednak są one, równie jak ona, prawdziwe.
Źródła utworu.
"Rozmyślanie..." nie jest utworem oryginalnym – zostało skompilowane i przetłumaczone z różnych źródeł łacińskich. Zawartość księgi pierwszej została zapożyczona z XIII-wiecznego poematu Hugona z Trimbergu pt. "Vita beate Virginis rhytmica". Działalność publiczna Jezusa została opisana na podstawie Ewangelii. Anonimowy autor korzystał także z "Passio Christi..." Jakuba de Vitry, "Historia de nativitate Mariae", pism świętego Augustyna, świętego Bernarda, Grzegorza Wielkiego, Bedy Czcigodnego i innych. "Rozmyślanie" zawiera też ślady wykorzystania wcześniejszego polskiego utworu pasyjnego, znanego jako "Fragment pasji". Mimo korzystania z różnych źródeł polskiemu autorowi udało się stworzyć logicznie i stylistycznie zespoloną całość.
Konstrukcja artystyczna.
Mimo braku kilku rozdziałów, można podejrzewać, że konstrukcja utworu była podporządkowana kompozycji trójkowej – każde z "czcień" składało się z prologu, narracji i zakończenia, tytuł i tematyka każdej nowej księgi wtopiona była w ostatnie "czcienie" księgi poprzedzającej. Anonimowy autor (prawdopodobnie duchowny, nieźle władający łaciną) posługiwał się przede wszystkim stylem zbliżonym do mowy potocznej, z dużą ilością zdrobnień (np. "osiełek", "baranek") i wyrazów potocznych (np. "klusię", "baby"). Dialogi zbudowane z krótkich, urywanych zdań oddają atmosferę codziennej rozmowy.
W tekście przeważa narracja, w której ważną rolę pełnią opisy i rozbudowane dialogi. Ważnymi elementami utworu są drobiazgowe opisy (zarówno zewnętrzne jak i wewnętrzne) Jezusa, Marii i Józefa, utworzone na podstawie źródeł łacińskich.

</doc>
<doc id="1541460" url="https://pl.wikipedia.org/wiki?curid=1541460" title="Comercia Bank Tower">
Comercia Bank Tower

Comercia Bank Tower – wieżowiec w Dallas, w stanie Teksas, w Stanach Zjednoczonych, o wysokości 240 m. Budynek został otwarty w 1987, posiada 60 kondygnacji.

</doc>
<doc id="1541461" url="https://pl.wikipedia.org/wiki?curid=1541461" title="Miasta w Tadżykistanie">
Miasta w Tadżykistanie

Według danych oficjalnych pochodzących z 2010 roku Tadżykistan posiadał ponad 40 miast o ludności przekraczającej 10 tys. mieszkańców. Stolica kraju Duszanbe jako jedyne miasto liczyło ponad pół miliona mieszkańców; 1 miasto z ludnością 100÷500 tys.; 3 miasta z ludnością 50÷100 tys.; 9 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Tadżykistanie.
Największe miasta w Tadżykistanie według liczebności mieszkańców (stan na 21.09.2010):
Alfabetyczna lista miast w Tadżykistanie.
Jeśli miasto posiada polski egzonim zalecany przez Komisję Standaryzacji Nazw Geograficznych, podano go w pierwszej kolejności.

</doc>
<doc id="1541462" url="https://pl.wikipedia.org/wiki?curid=1541462" title="Janusz Andrzejewski">
Janusz Andrzejewski

Janusz Andrzejewski (ur. 1 sierpnia 1952 r. w Toruniu) - polski aktor teatralny. 
Życiorys.
W 1977 roku ukończył studia na PWSFTviT w Łodzi. W latach 1977-1979 pracował w Tarnowskim Teatrze im. Ludwika Solskiego, w latach 1979-1982 w Teatrze Dramatycznym im. Jana Kochanowskiego w Opolu,a w latach 1982-1992 w Teatrze Polskim we Wrocławiu. Obecnie pracuje w Teatrze Nowym w Poznaniu.

</doc>
<doc id="1541464" url="https://pl.wikipedia.org/wiki?curid=1541464" title="Mierzyce (gmina)">
Mierzyce (gmina)

Mierzyce (od 1973 "Wierzchlas") – dawna gmina wiejska istniejąca do 1954 roku w woj. łódzkim. Siedzibą władz gminy były Mierzyce.
W okresie międzywojennym gmina Mierzyce należała do powiatu wieluńskiego w woj. łódzkim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 18 gromad: Bieniec, Bobrowniki, Broników, Gligi, Jajczaki, Kamion, Kochlew, Krzeczów, Łaszew AB, Łaszew Rządowy, Mierzyce, Mokre, Niżankowice, Ogroble, Przywóz, Strugi, Toporów i Załęcze Małe.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Mierzyce nie przywrócono, utworzono natomiast jej terytorialny odpowiednik, gminę Wierzchlas.

</doc>
<doc id="1541465" url="https://pl.wikipedia.org/wiki?curid=1541465" title="Kurgontepa">
Kurgontepa



</doc>
<doc id="1541467" url="https://pl.wikipedia.org/wiki?curid=1541467" title="Rachel (poemat)">
Rachel (poemat)

Rachel: a sea story of Newfoundland in verse – poemat Edwina Johna Pratta, wydany w 1917. Był to, zakorzeniony w romantyzmie, debiut tego kanadyjskiego poety. Utwór jest napisany białym wierszem (blank verse), czyli nierymowanym pentametrem jambicznym, wzorcem najpowszechniej używanym w literaturze angielskiej.
&lt;poem&gt;
"Now with the mid-day died. Far to the east,"
"The horizon, clear at dawn, slowly withdrew,"
"Its lines dissolving moodily in mist."
"The after hours grew still in sullen peace,"
"Save where the ground-swell, uttering a weird note."
"Broke the dead silence. Soon (a globe of fire"
"Behind a bank of smoke that thickened fast"
"Against a dull circumference of grey)"
"The moon arose, and tongueless vapors stole"
"Heavily athwart the sea."
&lt;/poem&gt;

</doc>
<doc id="1541469" url="https://pl.wikipedia.org/wiki?curid=1541469" title="Wachdat">
Wachdat



</doc>
<doc id="1541473" url="https://pl.wikipedia.org/wiki?curid=1541473" title="Rozmyślania przemyskie">
Rozmyślania przemyskie



</doc>
<doc id="1541474" url="https://pl.wikipedia.org/wiki?curid=1541474" title="Bitwa pod Ash Hollow">
Bitwa pod Ash Hollow

Bitwa pod Ash Hollow (zwana bitwą pod Bluewatwer Creek) – starcie zbrojne, które miało miejsce 3 września 1855 r. w trakcie walk Amerykanów z Siuksami (1854–1855). Walka z wojownikami plemienia Brulé-Lakota (zachodnia Nebraska) zakończyła się klęską Indian i kosztowała życie 85 wojowników.
Wprowadzenie.
W dniu 19 sierpnia 1854 r. doszło do wydarzenia, zwanego w historii Indian Masakrą Grattana. Na ziemiach wschodniego Wyomingu śmierć z ręki Indian Brulé poniósł podporucznik John L. Grattan oraz jego 30 ludzi, w tym tłumacz. Późnym latem 1854 r. około 4 000 wojowników Brulé i Oglala rozłożyło się w obozie w pobliżu Fortu Laramie, gdzie domagali się należnej im corocznej dostawy zaopatrzenia zagwarantowanej w roku 1851 w wyniku pierwszego układu podpisanego w Forcie Laramie.
Tymczasem z sąsiedniego Oregonu w okolice obozu zabłąkała się jedna z krów, którą Siuksowie złapali i zabili. Właściciel krowy, jeden z mormonów poskarżył się na ten czyn w forcie, żądając ukarania winnych. Niedoświadczony podporucznik Grattan wydał rozkaz aresztowania sprawców i przyprowadzenia ich do fortu. Wraz ze swoim oddziałem skierował się konno do obozu Indian i wodza Brulé (Conquering Bear), który jako odszkodowanie zaoferował białym konia. Grattan odrzucił jednak tę propozycję. W chwili gdy wódz Indian zamierzał opuścić miejsce rozmowy, jeden z żołnierzy strzelił mu w plecy. W wynikłej w chwilę później strzelaninie, Grattan i jego 30 ludzi ponieśli śmierć. Masakrę przeżył zaledwie jeden żołnierz, jednak i on w wyniku ran zmarł wkrótce w forcie.
Gdy wiadomość o masakrze dotarła do sztabu armii, zarządzono wysłanie ekspedycji karnej. Dowódcą mianowano 53-letniego Williama Selby Harneya, weterana i jednego z bohaterów wojny z Meksykiem (1846–1848). W Forcie Kearney, gdzie stacjonowała część jego dawnej jednostki, Harney zebrał oddział 600 ludzi, z którymi w dniu 24 sierpnia wyruszył w kierunku obozu Siuksów.
Bitwa.
Dnia 3 września 1855 r. ekspedycja dotarła do Blue Water Creek, jednego z dopływów Platte Rivers w zachodniej Nebrasce. Nad rzeką znajdował się obóz, w którym przebywało około 250 mężczyzn, kobiet i dzieci z plemienia Brulé. Po odrzuceniu przez Indian żądań Harneya, by wydać winnych zeszłorocznej masakry, dowódca wydał rozkaz do ataku na obóz. Część Siuksów rozpoczęła ucieczkę w kierunku rzeki, stając się łatwym celem dla żołnierzy, strzelających także do kobiet i dzieci. Grupa uzbrojonych wojowników przedarła się przez linię amerykańską, po czym przez następne kilka godzin ścigana była przez kawalerzystów. Indianie Brulé pod wodzą Małego Pioruna (Little Thunder) następcy zabitego Conquering Bear'a ponieśli porażkę tracąc 85 ludzi w tym wiele kobiet i dzieci.
Po walce armia amerykańska demonstracyjnie przekroczyła ziemie Lakotów, nie napotykając już na żaden opór. Szalony Koń (Crazy Horse), późniejszy słynny wódz, był wówczas dzieckiem, które przeżyło masakrę.
Generał Harney uzyskał wśród Siuksów przydomek rzeźnika. Wiele amerykańskich gazet opisywało walkę jako heroiczne zwycięstwo białych. Inne krytykowały wojsko, zarzucając mu masakrę.

</doc>
<doc id="1541475" url="https://pl.wikipedia.org/wiki?curid=1541475" title="Pendżykent">
Pendżykent



</doc>
<doc id="1541476" url="https://pl.wikipedia.org/wiki?curid=1541476" title="Dekanat węgorzewski">
Dekanat węgorzewski

Dekanat Węgorzewski (właśc. Protoprezbiterat Węgorzewski) – jeden z 4 dekanatów (protoprezbiteratów) greckokatolickich eparchii olsztyńsko-gdańskiej utworzony 13 marca 2021, obejmujący obszar województw: warmińsko-mazurskie i podlaskie. Dziekanem (protoprezbiterem) od 13 marca 2021 jest ks. Grzegorz Stołycia – proboszcz parafii św. Apostołów Piotra i Pawła w Chrzanowie.
Parafie.
W skład dekanatu wchodzi 12 parafii i placówek duszpasterskich:
Sąsiednie dekanaty.
Dekanat Olsztyński, Dekanat Elbląski, Dekanat warszawsko-łódzki "(archiepar. przemysko-warszawska)", Dekanat przemysko-lubelski "(archiepar. przemysko-warszawska)"

</doc>
<doc id="1541477" url="https://pl.wikipedia.org/wiki?curid=1541477" title="The Titans">
The Titans

The Titans – tomik wierszy autorstwa Edwina Johna Pratta, wydany w 1926. Zawiera m.in. wiersz "The Cachalot", będący opisem polowania na wieloryba. "The Cachalot" jest napisany wierszem jambicznym czterostopowym, obfitującym w aliteracje: "[...] from the foam, a fiery floss/Of [...] fashionings".

</doc>
<doc id="1541480" url="https://pl.wikipedia.org/wiki?curid=1541480" title="Znakomity Gaudissart">
Znakomity Gaudissart

Znakomity Gaudissart (oryg. fr. "L’illustre Gaudissart") – opowiadanie Honoriusza Balzaka z 1833, część cyklu "Komedia ludzka".
Okoliczności powstania.
"Znakomity Gaudissart" powstał, jak zapewnia Balzac w liście do pani Hańskiej, bardzo szybko, jednej nocy, by uzupełnić drugi tom Scen z życia prowincji, w którym zajął strony 305-389. Wydany w 1833 u Charles Béchet i ponownie w 1839 u Charpentiera, wszedł w 1843 do szóstego tomu "Komedii ludzkiej".
Treść.
Gaudissart, legendarny komiwojażer, zdolny do sprzedania każdemu dowolnego przedmiotu, udaje się do Vouvray z misją zdobycia nowych abonentów dla świeżo powstałego dziennika. Przypadkowo trafia do domu byłego właściciela winnicy, obłąkanego, którego choroba polega na obsesyjnym namawianiu każdego do zakupu wina. W rezultacie absurdalnej wymiany zdań to Gaudissart traci pieniądze na bezsensowny zakup nieistniejącego napoju.
Cechy utworu.
W wielu wydaniach "Znakomity Gaudissart" zestawiany jest z "Muzą z zaścianka", gdyż obydwa utwory podejmują problem różnic społecznych i kulturowych między Paryżem a prowincją, wzajemnych mitów i uprzedzeń. Ważny w utworze jest również jego aspekt satyryczny. W formie prostego opowiadania komediowego Balzak przedstawia nie tylko typową dla epoki wczesnego francuskiego kapitalizmu figurę obwoźnego handlarza, lecz w jego postaci prezentuje niektóre cechy całego społeczeństwa: dążenie do bogacenia się za wszelką cenę, umiejętność zbijania kapitału na wszystkim bez refleksji nad swoim działaniem. Zestawienie mistrza handlu z wariatem oraz fakt, że obydwaj – acz z różnych powodów – posługują się niemal identycznym językiem ma obnażać absurdalność takiego podejścia do życia. Wysoce absurdalny jest również sam Gaudissart, który, choć doskonale realizuje balzakowską wizję bohatera aktywnego, przeradza się w jego zaprzeczenie. Działania bohatera nie mają bowiem wyraźnej myśli przewodniej, a on sam, wąsko skupiony na sprzedawaniu, nie stara się nawet zrozumieć szerszych mechanizmów społecznych. Bardzo znaczący jest w tym kontekście fakt, że sylwetka Gaudissarta jest w utworze porównywana do gruszki, której kształt z kolei był często porównywany przez karykaturzystów do głowy Ludwika Filipa I, a przez to stał się jednym z nieformalnych symboli monarchii lipcowej.

</doc>
<doc id="1541481" url="https://pl.wikipedia.org/wiki?curid=1541481" title="Zaburzenie hiperkinetyczne z towarzyszącym upośledzeniem umysłowym i ruchami stereotypowymi">
Zaburzenie hiperkinetyczne z towarzyszącym upośledzeniem umysłowym i ruchami stereotypowymi

Zaburzenie hiperkinetyczne z towarzyszącym upośledzeniem umysłowym i ruchami stereotypowymi - jedno z CZR, odznacza się silną nadaktywnością ruchową wraz z różnorodnymi powtarzalnymi czynnościami (np. machanie rękoma, kołysanie się), ale bez charakterystycznych dla spektrum autyzmu nieprawidłowości w zakresie kontaktów społecznych. Towarzyszy mu niepełnosprawność intelektualna (IQ poniżej 50).

</doc>
<doc id="1541483" url="https://pl.wikipedia.org/wiki?curid=1541483" title="Czubek">
Czubek



</doc>
<doc id="1541484" url="https://pl.wikipedia.org/wiki?curid=1541484" title="Adolphe Menjou">
Adolphe Menjou

Adolphe Jean Menjou (ur. 18 lutego 1890 w Pittsburghu, zm. 29 listopada 1963 w Los Angeles) − amerykański aktor, nominowany do Oscara za rolę w filmie "Strona tytułowa".
Życiorys.
Urodził się w rodzinie o korzeniach francuskich i irlandzkich o wyznaniu katolickim. Ukończył Culver Military Academy i Uniwersytet Cornella, gdzie otrzymał dyplom inżyniera. Zaczął występować wraz z trupą wodewilową, w filmie debiutował w 1914 roku rolą w "The Acid Test". Podczas I wojny światowej służył jako kierowca ambulansu.
Powróciwszy z wojny, wystąpił w "The Sniper", "Trzech muszkieterach" (1921), "Tancerce hiszpańskiej" (1923) u boku Poly Negri i "Paryżance" w reżyserii Charliego Chaplina. Jego kariera nabrała tempa wraz z rozwojem filmu dźwiękowego - wystąpił u boku Marleny Dietrich w filmie "Maroko". Następnie w 1931 roku został nominowany do Oscara za rolę w filmie "Strona tytułowa". W 1960 roku wystąpił w filmie "Pollyanna" u boku Hayley Mills.
W 1947 roku Menjou aktywnie brał udział w polowaniu na komunistów w Hollywood. Wraz z aktorką Barbarą Stanwyck i jej mężem Robertem Taylorem został członkiem House Committee on Un-American Activities.
W roku 1948 wydał autobiografię "It Took Nine Tailors". Zmarł na zapalenie wątroby. Został pochowany na Hollywood Forever Cemetery.
Aktor ma swoją gwiazdę w Hollywoodzkiej Alei Sław pod numerem 6822.

</doc>
<doc id="1541485" url="https://pl.wikipedia.org/wiki?curid=1541485" title="Echiopsis">
Echiopsis

Echiopsis – rodzaj jadowitych węży z rodziny zdradnicowatych (Elapidae), obejmujący gatunki występujące w Australii.
Gatunki.
Do rodzaju należą dwa gatunki:

</doc>
<doc id="1541486" url="https://pl.wikipedia.org/wiki?curid=1541486" title="Patryk Strzeżek">
Patryk Strzeżek

Patryk Strzeżek (ur. 19 listopada 1989 w Warszawie) – polski siatkarz, grający na pozycji atakującego. Były reprezentant Polski kadetów i juniorów.
Kariera klubowa.
Strzeżek karierę siatkarską rozpoczął w rodzinnej Warszawie w klubie MOS Wola. W 2008 został zawodnikiem Asseco Resovii Rzeszów, rok później przeniósł się do pierwszoligowego Orła Międzyrzecz, następne 2 lata spędził w drużynie Jokera Piła, a w sezonie 2012/2013 i 2013/2014 grał w belgijskiej ekstraklasie, w drużynie VBC Waremme.
Latem 2014 przeniósł się do AZS Politechniki Warszawskiej. W latach 2015–2018 występował w Jastrzębskim Węglu.
Sukcesy klubowe.
Liga polska:
Liga belgijska:
I liga:
Przypisy.
 

</doc>
<doc id="1541490" url="https://pl.wikipedia.org/wiki?curid=1541490" title="Wang Chunli">
Wang Chunli

Wang Chunli (; ur. 10 sierpnia 1983 w Jilin) – chińska biathlonistka, reprezentantka kraju na mistrzostwach świata oraz w zawodach Pucharu Świata. Wcześniej startowała w biegach narciarskich.
6 grudnia 2008 wygrała swoje pierwsze zawody Pucharu Świata – sprint w Östersund. Było to pierwsze pucharowe podium zawodniczki, która nigdy wcześniej nie zajęła miejsca w pierwszej dziesiątce zawodów tej rangi.
Trzykrotna srebrna medalistka (dwukrotnie w sprincie 7,5 km: indywidualnie i drużynowo, a także w drużynowym biegu patrolowym na 15 km) na zimowych igrzysk wojskowych w Dolinie Aosty (2010).

</doc>
<doc id="1541491" url="https://pl.wikipedia.org/wiki?curid=1541491" title="Chubek">
Chubek



</doc>
<doc id="1541494" url="https://pl.wikipedia.org/wiki?curid=1541494" title="Elapognathus">
Elapognathus

Elapognathus – rodzaj jadowitego węża z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Australii. 
Systematyka.
Etymologia.
"Elapognathus": "ellops", ελλοπος "ellopos" (także ελοψ "elops", ελοπος "elopos") „rodzaj jakiegoś węża”; γναθος "gnathos" „żuchwa”.
Podział systematyczny.
Do rodzaju należą następujące gatunki: 

</doc>
<doc id="1541495" url="https://pl.wikipedia.org/wiki?curid=1541495" title="Sauromalus">
Sauromalus

Sauromalus – rodzaj jaszczurki z rodziny legwanowatych (Iguanidae).
Zasięg występowania.
Rodzaj obejmuje gatunki występujące na Antylach. 
Systematyka.
Etymologia.
"Sauromalus": "sauros" „jaszczurka”; ομαλος "homalos" „równy, gładki”.
Podział systematyczny.
Do rodzaju należą następujące gatunki: 

</doc>
<doc id="1541499" url="https://pl.wikipedia.org/wiki?curid=1541499" title="Zora Arkus-Duntov">
Zora Arkus-Duntov

Żora Arkus-Duntov (ros. Жора Аркус-Дантов ur. jako Zachariasz Arkus 25 grudnia 1909, zm. 21 kwietnia 1996) – rosyjsko-amerykański inżynier żydowskiego pochodzenia, znany jako „ojciec Chevroleta Corvette”.
Kariera.
Zachariasz Arkus urodził się jako syn Rosjanina-Żyda (z zawodu inżyniera górniczego) oraz Rosjanki-Żydówki (studentki medycyny). Po powrocie do Leningradu jego rodzice rozwiedli się, a nowym partnerem matki został Josef Duntov. Bracia Zora i Yura przyjęli nazwisko Arkus-Duntov (Юра Аркус-Дантовб Жора, Аркус-Дантов).
W 1927 wraz z rodzicami przeniósł się do Berlina, gdzie uczęszczał na studia techniczne na Instytut Charlottenburg. Podczas pierwszego roku studiów został konstruktorem-konsultantem firm motoryzacyjnych, jeszcze podczas studiów pisał artykuły do magazynu "Auto Motor und Sport", a w 1934 skończył studia techniczne, jako najlepszy student w historii Instytutu Charlottenburg.
W Paryżu spotkał Niemkę Elfi Wolff, która pracowała jako tancerka w Folies Bergère. Tuż po wybuchu II wojny światowej pobrali się oni. Arkus-Duntov na krótko wstąpił do Francuskich Sił Powietrznych, a następnie wraz z żoną i bratem wyemigrował do Stanów Zjednoczonych, gdzie założył firmę Ardun, przystosowującą samochody do wyścigów i udoskonalającą silniki lotniczych amerykańskich myśliwców, a potem także śmigłowców bojowych. Następnie wyprowadził się do Anglii, pracując tam dla firmy Allard. Wziął również udział w wyścigach 24h Le Mans w latach 1952 i 1953.
Gdy w 1952 na wystawie Motorama zaprezentowano pierwszy model Chevroleta Corvette, Arkus-Duntov wyraził swoje poglądy na jego konstrukcję w liście wystosowanym do prezesa General Motors. Wkrótce potem został zatrudniony do pracy w firmie Chevrolet, a miesiąc później nadzorował cały program Chevroleta Corvetty, został także szefem ds. aut wyścigowych. Arkus-Duntov wprowadził do tego samochodu takie zmiany, jak niezależne tylne zawieszenie, sportowe wałki rozrządu w silniku, czterostopniowa skrzynia biegów czy hamulce tarczowe.

</doc>
<doc id="1541503" url="https://pl.wikipedia.org/wiki?curid=1541503" title="Toon Disney">
Toon Disney

Toon Disney – nieistniejący już kanał telewizyjny dla dzieci, należący do holdingu The Walt Disney Company. Stacja rozpoczęła nadawanie w Stanach Zjednoczonych w 1998 roku, a sześć lat później w części krajów Europy i Azji. Po przejęciu nadawcy kanału i bloku programowego Fox Kids, w niektórych wersjach językowych Toon Disney pojawił się blok programowy pod tą nowo zakupioną przez holding marką. Łączenie obu marek dotyczyło krajów, w których istniały kanały Toon Disney, a nie było Fox Kids. Wyjątkiem były Stany Zjednoczone, gdzie Fox Kids istniał jako pasmo programowe kanału Fox Family, a Toon Disney jako odrębna stacja. 13 lutego 2009 roku koncern Disney-ABC Television Group rozpoczął standaryzacje posiadanych marek i zastępowanie marki Jetix marką Disney XD. Zmiana ta objęła także kanały Toon Disney dzielące czas antenowy z Jetix. Kanały Toon Disney, które nie emitowały tego pasma zostały przekształcone w Disney Cinemagic. Wyjątkiem były Włochy, gdzie zdecydowano się całkowicie wycofać stację z anteny, choć już niedługo po tym marka Disney Cinemagic została wykorzystana przez włoski kanał Sky Cinema Family jako weekendowe pasmo filmów animowanych. 
Na kanale emitowane były wyłącznie seriale animowane Walta Disneya, takie jak: Kim Kolwiek, Amerykański smok Jake Long, Byle do przerwy, Lilo i Stitch, Nowa szkoła króla, Brenda i pan Whiskers, Fineasz i Ferb, Wymiennicy, Fillmore na tropie, Lloyd w kosmosie, Maggie Brzęczymucha, Niezwykła piątka na tropie i wiele innych.
Seriale animowane.
i wiele innych

</doc>
<doc id="1541507" url="https://pl.wikipedia.org/wiki?curid=1541507" title="Czkałowsk">
Czkałowsk



</doc>
<doc id="1541510" url="https://pl.wikipedia.org/wiki?curid=1541510" title="Raymond Knister">
Raymond Knister

Raymond Knister (ur. 27 maja 1899, zm. 29 sierpnia 1932) - kanadyjski poeta i prozaik, jeden z pierwszych kanadyjskich modernistów, autor m.in. powieści poetyckich "White narcissus" (1929) i "My star predominant" (1934). Urodził się w Ruscom w prowincji Ontario. Studiował w Victoria College na University of Toronto i krótko na Iowa State University. W 1927 ożenił się z Myrtle Gamble. Miał dwoje dzieci. Utonął w Lake St. Clair. 

</doc>
<doc id="1541511" url="https://pl.wikipedia.org/wiki?curid=1541511" title="Weflon">
Weflon



</doc>
<doc id="1541512" url="https://pl.wikipedia.org/wiki?curid=1541512" title="Garavuti">
Garavuti



</doc>
<doc id="1541514" url="https://pl.wikipedia.org/wiki?curid=1541514" title="Mehnatabad">
Mehnatabad



</doc>
<doc id="1541517" url="https://pl.wikipedia.org/wiki?curid=1541517" title="A.J.M. Smith">
A.J.M. Smith

Arthur James Marshall Smith (ur. 1902, zm. 1980) - kanadyjski poeta. Jeszcze jako student w 1925 założył pismo "McGill Fortnightly Review". W 1932 uzyskał stopień doktora na uniwersytecie w Edynburgu. Od 1936 profesor na Michigan State University. W 1941 otrzymał obywatelstwo amerykańskie. Wydał kilka antologii poezji kanadyjskiej, w tym "The Book of Canadian Poetry" (1943).

</doc>
<doc id="1541519" url="https://pl.wikipedia.org/wiki?curid=1541519" title="Sitogoniometr">
Sitogoniometr



</doc>
<doc id="1541521" url="https://pl.wikipedia.org/wiki?curid=1541521" title="Sowietskij (ujednoznacznienie)">
Sowietskij (ujednoznacznienie)



</doc>
<doc id="1541524" url="https://pl.wikipedia.org/wiki?curid=1541524" title="Wysiedlenie Tatarów krymskich w 1944 roku">
Wysiedlenie Tatarów krymskich w 1944 roku

Wysiedlenie Tatarów krymskich w 1944 roku (krym. tat. "Sürgünlik", wygnanie) – wielka stalinowska akcja deportacyjna, zorganizowana w maju 1944 roku na Krymie. Miała być zbiorową karą dla narodu za współpracę Tatarów krymskich z Niemcami w czasie II wojny światowej.
W listopadzie 1989 roku Rada Najwyższa ZSRR uznała deportację za nielegalną i przestępczą. 21 kwietnia 2014 roku prezydent Federacji Rosyjskiej Władimir Putin podpisał dekret o rehabilitacji Tatarów krymskich i innych narodów, które ucierpiały w wyniku stalinowskich represji na Krymie. 12 listopada 2015 roku Rada Najwyższa Ukrainy uznała deportację Tatarów krymskich za ludobójstwo.
Tło historyczne.
Po ostatecznym zajęciu pod koniec 1920 roku Krymu przez Armię Czerwoną doszło do masowych mordów dokonywanych przez komunistów, które w części objęły także ludność krymskotatarską, zwłaszcza działaczy niepodległościowych. Następnie od XI 1921 do czerwca 1922 Krym dotknęła klęska głodu, w dużym stopniu sprokurowana przez politykę władz bolszewickich, jako część szerszej klęski głodu obejmującej znaczną część Ukrainy i część Rosji. Na terenie Krymu zmarło z głodu około 100 tys. osób, 50 tys. ludzi opuściło półwysep szukając pożywienia, co łącznie oznaczało ubytek 21% mieszkańców tego rejonu. Klęska ta dotknęła wszystkie grupy etniczne, ale największe straty były w rejonach ze szczególnie liczną ludnością krymskotatarską. W okresie 1931–1933 miała miejsce następna klęska głodu, kolektywizacja (1929-1930), połączona z rozprawieniem się z duchowieństwem muzułmańskim oraz z rusyfikacją kultury krymskotatarskiej (m.in. narzucenie cyrylicy językowi krymskotatarskiemu). Później w latach 1937–1938 przeprowadzono dużą akcję przeciwko dotychczasowej elicie komunistów m.in. krymskotatarskich, a także inteligencji krymskotatarskiej. W sumie wydarzenia te, po 1922, doprowadziły do śmierci kolejnych 40 tys. Tatarów krymskich. Niezależnie od tego, od 1924 trwały zaawansowane przygotowania zmierzające do wyodrębnienia z Krymskiej ASRR północnej części półwyspu, gdzie planowano założyć Krymską Republikę Żydowską. Do republiki tej zamierzano przesiedlić znaczną liczbę (2,8 mln) Żydów z reszty ZSRR. Plany te, podobnie jak pierwsze grupy osadników żydowskich, wzbudziły znaczne zaniepokojenie wśród władz krymskotatarskich, a od 1926 (ujawnienia tych planów) także ludności krymskotatarskiej. W następnych latach, do 1934 (gdy zaniechano koncepcji republiki żydowskiej na Krymie) szybko przyrastała liczba żydowskich osad i kołchozów, co generowało konflikty z Tatarami, zmagającymi się z niedostatkiem ziemi.
Całość tych wydarzeń spowodowała, że w momencie ataku Niemiec na ZSRR w 1941 roku i później w czasie ofensywy niemieckiej i niemieckiej okupacji Krymu, ludność krymskotatarska generalnie nie odnosiła się wrogo do antybolszewickiej retoryki niemieckich władz, a część Tatarów krymskich widziała we współpracy z Niemcami okazję do ustanowienia niepodległości i zmiany systemu politycznego. Opcję te wspierały niektóre grupy emigrantów krymskotatarskich, którzy opuścili ojczyznę po rewolucji październikowej, a po zajęciu Krymu przez armie niemiecką i rumuńską powrócili. W konsekwencji władze niemieckie utworzyły z ochotników krymskotatarskich bataliony samoobrony, które ochraniały wsie krymskotatarskie przed rekwizycjami i atakami partyzantki radzieckiej, ale prowadziły także akcje ofensywne przeciw tym partyzantom i wspierającej ich ludności cywilnej. Część ochotników wstąpiła także do Wehrmachtu (do 11 Armii). W 1944 roku z ewakuowanych z Krymu żołnierzy krymskotatarskich utworzono górską brygadę Waffen SS (dwa bataliony). W sumie w oddziałach militarnych kontrolowanych przez Niemców służyło 10–20 tysięcy osób (większość z nich w samoobronie). Tatarzy krymscy wchodzili też w skład lokalnej administracji, mieli także szereg przywilejów w zakresie edukacji, kultury (szkoły, wydawnictwa) i wolności religijnej. Z drugiej strony w Armii Czerwonej służyło ponad 50 tys. Tatarów krymskich, Tatarzy byli też licznie reprezentowani w partyzantce (na południu Krymu około 30% partyzantów było Tatarami). Pomimo tego jeszcze przed odbiciem Krymu przez Armię Czerwoną władze radzieckie uznały ludność krymskotatarską Krymu za kolaborującą z okupantem. Dlatego w momencie wyzwolenia Krymu przez wojska radzieckie Tatarzy krymscy zostali poddani intensywnym prześladowaniom, przede wszystkim masowym gwałtom i doraźnym egzekucjom, połączonymi z rabunkiem majątku. Sytuacja ta trwała około dwóch tygodni.
Plan i przygotowania.
17 Armia niemiecka, broniąca Krymu pod dowództwem gen. Erwina Jaenecke, a od 3 maja gen. Karla Allmendigera wycofywała się z Krymu do 12 maja 1944 roku. Już 13 kwietnia Ludowy Komisarz Spraw Wewnętrznych ZSRR Ławrientij Beria wydał rozkaz o "oczyszczaniu Krymu z elementów antysowieckich", jednak bez wymieniania Tatarów krymskich. 10 maja Beria przesłał Józefowi Stalinowi gotowy plan wysiedlenia ludności krymskotatarskiej z półwyspu, uzasadniając swoją propozycję zdradzieckimi według niego działaniami Tatarów krymskich przeciw władzy radzieckiej i zagrożeniami wynikającymi z dalszego ich przebywania na przygranicznym obszarze ZSRR. Proponował przesiedlenie ich do Uzbeckiej Socjalistycznej Republiki Radzieckiej i wykorzystanie w rolnictwie (w kołchozach i sowchozach), w przemyśle i w transporcie. Przewidywał rozpoczęcie operacji 20-21 maja i zakończenie jej do 1 lipca. Beria przygotował też projekt postanowienia Państwowego Komitetu Obrony "„O krymskich Tatarach”".
11 maja 1944 roku Państwowy Komitet Obrony podjął decyzję o przesiedleniu Tatarów krymskich do Uzbekistanu (decyzję podpisał Stalin), a 21 maja uzupełnił ją, postanawiając przesiedlić ich także do Maryjskiej Autonomicznej Socjalistycznej Republiki Radzieckiej oraz do obwodów gorkowskiego, iwanowskiego, kostromskiego, mołotowskiego i swierdłowskiego. W postanowieniu wskazywano również, że wielu Tatarów krymskich dopuściło się w czasie wojny zdrady ojczyzny, zdezerterowało z wojska i przeszło na stronę wroga, wstępując do ochotniczych oddziałów walczących z Armią Czerwoną i biorących udział w niemieckich działaniach represyjnych, odznaczając się w zwalczaniu partyzantów i przyczyniając się do masowego wyniszczania obywateli radzieckich. Dalej zarzucono Tatarom aktywną współpracę z okupantami poprzez udział w krymskotatarskich komitetach narodowych, prowadzenie działań szpiegowskich i dywersyjnych na tyłach armii radzieckiej, a także prześladowanie ludności nietatarskiej oraz dążenie do oderwania Krymu od ZSRR.
Wysiedlenia.
Operacja wysiedlania była kierowana bezpośrednio przez Bogdana Kobułowa i Iwana Sierowa, rozpoczęła się o świcie 18 maja 1944 roku, gdy przeprowadzono masowe zatrzymanie całej ludności krymskotatarskiej Krymu (głównie dzieci i kobiet, gdyż dorośli mężczyźni byli na froncie) i trwała do 20 maja, gdy zakończono wyprawianie transportów. W następnych tygodniach (do sierpnia) wyłapywano osoby, które uniknęły zatrzymania w czasie głównej akcji.
Akcję cechowała niezwykła brutalność. Wywiezieniu towarzyszyła konfiskata całego mienia nieruchomego i większości ruchomego. Według zarządzenia Stalina z 11 maja 1944 roku każda rodzina mogła wziąć ze sobą 500 kg bagażu, jednak jak wynika z relacji wysiedlanych w praktyce bagażu albo w ogóle nie pozwalano brać, albo tylko podręczny. Deportowanym pozostawiano tylko od kilku minut do pół godziny na przygotowanie się do wyjazdu, zabraniano zabierania pieniędzy, odzieży, a nawet żywności. Operacja odbywała się w szybkim tempie. Już do godz. 20 pierwszego dnia operacji załadowano do bydlęcych wagonów 90 tys. osób. Do południa następnego dnia odprawiono 44 transporty wiozące prawie 119,5 tys. przesiedleńców, a wieczorem meldowano Berii o załadowaniu 165,5 tys. osób, z których 136,5 tys. zdołano wysłać do miejsc przymusowego osiedlenia.
Według końcowego meldunku Kobułowa i Sierowa operacja została zakończona 20 maja o godz. 16. Wysiedlono 180 014 osób, które 67 transportów powiozło do rejonów osiedlenia. Ponadto 6 tys. Tatarów krymskich w wieku poborowym zostało zmobilizowanych i skierowanych do Gurjewa, Rybińska i Kujbyszewa do dyspozycji wojskowych przedsiębiorstw naftowych. Dalsze 5 tys. Tatarów krymskich wysłano do dyspozycji trustu węglowego „Moskowugoł”. W sumie więc z Krymskiej ASRR wywieziono około 190 tys. osób narodowości krymskotatarskiej (dane NKWD i władz administracyjnych, akceptowane też przez wielu badaczy; choć istnieją wyższe szacunki). W akcji tej wywieziono też parę tysięcy Tatarów krymskich pochodzących z innych rejonów ZSRR, ale obecnych w danym momencie na półwyspie. Deportowano również 396 Niemców, 21 Austriaków, 32 Rumunów, 7 Finów. Akcją wysiedleńczą objęto także tych Tatarów krymskich, którzy zasłużyli się w radzieckiej partyzantce i w podziemiu komunistycznym, którzy pełnili funkcje partyjne i zajmowali stanowiska państwowe. Wraz z końcem wojny zastosowano ją także wobec służących w Armii Czerwonej oficerów i żołnierzy narodowości krymskotatarskiej.
Parę tygodni później wysiedlono 50 tysięcy Niemców krymskich, a potem zamieszkujących Krym Ormian, Greków, Bułgarów, Turków, Kurdów, Persów i Romów. Ogółem podczas wojny i po jej zakończeniu Krym opuściło przymusowo 300 tysięcy mieszkańców, z czego 200 tysięcy stanowili Tatarzy krymscy.
W związku z operacją miały miejsce zbrodnie na ludności. Najgłośniejszą z nich, ale prawdopodobnie nie jedyną, stały się wydarzenia w rejonie Arabatu. Ludność kilku wsi krymskotatarskich została tam z niewiadomych przyczyn pominięta w toku operacji deportacyjnej. Kobułow miał się o tym dowiedzieć dopiero 19 lipca 1944 roku, podczas bankietu wydanego na cześć funkcjonariuszy aparatu bezpieczeństwa odznaczonych za „zasługi” w toku deportacji z Krymu. Ponieważ najwyższe czynniki radzieckie powiadomiono już o pomyślnym zakończeniu akcji, Kobułow polecił swym podwładnym błyskawicznie „załatwić” problem. Osady krymskotatarskie zostały otoczone przez żołnierzy NKWD, a ich mieszkańcy załadowani na łodzie i wywiezieni na najgłębszą część Morza Azowskiego. Tam łodzie zatopiono, a żołnierze z bronią maszynową czuwali, by nikt nie uszedł z życiem.
Wskutek warunków transportu i osiedlenia w miejscach zesłania zmarło do końca 1949 około 44 tys. Tatarów krymskich (inne dane, zakładające wyższą liczbę deportowanych, szacują ofiary śmiertelne do końca 1945 na 112 tys.). Śmiertelność podczas transportu i pierwszych kilku lat osiedlenia w nowym miejscu wyniosła więc sumarycznie 40-50%. Największa liczbę osób, około 150 tysięcy osób wywieziono do Azji Centralnej (przede wszystkim do Uzbekistanu), resztę głównie w rejon Uralu i okolic Kostromy i Gorkiego do prac w lesie zgodnie z podanymi wyżej decyzjami władz sowieckich.
Nowe porządki na Krymie.
Po przeprowadzeniu akcji deportacyjnej na Krymie podjęto działania mające na celu zatarcie wszelkich śladów krymskotatarskiej kultury. Niszczono domy Tatarów krymskich, sady i winnice skazane zostały na zdziczenie, a cmentarze zaorywano. Wycięto również cyprysy będące charakterystycznym elementem krajobrazu. Palono wszystko, co napisane było i wydrukowane w języku krymskotatarskim, nawet literaturę komunistyczną.
22 października 1944 roku biuro Komitetu Obwodowego WKP(b) Krymu przyjęło postanowienie o zmianie nazw miejscowych na Krymie związanych z krymskotatarskimi, greckimi i niemieckimi mieszkańcami i ich tradycją kulturową. 14 grudnia 1944 roku Prezydium Rady Najwyższej ZSRR wydało dekret zmieniający krymskotatarskie nazwy rejonów i miast rejonowych na rosyjskie, a w sierpniu 1945 postanowiło w ten sam sposób zmienić nazwy wsi i rad wiejskich.
Powrót.
Od akcji deportacyjnej obowiązywał zakaz powrotu i osiedlania się na Krymie, potwierdzony na XX zjeździe KPZR w 1956, kiedy to innym narodom pozwolono powrócić na dawne miejsca zamieszkania. Już od lat 60. XX wieku rozpoczął działać w Uzbekistanie ruch na rzecz powrotu na Krym, jednak zakaz został zniesiony dopiero w 1989. Teoretycznie w 1967 roku uznano, że oskarżenie całego narodu krymskotatarskiego o współpracę z Niemcami powinno być cofnięte (postanowienie Rady Najwyższej z 5 września 1967 roku), a Tatarzy krymscy mają prawo osiedlać się na terenie całego ZSRR (w domyśle także poza miejscem zesłania) (postanowienie Prezydium Rady Najwyższej z września 1967 roku), jednak w praktyce opuszczenie rejonu zesłania pozostawało utrudnione, a powrót na Krym był niedozwolony aż do czasu upadku ZSRR. Masowe, nielegalne powroty rozpoczęły się jednak już w latach 70. XX wieku. Wywołało to wiele napięć społecznych, ponieważ dawne miejsca zamieszkania były zajęte przez rosyjskich osadników. Tatarzy krymscy zamieszkiwali w namiotach, a z czasem w tymczasowych osiedlach na obrzeżach wsi i miast.
Obecnie stanowią około 15% mieszkańców Krymu.

</doc>
<doc id="1541525" url="https://pl.wikipedia.org/wiki?curid=1541525" title="Alfred Lunt">
Alfred Lunt

Alfred Lunt (ur. 12 sierpnia 1892 w Milwaukee, zm. 3 sierpnia 1977 w Chicago) − amerykański aktor, dwukrotny laureat nagrody Tony.
Życiorys.
Urodził się w rodzinie o fińskich korzeniach. Jest laureatem dwóch nagród Tony oraz nagrody Emmy. Był również nominowany do Oscara za rolę w filmie "The Guardsman".
Sporadycznie grał w filmach i w telewizji. Występował przede wszystkim w teatrze. Wśród jego ról można wymienić: "Clarence" Bootha Tarkingtona, "Elizabeth the Queen" Maxwella Andersona, "Idiot's Delight" Roberta E. Sherwooda, "Meteor" S.N. Behrmana, "Amphitryon 38" Jeana Giraudouxa. Jego popisowymi rolami są te w sztukach "Poskromienie złośnicy" według Szekspira i "Mewy" Czechowa.
Swoją żonę Lynn Fontanne, która również była aktorką, poślubił 26 maja 1922 roku. Ich małżeństwo trwało aż do śmierci Lunta po operacji raka pęcherza w chicagowskim szpitalu w 1977 roku. Para nie miała dzieci. Oboje zostali pochowani w Forest Home Cemetery w Milwaukee.

</doc>
<doc id="1541531" url="https://pl.wikipedia.org/wiki?curid=1541531" title="Mort Sahl">
Mort Sahl

Morton Lyon Sahl (ur. 11 maja 1927 w Montrealu, zm. 26 października 2021 w Mill Valley) – urodzony w Kanadzie amerykański komik i aktor. Uważa się, że wywarł wpływ na czołowych późniejszych komików takich jak George Carlin, Lenny Bruce, Woody Allen, Jay Leno.
Jego ojciec był administratorem w FBI. Rodzina wkrótce po urodzeniu się Mortona przeniosła się do Los Angeles. Po ukończeniu szkoły średniej zaciągnął się do lotnictwa wojskowego. W 1950 roku ukończył inżynierię ruchu drogowego i zarządzanie miastem na Uniwersytecie Południowej Kalifornii. Potem jednak zaczął występować jako komik w klubie nocnym Enrica Banducciego hungry i w San Francisco.
Jego monologi zawsze opierały się na bieżących wydarzeniach, zwłaszcza politycznych, wręcz pojawiał się na scenie z gazetą w ręce. Jego osobistym przyjacielem był prezydent John F. Kennedy, o którym najpierw opowiadał żarty, a potem, po jego zabójstwie, przyłączył się do ekipy prokuratora Jima Garrisona badającej zamach. Krytykował ze sceny Komisję Warrena. Przestał być pokazywany w telewizji, lecz powrócił na fali kontrkultury.
Innym jego przyjacielem był Hugh Hefner, Sahl w 1967 roku ożenił się z playmate Playboya China Lee (rozwód w 1991 roku). W 1976 roku wydał autobiografię "Heartland". Żartował sobie też z kolejnego prezydenta-przyjaciela, Ronalda Reagana.
Wydał tuzin płyt ze swoimi monologami, wystąpił w ośmiu filmach.

</doc>
<doc id="1541537" url="https://pl.wikipedia.org/wiki?curid=1541537" title="Over the Rainbow">
Over the Rainbow

Over the Rainbow, niekiedy „Somewhere Over the Rainbow” – klasyczna ballada skomponowana przez Harolda Arlena z tekstem Yipa Harburga do musicalu filmowego fantasy "Czarnoksiężnik z Oz" z 1939, w którym zaśpiewała ją, wówczas 17-letnia odtwórczyni głównej roli, Judy Garland.
Utwór został nagrodzony Oscarem w kategorii „Najlepsza piosenka oryginalna” (dla kompozytorów) i stał sią sztandarową piosenką Garland. Wkrótce stała się ona również standardem muzyki rozrywkowej popowej oraz jazzowej zarówno w wersji wokalnej, jak i instrumentalnej. Znalazła się w repertuarze wokalistów i muzyków takich jak Barbra Streisand, Mariah Carey, Beyoncé, Ariana Grande, Céline Dion, Harry Styles, Jennifer Hudson, Aretha Franklin, Ray Charles, Frank Sinatra, Eric Clapton, Keith Jarrett, Les Paul, , Jo Stafford, Sarah Vaughan, Doris Day, grupę a capella Pentatonix i wielu innych artystów na całym świecie. Ogromną popularność zdobyły dwie wersje Israela „Iz” Kamakawiwoʻole. Polskie nagrania i wykonania to m.in. Kayah, Edyta Górniak i Czesław Niemen.
Dziedzictwo kulturowe.
W 1981 oryginalne nagranie Judy Garland wprowadzone zostało do Grammy Hall of Fame. W 2001 utwór uplasował się na pierwszym miejscu listy "Piosenki XX wieku" sporządzonej przez Recording Industry Association of America oraz National Endowment for the Arts. W 2004 zajął pierwsze miejsce w zestawieniu najlepszych amerykańskich piosenek filmowych stulecia "100 Years...100 Songs" organizacji American Film Institute. W 2014 uhonorowany został przez Songwriters Hall of Fame nagrodą "Towering Song" dla autorów piosenek, które na przestrzeni lat miały unikalny wpływ na kulturę.
W 2017 piosenka w oryginalnym wykonaniu Garland wprowadzona została do amerykańskiego w Bibliotece Kongresu jako utwór, która „wyróżnia się znaczeniem kulturalnym, historycznym lub artystycznym”.
Błyskawiczna popularność w 1939.
Balladę nagrała jako pierwsza po Garland, dwa miesiące później, piosenkarka Bea Wain w grudniu 1938 jednak wytwórnia MGM zablokowała jej singiel do czasu premiery filmu. W kilkanaście dni po premierze filmu, która miała miejsce 15 sierpnia 1939, kolejne wersje piosenki wspinały się na listach przebojów, a w połowie września cztery nagrania znajdowały się już w pierwszej dziesiątce:
„Over the Rainbow” wraz z „White Christmas” Irvinga Berlina wybrane zostały przez amerykańskich żołnierzy w czasie II wojny światowej za symbol tęsknoty za ojczyzną. Piosenka stała się po latach także hymnem społeczności LGBT oraz inspiracją tęczowej flagi.
Standard jazzowy.
Utwór stał się szybko jednym ze standardów jazzowych. Nagrywali go Art Tatum, Ella Fitzgerald, Louis Armstrong czy Art Pepper, który wykonywał improwizacje solowe na saksofonie altowym. Innymi uznanymi wykonawcami byli m.in. Eric Clapton, Modern Jazz Quartet, Keith Jarrett czy Les Paul. W 1976 piosenkę interpretowali , i David Murray (historyczne "" z 1977).
Historia piosenki.
Tekst oryginalny
Wprowadzenie filmoweSomeplace where there isn’t any trouble...Do you suppose there is such a place, Toto?There must be.It’s not a place you can get to by a boat or a train.It’s far, far away...Behind the moon, beyond the rain
Zwrotka wstępuWhen all the world is a hopeless jumbleAnd the raindrops tumble all around,Heaven opens a magic lane.When all the clouds darken up the skywayThere’s a rainbow highway to be found,Leading from your window paneTo a place behind the sun.Just a step beyond the rain.
Zwrotka głównaSomewhere over the rainbow, way up high,There’s a land that I heard of once in a lullaby.Somewhere over that(/the) rainbow, skies are blue,And the dreams that you dare to dream really do come true.
2x [Someday I’ll wish upon a star and wake up where the clouds are far behind me.Where troubles melt like lemon drops high(/away) above the chimney tops,That’s where you’ll find me.
Somewhere over the rainbow, bluebirds fly.Birds fly over the(/that) rainbow; why (then), oh why can’t I?]
If happy little bluebirds fly beyond the rainbow,Why, oh why can’t I?
Druga (rzadka) zwrotka(w pomieszczeniu czarownicy)Someday I’ll wake and rub my eyes,And in that land beyond the skies you’ll find me.I’ll be a laughing daffodil,And leave the silly cares that fill my mind behind me.
If happy little bluebirds fly beyond the rainbow,Why, oh why can’t I?
Producent koordynator musicalu "Czarnoksiężnik z Oz" Arthur Freed chciał ballady, która rywalizować będzie z popularną wtedy piosenką filmową “Someday My Prince Will Come” z animowanego hitu Disneya "Królewna Śnieżka i siedmiu krasnoludków" z 1937 roku.
, autor tekstu, chciał, by piosenka przedstawiała historię małej dziewczynki, która miała kłopoty i chciała uciec z Kansas – miejsca suchego, jałowego i bezbarwnego – i która nie widziała w swoim życiu niczego kolorowego poza tęczą. Melancholijna melodia Harolda Arlena wraz z jego tekstem przedstawiają pragnienie jej ucieczki z „beznadziejnego chaosu” tego świata do „jasnego, nowego świata ponad tęczą”, gdzie „problemy topnieją jak cytrynowe dropsy”.
Ballada została pierwotnie usunięta z filmu przez kierownictwo wytwórni MGM, które uważało, że spowalnia ona akcję jednak po wstawiennictwie m.in. Freeda została przywrócona. W sierpniu 1939 wydano jako singiel studyjną wersję piosenki. Wersja filmowa, nagrana przez Garland w październiku 1938, ukazała się dopiero w 1956, gdy wytwórnia wydała jego ścieżkę dźwiękową.
Zwrotka wstępu „When all the world is a hopeless jumble...” nie została wykorzystana w filmie, wykonywana jest przeważnie w adaptacjach teatralnych lub nagraniach niektórych piosenkarzy współczesnych. Mniej znana druga zwrotka „Someday I’ll wake and rub my eyes...” miała być wykorzystana w jednej ze scen, gdy bohaterka Dorotka zamknięta jest w pomieszczeniu w zamku czarownicy jednak w filmie powtarza ona tylko główną zwrotkę, zwrotka ta wykorzystywana jest czasami w adaptacjach teatralnych.
Inne wykonania.
Jako standard popowy i jazzowy ballada interpretowana była w zróżnicowanej stylistyce przez bardzo dużą ilość artystów. W bazie coverów i sampli Second Hand Songs zestawionych jest 1248 wersji (październik 2021). Niektóre wykonania, które osiągnęły większą rozpoznawalność i / lub sukces komercyjny:
Użytek komercyjny.
Ballada wraz z większością innych piosenek ze ścieżki dźwiękowej filmu pojawia się w teatralnych adaptacjach powieści "Czarnoksiężnik z Krainy Oz".
Utwór pojawia się także w licznych filmach, serialach czy reklamach, w tym:

</doc>
<doc id="1541538" url="https://pl.wikipedia.org/wiki?curid=1541538" title="Somewhere Over the Rainbow">
Somewhere Over the Rainbow



</doc>
<doc id="1541543" url="https://pl.wikipedia.org/wiki?curid=1541543" title="Éva Tófalvi">
Éva Tófalvi

Éva Tófalvi (ur. 12 kwietnia 1978 w Miercurei-Ciuc) – rumuńska biathlonistka, reprezentantka kraju na Mistrzostwach Świata, Igrzyskach Olimpijskich oraz w zawodach Pucharu Świata. Jej najlepszym dotychczasowym wynikiem jest zwycięstwo w biegu indywidualnym w Hochfilzen 18 grudnia 2008.
Potrafi rozmawiać po rumuńsku, angielsku oraz węgiersku. Z zawodu jest instruktorem narciarstwa.

</doc>
<doc id="1541546" url="https://pl.wikipedia.org/wiki?curid=1541546" title="Operación triunfo">
Operación triunfo



</doc>
<doc id="1541547" url="https://pl.wikipedia.org/wiki?curid=1541547" title="Zespół Aicardiego-Goutieresa">
Zespół Aicardiego-Goutieresa



</doc>
<doc id="1541551" url="https://pl.wikipedia.org/wiki?curid=1541551" title="Ville Larinto">
Ville Larinto

Ville Andreas Larinto (ur. 11 kwietnia 1990 w Lahti) – fiński skoczek narciarski, reprezentant klubu Lahden Hiihtoseura.
Przebieg kariery.
Swój pierwszy skok w reprezentacji oddał 2 lutego 2006 w Kranju. W 2006 zajął 20. pozycję na mistrzostwach świata juniorów. Występował w tym czasie w Pucharze FIS oraz Pucharze Kontynentalnym. W Pucharze Świata zadebiutował 1 grudnia 2007 podczas zawodów w Ruce, gdzie był 36. Swoje pierwsze punkty (za 29. miejsce) zdobył 30 grudnia tego samego roku w Oberstdorfie.
29 listopada 2008 był 9. z zawodach Pucharu Świata 2008/2009 w Ruce. 6 grudnia 2008 po raz pierwszy stanął na podium Pucharu Świata w Trondheim, gdzie zajął 2. miejsce, przegrywając jedynie z Gregorem Schlierenzauerem.
5 lutego 2009 na mistrzostwach świata juniorów rozgrywanych w Szczyrbskim Jeziorze wywalczył brązowy medal.
1 grudnia 2010 odniósł w Kuopio pierwsze w karierze zwycięstwo w zawodach Pucharu Świata. 1 stycznia 2011 podczas Turnieju Czterech Skoczni w Garmisch-Partenkirchen zerwał przednie więzadło krzyżowe na skutek upadku po skoku na odległość 140,5 m. Fin nie wystąpił już później w sezonie 2010/2011. Do skakania powrócił w lutym 2012.
23 marca 2017 w Planicy ustanowił rekord życiowy wynoszący 214 metrów.
Po sezonie 2017/2018 zakończył karierę sportową.
Jego ojciec Jari Larinto także był skoczkiem narciarskim.

</doc>
<doc id="1541552" url="https://pl.wikipedia.org/wiki?curid=1541552" title="Toina">
Toina

Toina ("Apocynum" L.) – rodzaj roślin z rodziny toinowatych ("Apocynaceae"). Rodzaj liczy 4 gatunki. Występują one w strefie umiarkowanej Ameryki Północnej, Azji i południowo-wschodniej Europy. Znaczenie użytkowe ma toina konopiowata "A. cannabinum" uprawiana w USA jako roślina lecznicza, włóknista i przemysłowa.
Systematyka.
Rodzaj należy do podrodziny "Apocynoideae" Burnett, rodziny toinowatych ("Apocynaceae"), która jest jednym z kladów w obrębie rzędu goryczkowców ("Gentianales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa" Rosopsida" Batsch, podklasa jasnotowe ("Lamiidae" Takht. ex Reveal), nadrząd "Gentiananae" Thorne ex Reveal, rząd toinowce ("Apocynales" Bromhead), rodzina toinowate ("Apocynaceae" Juss.), podrodzina "Apocynoideae" Burnett, plemię "Apocyneae" Rchb., podplemię "Apocyninae" (Burnett) Kitt., rodzaj toina ("Apocynum" L.)

</doc>
<doc id="1541555" url="https://pl.wikipedia.org/wiki?curid=1541555" title="Dorothy Livesay">
Dorothy Livesay

Dorothy Livesay (ur. 1909, zm. 1996) – kanadyjska poetka.
Życiorys.
Dorothy Kathleen May Livesay urodziła się w Winnipeg. Jej rodzicami byli J.F.B. Livesay i Florence Randal Livesay. Ukończyła studia na Uniwersytecie w Toronto. Potem studiowała na Sorbonie. W 1937 wyszła za mąż za Duncana Camerona Macnaira. Miała z nim dwoje dzieci, Petera (ur. 1940) i Marcię (ur. 1942). Pisała dużo. Otrzymała Governor General's Award w 1944 i 1947. W 1987 została Oficerem Orderu Kanady.

</doc>
<doc id="1541556" url="https://pl.wikipedia.org/wiki?curid=1541556" title="Sahab">
Sahab

 
Sahab (arab. سحاب) – miasto w Jordanii (muhafaza Amman). Według danych szacunkowych na 2008 rok liczy 53 162 mieszkańców (dane z World Gazetteer). Ośrodek przemysłowy.

</doc>
<doc id="1541557" url="https://pl.wikipedia.org/wiki?curid=1541557" title="Call My People Home">
Call My People Home

Call My People Home – sztuka teatralna autorstwa Dorothy Livesay. Opowiada o prześladowaniach Kanadyjczyków japońskiego pochodzenia w czasie II wojny światowej. Została opublikowana w 1950.

</doc>
<doc id="1541573" url="https://pl.wikipedia.org/wiki?curid=1541573" title="Miniatury Morskie">
Miniatury Morskie

Miniatury Morskie – seria wydawnicza o charakterze popularyzatorskim poruszająca szeroko pojętą tematykę morską (marynistyczną), ukazująca się nakładem Wydawnictwa Morskiego w Gdyni w latach 1958-1978.
Stanowiły ją kilkudziesięciostronicowe broszury w kartonowej okładce, formatu A-5 (z wyjątkiem tzw. dużych Miniatur), o dużym nakładzie (pierwsze 30-50 tys.).
Wśród autorów byli polscy pisarze-maryniści, m.in.: Jerzy Pertek, Andrzej Perepeczko; autorem okładek był Adam Werka.
W obrębie serii wyróżniono podserie:
Polskie okręty wojenne w latach 1920-1945.
Wydane w zeszytowym formacie, tzw. „duże” Miniatury.
SOS.
Wydane w zeszytowym formacie, tzw. „duże” Miniatury.
Epizody wojen morskich.
Początkowo były wydawane pod nazwą "Epizody z drugiej wojny światowej na morzu". Nowy tytuł stosowano od 1966.
Kontynuacja.
W latach 2006-2008 seria kontynuowana była przez warszawskie Wydawnictwo ViK. Wydano łącznie 13 broszur w ramach serii „Epizody wojen morskich”. Autorem trzech spośród nich był Andrzej Perepeczko. 

</doc>
<doc id="1541575" url="https://pl.wikipedia.org/wiki?curid=1541575" title="Rada Ustawodawcza Nowej Południowej Walii">
Rada Ustawodawcza Nowej Południowej Walii

Rada Ustawodawcza Nowej Południowej Walii ("New South Wales Legislative Council") – izba wyższa parlamentu stanowego Nowej Południowej Walii. Jest zarazem najstarszą spośród wszystkich izb parlamentarnych w Australii.
Historia.
Rada powstała w 1824 jako pięcioosobowe ciało doradcze przy gubernatorze Nowej Południowej Walii, która była wówczas brytyjską kolonią. Następnie jej skład był rozszerzany do siedmiu (1825) i piętnastu (1829) członków pochodzących z nominacji gubernatora. W 1842 poszerzono ją do 36 osób, z czego tylko 12 pochodziło z nominacji, a pozostałe wybierali spośród siebie biali mężczyźni spełniający cenzus ziemi. W 1850 powiększyła się do 54 członków, z czego 2/3 pochodziły z wyborów.
Rada została gruntownie zreformowana wraz z uzyskaniem przez kolonię autonomii w 1856. Stała się wtedy izbą wyższą parlamentu kolonialnego. Liczba jej członków pozostała bez zmian, ale wszyscy pochodzili odtąd z nominacji gubernatora (całkowicie wybieralna była za to izba niższa, Zgromadzenie Ustawodawcze). W 1901 Nowa Południowa Walia stała się jednym ze stanów Związku Australijskiego. W 1933 wprowadzono kadencyjność członków (kadencja liczyła 12 lat) oraz zmieniono sposób ich wyboru – co trzy lata jedna czwarta miejsc obsadzana była w głosowaniu członków Zgromadzenia oraz pozostałych członków Rady.
Kolejne reformy przeprowadzano stopniowo w latach 1978-1991. W ich wyniku Rada przybrała swój obecny kształt.
Członkowie i wybory.
Składa się teraz z 42 członków. Kadencja trwa 8 lat, z czego powoła składu odnawiana jest co cztery lata, przy okazji każdych wyborów do Zgromadzenia. Członkowie wybierani są w wyborach bezpośrednich z zastosowaniem ordynacji proporcjonalnej.
Siedziba.
Rada obraduje w specjalnej sali w gmachu Parlamentu Nowej Południowej Walii w Sydney. Na sali znajduje się tron przeznaczony dla królowej Australii w sytuacji, gdyby brała udział w uroczystym otwarciu parlamentu. Dotychczas zdarzyło się to dwukrotnie.

</doc>
<doc id="1541576" url="https://pl.wikipedia.org/wiki?curid=1541576" title="Jezioro Kołczewo">
Jezioro Kołczewo



</doc>
<doc id="1541578" url="https://pl.wikipedia.org/wiki?curid=1541578" title="Nau">
Nau

Niemcy:
Osoby:
Inne:
Zobacz też:

</doc>
<doc id="1541579" url="https://pl.wikipedia.org/wiki?curid=1541579" title="Nurek (miasto)">
Nurek (miasto)



</doc>
<doc id="1541580" url="https://pl.wikipedia.org/wiki?curid=1541580" title="Księstwo Kopylsko-Słuckie">
Księstwo Kopylsko-Słuckie

Księstwo Słuckie (Kopylsko-Słuckie) – odrębna dzielnica książęca w ramach Rusi Kijowskiej i Wielkiego Księstwa Litewskiego. Jedno z potężniejszych państw magnackich I Rzeczypospolitej, zajmujące wschodnią część powiatu nowogródzkiego.
W wieku XII w rękach Rurykowiczów. W następnym stuleciu weszło w skład Wielkiego Księstwa Litewskiego. W roku 1395 w. ks. Witold nadał je swemu stryjecznemu bratu ks. Włodzimierzowi Olgierdowiczowi jako rekompensatę za utratę Księstwa Kijowskiego. Zapoczątkował on dynastię ks. Olelkowiczów-Słuckich, władających Księstwem do końca XVI wieku. Jako posag ostatniej księżniczki słuckiej Zofii Olelkiewiczówny, przechodzi ono w ręce birżańskiej linii Radziwiłłów (1600 r.). Według niezrealizowanego traktatu w Radnot (1657 r.) miało stać się częścią suwerennego państwa Bogusława Radziwiłła. Po śmierci jego córki, Ludwiki Karoliny (1695 r.), żony margrabiego Ludwika Brandenburskiego i palatyna reńskiego Karola III, oraz po długoletnim sporze pomiędzy najpotężniejszymi rodami Rzeczypospolitej (Radziwiłłowie, Sapiehowie) i Rzeszy Niemieckiej (Wittelsbachowie, Hohenzollernowie), księstwo objęła (1732 r.) nieświeska linia rodu Radziwiłłów. W wyniku II rozbioru Rzeczypospolitej (1793 r.) terytorium księstwa weszło w skład Imperium Rosyjskiego. W roku 1845 ostatni właściciel księstwa, ks. Ludwik Sayn-Wittgenstein (mąż Stefanii Radziwiłłówny), sprzedał je rządowi.

</doc>
<doc id="1541583" url="https://pl.wikipedia.org/wiki?curid=1541583" title="Parhar">
Parhar



</doc>
<doc id="1541584" url="https://pl.wikipedia.org/wiki?curid=1541584" title="Miniatury morskie">
Miniatury morskie



</doc>
<doc id="1541585" url="https://pl.wikipedia.org/wiki?curid=1541585" title="Tugałan">
Tugałan



</doc>
<doc id="1541587" url="https://pl.wikipedia.org/wiki?curid=1541587" title="Alice Jones">
Alice Jones

Alice Jones (ur. 26 sierpnia 1853 w Halifaksie, zm. 27 lutego 1933 w Menton) – kanadyjska pisarka. Na początku XX wieku uchodziła za czołową kanadyjską pisarkę. W 1905 wyemigrowała do Francji. Autorka m.in. romansu historycznego "The Night Hawk" (1901), powieści kryminalnej "Bubbles We Buy" (1903) oraz utworów "Gabriel's Praed's Wife" (1904) i "Marcus Holbeach's Daughter" (1912), poświęconych kanadyjskim pisarzom oraz braku uznania dla ich twórczości w Europie.

</doc>
<doc id="1541589" url="https://pl.wikipedia.org/wiki?curid=1541589" title="Cerkiew Opieki Matki Boskiej w Bonarówce">
Cerkiew Opieki Matki Boskiej w Bonarówce

Cerkiew Opieki Matki Boskiej w Bonarówce – drewniana cerkiew greckokatolicka wybudowana w pierwszej połowie XVII wieku w Bonarówce. 
Po 1947 przejęta przez kościół rzymskokatolicki. Obecnie użytkowana jako kościół filialny parafii w Żyznowie.
Świątynia została włączona do podkarpackiego Szlaku Architektury Drewnianej.
Historia.
Sanktuarium i część ścian nawy pochodzą z XVII w. Budynek gruntownie przekształcono w 1841. W czasie wysiedleń powojennych mieszkańcy zabrali część wyposażenia ruchomego. Remont generalny świątyni przeprowadzono w latach 1993–96. W latach 1997-2004 wykonano konserwację polichromii ściennej i wyposażenia.
Architektura i wyposażenie.
Jest to budowla drewniana konstrukcji zrębowej na kamiennym podmurowaniu, orientowana, dwudzielna. Nawa połączona na słup z trójbocznie zamkniętym prezbiterium.
Wewnątrz polichromia figuralno-ornamentalna z 1898 autorstwa Pawła Bogdańskiego. Historyczne wyposażenie stanowią dwie nastawy z ikonami namiestnymi z XIX w.. 

</doc>
<doc id="1541591" url="https://pl.wikipedia.org/wiki?curid=1541591" title="Prołetarsk">
Prołetarsk



</doc>
<doc id="1541592" url="https://pl.wikipedia.org/wiki?curid=1541592" title="Szaartuz">
Szaartuz



</doc>
<doc id="1541593" url="https://pl.wikipedia.org/wiki?curid=1541593" title="Jezioro Warnowo">
Jezioro Warnowo



</doc>
<doc id="1541594" url="https://pl.wikipedia.org/wiki?curid=1541594" title="Kujbyszewsk">
Kujbyszewsk



</doc>
<doc id="1541595" url="https://pl.wikipedia.org/wiki?curid=1541595" title="Henry Dundas (1. wicehrabia Melville)">
Henry Dundas (1. wicehrabia Melville)

Henry Dundas, 1. wicehrabia Melville (ur. 28 kwietnia 1742 w Dalkeith, zm. 28 maja 1811 w Edynburgu) – brytyjski prawnik i polityk szkockiego pochodzenia, najbardziej wpływowy szkocki polityk drugiej połowy XVIII w. Ostatni brytyjski polityk sądzony w trybie impeachment.
Wywodził się z rodziny prawniczej związanej politycznie ze stronnictwem wigów. Był czwartym synem Roberta Dundasa, lorda Arniston. Wykształcenie odebrał w Royal High School w Edynburgu oraz na tamtejszym uniwersytecie. W 1763 r. został członkiem Stowarzyszenia Adwokatów. W 1766 r. został Radcą Generalnym Szkocji.
Po uzyskaniu w 1775 r. stanowiska Lorda Adwokata (najwyższe stanowisko w szkockim wymiarze sprawiedliwości), poświęcił się karierze politycznej. Jeszcze w 1774 r. został wybrany do brytyjskiej Izby Gmin z okręgu Midlothian. Od tego czasu mieszkał przede wszystkim w Londynie. Mimo to zyskał sobie uznanie Szkotów, m.in. tym, że nie krępował się mówić po szkocku, nawet podczas obrad parlamentu. W 1782 r. zmienił okręg wyborczy na Newtown, ale szybko powrócił do Midlothian. Od 1790 r. reprezentował okręg wyborczy Edinburgh.
Urząd Lorda Adwokata sprawował do 1783 r. W latach 1782–1783 i 1784–1800 był skarbnikiem floty. W 1791 r. otrzymał stanowisko ministra spraw zagranicznych, a w 1794 r. został pierwszym ministrem wojny. W latach 1793–1801 był także przewodniczącym Rady Kontroli. Był politykiem pragmatycznym. Na ogół współpracował z wigami, ale z biegiem czasu zbliżył się do stronnictwa torysów. Uważany był za prawą rękę premiera Williama Pitta Młodszego i wraz z nim opuścił gabinet w 1801 r.
Dundas był w tym okresie najbardziej wpływową osobą w Szkocji i faktycznym „zarządcą” kraju. Był bardzo popularny wśród Szkotów, zainicjował wiele ważnych dla tego kraju ustaw. Dzięki jego staraniom w latach 80. parlament zniósł kary nałożone na szkockiego Wyżyny po powstaniu 1745 roku. Równocześnie Dundas odpowiadał za procesy przeciwko jakobinom po wybuchu rewolucji francuskiej. W 1799 r. sprzeciwił się także zniesienia przeszkód prawnych dla działalności Kościoła katolickiego. Dundas osobiście przeglądał listy kandydatów do parlamentu w szkockich okręgach wyborczych i zabiegał, aby wygrywali jego stronnicy. Politykę tę nazwano "despotyzmem Dundasa", a on sam otrzymał przydomek "Henryka IX". Stronników zjednywał sobie, m.in. poprzez rozdawanie stanowisk (np. obsadził Szkotami stanowiska w administracji indyjskiej, kiedy stał na czele Rady Kontroli).
Od 1800 r. był lordem strażnikiem Tajnej Pieczęci Szkocji. W 1802 r. otrzymał tytuły wicehrabiego Melville i barona Dunira, i zasiadł w Izbie Lordów. Kiedy Pitt powrócił do władzy w 1804 r. powierzył Melville'owi stanowisko pierwszego lorda Admiralicji.
Tymczasem przeciwko Melville'owi wysunięto zarzuty defraudacji publicznych pieniędzy, kiedy ten zarządzał finansami Admiralicji. Powołana w 1802 r. komisja śledcza zakończyła swoje prace w 1805 r. Rezultatem jej działalności było oskarżenie Melville’a w trybie impeachmentu. Wniosek deputowanego Samuela Whitbreada został przyjęty przez Izbę Gmin większością jednego głosu. Rozpoczął się proces przed Izbą Lordów, ale w 1806 r. Melville został oczyszczony z zarzutów. Jego kariera polityczna dobiegła jednak końca.
W 1809 r. zaoferowano mu tytuł hrabiowski, ale Melville odmówił. Zmarł w 1811 r. Tytuł parowski odziedziczył jego syn, Robert.

</doc>
<doc id="1541596" url="https://pl.wikipedia.org/wiki?curid=1541596" title="Księga krwi">
Księga krwi

Księga krwi () – seria horrorów autorstwa Clive’a Barkera, składająca się z sześciu tomów. Każdy z nich zawiera cztery bądź pięć opowiadań grozy.
Tomy zatytułowano nadając im po prostu numerację od I do VI, aczkolwiek na rynku anglojęzycznym dostępne są wersje łączone, wydane w dwóch tomach, z których każdy zawiera po trzy księgi. Łączone wydanie tomów I-III opatrzone zostało wstępem Ramseya Campbella, przyjaciela Barkera, również pisarza grozy. Ilustracje na okładki niektórych wydań zostały zaprojektowane przez samego Barkera.
Książki wydawane były w latach 1984-1985. Publikacja pierwszego tomu odbiła się szerokim echem w świecie miłośników powieści grozy, Stephen King nazwał Barkera „przyszłością horroru”. "Księga krwi I" zdobyła British Fantasy Award i World Fantasty Award.
Podobnie jak w wielu innych pracach Barkera, w niektórych opowiadaniach zawartych w "Księdze krwi" horror miesza się z elementami fantasy. Opowieści osadzone zostały we współczesnych realiach, a bohaterami większości z nich są zwykli ludzie nagle zamieszani w przerażające nadprzyrodzone zjawiska. W książce "Faces of Fear", będącej wywiadem z kilkoma pisarzami horrorów, Barker przyznał, że inspiracją do napisania "Księgi krwi" był zbiór opowiadań autorów grozy "Dark Forces", który przeczytał na początku lat 80. Jak mówił, uświadomił sobie wtedy, że zbiór opowieści grozy nie musi zamykać się w sztywnych ramach, zaś zawarte w nim historie równie dobrze mogą śmieszyć, jak i naprawdę przerażać.
Osiemnaście historii z "Księgi krwi" zostało zaadaptowanych na komiks "Tapping the Vein".
Seria została wysoko oceniona przez miłośników horroru, którzy zaznaczają jednak, że ich poziom jest bardzo nierówny. Najwyższe noty zazwyczaj zbiera część pierwsza (ocena Horror Online: 9/10), najniższe zaś szósta (5/10).
W Polsce książki wydawane były w latach 1991-1994 nakładem wydawnictwa Phantom Press (I-III) i Rebis (IV-VI).

</doc>
<doc id="1541601" url="https://pl.wikipedia.org/wiki?curid=1541601" title="Parchar">
Parchar



</doc>
<doc id="1541602" url="https://pl.wikipedia.org/wiki?curid=1541602" title="José Brachi">
José Brachi

José Brachi (lub Bracchi) (ur. 26 grudnia 1892, zm. 22 sierpnia 1967) - piłkarz urugwajski, napastnik.
Będąc graczem klubu Dublin Montevideo wziął udział w nieoficjalnych mistrzostwach Ameryki Południowej - Copa América 1910. Zagrał w obu meczach - z Chile (zdobył bramkę) i Argentyną. Urugwaj zajął w turnieju drugie miejsce.
Jako piłkarz klubu Club Nacional de Football wziął udział w turnieju Copa América 1916 - pierwszych w dziejach mistrzostwach Ameryki Południowej oraz pierwszych w dziejach mistrzostwach kontynentalnych. Urugwaj zdobył tytuł pierwszego mistrza Ameryki Południowej, a Brachi zagrał tylko w pierwszym meczu z Chile.
Od 13 września 1908 do 18 lipca 1916 Brachi rozegrał w reprezentacji Urugwaju 12 meczów i zdobył 3 bramki.

</doc>
<doc id="1541604" url="https://pl.wikipedia.org/wiki?curid=1541604" title="José Bracchi">
José Bracchi



</doc>
<doc id="1541605" url="https://pl.wikipedia.org/wiki?curid=1541605" title="Jose Brachi">
Jose Brachi



</doc>
<doc id="1541608" url="https://pl.wikipedia.org/wiki?curid=1541608" title="Miniatura Morska">
Miniatura Morska



</doc>
<doc id="1541610" url="https://pl.wikipedia.org/wiki?curid=1541610" title="Jose Bracchi">
Jose Bracchi



</doc>
<doc id="1541611" url="https://pl.wikipedia.org/wiki?curid=1541611" title="Vladimir Božović">
Vladimir Božović

Vladimir Božović, cyr. Bлaдимиp Бoжoвић (ur. 13 listopada 1981 w Peciu) – czarnogórski piłkarz występujący na pozycji pomocnika.
W reprezentacji Czarnogóry wystąpił siedemnastokrotnie. Nie strzelił żadnego gola.
W latach 1999–2000 występował w klubie Zastava Kragujevac. Od 2000 do 2007 roku grał w OFK Beograd, gdzie w 80 meczach strzelił 14 bramek. Z OFK był wypożyczony do Proleteru Zrenjanin i Kom Podgorica. Božović od 2007 roku występuje w Rapidzie Bukareszt. W 2014 przeszedł do Mordowiji Sarańsk.

</doc>
<doc id="1541615" url="https://pl.wikipedia.org/wiki?curid=1541615" title="Crying Time (utwór)">
Crying Time (utwór)

"Crying Time" – piosenka napisana w 1964 roku przez muzyka country Bucka Owensa, który nagrał ją wraz z zespołem Buckaroos, wydając utwór na singlu jeszcze w tym samym roku.
Owens nagrał utwór, jednak nie zyskał on popularności. Niedługo później cover "Crying Time" stworzył Ray Charles, w którego wykonaniu piosenka stała się hitem. W lutym 1966 roku uplasowała się ona na miejscu #6 Billboard Hot 100, a także na pozycji #5 notownaia Hot R&amp;B/Hip-Hop Songs. Utwór spędził również trzy tygodnie na szczycie listy Hot Adult Contemporary Tracks. W Wielkiej Brytanii "Crying Time" uplasowała się na miejscu #38 UK Singles Chart. Poza tym "Crying Time" w wersji Charlesa zdobyła w 1967 roku dwie nagrody Grammy.
Charles przyznał, iż "Crying Time" jest hołdem wobec stylu muzyki country, który wykonuje. Charles nagrał bowiem wcześniej covery innych piosenek country, które stały się hitami, w tym m.in. "I Can't Stop Loving You", a także albumy "Modern Sounds in Country and Western Music" oraz "Modern Sounds in Country and Western Music Volume Two", które stały się klasykami.
Wanda Jackson i Elvis Costello nagrali wspólnie cover "Crying Time", który wydany został na albumie Jackson "Heart Trouble" w 2003 roku.

</doc>
<doc id="1541616" url="https://pl.wikipedia.org/wiki?curid=1541616" title="Planeta Poznań">
Planeta Poznań



</doc>
<doc id="1541618" url="https://pl.wikipedia.org/wiki?curid=1541618" title="Achalinus">
Achalinus

Achalinus – rodzaj węża z rodziny Xenodermidae.
Zasięg występowania.
Rodzaj obejmuje gatunki występujące w południowo-wschodniej Azji (Chiny, Tajwan, Wietnam i Japonia). 
Systematyka.
Podział systematyczny.
Do rodzaju należą następujące gatunki:

</doc>
<doc id="1541619" url="https://pl.wikipedia.org/wiki?curid=1541619" title="Veljko Nikitović">
Veljko Nikitović

Veljko Nikitović (ur. 3 października 1980 w Požedze) – serbski piłkarz występujący na pozycji pomocnika.
Przebieg kariery.
Wychowanek Mladostu Lučani, w swojej karierze grał także w takich zespołach, jak Górnik Łęczna, Hajduk Kula oraz FC Vaslui.
Po sezonie 2015/16 zakończył karierę piłkarską. W lipcu 2016 został jednym z asystentów trenera Górnika Łęczna. W kwietniu 2017 został członkiem zarządu Górnika Łęczna, a trzy miesiące później objął posadę prezesa tego klubu.

</doc>
<doc id="1541620" url="https://pl.wikipedia.org/wiki?curid=1541620" title="Pieśń o zabiciu Andrzeja Tęczyńskiego">
Pieśń o zabiciu Andrzeja Tęczyńskiego

Pieśń o zabiciu Andrzeja Tęczyńskiego (lub: "Wiersz o zabiciu Andrzeja Tęczyńskiego", inc. "A jacy to źli ludzie mieszczanie krakowianie...") – anonimowy średniowieczny okolicznościowy utwór wierszowany upamiętniający zabójstwo starosty rabsztyńskiego Andrzeja Tęczyńskiego, dokonane przez mieszczan krakowskich 16 lipca 1461 roku.
Utwór pochodzi z końca XV wieku i został zapisany jednym ciągiem w dwóch kolumnach na ostatniej karcie "Kroniki polskiej" Anonima zwanego Gallem, należącej niegdyś do Jana Długosza. W swojej wymowie staje po stronie rodziny zabitego szlachcica i nawołuje do zemsty na mieszczanach. Pod względem artystycznym nie stanowi większej wartości, jednak ma wyjątkowe znaczenie jako literackie świadectwo wydarzenia historycznego, a także jako zabytek polskiego piśmiennictwa. Przynależność gatunkowa "Pieśni o zabiciu Andrzeja Tęczyńskiego" jest przedmiotem sporu historyków literatury.
Pierwszej transkrypcji utworu dokonano w 1848 roku. Rękopis przechowywany jest obecnie w Bibliotece Narodowej w Warszawie.
Tło historyczne utworu.
16 lipca 1461 roku starosta rabsztyński, Andrzej Tęczyński, zgłosił się do krakowskiego płatnerza Klemensa po odbiór zbroi, której renowację mu zlecił. Nie był zadowolony z wykonanej przez rzemieślnika pracy, więc zdecydował się zapłacić mu dużo mniej, niż umówione 2 złote (według jednych źródeł zapłacił 18 groszy, według innych – 10; 1 złoty równał się wówczas około 30 groszom). Płatnerz zaprotestował, za co został spoliczkowany przez Andrzeja w swoim domu. Starosta udał się następnie na ratusz i złożył skargę na rzemieślnika. Posłano po Klemensa, w tym czasie Tęczyński wyszedł z ratusza i na ulicy spotkał aresztowanego płatnerza. Według Długosza rzemieślnik miał wtedy krzyknąć do szlachcica: "Panie pobiłeś mnie i dałeś mi policzek sromotnie w mym własnym domu, ale nie będziesz już mnie więcej bił.". Tęczyński, słysząc te słowa, zaatakował go ponownie. Obrażenia były na tyle dotkliwe, że mieszczanina odniesiono do domu. Świadkami tego zdarzenia byli rajcowie Mikołaj Kridlar i Walter Kesling. Wieść o zdarzeniu szybko rozprzestrzeniła się po Krakowie.
Rajcy miejscy, próbując zapobiec zamieszkom, zamknęli bramy miasta i udali się na skargę do królowej Elżbiety Rakuszanki. Ta nakazała spokój i zagroziła karą 80 000 grzywien temu, kto naruszyłby jej nakaz. Skargę rozstrzygnąć miał po powrocie król Kazimierz Jagiellończyk, który przebywał wtedy poza miastem ze względu na trwającą wojnę trzynastoletnią. Jednak w mieście panowały niepokoje społeczne, tłum wyległ na ulicę. Andrzej Tęczyński zabarykadował się we własnym domu na ulicy Brackiej. Doszedł jednak do wniosku, że nie jest to najlepsze schronienie, dlatego postanowił udać się, wraz z synem Spytkiem Melsztyńskim oraz kilkoma przyjaciółmi do kościoła franciszkanów. Tam został zabity, a jego zwłoki wywleczono na ulicę i zbezczeszczono – osmalono mu brodę i wąsy, zaciągnięto rynsztokiem na ratusz i pozostawiono tam na trzy dni.
Płatnerz Klemens zdołał uciec z Krakowa do Wrocławia (skąd został wyproszony przez radę miejską, ostatecznie osiadł w Żaganiu, gdzie zmarł). Podobnie uczynił rajca miejski Mikołaj Kridlar (schronił się na zamku w Melsztynie). Kazimierz Jagiellończyk dowiedział się o zamieszkach już 20 sierpnia, kiedy przebywał na Pomorzu. W obozie króla wybuchł bunt szlachty, która chciała natychmiast wracać do Krakowa, aby zemścić się na mieszczaństwie. Król uspokoił szlachtę zapowiadając sprawiedliwy sąd po powrocie.
7 grudnia 1461 roku rozpoczęła się rozprawa (w obecności króla, wojewodów i kasztelanów), sędzią był Piotr z Weszmutowa. Oskarżono mieszczaństwo i pospólstwo Krakowa, a także rajców miejskich. W imieniu oskarżonych występował szlachcic Jan Oraczowski herbu Śreniawa. Oskarżycielami byli natomiast: brat Andrzeja Jan Tęczyński (domagał się zapłacenia przez miasto orzeczoną przez królową karę 80 000 grzywien), a także syn zabitego Jan Rabsztyński (żądał kary śmierci dla oskarżonych). Wyrokiem sądu skazano na śmierć dziewięciu przedstawicieli Krakowa, a miasto obciążono grzywną. Egzekucja odbyła się 15 stycznia 1462 roku, ostatecznie zgładzono tylko sześciu mieszczan (ludzi niewinnych, niezaangażowanych w sprawę Tęczyńskiego). Natomiast z zasądzonej grzywny wypłacono jedynie 6200 zł, ze względu na kłopoty materialne miasta.
Dokładne informacje na temat wydarzeń poznano dzięki zachowanym aktom sądowym i relacji Jana Długosza.
Utwór wobec wydarzeń historycznych.
Utwór powstał pomiędzy 15 stycznia 1462 (po egzekucji rajców) a marcem 1463 roku i został napisany przez któregoś ze szlacheckich klientów rodu Tęczyńskich. Anonimowy autor stanął jednoznacznie po stronie starosty i już w pierwszym wersie ("A jacy to źli ludzie mieszczanie krakowianie...") oskarżył mieszczan. Nazwał ich również "psami" i "chłopami", co było w tamtym czasie określeniem obraźliwym. Zawarł liczne przejaskrawienia, a nawet informacje o faktach, które nie miały miejsca (np. że mieszczanie ranili księży, co nie jest prawdą). Zasugerował również, że rajcy miejscy od dawna knuli przeciwko Tęczyńskiemu, odniósł to szczególnie do rajców Greglara i Waltka, którzy zostali straceni zgodnie z wyrokiem sądu. Podkreślił naruszenie świętego azylu kościelnego i brutalność mordu. Tęczyńskiego z kolei przedstawił jako dzielnego i zasłużonego rycerza. Zawarł pierwiastki panegiryczne wobec krewnych zmarłego. Wiersz agitował więc przeciwko mieszczanom i nawoływał do osobistej zemsty.
Przynależność gatunkowa.
Utwór należy do kręgu średniowiecznej literatury okolicznościowej, jednak jego przynależność gatunkowa jest różnie interpretowana. Według Teresy Michałowskiej jest to pieśń zawierająca elementy nowiniarskie i agitacyjne. Jan Lankau uważał, że jest to tekst nowiniarski. Według Antoniny Jelicz jest to pamflet, a nawet ewidentny panegiryk. Tadeusz Witczak i Maciej Włodarski pisali o wierszu okolicznościowym o cechach pamfletu polityczno-społecznego, a Juliusz Nowak-Dłużewski zaliczył utwór do elegii. Andrzej Dąbrówka pisał z kolei o pieśni historycznej, podobnie uważał Stefan Vrtel-Wierczyński, który dodawał, że pieśń ta należy także do średniowiecznej polskiej poezji epicznej.
W licznych wydaniach utwór funkcjonował także pod odmiennymi tytułami: "Pieśń o zamordowaniu Jędrzeja Tęczyńskiego", "Pieśń o zabiciu Andrzeja Tęczyńskiego", "Pieśń o zabiciu Tęczyńskiego", "Pieśń o Tęczyńskim", "Wiersz o zabiciu Andrzeja Tęczyńskiego", "Wiersz o zamordowaniu Andrzeja Tęczyńskiego".
Konstrukcja artystyczna.
Tekst został zapisany na średniowiecznym manuskrypcie ciągiem w dwóch wąskich kolumnach; znany współcześnie podział tekstu na wersy i zwrotki jest skutkiem przyjętego przez wersologów zapisu. Według badaczy utwór składa się z dwudziestu sześciu wierszy o zróżnicowanej długości. 80% z nich to 13-, 14- i 15-zgłoskowce (były to formaty niezwykle rzadkie w polskiej poezji średniowiecznej), ale z obecnością również wersów znacznie dłuższych i krótszych (po jednym 8-, 18-, 10-, 12-, 15- i 16-sylabowcu). Rymy występujące w klauzulach oraz rozplanowanie motywów pozwoliło na wyodrębnienie pięciu strof o równej liczbie wierszy. Ponadto wewnątrz wersów występują rymy, które łączą średniówkę z klauzulą (np. w wersie dwunastym: "Do wrocławianów" posłali, "do takich jako i" sami, gdzie rymy są oparte na asonansie, lub w wersie szóstym: "chciał ci krolowi" służyci, "swą chorągiew" mieci, gdzie rym polega na zgodności końcowych sylab wyrazów).
Teresa Michałowska zaproponowała odmienny podział tekstu. Przyjęte przez nią kryterium polega na wyodrębnieniu poszczególnych członów syntaktycznych zdań w wersy. Zaowocowało to utworem siedmiozgłoskowym (z nielicznymi odstępstwami). Na przykład wersy 8 i 9:
miałyby, według takiego podziału, układ następujący:
Badaczka zaznacza, że budowa siedmiozgłoskowa była bardzo popularna w okresie późnego średniowiecza w Polsce: tak skonstruowane są pieśni religijne ("Nuż wy, bielscy panowie"; "Zastała się nam nowina"; "Maryja, panna czysta"), Bożonarodzeniowe ("Wesoły nam dzień nastał"), Maryjne ("Radości wam powiedam"), czy inne związane z Kościołem katolickim ("Vita Sancti Alexy rikmice"), a także utwory świeckie ("Słyszeliśmy nowinę/o węgierskim kroli", "Cantilena inhonesta"). Również dzisiaj siedmiozgłoskowiec jest podstawową miarą wierszową ludowych piosenek.
Utwór prawdopodobnie został zapisany z pamięci, a przeznaczony był albo do śpiewania, albo do solowej melorecytacji (o czym świadczy nieregularność sylabiczna i liczne rymy wewnętrzne).
Warstwa językowa.
Słownictwo utworu zawiera wiele wyrazów kolokwialnych i wulgaryzmów. Tekst składa się z trzynastu zdań, wśród których dziesięć jest złożonych podrzędnie, a trzy współrzędnie. Wśród nich jedno jest pytaniem ("Mnimaliście, chłopi, by tego nie pomszczono?"), a osiem ma charakter wykrzyknikowy. Występujący powszechnie w tekście wyraz "chłopi" nie został użyty przez autora celem zrównania stanu mieszczańskiego i chłopskiego, bowiem w staropolszczyźnie słowo "chłopi" oznaczało "ludzi" (według "Słownika języka polskiego" Samuela Lindego) lub przymiotnik "głupi" (według "Słownika etymologicznego języka polskiego" Franciszka Sławskiego). Stąd też np. wyrażenie "chłopi pogębek" z siódmego wersu należy odczytywać współcześnie jako "głupi policzek". Z kolei w wersie 10 pojawia się informacja, że mieszczanie "zabiwszy, rynną ji wlekli, na wschod nogi włożyli, /Z tego mu gańbę czynili." Walecki dowodzi, że w tym fragmencie zawarto przekaz o wyjątkowo haniebnym potraktowaniu zwłok zabitego: wleczeniu ich rynsztokiem, ułożeniu na schodach ratusza (aby zakpić ze złożonej przez niego skargi), a ponadto głową w dół.
Losy rękopisu.
Utwór został spisany pod koniec XV wieku na ostatniej wolnej karcie (97 "verso") tzw. "Kodeksu zamojskiego" (zawierającego m.in. najstarszy znany przekaz "Kroniki polskiej" Anonima zwanego Gallem), pochodzącego z XIV wieku. Ten pergaminowny manuskrypt należał najpierw do Jana Długosza, później przechowywany był w Bibliotece Ordynacji Zamojskich, a obecnie znajduje się w Bibliotece Narodowej w Warszawie (sygnatura rps BOZ 28). Po raz pierwszy wiersz opublikował Kazimierz Władysław Wóycicki w 1848 roku w swoim zbiorze pt. "Album Literacki" (tom I, rozdział "Pieśń polska z r. 1462 o zabiciu Andrzeja Tęczyńskiego"). W 1886 roku omówienie krytyczne opublikował Władysław Nehring w rozdziale "Ein Lied (?) auf die Ermordung des Fahnenträgres Andreas Tenczyński am 16. Juli 1461 in Krakau" (tom "Altpolnische Sprachdenkmäler; systematische Übersicht, Würdigung und Texte. Ein Beitrag zur slavischen Philologie", Berlin).

</doc>
<doc id="1541621" url="https://pl.wikipedia.org/wiki?curid=1541621" title="Wiersz o zabiciu Andrzeja Tęczyńskiego">
Wiersz o zabiciu Andrzeja Tęczyńskiego



</doc>
<doc id="1541623" url="https://pl.wikipedia.org/wiki?curid=1541623" title="Gorc Kamienicki">
Gorc Kamienicki

Gorc Kamienicki – polana w Gorcach na północnym grzbiecie Gorca, nieco poniżej jego wierzchołka, na wysokości 1120–1150 m n.p.m. Znajduje się poza obszarem Gorczańskiego Parku Narodowego, ale tuż przy jego granicy.
Opis polany.
Rozciąga się z niej bardzo szeroka panorama widokowa, obejmująca niemal cały horyzont. W południowym kierunku widoczne są Tatry, Magura Spiska, Pasmo Lubania i Pieniny, w północnym kierunku Beskid Wyspowy od Lubonia Wielkiego po Modyń, po wschodniej stronie Beskid Sądecki, po zachodniej dobrze stąd prezentujący się Kudłoń i głęboka dolina Kamienickiego Potoku.
Polana jest własnością prywatną. W odremontowanym drewnianym budynku znajduje się na niej bacówka pasterska przerobiona na bacówkę typu schronisko, wyżej wybudowano także drugą, nową. Poniżej polany, na północnych stokach Gorca, w lesie znajduje się źródło dobrej wody pitnej zwane „Do Smoka” (przy szlaku turystycznym znajduje się kierująca do niego strzałka).
Dużą część polany porasta żyzna łąka mieczykowo-mietlicowa, wiosną obficie zakwita na niej śnieżyczka przebiśnieg. Z rzadkich w Polsce gatunków występuje ostrożeń dwubarwny.
Historia.
Polana od dawna była wypasana. Obecnie znajduje się w obrębie wsi Zasadne w województwie małopolskim, w powiecie limanowskim, w gminie Kamienica.
Przed II wojną światową na polanie istniał doświadczalny ośrodek Małopolskiego Towarzystwa Rolniczego, w którym prowadzono tzw. halowanie bydła. W 1937 roku Polskie Towarzystwo Tatrzańskie w budynku tego ośrodka założyło swoją stację turystyczno-narciarską, w czasie wojny partyzanci wykorzystywali ją na szpitalik partyzancki, który Niemcy spalili w październiku 1944.
Po wojnie długo jeszcze na polanie kontynuowano wypas, dzięki temu nie zarasta ona borówczyskami i lasem, jak wiele innych gorczańskich polan.

</doc>
<doc id="1541625" url="https://pl.wikipedia.org/wiki?curid=1541625" title="Cycas revoluta">
Cycas revoluta



</doc>
<doc id="1541628" url="https://pl.wikipedia.org/wiki?curid=1541628" title="Parafia św. Mikołaja w Bydgoszczy">
Parafia św. Mikołaja w Bydgoszczy

Parafia św. Mikołaja – parafia prawosławna w Bydgoszczy, w dekanacie kujawsko-pomorskim diecezji łódzko-poznańskiej, siedziba dziekana.
Na terenie funkcjonuje 1 cerkiew:
Historia.
Parafia prawosławna w Bydgoszczy powstała w 1922, a jej powstanie związane jest z przebywaniem w mieście żołnierzy bydgoskiego garnizonu pochodzących z kresów wschodnich. Przez 60 lat nie miała swojej stałej cerkwi. Wierni modlili się w świątyniach, prowizorycznie urządzonych w prywatnych domach. 
Cerkiew mieściła się początkowo w baraku na zapleczu Szkoły Oficerskiej przy ulicy Gdańskiej 76. Pierwszą świątynią domową była cerkiew pod wezwaniem św. Mikołaja przy ulicy Ernsta Petersona 4. Jej wyświęcenie odbyło się w maju 1925 i funkcjonowała w tym miejscu do 1932, skupiając około 450 parafian. W marcu 1932 przeniesiono kaplicę do wydzierżawionego budynku przy ulicy Marszałka Ferdynanda Focha 32. Przetrwała ona w tym miejscu do 1957, kiedy to budynek wyburzono. Dla potrzeb parafii wydzierżawiono kaplicę przy ulicy Poznańskiej 25 użytkowaną poprzednio przez gminę ewangelicko-augsburską, gdzie przewieziono wyposażenie z wyburzonej cerkwi. Z biegiem lat stan techniczny i tego budynku znacznie się pogorszył, a żadna z zainteresowanych wspólnot religijnych nie dysponowała funduszami na remont generalny. Nową lokalizację znaleziono w pomieszczeniach obok kościoła polskokatolickiego przy ulicy Jana i Jędrzeja Śniadeckich 36, a jej wyświęcenie odbyło się w 1969. 
Dopiero w 1981 udało się uzyskać od władz miejskich budynek z muru pruskiego po dawnym składzie meblowym. Adaptacja na potrzeby liturgii prawosławnej trwała cały rok. W czerwcu 1982 biskup łódzko-poznański Szymon wyświęcił oddaną do użytku cerkiew.
Obecnie parafia obejmuje swoim zasięgiem obszar dawnego województwa bydgoskiego, a do dekanatu kujawsko-pomorskiego należą jeszcze parafie: w Grudziądzu, w Toruniu (z filią w Aleksandrowie Kujawskim) oraz we Włocławku.

</doc>
<doc id="1541629" url="https://pl.wikipedia.org/wiki?curid=1541629" title="Fimbrios">
Fimbrios

Fimbrios – rodzaj węża z rodziny Xenodermidae. 
Zasięg występowania.
Rodzaj obejmuje gatunki występujące w południowo-wschodniej Azji (Laos, Wietnam i Kambodża). 
Systematyka.
Etymologia.
"Fimbrios": z „frędzel, wypustka, włókno; obszar nimi pokryty”.
Podział systematyczny.
Do rodzaju należą następujące gatunki: 

</doc>
<doc id="1541630" url="https://pl.wikipedia.org/wiki?curid=1541630" title="Pierwsze kroki">
Pierwsze kroki

Pierwsze kroki (fr. "Un début dans la vie") – opowiadanie Honoriusza Balzaka z 1844, z cyklu "Komedia ludzka".
Okoliczności powstania utworu.
Pierwszą wersję utworu napisał Balzac w 1841 roku. Otrzymał wówczas zamówienie od „Le Musée des familles” na nowelę nie przekraczającą 3000 wierszy. Opierając się na opowiadaniu swojej siostry Laury, "Le Voyage en coucou", wykonał wówczas pierwszy szkic utworu, który zatytułował najpierw "Les Jeunes Gens", a potem "Le Voyage en coucou". Ostatecznie nie ukazał się on wówczas drukiem. Balzac przekroczył bowiem zamówione trzy tysiące wierszy, a czasopismo miało wątpliwości co do obyczajności niektórych scen. W 1842 roku Balzac poszerzył utwór do 14 rozdziałów i opublikował opowieść w „La Législature” w odcinkach od 26 lipca do 6 września pod tytułem "Le Danger des mystifications". W czerwcu 1844 roku utwór ukazał się pod ostatecznym tytułem u Dumonta w dwóch tomach in 8-o. Drugi tom uzupełniała "Fałszywa kochanka". W 1845 roku Balzac umieścił "Pierwsze kroki" w drugim wydaniu "Komedii ludzkiej" w czwartym tomie, w "Scenach z życia prywatnego" po "Honorynie". Balzac uzupełnił w tym wydaniu tekst o niektóre powiedzonka Mistrigisa.
Treść.
Oskar Husson zostaje wysłany przez matkę do Presles, wiejskiej rezydencji hrabiego de Sérisy, w którym rządcą jest pan Moreau. Matka Oskara Mme Clapart, „Aspazja Dyrektoriatu”, była przed laty metresą Moreau, teraz korzystając z jego pomocy chce wykierować syna na przyszłego rządcę Presles. W trakcie podróży dyliżansem wywiązuje się rozmowa pomiędzy przypadkowymi podróżnymi: Leonem de Lora (zwanym Mistigrisem), Józefem Bridau, Jerzym Marestem, ojcem Leger i nieznajomym, który przedstawia się jako pan Lecomte. Jerzy dla zaimponowania towarzystwu opowiada o swoich wojennych przewagach w Grecji i Hiszpanii, Józef Bridau podaje się za swego mistra Hipolita Schinnera. Oskar Husson nie chcąc wypaść gorzej przechwala się swoją rzekomą znajomością z hrabią i opowiada o jego ukrywanej chorobie i problemach małżeńskich, o czym dowiedział się za sprawą niedyskrecji Moreau. Okazuje się jednak, że de Sérisy był w tym samym powozie, podróżując incognito, co sprawia, że kariera Hussona zdaje się być złamana. Jedynym wyjściem z sytuacji jest dlań wstąpienie do wojska. W czasie podboju Algierii Oskar zdobywa sławę dzielnego żołnierza i ratuje w czasie walki syna hrabiego. Umożliwia mu to, mimo fatalnego początku, uzyskanie wysokiej pozycji społecznej i korzystny ożenek.
Cechy utworu.
"Pierwsze kroki" podejmują problem ubogiego młodzieńca, pragnącego zrobić wielką karierę. Motyw ten podejmują również powieści "Ojciec Goriot" i "Stracone złudzenia". Bohater "Pierwszych kroków", w zestawieniu z innymi parweniuszami, jest osobowością niezwykle słabą, łatwo poddającą się wpływom, bezmyślnie naśladującą innych. Paradoksalnie – mimo początkowej klęski – nie odbiera mu to możliwości wybicia się, gdyż po popełnieniu początkowych błędów Oskar stara się wyciągnąć z nich wnioski, a łatwe uleganie wpływom środowiska uczy go odpowiednich przy robieniu kariery postaw. W odróżnieniu jednak np. od Rastignaka Hussonowi brakuje sławionej przez Balzaka energii wiodącej do realizacji założonych celów i dlatego jego sukces, w porównaniu z osiągnięciami innych opisywanych przez Balzaka ambitnych młodzieńców, jest w rzeczywistości niewielki – awans materialny, order, sława o niewielkim zasięgu. Powieść podkreśla również ogromną rolę przypadkowości w procesie dochodzenia do wpływów i majątku – zarówno klęska, jak i sukces Hussona są pochodną przypadkowych spotkań z hrabią de Serisy, a następnie jego synem. Natomiast scena w dyliżansie, spotkanie kilku przedstawicieli ambitnej młodzieży, obrazuje całe pokolenie ludzi, których młodość przypadła na okres początków monarchii lipcowej.
Oskar Husson jest prawdopodobnie najbardziej flaubertowskim z bohaterów Balzaca, jest Karolem Bovary „avant la lettre”, którego trudy kariery wojskowej uformowały nie deformując. "Nie budzi ani zazdrości, ani nienawiści. Jest to, słowem, nowoczesny mieszczuch". Bohaterowie utworu potrafią tylko marzyć o olśniewającym i wspaniałym życiu. Monarchia lipcowa wydała na świat debiutantów, takich jak ona sama. "Pierwsze kroki" są opowieścią o prozaicznym dzieciństwie przyszłego poborcy generalnego, anty-bohatera par excellence: słabego w szkole, upartego, próżnego maminsynka. Niespodzianką jest, że ten prostaczek został zmuszony, by odnaleźć w swoim wnętrzu cnotę zastępczą: rodzaj „geniuszu przeciętności”, która pozwoliła mu, mimo wszystko, osiągnąć sukces.
Skromną dykteryjkę swojej siostry pisarz rzucił na szerokie tło historyczne. Wprowadził postaci znane z poprzednich utworów i powiązał je z wielkimi wydarzeniami historycznymi. Przysługi oddane w czasie rewolucji uzasadniają zadziwiającą pobłażliwość hrabiego de Sérisy. Za rewolucji ojciec rządcy Moreau ocalił włości Sérisych. Przez pamięć na to wydarzenie hrabia pozwala się okradać jego synowi. Oskar weźmie udział w wydarzeniach lipcowych 1830 roku, potem straci rękę w Algierii i w ten sposób odkupi swoją winę. Utwór zawiera również kodeks balzakowskiej moralności, sformułowany przez ojca Cardot: „Praca, rzetelność, dyskrecja”. Oskar dowiaduje się poniewczasie, że te trzy słowa stanowią tajemnicę wszelkiego sukcesu.
Jednocześnie podróż do Presles staje się okazją do przedstawienia świata prowincjonalnych intryg, których motorem jest rządca Moreau, a ofiarą hrabia de Sérisy. Jak często bywa u Balzaka, cudowna, zielona wieś zmienia się w pandemonium zbrodni i występków wszelkiego rodzaju: ekonomicznych, politycznych, towarzyskich. Przy okazji przedstawia też Balzac przemianę przewozów kukułkami i dyliżansami w linię Paryż – L’Isle-Adam, którą poznał dobrze w latach 1817–1821, odwiedzając swego przyjaciela Villiersa la Faye.

</doc>
<doc id="1541632" url="https://pl.wikipedia.org/wiki?curid=1541632" title="Martin Melzer">
Martin Melzer

Martin Melzer (ur. 16 listopada 1901, zaginął w akcji 14 lipca 1944) – zbrodniarz hitlerowski, jeden z funkcjonariuszy pełniących służbę w niemieckich obozach koncentracyjnych i SS-Hauptsturmführer.
Urodził się w Elchesheim, z zawodu był ślusarzem. Członek SS (nr identyfikacyjny 172106) od 1 października 1933 oraz NSDAP (nr legitymacji partyjnej 1667492) od 24 marca 1934. W połowie lipca 1940 został dowódcą kompanii wartowniczej w Neuengamme. Następnie identyczną funkcję pełnił w obozie Dachau do 20 sierpnia 1943, gdy przeniesiono go do obozu Majdanek. Tu Melzer dowodził batalionem wartowniczym i był stałym zastępcą komendanta na wypadek jego nieobecności. W połowie lipca 1944 zaginął podczas działań wojennych.

</doc>
<doc id="1541634" url="https://pl.wikipedia.org/wiki?curid=1541634" title="Parafia Nawiedzenia Najświętszej Maryi Panny w Giełczynie">
Parafia Nawiedzenia Najświętszej Maryi Panny w Giełczynie

Parafia pw. Nawiedzenia Najświętszej Maryi Panny w Giełczynie – rzymskokatolicka parafia należąca do dekanatu Mońki, archidiecezji białostockiej, metropolii białostockiej.
Historia parafii.
Pierwszy kościół w Giełczynie został zbudował w roku 1777 przez kasztelana Krzysztofa Opackiego z Wizny, wówczas należącego do parafii w Wiźnie w diecezji płockiej.
Po roku 1807, kiedy poprowadzono granicę między Księstwem Warszawskim a Imperium Rosyjskim rzekami Biebrzą i Narwią, świątynia giełczyńska stała się filią parafii w Trzciannem. Po raz pierwszy w dokumencie z roku 1849 Giełczyn figuruje jako parafia, do której należały: dwór Giełczyn i wsie: Giełczyn, Budy, Kołodziej, Brzeziny, Laskowiec, Kleszcze i Zajki.
Kościół był poważnie zniszczony w trakcie I wojny światowej (w roku 1915) jak i podczas II wojny światowej, a całkowitemu zniszczeniu uległa plebania, organistówka i budynek gospodarczy. Rosjanie w trakcie działań wojennych dokonali grabieży kościoła, między innymi wywieźli dzwony do Rosji. Proboszcz Zygmunt Gniedziejko wspólnie z wiernymi w latach 1972–1975 przeprowadzili gruntowny remont świątyni.
Miejsca święte.
W odległości kilometra od kościoła znajduje się cmentarz grzebalny o powierzchni 1 ha, założony prawdopodobnie w roku 1806.
Obszar parafii.
W granicach parafii znajduje się miejscowość Giełczyn. 

</doc>
<doc id="1541635" url="https://pl.wikipedia.org/wiki?curid=1541635" title="Max Schultze">
Max Schultze

Max Johann Sigismund Schultze (ur. 25 marca 1825 we Fryburgu Bryzgowijskim, zm. 16 stycznia 1874 w Bonn) – niemiecki anatom i histolog.
Urodził się w 1825 roku jako syn profesora medycyny Karla Augusta Sigismunda Schultzego (1795-1877). Studiował medycynę w Greifswaldzie i Berlinie, w 1854 roku w Halle został profesorem nadzwyczajnym. Pięć lat później został profesorem zwyczajnym anatomii i histologii, oraz dyrektorem Instytutu Anatomicznego w Bonn.
W 1865 roku założył czasopismo "Archiv für mikroskopische Anatomie". Odkrył cytoplazmę komórki, jest też cytowany jako jeden z pierwszych opisujących płytki krwi.

</doc>
<doc id="1541638" url="https://pl.wikipedia.org/wiki?curid=1541638" title="Układ złożony">
Układ złożony



</doc>
<doc id="1541639" url="https://pl.wikipedia.org/wiki?curid=1541639" title="Parafia św. Mikołaja w Toruniu">
Parafia św. Mikołaja w Toruniu

Parafia św. Mikołaja w Toruniu – parafia prawosławna w Toruniu, w dekanacie kujawsko-pomorskim diecezji łódzko-poznańskiej.
Świątynie.
Na terenie parafii funkcjonują 1 cerkiew i 1 kaplica:
Historia.
Parafia powstała we wrześniu 1922 jako wojskowa placówka duszpasterska przy Dowództwie Okręgu Korpusu nr VIII w Toruniu. Jednak od początku swojego istnienia prowadziła swoją działalność zarówno wśród prawosławnych żołnierzy, jak i osób cywilnych, w tym społeczności rosyjskiej i ukraińskiej w mieście. Oprócz Torunia obejmowała miejscowości Nieszawa, Lulkowo, Lubicz, Popielany, Kikół, Grudziądz, Kcynia, Bydgoszcz, Sępólno, Sitno, Chełmno, Włocławek, Chełmża, Ciechocinek oraz Aleksandrów Kujawski. Pierwszym proboszczem parafii był ks. Stefan Rudyk, kapitan Wojska Polskiego.
Parafia korzystała początkowo z wynajmowanej kaplicy luterańskiej przy ulicy Strumykowej, następnie zaś z kaplicy kalwińskiej przy ulicy Dominikańskiej. W 1924 otwarto pierwszą samodzielną kaplicę prawosławną, jednak była ona zbyt mała, by wystarczyć potrzebom parafii. W 1927 na cerkiew św. Mikołaja wyświęcony został gmach dawnego zboru ewangelickiego na Rynku Nowomiejskim, użytkowany do 1939. W roku następnym liczbę prawosławnych w Toruniu szacowano na 1500 osób.
W 1939 parafia w Toruniu została administracyjnie dołączona do eparchii berlińskiej i niemieckiej Rosyjskiego Kościoła Prawosławnego poza granicami Rosji, w której pozostawała do momentu wyzwolenia tej części Polski spod okupacji niemieckiej. Po II wojnie światowej ponownie znalazła się w jurysdykcji PAKP jako jedna z 5 placówek duszpasterskich tworzących dekanat pomorski diecezji warszawskiej.
Liczba prawosławnych w Toruniu gwałtownie spadła po II wojnie światowej. Według danych z 1951 parafię tworzyło 117 osób, w 1968 odnotowano ich 45, w 1970 – 46.
30 października 2021 r. dotychczasową placówkę filialną w Grudziądzu przekształcono w samodzielną parafię.
Parafia korzysta z cmentarza św. Jerzego w Toruniu.

</doc>
<doc id="1541640" url="https://pl.wikipedia.org/wiki?curid=1541640" title="Zespół Baraitsera-Reardona">
Zespół Baraitsera-Reardona



</doc>
<doc id="1541641" url="https://pl.wikipedia.org/wiki?curid=1541641" title="Naronic">
Naronic



</doc>
<doc id="1541644" url="https://pl.wikipedia.org/wiki?curid=1541644" title="Lightweight Exo-Atmospheric Projectile">
Lightweight Exo-Atmospheric Projectile

Lightweight Exo-Atmospheric Projectile – LEAP ("Lekki Pocisk Egzosferyczny") amerykańska głowica kinetyczna, skonstruowana do zwalczania pocisków balistycznych lub pojazdów powrotnych ("reentry vehicles") głowic pocisków balistycznych, w niższej warstwie egzosferycznej atmosfery.
Opracowane i produkowane przez zakłady Raytheona głowice LEAP, stanowią ładunek bojowy wchodzących w skład systemu antybalistycznego Aegis BMD pocisków antybalistycznych RIM-161 Standard Missile 3 Block IA, przeznaczonych do zwalczania taktycznych pocisków balistycznych. Odmiany tej głowicy, stanowiące przedmiot prowadzonych aktualnie prac badawczo-naukowych oraz konstrukcyjnych, stanowić mają ładunek bojowy przyszłych pocisków SM-3 Block IB, SM-3 Block II oraz SM-3 Block IIA – o szerszym spektrum zastosowań w zakresie zwalczania pocisków balistycznych.

</doc>
<doc id="1541645" url="https://pl.wikipedia.org/wiki?curid=1541645" title="Movin' It On">
Movin' It On

Movin' It On – album Odetty wydany w roku 1987.

</doc>
<doc id="1541646" url="https://pl.wikipedia.org/wiki?curid=1541646" title="Tęgoszowate">
Tęgoszowate

Tęgoszowate ("Phormiaceae" J. Agardh) – rodzina roślin jednoliściennych z rzędu agawowców ("Agavales") w systemie Reveala (1994-1999). Takson ten nie był wyróżniany w systemie APG II (2003), gdzie rodzaje tu zaliczane są umieszczone w rodzinie liliowcowatych "Hemerocallidaceae" oraz w systemie APG III (2009), gdzie przedstawicieli zaliczono do rodziny żółtakowatych ("Xanthorrhoeaceae").
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd agawowce ("Agavales" Hutch.), rodzina tęgoszowate ("Phormiaceae" J. Agardh).

</doc>
<doc id="1541647" url="https://pl.wikipedia.org/wiki?curid=1541647" title="Ukrainische Korrespondenz">
Ukrainische Korrespondenz

Ukrainische Korrespondenz – tygodnik wydawany przez Główną Radę Ukraińską, a potem Ogólną Ukraińską Radę w latach 1914-1918 w Wiedniu (do 1916 pod nazwą "Ukrainisches Korrespondenzblatt").
Wydawcą był Kost Łewyćkyj, a redaktorami Wasyl Panejko i R. Singałewycz, a od 1917 Wasyl Kusznir.

</doc>
<doc id="1541648" url="https://pl.wikipedia.org/wiki?curid=1541648" title="Cycas">
Cycas



</doc>
<doc id="1541649" url="https://pl.wikipedia.org/wiki?curid=1541649" title="Phormiaceae">
Phormiaceae



</doc>
<doc id="1541652" url="https://pl.wikipedia.org/wiki?curid=1541652" title="Askia Mohammad Benkan">
Askia Mohammad Benkan



</doc>
<doc id="1541653" url="https://pl.wikipedia.org/wiki?curid=1541653" title="Parafia św. Mikołaja we Włocławku">
Parafia św. Mikołaja we Włocławku

Parafia św. Mikołaja – parafia prawosławna we Włocławku, w dekanacie kujawsko-pomorskim diecezji łódzko-poznańskiej.
Na terenie parafii funkcjonuje 1 cerkiew:

</doc>
<doc id="1541654" url="https://pl.wikipedia.org/wiki?curid=1541654" title="Platysaurus">
Platysaurus

Platysaurus – rodzaj jaszczurki z rodziny szyszkowcowatych (Cordylidae).
Zasięg występowania i biotop.
Rodzaj obejmuje gatunki zamieszkujące suche tereny południowej Afryki.
Systematyka.
Etymologia.
"Platysaurus": "platus" „szeroki, płaski”; σαυρος "sauros" „jaszczurka”.
Podział systematyczny.
Do rodzaju należą następujące gatunki: 

</doc>
<doc id="1541656" url="https://pl.wikipedia.org/wiki?curid=1541656" title="Askia Isma'il">
Askia Isma'il



</doc>
<doc id="1541663" url="https://pl.wikipedia.org/wiki?curid=1541663" title="Cmentarz junikowski">
Cmentarz junikowski

Pojęcie to odnosić się może do jednej z nekropolii na terenie Junikowa w Poznaniu:

</doc>
<doc id="1541669" url="https://pl.wikipedia.org/wiki?curid=1541669" title="Raymond Massey">
Raymond Massey

Raymond Hart Massey (ur. 30 sierpnia 1896 w Toronto, zm. 29 lipca 1983 w Los Angeles) − amerykański aktor, nominowany do Oscara za rolę w filmie "Abe Lincoln in Illinois".
Życiorys.
Massey urodził się jako syn Anny (z domu Vincent) i Chestera Daniela Masseya, pracownika Massey Ferguson. Uczęszczał do Upper Canada College, aby niedługo się przenieść do Appleby College w Oakville. Studiował na Uniwersytecie Toronto, gdzie był członkiem Balliol College.
Służył podczas I wojny światowej w kanadyjskiej armii, uczestniczył w misjach na Syberii i we Francji.
Na scenie debiutował w 1922 roku w Londynie. Jego pierwszym filmem był "High Treason" z 1928 roku. W 1931 roku wystąpił jako pierwszy w roli Sherlocka Holmesa w filmie dźwiękowym – "The Speckled Band". W 1936 roku grał w filmie według powieści H.G. Wellsa "Rzeczy, które nadejdą".
Świecił triumfy na Broadwayu w tytułowej roli w sztuce "Abe Lincoln in Illinois" autorstwa Roberta E. Sherwooda. Wystąpił również w filmowej wersji sztuki w tej samej roli Prezydenta Abrahama Lincolna. Za występ otrzymał nominację do Oscara. W późniejszych latach jeszcze kilkakrotnie wcielał się w postać Lincolna, m.in. w 1956 roku w programie satyrycznym "Ford Star Jubilee", oraz w filmie "Jak zdobywano Dziki Zachód" z 1962 roku.
Massey dostał w 1944 roku angaż do filmu "Arszenik i stare koronki" w reżyserii Franka Capry, następnie wystąpił w takich filmach jak: "Sprawa życia i śmierci", "Żałoba przystoi Elektrze" i "Opętana". W następnych latach grywał głównie w serialach telewizyjnych.
Massey ma swoje dwie gwiazdy na Hollywoodzkiej Alei Sław przy numerze 1719 na Vine Street (Gwiazda Filmowa) i przy numerze 6708 na Hollywood Blvd. (Gwiazda Telewizyjna).
Życie prywatne.
Massey był trzykrotnie żonaty:
Starszy brat aktora Vincent Massey był pierwszym urodzonym w Kanadzie generalnym gubernatorem tego kraju. W 1964 roku popierał Barry'ego Goldwatera starającego się o urząd prezydenta.
Raymond Massey zmarł w wieku 86 lat na zapalenie płuc w Los Angeles.

</doc>
<doc id="1541671" url="https://pl.wikipedia.org/wiki?curid=1541671" title="Odetta Sings Dylan">
Odetta Sings Dylan

Odetta Sings Dylan – album Odetty wydany w roku 1965 przez wytwórnię RCA Victor.

</doc>
<doc id="1541677" url="https://pl.wikipedia.org/wiki?curid=1541677" title="Aryan Brotherhood">
Aryan Brotherhood

Aryan Brotherhood (także: Brand, AB; pol. Bractwo Aryjskie) – organizacja przestępcza działająca na terenie amerykańskich zakładów karnych, głównie w stanach Arizona, Teksas, Kalifornia oraz Ohio. Liczba członków organizacji wynosi około . Wbrew nazwie obecnie gang przyjmuje w swoje szeregi także nieczystej krwi białych.
W marcu 2006 roku czterech liderów Aryan Brotherhood zostało oskarżonych o liczne przestępstwa kryminalne w tym m.in. morderstwa, konspirację, handel narkotykami, a także walki psów. Według danych FBI członkowie Aryan Brotherhood stanowią mniej niż 1% populacji więziennej, jednakże popełniają około 18% zabójstw na terenie więzień oraz innych zakładów karnych.
Organizacja.
Organizacyjnie Aryan Brotherhood najczęściej występuje w niższych strukturach systemu więziennictwa. Największa liczba członków AB występuje na terenie więzień stanowych w Arizonie oraz Kalifornii.
Podobnie jak większość gangów więziennych także Aryan Brotherhood posiada własne tatuaże i symbolikę. Do najpopularniejszych tatuaży należą takie znaki jak 666, SS, pajęczyna na stawie łokciowym, koniczyna oraz inne neonazistowskie lub celtyckie symbole.
Poza granicami więzień członkowie Aryan Brotherhood zajmują się głównie handlem narkotykami, nadzorem nad prostytucją, wymuszeniami oraz morderstwami. Według danych federalnych w ostatnich latach AB zaczęło współpracować z licznymi gangami z terenów Azji Południowej, głównie Tajlandii, które zajmują się przemytem heroiny. W 1996 roku Aryan Brotherhood zostało poproszone przez Johna Gottiego o zamordowanie osoby, która przeprowadziła na niego nieudany zamach.
Historia.
Do lat 60. XX wieku więzienia w Stanach Zjednoczonych były segregowane przez podział na rasy. Wraz z likwidacją segregacji w więziennictwie zaczęły powstawać liczne gangi składające się z różnych grup etnicznych przebywających na terenie zakładów karnych oraz wzajemnie się zwalczających. Organizacja Aryan Brotherhood została stworzona w 1964 roku na terenie stanowego więzienia San Quentin jako odpowiedź na akcje organizacji Czarne Pantery. Pierwotnie członkowie AB byli Amerykanami pochodzenia irlandzkiego, której przedstawiciele byli często nastawieni rasistowsko oraz publiczne wyrażali swoją niechęć do przedstawicieli innych ras. Z czasem gang zaczął przyjmować w swoje szeregi innych, nieirlandzkich białych, a także wymieszanych rasowo ludzi ze względu na korzyści, jakie przynosiła ich przynależność.
Po 20-miesięcznym dochodzeniu, 23 czerwca 2005 roku w stanie Ohio, funkcjonariusze FBI wtargnęli na teren sześciu domostw członków organizacji Order of Blood. W wyniku działań służb federalnych, aresztowano 34 członków Aryan Brotherhood.
Także w 2005 roku po ponad ośmioletnim śledztwie aresztowano 40 członków Aryan Brotherhood z czego 30 miało już wcześniej różne wyroki na swoim koncie. Trudnością był fakt, że część członków AB była skazana na długoletnie wyroki więzienia bez możliwości wcześniejszego wyjścia więc oskarżyciele zażądali kary śmierci dla 21 członków, lecz oskarżenie zostało odrzucone w przypadku 16 oskarżonych. We wrześniu 19 przestępców, którzy nie kwalifikowali się do otrzymania kary śmierci zostało uznanych winnymi popełnionych czynów. W czerwcu 2006 roku doszło do skazania czterech znaczących członków organizacji. Dwóch z tej czwórki zostało poddanych głosowaniu przez Jury, odnośnie do kary śmierci, ale ze względu na niezdecydowanie Jury głosowanie przepadło. Jeden członek został skazany na poczwórne dożywocie, dwóch członków na potrójne dożywocie – wszyscy bez możliwości wyjścia z więzienia, a jeden oczekiwał wyroku.
Powiązania.
Organizacja Aryan Brotherhood jest powiązana z takim organizacjami przestępczymi jak mafia meksykańska i Nazi Lowriders.
Do najzagorzalszych wrogów Aryan Brotherhood zalicza się Black Guerrilla Family, Nuestra Familia i D.C. Blacks.

</doc>
<doc id="1541679" url="https://pl.wikipedia.org/wiki?curid=1541679" title="Odetta Sings of Many Things">
Odetta Sings of Many Things

Odetta Sings of Many Things – album Odetty wydany w roku 1964.

</doc>
<doc id="1541681" url="https://pl.wikipedia.org/wiki?curid=1541681" title="Tęgosz">
Tęgosz

Tęgosz ("Phormium" J.R. Forst. &amp; G. Forst.) – rodzaj roślin z rodziny złotogłowowatych ("Asphodelaceae"), obejmujący dwa gatunki występujące naturalnie na Nowej Zelandii, Wyspach Antypodów, Wyspie Norfolk i Wyspie Chatham. Tęgosz mocny został introdukowany do Ameryki Środkowej i Europy, a tęgosz Cooka do Wielkiej Brytanii.
Oba gatunki są cenione jako rośliny ozdobne, ze względu na efektowne liście, z których włókna były w przeszłości wykorzystywane do wyrobu tkanin. Nadają się do uprawy w pojemnikach (nie są odporne na mróz). W uprawie spotyka się wiele kultywarów gatunków z tego rodzaju, o wielobarwnych liściach 
Systematyka.
Rodzaj z podrodziny liliowcowych ("Hemerocallidoideae") z rodziny złotogłowowatych ("Asphodelaceae"). 
Dawniej rodzaj ten zaliczany był do tęgoszowatych ("Phormiaceae") (np. w systemie Reveala z lat 90. XX wieku), do liliowcowatych ("Hemerocallidaceae") (w systemach APG I i II), do podrodziny liliowcowych ("Hemerocallidoideae") z rodziny żółtakowatych ("Xanthorrhoeaceae") (aktualizowany system APG III z 2009).

</doc>
<doc id="1541682" url="https://pl.wikipedia.org/wiki?curid=1541682" title="Tora! Tora! Tora! (film)">
Tora! Tora! Tora! (film)

Tora! Tora! Tora! ("Tora, Tora, Tora") – amerykańsko-japoński film wojenny z 1970 roku w reżyserii Richarda Fleischera, Ryzuo Kikushimy i Kinji Fukusaku. Opowieść o japońskim ataku na Pearl Harbor, zrealizowana na podstawie książek Gordona Prange'a "Tora! Tora! Tora!" i Ladislasa Farago "The Broken Seal".
Tytuł to hasło tłumaczone jako „Tygrys! Tygrys! Tygrys!” i użyte przez Japończyków dla potwierdzenia, że osiągnięto całkowite zaskoczenie nieprzyjaciela.
Treść.
Koniec roku 1941. Japończycy nie mogą porozumieć się ze Stanami Zjednoczonymi w kilku istotnych kwestiach politycznych. Zamierzają rozwiązać je przez waszyngtońską ambasadę. Jednak na wypadek fiaska rozmów przygotowują atak na najważniejszą pacyficzną amerykańską bazę w Pearl Harbor na Hawajach. Wywiad amerykański sygnalizuje niebezpieczeństwo, ale niewielu jest przekonanych, że może dojść do napaści.
Film ukazuje zdarzenia poprzedzające bitwę o Pearl Harbor i jest kroniką głównego wydarzenia przedstawionego z punktu widzenia obu stron walczących.
Nagrody i nominacje.
Oscary za rok 1970

</doc>
<doc id="1541684" url="https://pl.wikipedia.org/wiki?curid=1541684" title="Warnowo Zachodnie">
Warnowo Zachodnie

Warnowo Zachodnie – jezioro na wyspie Wolin, położone w gminie Wolin, w powiecie kamieńskim, w woj. zachodniopomorskim.
Jego powierzchnia wynosi 10,56 ha, średnia głębokość 1,3 m, a maksymalna głębokość 2,1. Charakterystyczną cechą jeziora jest kryptodepresja, w której dno jeziora znajduje się na poziomie 0,7 m poniżej poziomu morza. Według typologii rybackiej jest to jezioro linowo-szczupakowe.
Jezioro znajduje się w obrębie Wolińskiego Parku Narodowego, w Obwodzie Ochrony Warnowo położonym północno-wschodnim rejonie parku. Na południe i wschód od jeziora leży wieś Warnowo.
Warnowo Zachodnie i Rabiąż łączy kanał o głębokości 70 cm, szerokości 3,5 m i długości ok. 100 m, w dużym stopniu zarośnięty.

</doc>
<doc id="1541685" url="https://pl.wikipedia.org/wiki?curid=1541685" title="Len nowozelandzki">
Len nowozelandzki



</doc>
<doc id="1541687" url="https://pl.wikipedia.org/wiki?curid=1541687" title="It’s a Mighty World">
It’s a Mighty World

It’s a Mighty World – album Odetty wydany w roku 1964 przez wytwórnię RCA Victor.

</doc>
<doc id="1541688" url="https://pl.wikipedia.org/wiki?curid=1541688" title="Phormium">
Phormium



</doc>
<doc id="1541689" url="https://pl.wikipedia.org/wiki?curid=1541689" title="Hermann Deiters">
Hermann Deiters

Hermann Clemens Otto Deiters (ur. 27 czerwca 1833 w Bonn, zm. 11 maja 1907 w Koblencji) – niemiecki muzykolog.
W latach 1865–1882 publikował w „”. W 1880 roku ukazała się biografia Johannesa Brahmsa jego autorstwa.
Był bratem neuroanatoma Ottona Deitersa.

</doc>
<doc id="1541691" url="https://pl.wikipedia.org/wiki?curid=1541691" title="Odetta Sings Folk Songs">
Odetta Sings Folk Songs

Odetta Sings Folk Songs – album Odetty wydany w roku 1963.

</doc>
<doc id="1541695" url="https://pl.wikipedia.org/wiki?curid=1541695" title="How Long, How Long Blues">
How Long, How Long Blues

How Long, How Long Blues – popularna bluesowa piosenka napisana przez Leroya Carra. Carr nagrał ją wraz z gitarzystą Scrapperem Blackwellem w 1928 roku.
Mimo iż za autora piosenki uznaje się Leroya Carra, prawdopodobnie istniała ona jeszcze przed 1928 rokiem. Niektóre źródła podają bowiem, że wcześniej wykonywali ją Ida Cox i Papa Charlie Jackson; Ida Cox nagrała utwór pod tytułem „How Long Daddy, How Long” w roku 1925.
Własne wersje piosenki stworzyło wielu artystów, wśród których byli m.in.: B.B. King, Ray Charles, Jimmy Reed i Eric Clapton.

</doc>
<doc id="1541698" url="https://pl.wikipedia.org/wiki?curid=1541698" title="Pan Sowa">
Pan Sowa



</doc>
<doc id="1541701" url="https://pl.wikipedia.org/wiki?curid=1541701" title="Francisco Castellino">
Francisco Castellino

Francisco Castellino - piłkarz urugwajski, obrońca.
Jako piłkarz klubu Club Nacional de Football wziął udział w turnieju Copa América 1916 - pierwszych w dziejach mistrzostwach Ameryki Południowej oraz pierwszych w dziejach mistrzostwach kontynentalnych. Urugwaj zdobył tytuł pierwszego mistrza Ameryki Południowej, a Castellino zagrał tylko w pierwszym meczu z Chile.
Linki zewnętrzne.
Profil w bazie playerhistory.com

</doc>
<doc id="1541702" url="https://pl.wikipedia.org/wiki?curid=1541702" title="Plaża Bondi">
Plaża Bondi

Plaża Bondi ("Bondi Beach") – jedna z największych plaż Sydney. Jej nazwa pochodzi od słowa "boondi", co w języku zamieszkujących te tereny Aborygenów oznacza "hałas wywołany uderzeniem fali".
Plaża Bondi w Sydney została skwalifikowana przez "National Geographic" na 8 miejscu wśród najlepszych plaż miejskich na świecie.

</doc>
<doc id="1541705" url="https://pl.wikipedia.org/wiki?curid=1541705" title="Jahrbuch der Gesellschaft für die Geschichte des Protestantismus">
Jahrbuch der Gesellschaft für die Geschichte des Protestantismus

Jahrbuch der Gesellschaft für die Geschichte des Protestantismus - czasopismo poświęcone historii protestantyzmu, wydawane w Wiedniu w drugiej połowie XIX wieku.

</doc>
<doc id="1541706" url="https://pl.wikipedia.org/wiki?curid=1541706" title="Mój Dzień">
Mój Dzień



</doc>
<doc id="1541708" url="https://pl.wikipedia.org/wiki?curid=1541708" title="Sieniawka (województwo podkarpackie)">
Sieniawka (województwo podkarpackie)

Sieniawka – nieistniejąca wieś, położona w województwie podkarpackim, w powiecie lubaczowskim, w gminie Lubaczów.
We wsi istniała drewniana parafialna cerkiew greckokatolicka pw. Podwyższenia Krzyża, zbudowana w 1877.
Stacjonowała też 156 strażnica WOP.

</doc>
<doc id="1541710" url="https://pl.wikipedia.org/wiki?curid=1541710" title="Nowy Sen">
Nowy Sen



</doc>
<doc id="1541713" url="https://pl.wikipedia.org/wiki?curid=1541713" title="Melanerpes hypopolius">
Melanerpes hypopolius



</doc>
<doc id="1541714" url="https://pl.wikipedia.org/wiki?curid=1541714" title="Król Aniołów">
Król Aniołów



</doc>
<doc id="1541715" url="https://pl.wikipedia.org/wiki?curid=1541715" title="Natan Mesz">
Natan Mesz

Natan Mesz (ur. 4 września 1875 w Bieżuniu, zm. 1944 w Warszawie) – polski lekarz radiolog.
Życiorys.
Urodził się 4 września 1875 w Bieżuniu, pow. sierpeckim, w rodzinie Samuela i Beli z Sitków. Brat Henryk był urzędnikiem, w marcu 1943 roku uciekł z getta i jego dalsze losy są nieznane. Drugi brat Adolf (1870–1932) był lekarzem.
Ukończył w 1897 roku gimnazjum w Płocku, w 1904 roku studia na wydziale lekarskim Uniwersytetu Warszawskiego. Studia uzupełniał w Monachium. Od 1905 roku kierował zakładem rentgenologii Szpitala Starozakonnych na Czystem. W latach 1915–1918 służył w armii rosyjskiej. Od 1918 roku kierował nowo utworzonym oddziałem rentgenologicznym. Był członkiem zarządu i wielokrotnym prezesem Polskiego Towarzystwa Radiologicznego oraz członkiem komitetu redakcyjnego „Polskiego Przeglądu Radiologicznego”.
Podczas II wojny światowej szpital przeniesiono na teren getta warszawskiego. Podczas pobytu w getcie (mieszkał przy ul. Nowolipki 17 m. 3) kontynuował działalność dydaktyczną razem z Juliuszem Zweibaumem.
Od 20 października 1911 był mężem Idy Szapiro, z którą miał córki Stefanię, także lekarza, Janinę, która została zabita wraz z mężem podczas „Sonderaktion” w okolicach Wilna oraz syna Stanisława, który zmarł w Związku Radzieckim na gruźlicę płuc. 
Razem z żoną i córką Stefanią uciekł z getta. Uczestniczył w powstaniu warszawskim. Zmarł na zawał serca, gdy wychodził z Warszawy po upadku powstania. 

</doc>
<doc id="1541716" url="https://pl.wikipedia.org/wiki?curid=1541716" title="Jahrbuch für Schlesische Kirche und Kirchengeschichte">
Jahrbuch für Schlesische Kirche und Kirchengeschichte

Jahrbuch für Schlesische Kirche und Kirchengeschichte – niemieckie czasopismo poświęcone historii kościoła na Śląsku, wydawane w latach 1882-1941 i od 1953.

</doc>
<doc id="1541719" url="https://pl.wikipedia.org/wiki?curid=1541719" title="Take it to the Limit">
Take it to the Limit



</doc>
<doc id="1541720" url="https://pl.wikipedia.org/wiki?curid=1541720" title="Maciej Durczak">
Maciej Durczak

Maciej Srebrzysław Durczak (ur. 16 lipca 1972 w Ziębicach) – polski menadżer muzyczny, producent i wydawca muzyczny, założyciel i właściciel firmy Rock House Entertainment, były wykładowca Wyższej Szkoły Bankowej we Wrocławiu na kierunku Zarządzanie Rozrywką.
Życiorys.
W 1991 ukończył XIII LO we Wrocławiu, a następnie Kolegium Języków Obcych przy UAM w Poznaniu. W latach 1992–1996 pracował jako dziennikarz muzyczny m.in. w „Wieczorze Wrocławia”, „Szpilkach” i tygodniku „Popo”. Działalność menedżerską rozpoczął w 1993, opiekując się zespołami wrocławskimi. W 1995 założył własną agencję artystyczną Rock House Entertainment, która zajmuje się organizacją tras koncertowych oraz produkcją i wydawnictwem muzycznym. Jest laureatem wielu nagród i wyróżnień branży rozrywkowej, m.in. złotych, platynowych lub wielokrotnie platynowych płyt, lauru menadżerskiego.
Przez wiele lat prowadził karierę zespołu Ich Troje i Michała Wiśniewskiego, Dody i zespołu Virgin, Marty „Mandaryny” Wiśniewskiej oraz zespołów Big Cyc i Czarno-Czarni, Oddział Zamknięty, Blenders, Plateau. W późniejszych latach objął opieką menadżerską zespół Lady Pank oraz artystów, takich jak: Krzysztof Cugowski, Małgorzata Ostrowska, Anna Wyszkoni, Kasia Kowalska, Piotr Cugowski i Krystian Ochman.
Był jurorem w konkursie talentów w programie "Big Brother" (TV 4).

</doc>
<doc id="1541725" url="https://pl.wikipedia.org/wiki?curid=1541725" title="Quercus alba">
Quercus alba



</doc>
<doc id="1541727" url="https://pl.wikipedia.org/wiki?curid=1541727" title="One Grain of Sand">
One Grain of Sand

One Grain of Sand – album Odetty wydany w roku 1963.

</doc>
<doc id="1541729" url="https://pl.wikipedia.org/wiki?curid=1541729" title="Jezioro Wisełka">
Jezioro Wisełka



</doc>
<doc id="1541730" url="https://pl.wikipedia.org/wiki?curid=1541730" title="Kołpak (motoryzacja)">
Kołpak (motoryzacja)

Kołpak – osłona felgi samochodowej. Ma ona znaczenie estetyczne, chroni śruby oraz częściowo chroni felgę i elementy zawieszenia koła.
Kołpak może być wykonany z metalu lub tworzyw sztucznych. Mocowany jest na wcisk za pomocą zaczepów, poprzez przykręcenie śrubami do felgi lub za pomocą opaski zaciskowej.

</doc>
<doc id="1541731" url="https://pl.wikipedia.org/wiki?curid=1541731" title="Bejun Mehta">
Bejun Mehta

Bejun Mehta (ur. 29 czerwca, 1968 w Laurinburgu) – amerykański kontratenor.
Pochodzi z rodziny o tradycjach muzycznych, jest spokrewniony ze sławnym dyrygentem Zubinem Mehtą. Jako że dość długo mógł śpiewać dyszkantem (w wieku 15 lat nagrał płytę z utworami sopranowymi: Bejun (Delos DCD 3019, CD) 1983), rozwinął umiejętności wokalne pozwalające mu na wykonywanie bardzo trudnych utworów, sporadycznie wykonywanych przez artystów dziecięcych i młodzieżowych.

</doc>
<doc id="1541732" url="https://pl.wikipedia.org/wiki?curid=1541732" title="Dekanat Częstochowa - Najświętszej Maryi Panny Jasnogórskiej">
Dekanat Częstochowa - Najświętszej Maryi Panny Jasnogórskiej

Dekanat Częstochowa - NMP Jasnogórskiej – jeden z 36 dekanatów rzymskokatolickich należących do archidiecezji częstochowskiej. Należy do regionu częstochowskiego.

</doc>
<doc id="1541733" url="https://pl.wikipedia.org/wiki?curid=1541733" title="Sometimes I Feel Like Cryin’">
Sometimes I Feel Like Cryin’

Sometimes I Feel Like Cryin’ – album Odetty wydany w roku 1962.

</doc>
<doc id="1541736" url="https://pl.wikipedia.org/wiki?curid=1541736" title="Historia żółtej ciżemki">
Historia żółtej ciżemki

Historia żółtej ciżemki – powieść historyczna dla młodzieży autorstwa Antoniny Domańskiej.
Treść.
Akcja utworu toczy się w Polsce, w XV wieku, w czasach panowania króla Kazimierza Jagiellończyka. Główny bohater, Wawrzuś, jest dzieckiem ze wsi Poręba (prawdopodobnie dzisiejsza Poręba Żegoty w gminie Alwernia). Ma uzdolnienia rzeźbiarskie, jednak nie zyskuje uznania w kręgu rodzinnym. Pewnego dnia nie przypilnował krów. Bojąc się powrócić do domu, staje się mimowolnym świadkiem kradzieży z kościoła. Następnie trafia do grupy wędrownych cyrkowców. Z powodu złego traktowania ucieka od nich i trafia do Krakowa. Dzięki pomocy zakonnika Szymona z Lipnicy dostaje pracę i dom u kronikarza Jana Długosza. Kiedy kronikarz odkrywa rzeźbiarski talent chłopca, kieruje go do mistrza Stwosza. Tam Wawrzuś terminuje i uczy się rzemiosła. Sprawa komplikuje się, kiedy pojawia się Czarny Rafał – złoczyńca, którego niegdyś Wawrzuś wskazał jako sprawcę kradzieży z kościoła. Rafał chce się zemścić i usiłuje zabić chłopca. Jednak schwytany trafia pod sąd i sam daje głowę. Po latach Wawrzuś wraca do rodzinnej wsi i odnajduje rodziców. Ci są dumni z syna. Stają się świadkami podniosłej uroczystości – odsłonięcia Ołtarza Mariackiego.
Powieść nawiązuje do historii odnalezienia żółtego dziecięcego bucika za Ołtarzem Mariackim podczas prac konserwatorskich w roku 1867. 

</doc>
<doc id="1541739" url="https://pl.wikipedia.org/wiki?curid=1541739" title="Odetta and the Blues">
Odetta and the Blues

Odetta and the Blues – album Odetty wydany w roku 1962.

</doc>
<doc id="1541740" url="https://pl.wikipedia.org/wiki?curid=1541740" title="Parlament Nowej Południowej Walii">
Parlament Nowej Południowej Walii

Parlament Nowej Południowej Walii ("Parliament of New South Wales") – najwyższy organ władzy ustawodawczej w australijskim stanie Nowa Południowa Walia. Jego korzenie sięgają roku 1824, kiedy to przy gubernatorze Nowej Południowej Walii (wówczas brytyjskiej kolonii) powstała doradzająca mu, pięcioosobowa rada ustawodawcza. W obecnej postaci parlament istnieje od uzyskania przez Nową Południową Walię Autonomii w 1856 roku. Począwszy od 1901, jest jednym z parlamentów stanowych Związku Australijskiego.
Izby.
Parlament składa się z dwóch izb: Rady Ustawodawczej (izba wyższa) oraz Zgromadzenia Ustawodawczego (izba niższa). Od 1978 obie są wyłanianie w wyborach bezpośrednich. Zgromadzenie liczy 93 członków wybieranych co cztery lata z zastosowaniem ordynacji preferencyjnej. Przywódca największej partii lub koalicji w tej izbie staje się automatycznie premierem Nowej Południowej Walii. Z kolei Rada liczy 42 członków wybieranych metodą proporcjonalną na osiem lat, przy czym co cztery lata odnawia się połowę jej składu.
Relację między izbami oparte są ma parlamencie brytyjskim. Kompetencje obu w procesie legislacyjnym są zbliżone, przy czym Rada nie rozpatruje z zasady większości ustaw o charakterze budżetowym. Izbą inicjującą nowe projekty jest zwykle Zgromadzenie. Ponadto to sytuacja w Zgromadzeniu decyduje o tym, która partia tworzy rząd.

</doc>
<doc id="1541741" url="https://pl.wikipedia.org/wiki?curid=1541741" title="Christmas Spirituals">
Christmas Spirituals

Christmas Spirituals – album Odetty Holmes wydany w roku 1960.

</doc>
<doc id="1541742" url="https://pl.wikipedia.org/wiki?curid=1541742" title="Jezioro Zatorek">
Jezioro Zatorek



</doc>
<doc id="1541744" url="https://pl.wikipedia.org/wiki?curid=1541744" title="Ballad for Americans and Other American Ballads">
Ballad for Americans and Other American Ballads

Ballad for Americans and Other American Ballads – album Odetty wydany w roku 1960 przez wytwórnię Vanguard Records.

</doc>
<doc id="1541745" url="https://pl.wikipedia.org/wiki?curid=1541745" title="Samuel Alexander Kinnier Wilson">
Samuel Alexander Kinnier Wilson

Samuel Alexander Kinnier Wilson (ur. 6 grudnia 1878 w Cedarville, zm. 12 maja 1937 w Londynie) – brytyjski neurolog. 
Urodził się w Cedarville w New Jersey; rok później zmarł jego ojciec, wielebny James Kinnier Wilson. Rodzina przeniosła się wówczas do Edynburga. 
Wilson uczył się w George Watson's College. W 1902 roku otrzymał tytuł M.B. na Uniwersytecie Edynburskim, rok później B.Sc. z fizjologii. Następnie wyjechał do Paryża, gdzie uczył się u Pierre'a Mariego (1853-1940) i Józefa Babińskiego (1857-1932). W 1905 roku przeniósł się do Londynu i praktykował w National Hospital, Queens Square. Ostatecznie został profesorem neurologii w King's College Hospital. Zmarł na nowotwór w 1937 roku, w wieku 59 lat.
W swojej dysertacji doktorskiej przedstawił opis objawów choroby, znanej dziś na jego cześć chorobą Wilsona. On sam preferował określenie "Kinnier Wilson Disease". W tej samej pracy jako pierwszy stosował określenie "pozapiramidowy". Założył czasopismo "Journal of Neurology and Psychopathology". 
Wilson znany był ze specyficznego poczucia humoru. Swoje doświadczenie lekarskie streścił w pięciu wskazówkach:
Był zamiłowanym golfistą (leworęcznym), w czasie wolnym pielęgnował też ogród i podróżował. 

</doc>
<doc id="1541746" url="https://pl.wikipedia.org/wiki?curid=1541746" title="My Eyes Have Seen">
My Eyes Have Seen

My Eyes Have Seen – album Odetty wydany w roku 1959.

</doc>
<doc id="1541750" url="https://pl.wikipedia.org/wiki?curid=1541750" title="Tramwaje w Ołomuńcu">
Tramwaje w Ołomuńcu

Tramwaje w Ołomuńcu – system tramwajowy w piątym co do wielkości czeskim mieście, Ołomuńcu. System obsługuje "Dopravní podnik města Olomouce" (DPMO, pol. "Przedsiębiorstwo Komunikacyjne miasta Ołomuńca"). Tramwaje to jeden z dwóch, obok autobusów, rodzajów komunikacji miejskiej w Ołomuńcu.
DPMO obsługuje przewozy tramwajowe na 15 km torowisk, po których kursuje osiem linii oznaczonych numerami 1–7 oraz U. Linie obsługiwane są przez 66 pojazdów tramwajowych, w tym 48 niskopodłogowych. Ołomuniecka sieć tramwajowa jest najmniejszą w całych Czechach. Mimo to tramwaje stanowią podstawę komunikacji miejskiej w tym mieście.
Historia.
Początki.
Podobnie jak w wielu innych miastach, główną przyczyną powstania komunikacji tramwajowej w Ołomuńcu była konieczność połączenia centrum ze znacznie oddalonym dworcem kolejowym. Jeżdżące tą trasą od 1845 r. omnibusy stały się niewystarczające i zaczęto szukać bardziej wydajnego środka transportu. W latach 90. XIX w. zadecydowano o budowie linii tramwaju elektrycznego (wcześniej rozważano również tramwaje parowe) o rozstawie szyn 1435 mm.
Prace budowlane rozpoczęto w 1897 (wraz z rozbiórką murów miejskich), a zakończono dwa lata później. Uroczyste otwarcie dwóch linii ("Dworzec – Górny Rynek ("Horní náměstí") – Koszary artyleryjskie" oraz "Górny Rynek – Nowa Ulica") o łącznej długości 5,3 km nastąpiło 1 kwietnia 1899. Operatorem sieci była spółka "Siemens &amp; Halske". Obie linie były jednotorowe z mijankami, a przy dworcu kolejowym powstała pierwsza w Czechach pętla tramwajowa (pozostałe zakończenia tras pętli nie miały). W pierwszych latach funkcjonowania ołomunieckich tramwajów po mieście jeździło dziewięć wagonów silnikowych i cztery doczepne z wytwórni w Grazu.
Pierwsza połowa XX w..
W 1904 miasto wypowiedziało umowę prywatnemu przewoźnikowi i przejęło komunikację tramwajową. Nie doszło do zmian tras, ale za to znacznie zmienił się tabor. W tym okresie jeździły zarówno wagony silnikowe, jak i doczepne z odbierakami typu „lira”. Z czasem okazało się, że nowe tramwaje są zbyt ciężkie i mosty, po których biegną torowiska, mogą się zawalić, dlatego też musiały one zostać przebudowane, aby wytrzymać większy ciężar.
W okresie I wojny światowej wszystkie prace nad rozbudową i modernizacją sieci zostały wstrzymane (z wyjątkiem przedłużenia 3 października 1914 linii dworzec – koszary do cmentarza w Nerzedinie). Z tego powodu po zakończeniu wojny konieczne były liczne prace torowe.
W 1923 wprowadzono numerację linii:
10 września 1932 linię nr 1 przedłużono do lotniska wojskowego w Nerzedinie. Była to pierwsza w Czechach, i jak dotąd jedyna, linia tramwajowa do lotniska, a jej budowa była częścią wielkiego, niezrealizowanego planu rozwoju komunikacji szynowej w Ołomuńcu. Kilka lat wcześniej, bo w 1927, powstały pierwsze trzy miejskie linie autobusowe. W 1940 położono drugi tor na głównym odcinku całej sieci – od dworca do Placu Żiżki. Przy przebudowie dalszego ciągu trasy w kierunku Górnego Rynku problemem była zbyt mała nośność mostu na Młyńskim Potoku (na dzisiejszej ul. 1 Maja), dlatego też pozostawiono tam tor pojedynczy. W 1945 most na Morawie między pl. Żiżki a dworcem został zniszczony. Ruch na tym odcinku zawieszono i przywrócono dopiero w 1948 r., kiedy wybudowano nowy, prowizoryczny, most drewniany, a następnie odbudowano stary.
Druga połowa XX w..
W latach 1947–1948 zbudowano (w dwóch etapach) nową dwutorową trasę o długości 3185 m od dworca kolejowego do dzielnicy Bielidła. Jednocześnie zlikwidowano starą pętlę przy dworcu. W 1953 uznano za bezzasadne funkcjonowanie linii tramwajowej do lotniska wojskowego i trasę linii nr 1 skrócono do cmentarza w Nerzedinie. W 1954 r. tramwaje przestały kursować na Starym Mieście – zlikwidowano tory na Górnym Rynku ("Horní náměstí") i innych ulicach starówki, przenosząc ruch tramwajowy na ul. Piekarską ("Pěkařská"), 8 Maja, pl. św. Maurycego ("Mořické náměstí") i al. Wolności ("třida Svobody"). W 1955 r. zbudowano torowisko po al. Wolności od sądu powiatowego, gdzie odchodziła trasa w kierunku Nowej Ulicy, do targowiska nad Młyńskim Potokiem. Ponadto w latach 50. wszystkie dotychczas jednotorowe odcinki przebudowano na dwutorowe.
Na początku lat 60. zadecydowano o zastąpieniu pojazdów dwukierunkowych jednokierunkowymi. Wówczas nie wszystkie końcowe przystanki były w postaci pętli, dlatego konieczna była ich przebudowa. Udało się to wszędzie, z wyjątkiem Bielideł, gdzie było to technicznie niewykonalne. Postanowiono więc przedłużyć trasę aż do Pawłowiczek, gdzie tramwaj zawracał innymi ulicami (tzw. „pętla blokowa”). Eksploatację tej trasy próbnie rozpoczęto w grudniu 1957, a już od 1 stycznia 1958 kursowało tam sześć linii (wszystkie dotychczas kończące się przy dworcu). Ze względu na niskie potoki podróżnych w marcu 1958 około 500 m na południe od dworca oddano do użytku pętlę "Fibichova", gdzie skrócono trzy (oznaczone numerami 1–3) z pięciu kursujących na Pawłowiczki linii.
W latach 1947–1967, z powodu coraz mniejszej liczby pojazdów tramwajowych, zakupiono dużą liczbę używanych wagonów z Pragi. W 1957 r. na ulice Ołomuńca wyjechały pierwsze tramwaje szybkobieżne – dziesięć Tatr T1. Na początku lat 60. tabor uzupełniło pięć tramwajów Tatra T2 (w tym pierwsze prototypy). W 1966 r. zakupiono pierwsze dziesięć wozów Tatra T3.
Pod koniec lat 60. pojawiły się głosy, aby przewozy tramwajowe całkowicie zastąpić autobusami. Przygotowano nawet projekt likwidacji trakcji tramwajowej, ostatecznie jednak go nie zrealizowano i Ołomuniec nie podzielił losu Uścia nad Łabą czy Czeskich Budziejowic. Sieci tramwajowej nie zlikwidowano, jednak przez następne lata była ona bardzo zaniedbywana. Tramwaje wróciły do łask dopiero w latach 80.
W 1981 r. zmianie uległ kształt linii na Nową Ulicę – wraz z budową osiedla mieszkaniowego Powel ruch tramwajowy przeniesiono na przebiegającą przez nie dwupasmową ul. Brneńską ("Brněnská") i dalej Graniczną ("Hraniční") w pobliże starej pętli na ul. I. P. Pawłowa. Trzy lata później oddano do użytku łącznicę między torami tramwajowymi na ul. Hodolańskiej a linią kolejową w rejonie Dworca Głównego, która przestała być eksploatowana w latach 90. W 1984 r. w sąsiedztwie zajezdni tramwajowej przy ul. Garbarskiej ("Koželužská"), która stała się zbyt mała, zbudowano zespół bocznic mieszczący łącznie trzydzieści dziewięć pojazdów, zwany potocznie "Rubikiem". Kolejnym ważnym wydarzeniem była przebudowa tzw. „wysokiego mostu” na ul. Towarowej ("Tovární") i budowa przy tej samej ulicy nowego dworca autobusowego w 1986 r., a co za tym idzie zmiana przebiegu trasy tramwajów (z ul. Towarowej na Ostrawską). Zaczęto również unowocześniać tabor – zakupy zmodernizowanych tramwajów Tatra T3 (T3 SUCS, T3 M3, T3 R.P) pozwoliły na wycofanie w drugiej połowie lat 80. modeli T1 (1987) i T2 (1985).
W 1994 pojawił się w Ołomuńcu elektroniczny system informacji pasażerskiej (tablice informacyjne na przystankach wyświetlające m.in. rzeczywisty czas odjazdów autobusów i tramwajów). Rok później rozpoczęto kolejną wielką inwestycję – budowę torowiska od targowiska przy al. Wolności ("třida Svobody") nad Młyńskim Potokiem przez al. 17 Listopada, dwujezdniową al. Kosmonautów ("třida Kosmonautů") do Dworca Głównego. Odcinek o długości 1,8 km został otwarty 25 kwietnia 1997. 29 października 1998 rada miejska przyjęła nowy plan zagospodarowania przestrzennego, w którym uznano tramwaje za podstawę komunikacji miejskiej i zaplanowano dalszy rozwój sieci. W 1999 r. obchodzono stulecie ołomunieckich tramwajów. W tym samym roku pojawiły się w mieście pierwsze tramwaje niskopodłogowe – Škody 03 T.
Wiek XXI.
W pierwszych latach XXI w. przebudowano plac przed Dworcem Głównym. W ramach prac m.in. przesunięto torowiska oraz przystanki tramwajowe. W 2006 r. zakupiono kolejne tramwaje niskopodłogowe – Inekon 01 Trio, które w następnych latach uzupełniły pojazdy Vario LF. Dziś plany co do zakupów nowych tramwajów ograniczają się już tylko do modelu Vario LF.
W 2007 r. przez kilka miesięcy zamknięta była trasa przez ul. Piekarską ("Pěkařská") i Denisową. Powodem takiego stanu rzeczy była rewitalizacja tych śródmiejskich ulic, w ramach której m.in. wyciszono torowisko tramwajowe i wymieniono nawierzchnię kolejową. Koszt inwestycji wyniósł 105 mln koron, z czego 30 mln wydano na remont linii tramwajowej. 1 września 2007 zlikwidowano linię nr 5 wiodącą z Pawłowiczek do Nerzedina.
Linie.
W Ołomuńcu kursuje siedem linii tramwajowych oznaczonych numerami 1-7. Wszystkie linie są dwutorowe. Ołomuniecka sieć tramwajowa jest najmniejszą w całych Czechach, mimo to tramwaje stanowią podstawę komunikacji miejskiej w tym mieście.
Transport publiczny w stolicy północnych Moraw, w tym również tramwaje, wchodzi w skład "Zintegrowanego Systemu Komunikacyjnego Kraju Ołomunieckiego" (czes. "Integrovaný Dopravní System Olomouckého Kraje", IDSOK). Jest on podzielony na ponad sto stref taryfowych. Obszar miasta wchodzi w skład strefy nr 71.
Stan z 13 grudnia 2022 r.:
Zajezdnia.
W Ołomuńcu istnieje jedna zajezdnia tramwajowa. Znajduje się przy ul. Garbarskiej ("Koželužská") w ścisłym centrum, na północ od Starego Miasta (powstała w 1899). Planowana jest budowa nowej zajezdni przy ul. Rolsberskiej i otwarcie w 2015 – a na terenie starej zajezdni – muzeum komunikacji miejskiej.
W sąsiedztwie zajezdni przy Garbarskiej istnieje oddany do użytku w 1984 r. zespół bocznic (tzw. "Rubik"), który może pomieścić trzydzieści dziewięć tramwajów. "Rubik" powstał ze względu na zbyt małą pojemność zajezdni.
Tabor.
"Dopravní podnik města Olomouce" ma do dyspozycji 66 pojazdów tramwajowych, w tym 48 niskopodłogowych:
Ponadto DPMO ma trzy historyczne pojazdy tramwajowe – nr 16 z 1914 r. przechowywany w Muzeum Technicznym w Brnie, nr 223 z 1930 r. pochodzący z Pragi i wagon doczepny nr 99 z 1950 r. pochodzący z Ostrawy.

</doc>
<doc id="1541753" url="https://pl.wikipedia.org/wiki?curid=1541753" title="At the Gate of Horn">
At the Gate of Horn

At the Gate of Horn – album Odetty Holmes wydany w roku 1957.

</doc>
<doc id="1541756" url="https://pl.wikipedia.org/wiki?curid=1541756" title="Krąg kulturowy">
Krąg kulturowy

Krąg kulturowy – w etnologii termin oznaczający obszar występowania jednego lub więcej cech lub elementów kulturowych, niekoniecznie ze sobą powiązanych.
Opis.
Jedno z podstawowych pojęć szkoły kulturowo-historycznej, zaproponowane w znaczeniu "Kulturkomplex" („kompleks kulturowy”) przez Leo Frobeniusa. Określenie to zostało stworzone przez Fritza Graebnera i B. Ankermana w 1905 i oznaczało ono „określony kompleks elementów kulturowych charakterystyczny dla pewnego ograniczonego obszaru”. Według Wilhelma Schmidta stanowił on zespół zjawisk powiązanych ze sobą funkcjonalnie.

</doc>
<doc id="1541758" url="https://pl.wikipedia.org/wiki?curid=1541758" title="Pablo Dacal">
Pablo Dacal

Pablo Dacal (ur. 30 czerwca 1886, zm. 1961) – piłkarz urugwajski, pomocnik.
Dacal zwyciężył wraz z Urugwajem w turnieju Copa Lipton 1910, strzelając jednocześnie Argentynie bramkę.
Jako piłkarz klubu Club Nacional de Football był w kadrze reprezentacji Urugwaju podczas turnieju Copa América 1916 - pierwszych w dziejach mistrzostwach Ameryki Południowej oraz pierwszych w dziejach mistrzostwach kontynentalnych. Urugwaj zdobył tytuł pierwszego mistrza Ameryki Południowej, jednak Dacal nie zagrał w żadnym meczu.
Od 15 sierpnia 1908 do 15 sierpnia 1916 Dacal rozegrał w reprezentacji 28 meczów i zdobył 6 bramek.

</doc>
<doc id="1541764" url="https://pl.wikipedia.org/wiki?curid=1541764" title="Tanaka Giichi">
Tanaka Giichi



</doc>
<doc id="1541765" url="https://pl.wikipedia.org/wiki?curid=1541765" title="Odetta Sings Ballads and Blues">
Odetta Sings Ballads and Blues

Odetta Sings Ballads and Blues – album Odetty Holmes wydany w roku 1956.

</doc>
<doc id="1541769" url="https://pl.wikipedia.org/wiki?curid=1541769" title="Tragedia żebracza">
Tragedia żebracza

Tragedia żebracza (właśc. "Tragedia żebracza nowo uczyniona") – anonimowy renesansowy dramat, pochodzący z połowy XVI wieku. Mimo że utwór był niezwykle popularny, do dziś zachował się jedynie jego fragmenty oraz wydany w 1573 roku w Litomyślu przekład czeski, na podstawie którego Józef Magnuszewski stworzył rekonstrukcję oryginału polskiego.
Utwór liczył prawdopodobnie około 1000 wersów. Jego akcja dzieje się w Potoku pod Częstochową, gdzie w miejscowej karczmie polscy żebracy urządzili swój synod. W czasie jego trwania wdali się w spór z kupcem, który obraził stan żebraczy. Kłótnia, w której obie strony zostają całkowicie obśmiane, kończy się błazeńskim wyrokiem obecnego w karczmie Wójta.
Do "Tragedii żebraczej" nawiązuje wydana w 1612 roku "Peregrynacja dziadowska".

</doc>
<doc id="1541771" url="https://pl.wikipedia.org/wiki?curid=1541771" title="The Tin Angel">
The Tin Angel

The Tin Angel – album Odetty Holmes wydany w roku 1954.

</doc>
<doc id="1541772" url="https://pl.wikipedia.org/wiki?curid=1541772" title="Tragedia żebracza nowo uczyniona">
Tragedia żebracza nowo uczyniona



</doc>
<doc id="1541774" url="https://pl.wikipedia.org/wiki?curid=1541774" title="Dłubanie w nosie">
Dłubanie w nosie

Dłubanie w nosie (rhinotillexis; gr. "rhinos" → nos, "tillexis" → nałóg dłubania) – czynność wydobywania z nosa zaschniętej wydzieliny lub ciał obcych, bądź przemieszczania obiektów w nosie za pomocą palca.
Powody dłubania w nosie.
Błony śluzowe nosa stale wydzielają wilgotny śluz. W kontakcie z powietrzem wydzielina schnie, wywołując swędzenie.
Powszechność.
W sondażu przeprowadzonym w 1995 wśród 1000 przypadkowych dorosłych otrzymano 254 odpowiedzi. 91% respondentów przyznało się do częstego dłubania w nosie (ale tylko 75% było przekonanych, że robią to wszyscy), a dwie osoby zadeklarowały, że spędzają na tym odpowiednio 15–30 minut i 1–2 godziny dziennie. W badaniu na grupie 200 nastolatków zachowanie takie występowało niemal u wszystkich badanych, średnio 4 razy dziennie.
Ryzyko powikłań.
Dłubanie w nosie niesie ze sobą pewne zagrożenia. Zranienia (przeczosy) mogą wywołać infekcje, krwawienie z nosa (w 25% przypadków), a w rzadkich przypadkach perforację przegrody nosowej. Z powodu specyficznego unaczynienia żylnego nosa i otaczających go tkanek, infekcja może rozprzestrzenić się z nosa do mózgu – z tego powodu obszar od kącików ust po szczyt piramidy nosa, włącznie z nosem i kością szczękową, znany jest jako trójkąt śmierci. Scenariusz ten jest jednak bardzo mało prawdopodobny przy zwyczajnym dłubaniu.
Dłubanie w nosie jako zaburzenie.
Obsesyjne dłubanie w nosie określa się mianem rhinotillexomanii. W klasyfikacji ICD-10 zaklasyfikowane zostało jako F98.8: inne specyficzne zaburzenia zachowania i emocji rozpoczynające się zwykle w dzieciństwie i w wieku młodzieńczym.
Postrzeganie społeczne.
Choć dłubanie w nosie to czynność powszechna, w większości kultur uważane jest za tabu. O ile wielu osobom zdarza się dłubać w nosie, obserwowanie tej czynności u innych powoduje mieszane uczucia wstrętu i rozbawienia.
Dłubanie w nosie uważane jest za „niehigieniczne”. Rzeczywiście, czynność ta nie służy czyszczeniu nosa w sensie higienicznym, lecz udrożnieniu dróg oddechowych, gdyż najważniejszą funkcją wydzieliny nosowej jest filtrowanie wdychanego powietrza z zanieczyszczeń stałych. W porównaniu z dłubaniem, wydmuchiwanie nosa w chusteczkę nie jest uważane za aż tak niehigieniczne.

</doc>
<doc id="1541775" url="https://pl.wikipedia.org/wiki?curid=1541775" title="Donato Bilancia">
Donato Bilancia

Donato Bilancia (ur. 10 lipca 1951 w Potenza, zm. 17 grudnia 2020 w Padwie) – włoski seryjny morderca nazywany Potworem z Ligurii. W latach 1997–1998 zamordował 17 osób. Za zabójstwa został skazany na dożywocie.
Życiorys.
Urodził się 10 lipca 1951 roku w Potenza. W 1956 roku jego rodzina przeprowadziła się do Genui.
W 1975 roku został przyłapany na kradzieży. Po odbyciu kary, w 1976 roku został aresztowany za dokonanie rozboju. Niedługo potem, uciekł z więzienia, w którym przebywał.
W 1990 roku, miał poważny wypadek samochodowy. Przez kilka dni był w stanie śpiączki. Lekarzom cudem udało się go uratować. Po powrocie do zdrowia wpadł w hazard. W kręgach hazardowych nosił pseudonim „Walter”.
Morderstwa w pociągach.
Dzięki zeznaniom „Lorena" udało się ustalić, iż zabójca zwany „Potworem z Ligurii” jeździ czarnym samochodem marki Mercedes. Udało się również sporządzić pierwszy portret pamięciowy. Gdy fakty te ujawniono w prasie, Bilancia zmienił swoje zachowanie i sposób zabijania ofiar.
Śledztwo i wyrok.
Po ostatnich morderstwach, pojawili się nowi świadkowie w sprawie morderstw. Kilka osób twierdziło, że w pobliżu miejsc zbrodni, widzieli biały samochód marki Opel Kadett. Policja zwróciła również uwagę na to, że zabójca przestał zabijać prostytutki, a zaczął zabijać zupełnie przypadkowe osoby.
Wkrótce dostarczono raport dotyczący czarnego Mercedesa. Jak się okazało pojazd został wypożyczony i do tamtej pory nie zwrócony. Policja udała się do mężczyzny, który wynajął samochód. Okazało się, że tym człowiekiem jest Bilancia, który pasował do portretu pamięciowego. Ponadto porównano DNA Bilancii ze znalezionymi na miejscach zbrodni. Wynik był poztytywny.
6 maja 1998 przyznał się do wszystkich morderstw, w tym do zabójstwa Giorgia Centanaro. 12 kwietnia 2000 sąd w Genui uznał Donato Bilancię winnym popełnienia 14 morderstw i usiłowania zabójstwa „Lorena”. Bilancia został skazany na czternastokrotne dożywocie i 14 lat więzienia (za usiłowanie zabójstwa „Lorena”).

</doc>
<doc id="1541777" url="https://pl.wikipedia.org/wiki?curid=1541777" title="Cyprian Odyniec">
Cyprian Odyniec

Cyprian Odyniec (ur. 13 września 1749 w Grodnie, zm. 28 lipca 1811) – polski duchowny katolicki, jezuita, od 17 listopada 1798 biskup pomocniczy mohylewski i biskup tytularny Hippo, kanonik inflancki, archidiakon i prałat mohylewski.
Odznaczony Orderem Świętego Stanisława w 1791 roku.

</doc>
<doc id="1541779" url="https://pl.wikipedia.org/wiki?curid=1541779" title="Rejon wierchniednieprowski">
Rejon wierchniednieprowski

Rejon wierchniednieprowski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1286 km² i liczy około 57 tysięcy mieszkańców. Siedzibą władz rejonu jest Wierchniednieprowsk.
Na terenie rejonu znajdują się 2 miejskie rady, 2 osiedlowe rady i 11 silskich rad, obejmujących w sumie 64 wsie i 1 osadę.

</doc>
<doc id="1541780" url="https://pl.wikipedia.org/wiki?curid=1541780" title="Berendowice">
Berendowice

Berendowice – dawniej wieś, obecnie część wsi Aksmanice położonej w Polsce, w województwie podkarpackim, w powiecie przemyskim, w gminie Fredropol.
Wieś, położona w powiecie przemyskim, była własnością Stanisława Ossolińskiego, jej posesorem był Wojciech Snopkowski, została spustoszona w czasie najazdu tatarskiego w 1672 roku. W latach 1975–1998 miejscowość administracyjnie należała do województwa przemyskiego.

</doc>
<doc id="1541782" url="https://pl.wikipedia.org/wiki?curid=1541782" title="Andreas Scholl">
Andreas Scholl

Andreas Scholl (ur. 10 listopada 1967 w Eltville am Rhein) – niemiecki kontratenor dysponujący głosem altowym, specjalizujący się w wykonywaniu muzyki dawnej, przedstawiciel wykonawstwa historycznego. Jest pierwszym kontratenorem na świecie, którego zaproszono do udziału w koncercie „The Last Night of the Proms” w Londynie.
Życiorys.
Dzieciństwo.
Pochodzi z rodziny o tradycjach chóralnych. W wieku 7 lat wstąpił do Kiedricher Chorbuben (miejscowego chóru chłopięcego o przeszło 600-letniej tradycji). W wieku 13 lat zaśpiewał razem ze swoją siostrą w operze "Czarodziejski flet" Mozarta w Wiesbaden Staatstheater. W tym samym roku był jednym z 20 000 chórzystów, którzy z całego świata zostali zaproszeni do Rzymu na festiwal. Zaśpiewał tam także solo podczas mszy dnia 4 stycznia 1981 oraz odwiedził papieża Jana Pawła II.
Wystąpił także jako młody mnich w filmie Imię róży, który był realizowany w klasztorze Eberbach, niedaleko Kiedrich.
Jego siostra Elisabeth jest śpiewaczką.
Wykształcenie muzyczne.
Scholl miał 17 lat, gdy po raz pierwszy zaśpiewał przed kontratenorem Herbertem Kleinem, który wskazał mu dwie możliwości nauki – w Londynie lub w Schola Cantorum Basiliensis w Bazylei. Później Scholl wysłał swoje demo René Jacobsowi, który miał ocenić jego talent. Jacobs zaprosił go na spotkanie w Schola Cantorum Basiliensis, gdzie Scholl później studiował.
Jego nauczycielem został Richard Levitt, naukę kontynuował w klasie mistrzowskiej René Jacobsa. Główny wpływ na zainteresowanie Scholla muzyką dawną miały skrzypaczka Chiara Banchini i śpiewaczka Emma Kirkby. Studiował razem z sopranistką Evelyn Tubb i lutnistą Anthonym Rooleyem.
Kariera operowa.
Mimo że Schola Cantorum Basiliensis nie przygotowała Scholla do kariery operowej, zadebiutował on na scenie w 1998 roku podczas festwalu w Glyndebourne, gdzie wykonał partię Bertarida w operze Händla "Rodelinda". Rola ta okazała się sukcesem, co zaowocowało kolejnymi propozycjami (między innymi z Metropolitan Opera w Nowym Jorku, gdzie Scholl wystąpił w roku 2006.
W 2002 został zaproszony do współpracy przez Operę Królewską w Kopenhadze, gdzie wykonał tytułową partię w operze "Juliusz Cezar" Georga Friedricha Händla. Przedstawienie zostało zarejestrowane przez wytwórnię Harmonia Mundi. Realizacja, jak i partia Juliusza Cezara, okazały się wielkim sukcesem w karierze Andreasa Scholla. Sukces ten miał okazję powtórzyć na wielu scenach operowych (m.in. we Francji i we Włoszech).
Trzecią partią operową, którą Andreas Scholl wykonywał na scenie jest partia Arsace w operze "Partenope" Händla - również prezentowana na deskach Kongelige Theather w Kopenhadze i zarejestrowana przez wytwórnię Decca.
Życie prywatne.
Od sierpnia 2012 jego żoną jest pochodząca z Izraela pianistka i klawesynistka Tamar Halperin, mają córkę Almę (ur. sierpień 2015). Z poprzedniego małżeństwa Andreas Scholl ma córkę Clarę (ur. grudzień 1998).
Współpraca.
Andreas Scholl współpracował z większością specjalistów w muzyce baroku:
Zespoły, z którym współpracował, to m.in.:
Kompozytor Marco Rosano napisał dla Scholla "Stabat Mater".

</doc>
<doc id="1541787" url="https://pl.wikipedia.org/wiki?curid=1541787" title="Rejon dnieprzański">
Rejon dnieprzański

Rejon dnieprzański () – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1965 roku, ma powierzchnię 1388 km² i liczy około 78 tysięcy mieszkańców. Siedzibą władz rejonu jest Dniepr.
Na terenie rejonu znajdują się 1 miejska rada, 2 osiedlowe rady i 14 rad wiejskich, obejmujących w sumie 34 wsie i 6 osad.

</doc>
<doc id="1541791" url="https://pl.wikipedia.org/wiki?curid=1541791" title="Rejon wasylkiwski">
Rejon wasylkiwski

Rejon wasylkiwski, ukr. Васильківський район

</doc>
<doc id="1541792" url="https://pl.wikipedia.org/wiki?curid=1541792" title="Paul Lukas">
Paul Lukas

Paul Lukas (właśc. Pál Lukács; ur. 26 maja 1891 w Budapeszcie, zm. 16 sierpnia 1971 w Tangerze) – węgierski aktor filmowy, laureat Oscara za pierwszoplanową rolę w dramacie "Straż nad Renem" (1943).
Życiorys.
Urodził się na Węgrzech, tam też rozpoczął swoją karierę. Po zagraniu w filmach niemieckich, austriackich i współpracy z Maksem Reinhardtem w 1927 roku wyjechał do Hollywood. W 1933 roku w ramach naturalizacji został obywatelem Stanów Zjednoczonych. Zagrał tamże w takich filmach jak "Starsza pani znika" Alfreda Hitchcocka, "Zakochane kobiety" z Lorettą Young i Janet Gaynor czy "Dodsworth" Williama Wylera. W 1943 wystąpił w filmie "Straż nad Renem" – za tę rolę został uhonorowany Oscarem dla najlepszego aktora pierwszoplanowego oraz Złotym Globem.
W późniejszych latach grywał głównie w serialach telewizyjnych, wystąpił również w disneyowskiej adaptacji powieści Juliusza Verne’a "20 000 mil podmorskiej żeglugi" z Jamesem Masonem i Kirkiem Douglasem.
Zmarł w wieku 80 lat w Tangerze w Maroku z powodu niewydolności serca.
Lukas posiada swoją gwiazdę w Hollywoodzkiej Alei Sław przy 6841 Hollywood Blvd.

</doc>
<doc id="1541795" url="https://pl.wikipedia.org/wiki?curid=1541795" title="Wiktor Arkin">
Wiktor Arkin

Wiktor Arkin (ur. 8 kwietnia 1894 w Warszawie, zm. 7 stycznia 1982 w Warszawie) – polski lekarz okulista żydowskiego pochodzenia, profesor Studium Doskonalenia Lekarzy Akademii Medycznej w Warszawie.
Życiorys.
Urodził się w rodzinie żydowskiej, jako syn Juliusza Arkina. Kształcił się w VI Gimnazjum Filologicznym w Warszawie (1904–1912), w 1912 rozpoczął studia na Wydziale Lekarskim Uniwersytetu Warszawskiego; dyplom lekarza uzyskał pięć lat później na Uniwersytecie Cesarskim w Rostowie nad Donem (w 1920 nostryfikował dyplom na Uniwersytecie Warszawskim). Do 1923, z przerwą na służbę wojskową, był wolontariuszem w przychodni Instytutu Oftalmicznego w Warszawie oraz w uniwersyteckiej Klinice Okulistycznej w Szpitalu św. Ducha. W latach 1923-1940 pracował w Szpitalu Starozakonnych na Czystem w Warszawie pod kierunkiem doktorów Leona Endelmanna i Adama Zamenhofa, zamordowanych później przez Niemców. Sam Arkin od 1940 do końca okupacji praktyki lekarskiej nie prowadził.
Po 1945 podjął pracę jako lekarz w ubezpieczalni społecznej, by w 1949 objąć funkcję ordynatora oddziału w Szpitalu św. Ducha, przeniesionym do dawnego Szpitala Starozakonnych. W 1949 obronił rozprawę doktorską "Badania nad dziedziczeniem zeza i ich znaczenie dla wytłumaczenia powstania zaburzeń równowagi mięśniowej oczu", a w 1951 habilitował się na podstawie pracy "O wpływie ciśnienia wewnątrzgałkowego jednego oka na ciśnienie drugiego". W 1953 kierowany przez Arkina oddział został włączony – jako Zakład Okulistyki – do Instytutu Doskonalenia i Specjalizacji Kadr Lekarskich; w 1959 zakład przemianowano na Klinikę Okulistyczną, a niewiele później Instytut Doskonalenia na Studium Doskonalenia Lekarzy Akademii Medycznej w Warszawie. W 1961 Studium Doskonalenia Lekarzy, a w jego składzie Klinika Okulistyczna, zyskały nową siedzibę w budynku Szpitala Bielańskiego. Kierownik kliniki Wiktor Arkin nosił już wówczas tytuł profesora nadzwyczajnego (od 1959). Na emeryturę przeszedł w wieku 70 lat 1 października 1964, ale jeszcze przez kilkanaście lat pozostawał konsultantem kliniki (potem oddziału). W ostatnich latach życia związany był z Konsultacyjną Przychodnią Profesorsko-Ordynatorską w Warszawie.
Zainteresowania naukowe i praktyczne Arkina obejmowały przede wszystkim przeszczepianie rogówki (sam przeprowadził przeszło 600 keratoplastyk), jaskrę oraz problem ciśnienia śródgałkowego. Na początku lat 50. XX wieku zagadnienie przeszczepu rogówki zgłębiał w Szwajcarii. Ogłosił ponad 100 prac, m.in. "Hydrostatyka i hydrodynamika oka" (1953), "Przeszczepienie rogówki" (1956), "Jaskra i jej leczenie" (1966). Od 1952 wchodził w skład komitetu redakcyjnego "Kliniki Ocznej".
Był aktywnym działaczem Polskiego Towarzystwa Okulistycznego, m.in. w latach 1954-1958 i 1960-1962 wiceprzewodniczącym; we wrześniu 1964 Towarzystwo nadało mu godność członka honorowego. Arkin był także honorowym członkiem Instytutu Barraquera w Barcelonie, w 1955 odznaczony został Krzyżem Kawalerskim Orderu Odrodzenia Polski.
Zmarł w Warszawie. Pochowany jest obok żony Lucyny (zm. 1982) na cmentarzu żydowskim przy ulicy Okopowej (kwatera 8a, rząd 1, miejsce 6).

</doc>
<doc id="1541798" url="https://pl.wikipedia.org/wiki?curid=1541798" title="Andrea Boboni">
Andrea Boboni



</doc>
<doc id="1541799" url="https://pl.wikipedia.org/wiki?curid=1541799" title="Blues Everywhere I Go">
Blues Everywhere I Go

Blues Everywhere I Go – album Odetty wydany w roku 1999.

</doc>
<doc id="1541801" url="https://pl.wikipedia.org/wiki?curid=1541801" title="Wyspy Aleuckie">
Wyspy Aleuckie



</doc>
<doc id="1541803" url="https://pl.wikipedia.org/wiki?curid=1541803" title="Jan Sechter">
Jan Sechter

Jan Sechter (ur. 18 września 1968 w Pradze) – czeski działacz państwowy i dyplomata, w latach 2008-2013 ambasador w Polsce.
Życiorys.
W 1992 ukończył studia na Wydziale Ekonomicznym Wyższej Szkoły Rolniczej w Pradze, po czym podjął pracę w admininistracji publicznej (w Departamencie ds. Rodaków i Stosunków Kulturalnych MSZ). Od 1995 do 2000 pełnił funkcję sekretarza ds. prasy, kultury i polityki filii ambasady czeskiej w RFN z siedzibą w Berlinie. Po powrocie do kraju stanął na czele Działu Spraw Przekrojowych Departamentu Krajów Europy Środkowej MSZ (2000–2002), w tym samym okresie był również koordynatorem MSZ ds. odszkodowań z okresu II wojny światowej.
W 2002 ponownie wysłany na placówkę dyplomatyczną, tym razem jako zastępca ambasadora w RFN – radca ministerialny. Po powrocie do kraju w 2007 objął funkcję sekretarza wykonawczego Komitetu ds. Pamięci, Badań i Nauczania o Holokauście. W 2008 złożył listy uwierzytelniające na ręce prezydenta Kaczyńskiego jako ambasador Czech w Polsce. W 2013 powierzono mu funkcję ambasadora w Austrii.
W 2013 odznaczony Krzyżem Komandorskim z Gwiazdą Orderu Zasługi RP.
Żonaty, ma syna i córkę.

</doc>
<doc id="1541807" url="https://pl.wikipedia.org/wiki?curid=1541807" title="Rhinotillexis">
Rhinotillexis



</doc>
<doc id="1541811" url="https://pl.wikipedia.org/wiki?curid=1541811" title="Dan Dailey">
Dan Dailey

Daniel James Dailey (ur. 14 grudnia 1915 w Nowym Jorku, zm. 16 października 1978 w Los Angeles) − amerykański aktor i tancerz, okazjonalnie reżyser i choreograf. Nominowany do Oscara za rolę w filmie "When My Baby Smiles at Me".
Życiorys.
Od najmłodszych lat występował w wodewilach. Na Broadwayu zadebiutował w 1937 roku w musicalu "Babes in Arms". W 1940 roku podpisał kontrakt z wytwórnią filmową Metro-Goldwyn-Mayer.
Podczas II wojny światowej służył w armii USA. Po wojnie powrócił do pracy aktorskiej. W 1947 roku zagrał w filmie "Mama nosiła trykoty" u boku Betty Grable. Rok później za rolę w filmie "When My Baby Smiles at Me" otrzymał nominację do Oscara. W 1950 roku został zaangażowany do filmu "Podróż do Tomahawk", w którym partnerował Marilyn Monroe w początkach jej kariery. Trzy lata później spotkali się ponownie na planie filmu "Nie ma jak show".
W 1970 roku Dailey został nagrodzony Złotym Globem dla najlepszego aktora w musicalu lub komedii telewizyjnej za rolę w "The Governor &amp; J.J."
Zmarł na anemię w wieku 62 lat w Los Angeles.

</doc>
<doc id="1541813" url="https://pl.wikipedia.org/wiki?curid=1541813" title="Ołeksandr Mocyk">
Ołeksandr Mocyk

Ołeksandr Mocyk (ukr. Олександр Моцик, ur. 3 maja 1955 w Horodcu na Wołyniu) – ukraiński działacz państwowy i dyplomata, w latach 2006–2010 ambasador nadzwyczajny i pełnomocny w Rzeczypospolitej Polskiej.
Życiorys.
W 1981 ukończył studia na Wydziale Stosunków Międzynarodowych Kijowskiego Państwowego Uniwersytetu im. Tarasa Szewczenki ze specjalnością magistra prawa międzynarodowego, po czym został zatrudniony w Ministerstwie Spraw Zagranicznych Ukraińskiej SRR jako III sekretarz Wydziału Konsularnego (1981–1985), III i II sekretarz Wydziału Organizacji Międzynarodowych (1985–1987), II i I sekretarz Wydziału Kadr (1987–1990) oraz I sekretarz Wydziału Prawno-Traktatowego (1990–1992).
W niepodległej Ukrainie kontynuował pracę w Ministerstwie zostając w kwietniu 1992 II, a później I sekretarzem i radcą Stałego Przedstawicielstwa Ukrainy przy ONZ w Nowym Jorku (do sierpnia 1995). Po powrocie do kraju objął funkcję dyrektora Departamentu Prawno-Traktatowego MSZ, którą sprawował do jesieni 1997.
W listopadzie 1997 złożył listy uwierzytelniające prezydentowi Republiki Tureckiej rozpoczynając trwającą cztery lata misję jako ambasador nadzwyczajny i pełnomocny w Ankarze. Był zarazem przedstawicielem Ukrainy przy Organizacji Współpracy Gospodarczej Państw Morza Czarnego (1999–2004).
Po powrocie do kraju w listopadzie 2001 prezydent Kuczma powierzył mu stanowisko podsekretarza stanu w MSZ Ukrainy, które sprawował do lata 2003. Później przez dwa lata pełnił funkcję sekretarza stanu w Ministerstwie Spraw Zagranicznych (w latach 2004–2005 odpowiadał za integrację z Unią Europejską).
W lutym 2005 został zatrudniony w kancelarii prezydenta Juszczenki jako pierwszy zastępca sekretarza stanu, którym był do grudnia tego roku. 7 lutego 2006 złożył na ręce prezydenta Kaczyńskiego listy uwierzytelniające rozpoczynając misję dyplomatyczną jako ambasador nadzwyczajny i pełnomocny w Rzeczypospolitej Polskiej. Po objęciu urzędu prezydenta przez Wiktora Janukowycza został odwołany z funkcji w Warszawie, a 11 czerwca 2010 roku otrzymał nominację na stanowisko ambasadora w Stanach Zjednoczonych.

</doc>
<doc id="1541814" url="https://pl.wikipedia.org/wiki?curid=1541814" title="Frazeologizmy biblijne">
Frazeologizmy biblijne



</doc>
<doc id="1541816" url="https://pl.wikipedia.org/wiki?curid=1541816" title="Sztuka rymotwórcza">
Sztuka rymotwórcza

Sztuka rymotwórcza – poemat dydaktyczny Franciszka Ksawerego Dmochowskiego opublikowany po raz pierwszy w 1788 roku. W założeniu miał być pomocą dydaktyczną dla szkół, jednak szybko zyskał popularność klasycystycznego podręcznika dla poetów i czytelników poezji. Autor zawarł w utworze całe doświadczenie poetyckie polskiego oświecenia, celowo pomijając prozę oraz retorykę. Utwór ten jednocześnie stanowi dzieło literackie o wysokiej wartości artystycznej.
Poemat składa się z czterech pieśni: pierwsza omawia ogólne zasady poezji, druga opisuje mniejsze formy poetyckie, trzecia została poświęcona tragedii, epopei i komedii, a czwarta zawiera uwagi względem poezji i poetów.
Poemat ten stanowi swobodną adaptację popularnego w Europie podręcznika poetyki klasycystycznej Nicolasa Boileau pt. "Sztuka poetycka (Art poétique)" (1674). Dmochowski wzorował się także na "Liście do Pizonów" Horacego, renesansowej poetyce Vidy oraz na utworze Pope'a "An Essay on Criticism" (1711). Jednak w przeciwieństwie do Boileau, w polskiej "Sztuce rymotwórczej" nie zawarto takich gatunków jak sonet, madrygał, rondo czy ballada, natomiast uwzględniono tradycyjne polskie formy wierszowane: fraszkę (którą Dmochowski jednocześnie nobilitował, uznawszy ją za odmianę epigramatu) oraz bajkę. W sposób nowatorski także opisał elegię oraz sielankę (zalecał jej typ realistyczny, niżej plasując sielankę rokokową, przychylnie wypowiadał się o sentymentalnych bukolikach Karpińskiego). Wiele miejsca Dmochowski poświęcił starożytnemu eposowi; jednak za wzorzec przywoływał "Iliadę" Homera, a nie "Eneidę" Wergiliusza, jak to uczynił Boileau. Fragmenty polskiego poematu dotyczące tragedii i komedii są jednak niejednoznaczne: z jednej strony autor broni zasady trzech jedności, z drugiej jednak dostrzega nowe możliwości techniczne ówczesnego teatru. Wybitnymi polskimi tragikami byli według Dmochowskiego tylko Kochanowski, Rzewuski i Wybicki. Odnosząc się do komedii, autor dostrzegał jej zalety dydaktyczne, jednak wyraźnie nie akceptował żywiołu komicznego; pominął komedie Zabłockiego, a o twórczości Bohomolca nie wyraził się pochlebnie.

</doc>
<doc id="1541825" url="https://pl.wikipedia.org/wiki?curid=1541825" title="Laszló Kelemen">
Laszló Kelemen



</doc>
<doc id="1541827" url="https://pl.wikipedia.org/wiki?curid=1541827" title="Flaga Kalisza">
Flaga Kalisza

Flaga Kalisza – jeden z symboli miejskich Kalisza w postaci flagi ustanowiony przez radę miejską 25 stycznia 2018.
Wygląd i symbolika.
Płat materiału podzielony na dwie pionowe strefy, błękitna umieszczona od drzewca zawiera herb Miasta, w części swobodnej szachowana.
Historia.
Flagą Kalisza w latach 2004-2018 była biało-czerwona szachownica. Układ kwadratów 6x7 na przemian białych i czerwonych, począwszy od białego. Chorągiew zakończona była dwoma równymi trójkątami, nie dłuższymi od długości dwóch kwadratów. Na szachownicowym podkładzie chorągwi usytuowany był przy drzewcu w górnej części herb miasta zajmujący ¼ powierzchni flagi.

</doc>
<doc id="1541830" url="https://pl.wikipedia.org/wiki?curid=1541830" title="Język aranda">
Język aranda

Język aranda (lub arunta) – jeden z języków australijskich, używany przez lud Aranda. Należy do najlepiej poznanych języków aborygeńskich.
Struktura sylaby to prawdopodobnie VC(C).
Tadeusz Milewski podał język aranda jako przykład języka, którego system fonologiczny jest szczególnie ubogi:

</doc>
<doc id="1541833" url="https://pl.wikipedia.org/wiki?curid=1541833" title="Njupeskär">
Njupeskär

Njupeskär – wodospad w Górach Skandynawskich, na strumieniu Fulan na stokach góry Fulufjället. Najwyższy (93 m) wodospad w Szwecji. Stanowi jedną z największych atrakcji turystycznych Parku Narodowego Fulufjället. Wodospad wycina szczelinę w miękkim piaskowcu dając podręcznikowy przykład erozji wstecznej.

</doc>
<doc id="1541834" url="https://pl.wikipedia.org/wiki?curid=1541834" title="Cathy Berberian">
Cathy Berberian

Catherine Anahid "Cathy" Berberian (ur. 4 lipca 1925 w Attleboro, Massachusetts, zm. 6 marca 1983 w Rzymie) – amerykańska śpiewaczka i kompozytorka pochodzenia ormiańskiego. Była znana głównie jako interpretatorka współczesnej muzyki awangardowej (m.in. pisali dla niej: Luciano Berio, Bruno Maderna, John Cage, Henri Pousseur, Sylvano Bussotti, Darius Milhaud, Roman Haubenstock-Ramati, Igor Strawinski), ale także muzyki ludowej różnych kultur, dzieł Claudio Monteverdiego, Heitora Villa-Lobosa, Kurta Weilla, Filipa Fryderyka Aleksandra oraz piosenek zespołu The Beatles oraz własnych kompozycji. Berberian jest uznawana za pionierkę współczesnej techniki wokalnej.
Życiorys.
Cathy Berberian urodziła się 4 lipca 1925 roku w Attleboro, w stanie Massachusetts, w ormiańskiej rodzinie. Była najstarsza z dwójki dzieci Yervant i Louise Berberian. W 1927 roku przeniosła się wraz z rodziną do Nowego Jorku. Od najmłodszych lat interesowała się muzyką i tańcem, zwłaszcza ormiańską muzyką i tańcem ludowym oraz muzyką popularną. Często występowała w domu z ojcem, zabawiając tym rodzinę i przyjaciół. Jej matka posiadała pokaźną kolekcję płyt, dzięki którym Cathy poznała operę (szczególne wrażenie wywarło na niej nagranie "Cyrulika sewilskiego" Rossiniego). Od 1937 roku uczęszczała do elitarnej szkoły średniej Julii Richman dla dziewcząt na Upper East Side, na Manhattanie. Brała w tym czasie lekcje śpiewu w amatorskim chórze szkolnym oraz należała do Armenian Folk Group, gdzie była solistką i reżyserką. Po ukończeniu szkoły średniej zapisała się na studia na Uniwersytecie Nowojorskim, jednak szybko je przerwała, podejmując decyzję o karierze wokalnej. 
Studiowała śpiew na Uniwersytecie Columbia pod kierunkiem Miltona Smitha, Herberta Grafa oraz Getrude Keller. Oprócz zajęć z opery, śpiewu, dykcji, gry scenicznej, pantomimy i pisania radiowego, uczęszczała do Etnologicznego Centrum Tańca "La Meri", gdzie uczyła się hiszpańskiego i hinduskiego tańca ludowego, chcąc zagrać rolę Carmen i Lakmé. W 1949 roku Cathy wyjechała do Conservatorio di Musica Giuseppe Verdi w Mediolanie, gdzie studiowała pod kierunkiem Giorginy del Vigo. W tym czasie Berberian poznała ogromny repertuar muzyki kameralnej oraz została zachęcona do interpretowania współczesnej muzyki awangardowej.
W 1949 roku poznała Luciano Berio, który miał być jej akompaniatorem podczas przesłuchania do stypendium Fulbrighta. Wspomina to słowami: „nie mówił po angielsku, ja nie mówiłam po włosku. Nie mieliśmy rozmów, tylko muzykę”. Wiosną 1950 roku Berio zaproponował Cathy małżeństwo. Pobrali się 1 października tego samego roku i zamieszkali w Mediolanie. 1 listopada 1953 roku przyszła na świat ich córka – Cristina Luisa. Ich małżeństwo trwało do 1964 roku.
W latach 50. Berberian dawała liczne koncerty we Włoszech, odgrywając postaci z oper Donizettiego, Strawińskiego czy Ravela. W 1959 roku miała miejsce premiera "Arii" Johna Cage'a, która została napisana specjalnie dla Cathy. Jej reputacja jako interpretatorki współczesnej muzyki awangardowej została ugruntowana po występach na Międzynarodowych Letnich Kursach Nowej Muzyki w Darmstadcie w Niemczech we wrześniu tego samego roku. Po tym wydarzeniu wiele kompozytorów zaczęło pisać dla niej utwory, w tym: Bruno Maderna ("Dimensioni II: Invenzione su una voce", 1960), Roman Haubenstock-Ramati ("Credentials or Think, Think Lucky", 1961), Igor Strawiński ("Elegy for JFK", 1964), Darius Milhaud ("Adieu", 1964), Sylvano Bussotti ("La Passion selon Sade", 1965), Henri Pousseur ("Phonèmes pour Cathy", 1966) i William Walton ("Façade 2", 1977).
Małżeństwo z Luciano Berio również zaowocowało szeregiem utworów pisanych specjalnie dla Cathy, m.in.: "Thema" (1958), "Circles" (1960), "Folk Songs" (1964), "Sequenza III" (1966), "Recital I" (1972). Dzięki fenomenalnym umiejętnościom Berberian, Berio miał możliwość eksperymentowania z głosem w swoich dziełach. W 1966 roku Cathy skomponowała swój pierwszy utwór muzyczny - "Stripsody" na głos solowy, którego założeniem była eksploracja onomatopeicznych dźwięków zobrazowanych w komiksowej partyturze ilustrowanej przez Roberto Zamarina. Swoje drugie dzieło, "Morsicat(h)y", skomponowała w 1969 roku.
W latach 70. prowadziła liczne kursy mistrzowskie. W 1972 roku na zaproszenie Petera Brooka prowadziła trzytygodniowe warsztaty z zakresu aktorstwa i improwizacji w Międzynarodowym Ośrodku Badań Teatralnych w Paryżu.
Cathy była ceniona nie tylko za świetne interpretacje nowej muzyki, ale również za poczucie humoru i inteligencję, co przejawiało się w pracy z każdym projektem. Postrzegała głos jako nieograniczony instrument, którego możliwości należy nieustannie badać. Trafiała do szerokiego grona odbiorców, śpiewając utwory zarówno Monteverdiego i Purcella, Strawińskiego i Debussy'ego, Gershwina i The Beatles, jak i tradycyjne pieśni ludowe.
W ciągu ostatnich 4 lat życia zmagała się z chorobą oczu, która w dużym stopniu osłabiła jej wzrok. Zmarła 6 marca 1983 roku w wieku 57 lat po ciężkim ataku serca.

</doc>
<doc id="1541835" url="https://pl.wikipedia.org/wiki?curid=1541835" title="Andrzej Stefański (dziennikarz)">
Andrzej Stefański (dziennikarz)

Andrzej Stefański (ur. 8 sierpnia 1957 w Bytomiu) – polski dziennikarz, były redaktor naczelny katowickiego i stołecznego wydania Gazety Wyborczej.
Ukończył etnologię na Uniwersytecie Jagiellońskim w Krakowie. W latach 80. działał w opozycji. Był współtwórcą Terenowej Komisji Koordynacyjnej NSZZ Solidarność w Tarnowskich Górach. Współtworzył i redagował pismo „Informator Tarnogórski”. Działał w Duszpasterstwie Ludzi Pracy, kolportował podziemną prasę i wydawnictwa.
W stanie wojennym dwukrotnie internowany. W latach 1983–1988 związany z Ruchem Młodej Polski. Od lipca 1989 korespondent Gazety Wyborczej ze Śląska i Zagłębia Dąbrowskiego. Od 22 lutego 1990 do 15 maja 2001 twórca i redaktor naczelny katowickiego wydania Wyborczej (do 2001 ukazującego się pod nazwą „Gazeta w Katowicach”). Potem do 31 grudnia 2005 naczelny stołecznego wydania gazety.
W 2010 został dyrektorem Zespołu Społecznego w biurze Rzecznika Praw Obywatelskich prof. Ireny Lipowicz. Po zmianie struktury organizacyjnej Biura RPO objął funkcję Głównego Koordynatora ds. Projektów Społecznych w Biurze Rzecznika Praw Obywatelskich.
Jest pomysłodawcą audiobooka „My som stond”, zbioru reportaży i wywiadów poświęconych tożsamości Górnego Śląska wydanego w grudniu 2008 przez Polskie Radio Katowice i wydawnictwo Fabryczna 23.

</doc>
<doc id="1541836" url="https://pl.wikipedia.org/wiki?curid=1541836" title="Michał Morosini">
Michał Morosini

Michał Morosini (XIII wiek) - przedstawiciel jednego z najwybitniejszych weneckich rodów patrycjuszowskich, ojciec Alberta, podesty Treviso i księcia Slawonii, oraz Tomasiny, żony Stefana Pogrobowca.

</doc>
<doc id="1541839" url="https://pl.wikipedia.org/wiki?curid=1541839" title="Alberto Morosini">
Alberto Morosini

Alberto Morosini (zm. po 1302) - wenecki patrycjusz.
Potomek znaczącej patrycjuszowskiej rodziny, syn Michała. Jego siostra Tomasina była żoną Stefana Pogrobowca. Alberto odgrywał sporą rolę w życiu politycznym ówczesnej Wenecji, przykładowo w 1281 był podestą Treviso. W 1284 mieszkańcy Pizy, prowadzącej w tym czasie wojnę z Genuą, wybrali go swoim podestą. Alberto Morosini stanął na czele wojsk pizańskich w bitwie pod Melorią 6 sierpnia 1284. Pizańczycy zostali pokonani, a ich dowódca ranny i wzięty do niewoli.

</doc>
<doc id="1541843" url="https://pl.wikipedia.org/wiki?curid=1541843" title="Forrest J Ackerman">
Forrest J Ackerman

Forrest J Ackerman, właśc.: Forrest James Ackerman (ur. 24 listopada 1916 w Los Angeles, zm. 4 grudnia 2008 tamże) – amerykański pisarz i redaktor fantastyki naukowej, także aktor i producent filmowy, popularyzator fantastyki naukowej. Jako pierwszy użył skrótu „sci-fi” na oznaczenie tego gatunku. Był kolekcjonerem książek i wszelkiego rodzaju gadżetów związanych ze science fiction.
Życiorys.
Nazywany był fanem fantastyki numer 1. Był pisarzem i redaktorem książek i opowiadań fantastycznych, aktorem i producentem filmowym, organizatorem konwentów. Jego dom – stał się jednym z największych muzeów poświęconych fantastyce – w którym zgromadził ponad 300 000 eksponatów – książek, komiksów, gadżetów, eksponatów z planów filmowych czy strojów fantastycznych. Znał i przyjaźnił się z wszystkim pisarzami złotego wieku science fiction, a także wieloma aktorami i reżyserami związanymi z fantastyką i horrorem.
Był uczestnikiem pierwszego Worldconu w 1939, sam także organizował konwenty w Los Angeles.
Był redaktorem naczelnym amerykańskiej wersji pisma Perry Rhodan (w latach 1970–1978). Wspólnie z Rayem Bradburym wydawał jeden z pierwszych fanzinów SF na świecie – „Futuria Fantasia”.
W latach 1958–1983 redagował nieregularny magazyn (łącznie 190 numerow) – "Famous Monsters of Filmland".
Kariera literacka.
Publikował pod różnymi pseudonimami, m.in.: Alden Lorraine, Amaryllis Ackerman, Coil Kepac, Dr. Acula, F. Ackerman, Forry Ackerman, Forry Rhodan, Jacques DeForest Erman, Laurajean Ermayne, S.F. Balboa, Weaver Wright, Wilfred Owen Morley oraz 4SJ’ Ackerman, 4-E Ackerman, 4E Ackerman, 4sJ.
Kariera filmowa.
Zagrał w przeszło 50 filmach, w większości w rolach epizodycznych lub trzecio-planowych lub jako statysta – często nie wymieniany w czołówce.
Pierwszym filmem, w którym wystąpił był musical Hey, Rookie z 1944.
Najbardziej znane filmy w jakich wystąpił to: Martwica mózgu Petera Jackosna, Gliniarz z Beverly Hills III, Powrót żywych trupów II czy Moja mama jest wilkołakiem. Wystąpił także w Michael Jackson’s Thriller.
Był także autorem scenariuszy kilku filmowych dokumentów, sam zaś wystąpił w kilkudziesięciu produkcjach głównie przedstawiających historię fantastyki naukowej. Pojawiał się także w programach telewizyjnych oraz teledyskach.
Życie prywatne.
Urodził się i mieszkał w Kalifornii. Zmarł w Los Angeles w wieku 92 lat. Był żonaty z Wendayne Wahrman, zmarłą w 1990.
Publikacje.
Antologie.
Antologie zredagowane przez Ackermana:

</doc>
<doc id="1541844" url="https://pl.wikipedia.org/wiki?curid=1541844" title="Forrest Ackerman">
Forrest Ackerman



</doc>
<doc id="1541847" url="https://pl.wikipedia.org/wiki?curid=1541847" title="Jezioro Recze">
Jezioro Recze

3 jeziora w Polsce:

</doc>
<doc id="1541850" url="https://pl.wikipedia.org/wiki?curid=1541850" title="Jezioro Pierwsze">
Jezioro Pierwsze



</doc>
<doc id="1541851" url="https://pl.wikipedia.org/wiki?curid=1541851" title="Państwo Lichtenberg">
Państwo Lichtenberg

Państwo Lichtenberg (niem. "Herrschaft Lichtenberg") – władztwo terytorialne w Świętym Cesarstwie Rzymskim utworzone w 1489 roku na mocy przywileju cesarza Fryderyka III. Stolicą włości był Lichtenberg.
Historia.
W latach 1427-1618 dominium Lichtenberg było we władaniu baronów von Waldenfels. W 1618 roku zakupił je Janusz Radziwiłł, który pozostając na emigracji w Niemczech chciał w ten sposób stać się członkiem życia politycznego w Rzeszy. Po śmierci księcia w 1620 roku majątek Lichtenberg znalazł się w rękach Elżbiety Zofii Hohenzollern 
W 1628 roku księżna przed ponownym zamążpójściem sprzedała posiadłość swojemu bratu Chrystianowi Hohenzollernowi. W wyniku tej transakcji Lichtenberg stracił swoją odrębność polityczną, stając się częścią margrabstwa Bayreuth.

</doc>
<doc id="1541852" url="https://pl.wikipedia.org/wiki?curid=1541852" title="Humberto de Alencar Castelo Branco">
Humberto de Alencar Castelo Branco

Humberto de Alencar Castelo Branco (ur. 20 września 1897 w Fortalezie, zm. 18 lipca 1967 tamże) – brazylijski marszałek i polityk, prezydent Brazylii sprawujący dyktatorskie rządy w latach 1964–1967.
Zarys biografii.
W 1918 wstąpił do armii. W czasie II wojny światowej służył w brazylijskim korpusie ekspedycyjnym w Europie w randze pułkownika.
Mianowany szefem sztabu generalnego przez prezydenta João Goularta w 1963 został jednym z przywódców puczu, który odsunął go od władzy w 1964. Wybrany prezydentem przez Kongres objął urząd 15 kwietnia tego roku i sprawował władzę do 15 marca 1967. Castelo Branco był tym samym drugim i ostatnim marszałkiem w historii, który doszedł do władzy w Brazylii w wyniku zamachu stanu (pierwszym był założyciel republiki Deodoro da Fonseca). Podczas rządów Castelo Branco ubezwłasnowolniono zdominowany przez lewicę Kongres (choć go formalnie utrzymano) oraz zlikwidowano wszystkie istniejące partię i w ich miejsce powołano dwie: kontrolowaną przez wojsko ARENĘ oraz Brazylijski Ruch Demokratyczny, skupiający legalną opozycję, pozbawioną wpływów i spełniającą rolę listka figowego reżimu.
Choć system rządów wojskowych miał być przejściowy szybko zmienił się w dyktaturę stosującą metody zbliżone do totalitaryzmu. Prezydentura Castelo Branco to także okres wewnętrznych represji, silnego uzależnienia polityczno-gospodarczego Brazylii od Stanów Zjednoczonych i wywodzących się stamtąd korporacji, co stanowiło odwrót od polityki samodzielności prowadzonej przez Juscelino Kubitschka, Jânio Quadrosa i Goularta. Z drugiej strony jego rząd zwiększył stopień interwencji państwa w gospodarkę. Represje rządu doprowadziły do wybuchu walk partyzanckich - w 1967 roku w regionie Goiás rozpoczęła się regularna rebelia zorganizowana przez maoistowską KPB. Trwała ona do 1972 roku. W większych miastach z kolei działalność rozpoczęły miejskie guerille w tym m.in. Armia Wyzwolenia Narodowego.
Następcą Castelo Branco został jego osobisty kandydat, minister wojny, marszałek Artur da Costa e Silva. Niedługo po opuszczeniu pałacu prezydenckiego Castelo Branco zginął w wypadku lotniczym nieopodal Fortalezy.

</doc>
<doc id="1541854" url="https://pl.wikipedia.org/wiki?curid=1541854" title="Język guugu yimithirr">
Język guugu yimithirr

Język guugu yimithirr – język australijski, język ojczysty ludu Guugu Yimithirr z północnego Queensland. Obecnie większość jego użytkowników żyje w misji w Hopevale.
Etymologia nazwy.
Słowo "guugu" oznacza „mowa, język”. "Yimithirr" (albo "yumuthirr") oznacza „posiadanie yimi”, a samo "yimi" to słowo oznaczające „to”, a więc "yimithirr" oznacza „posiadanie tego”. Używanie słowa "yi(mi)" w znaczeniu „to" wyróżniało lud Guugu Yimithirr na tle ludów australijskich. Element "guugu" i zwyczaj nazewniczy oparty na pewnym słowie wyróżniającym można znaleźć w wielu innych językach.
Nazwa ta występuje w wielu innych wariantach zapisu, m.in.: gogo-yimidjir, gugu-yimidhirr, gugu yimithirr, guugu yimidhirr, guguyimidjir (używana w publikacjach Ethnologue), gugu yimijir, kukuyimidir, koko imudji, koko yimidir, kuku jimidir, kuku yimithirr i kuku yimidhirr.
Lokalizacja.
Pierwotne terytorium funkcjonowania języka guugu yimithirr było ograniczone: na północy przy ujściu rzeki Jeannie – językiem guugu nyiguudji, na południu przy rzece Annan – językiem guugu yalandji, na zachodzie językiem guugu warra (dosłownie „zła mowa”) lub językiem lama-lama. Współczesne miasto Cooktown znajduje się w obrębie tego terytorium.
Dialekty.
Guugu yimithirr pierwotnie składał się z kilku dialektów, ale nawet nazwy większości z nich nie są już obecnie znane. Obecnie wyróżnia się dwa główne dialekty: dialekt przybrzeżny nazywany "dhalundirr" ("z morzem") i dialekt śródlądowy nazywany "waguurrga" ("z zewnątrz"). Misja używa dialektu przybrzeżnego do tłumaczenia hymnów i opowieści biblijnych, więc część jego słów obecnie ma religijne znaczenia, których odpowiedników brakuje w dialekcie śródlądowym.
Historia.
W 1770 r. guugu yimithirr stał się pierwszym językiem Aborygenów, który został zapisany, kiedy porucznik (później kapitan) James Cook i jego załoga zanotowali słowa, podczas gdy ich statek Endeavour był reperowany po znalezieniu się na mieliźnie Wielkiej Rafy Koralowej. Joseph Banks opisuje ten język jako „zupełnie inny od języka Wyspiarzy, brzmi bardziej z angielska z jego lekką surowością, której nie można nazwać ochrypłością”.
Zapisano następujące słowa:
Fonetyka i fonologia.
Samogłoski.
Krótkie może być rozumiane jako niepełne [], a nieakcentowane może być zredukowane do [].
Spółgłoski.
Spółgłoski zwarte są najczęściej bezdźwięczne i nieprzydechowe początkowo i po krótkich samogłoskach, a dźwięczne po spółgłoskach i długich samogłoskach.
Spółgłoski z retrofleksją [] mogą nie być pojedynczymi fonemami, ale skupiskiem . Jednakże jest co najmniej jedno słowo, które dla starszych użytkowników, ma wyraźną początkowo-słowną retrofleksję: „biec”, które jest [] lub [].
Spółgłoska jest normalnie spółgłoską uderzeniową [], ale może być drżącą w stanowczej mowie.
Fonotaktyka.
Wszystkie słowa, z wyjątkiem paru wtrąceń, zaczynają się od spółgłoski. Spółgłoska może być zwarta, nosowa lub półotwarta (to jest nie pojawiają się na początku).
Słowa mogą kończyć się i samogłoską, i spółgłoską. Dozwolone spółgłoski kończące słowo to . 
W obrębie słów mogą występować każde spółgłoski, tak samo jak gromada do trzech spółgłosek, które nie mogą być początkowymi lub końcowymi.
Gramatyka.
Podobnie jak wiele innych języków australijskich, guugu yimithirr ma biernikową morfologię zaimków, natomiast inne rzeczowniki mają ergatywną morfologię. To znaczy, że słowo nieprzechodnie ma taką samą formę podmiotu jak słowo przechodnie, jeśli podmiot jest zaimkiem, ale takiej samej formy jak dopełnienie słowa przechodniego.
Bez względu na to rzeczowniki lub zaimki są używane, najczęstszy szyk zdania to podmiot dopełnienie orzeczenie (SOV).

</doc>
<doc id="1541855" url="https://pl.wikipedia.org/wiki?curid=1541855" title="Fernando Collor de Mello">
Fernando Collor de Mello

Fernando Alfonso Collor de Mello (ur. 12 sierpnia 1949 w Rio de Janeiro) – brazylijski polityk i prezydent kraju w latach 1990-1992.
Życiorys.
Urodził się w politycznie znaczącej rodzinie. Jego ojciec, Arnon de Mello, był gubernatorem oraz senatorem ze stanu Alagoas. W 1976 Fernando został prezesem klubu piłkarskiego Centro Sportivo Alagoano. Następnie, wykorzystując zdobyty rozgłos, zajął się działalnością polityczną.
W 1979 został wybrany burmistrzem stolicy Alagoas Maceió z ramienia ARENY, partii rządzącej junty wojskowej. W 1982 został deputowanym z ramienia Partii Socjaldemokratycznej, a w 1986 – gubernatorem Alagoas (wtedy był już członkiem Brazylijskiego Ruchu Demokratycznego).
Jako gubernator małego stanu zyskał ogólnokrajowy rozgłos walką ze zbyt wysokimi pensjami dla urzędników, co pomogło mu w późniejszej walce o prezydenturę.
W wyborach 1989 Collor, nazywany przedtem „człowiekiem znikąd” pokonał w drugiej turze późniejszego prezydenta Luiza Inácio Lulę da Silvę (w kampanii powiedział o Luli, że „rewolucjonista nie może być prezydentem”. Collor, związany wówczas z Narodową Partią Rekonstrukcji, był pierwszym prezydentem wybranym w wyborach powszechnych od 1960.
Po objęciu urzędu rząd Collora zmagał się z hiperinflacją, którą udało mu się wprawdzie zredukować, ale wielu uważało, iż koszty tego były dla ludzi zbyt wielkie (i że spowodowało to duże problemy w przyszłości). Szczególne kontrowersje wywołało zamrożenie pieniędzy z wielu kont prywatnych. Za prezydentury Collora nastąpił też koniec moratorium na spłatę zagranicznych długów i początek renegocjacji, prywatyzacja wielu państwowych przedsiębiorstw oraz udział Brazylii w stworzeniu wspólnego rynku w Ameryce Południowej.
Ogólnie polityka gospodarcza Collora uchodziła za neoliberalną.
Po niespełna półtora roku prezydentury został oskarżony przez swego brata Pedra o korupcję. Spowodowało to masowe demonstracje przeciwko prezydentowi oraz wszczęcie przez Kongres procedury usunięcia z urzędu. Aby uniknąć wyroku skazującego, ustąpił z urzędu 29 grudnia 1992 (wiceprezydent Itamar Franco pełnił jego obowiązki od 2 października, aby następnie formalnie przejąć urząd). Collor nigdy nie przyznał się do winy i w 1994 Sąd Najwyższy z przyczyn technicznych formalnie oczyścił go z zarzutów na gruncie braku wystarczających dowodów, co nie równało się przywróceniu praw politycznych, zawieszonych na osiem lat.
W 2000 próbował kandydować na burmistrza São Paulo, został skreślony z listy kandydatów, albowiem okres zawieszenia praw jeszcze nie upłynął.
Po wygaśnięciu zakazu kandydował ponownie na gubernatora rodzinnego stanu w 2002 (tym razem z ramienia Brazylijskiej Partii Odnowy Pracy), ale przegrał z ubiegającym się o drugą kadencję Ronaldo Lessą. Była to jego pierwsza porażka wyborcza.
Jednakże w 2006 udało mu się zdobyć mandat senatora federalnego (pokonując Lessę). Obecnie jest członkiem Brazylijskiej Partii Pracy.

</doc>
<doc id="1541857" url="https://pl.wikipedia.org/wiki?curid=1541857" title="Parafia św. Mikołaja w Białymstoku">
Parafia św. Mikołaja w Białymstoku

 Parafia katedralna św. Mikołaja – parafia prawosławna w Białymstoku, w dekanacie Białystok należącym do diecezji białostocko-gdańskiej.
Na terenie parafii funkcjonują 3 cerkwie i 1 kaplica:
Historia.
Początki dzisiejszej parafii św. Mikołaja sięgają XVIII wieku. W 1727 w centrum Białegostoku, na wschód od dzisiejszego soboru katedralnego, wzniesiono drewnianą 3-kopułową cerkiew pod wezwaniem św. Mikołaja, podlegającą parafii św. Eliasza w Dojlidach. W 1830 erygowano samodzielną parafię, której pierwszą siedzibą była cerkiew św. Aleksandra Newskiego, urządzona w tym samym roku w kaplicy Pałacu Branickich.
Po rezygnacji z przekształcenia pałacu w carską rezydencję, podjęto decyzję o budowie wolno stojącej, murowanej cerkwi pod wezwaniem patrona parafii – św. Mikołaja. Cerkiew św. Aleksandra Newskiego miała pełnić odtąd tylko funkcję wewnętrznej świątyni pałacu (w którym urządzono "Instytut Dobrze Urodzonych Panien"). XVIII-wieczną drewnianą cerkiew św. Mikołaja rozebrano ze względu na jej szczupłość i zły stan techniczny. Nową świątynię parafialną wzniesiono w latach 1843–1846. 
Decyzją Jego Ekscelencji, Arcybiskupa Białostockiego i Gdańskiego Sawy, w 1983 wyłączono z parafii św. Mikołaja nowe parafie: Świętego Ducha na Antoniuku, Wszystkich Świętych na Wygodzie a później Hagia Sophia na Jaroszówce, Zmartwychwstania Pańskiego na Słonecznym Stoku oraz św. Jerzego na Nowym Mieście.
Doniosłym wydarzeniem dla parafii była wizyta w 1987 Jego Świątobliwości Patriarchy Ekumenicznego Konstantynopola Dimitriosa I oraz w 1991 Papieża Jana Pawła II. W 1988 w soborze św. Mikołaja odbyły się główne uroczystości liturgiczne związane z obchodami w Polsce Tysiąclecia Chrztu Rusi.
W latach 1990–1993 na nowym cmentarzu parafialnym w dzielnicy Leśna Dolina, przy ulicy św. Andrzeja Boboli 67 zbudowano cerkiew św. Eufrozyny Połockiej, konsekrowaną 1 listopada 1993.
W 1998 sobór św. Mikołaja po raz drugi w swej historii gościł Patriarchę Ekumenicznego (Konstantynopolitańskiego). W dniu 14 października 1998 do Białegostoku przybył Jego Świątobliwość Patriarcha Bartolomeusz I, który wraz z Jego Eminencją Metropolitą Sawą i innymi hierarchami przewodniczył uroczystemu nabożeństwu w katedrze św. Mikołaja.
Świątynia parafialna.
Obecna katedra diecezji białostocko-gdańskiej powstała w bezpośrednim sąsiedztwie XVIII-wiecznej, drewnianej cerkwi filialnej parafii św. Eliasza w Dojlidach; cerkiew tę rozebrano po 1840. Nową świątynię wzniesiono w latach 1843–1846 w stylu klasycyzmu rosyjskiego (połączenie klasycyzmu i bizantynizmu, pod wpływem prądów budownictwa cerkiewnego, płynących z Petersburga), na planie krzyża greckiego. Projektant cerkwi to najprawdopodobniej Konstantyn Thon. W południowym skrzydle cerkwi znajdują się obecnie (od 22 września 1992) relikwie św. Gabriela Zabłudowskiego.

</doc>
<doc id="1541860" url="https://pl.wikipedia.org/wiki?curid=1541860" title="Jezioro Domysłowskie">
Jezioro Domysłowskie

Jezioro Domysłowskie – jezioro na wyspie Wolin, położone w gminie Wolin, w powiecie kamieńskim, w woj. zachodniopomorskim. Jezioro znajduje się w obrębie Wolińskiego Parku Narodowego, w Obwodzie Ochrony Warnowo położonym w jego północno-wschodniej części.
Powierzchnia jeziora wynosi 47,28 ha (inne źródła 52 ha), średnia głębokość 1,9 m, a maksymalna głębokość 3,1 m (inne źródła podają 7 metrów). Charakterystyczną cechą tego akwenu jest kryptodepresja, w której dno jeziora znajduje się na poziomie 1,8 m p.p.m. Według typologii rybackiej jest to jezioro linowo-szczupakowe.
Na północny wschód od Jeziora Domysłowskiego leży Jezioro Czajcze, oddzielone poprzez wał ziemny i las. Jeziora są połączone poprzez Lewińską Strugę. Na wschód od jeziora leży wieś Domysłów.
Duże powierzchnie roślinności łąkowej znajdują się na południowym obrzeżu jeziora. Na południowo-zachodnim krańcu jeziora jest rzadkie stanowisko zarośli łozowowych. Pomiędzy jeziorami: Czajczym a Domysłowskim występuje szuwar turzycy błotnej.

</doc>
<doc id="1541861" url="https://pl.wikipedia.org/wiki?curid=1541861" title="Rasa panów">
Rasa panów

Rasa panów (, ) – ideologia stosowana przez nazistowskie Niemcy jako utwierdzenie, że Niemcy to jedyny naród będący przedstawicielem idealnej i czystej białej rasy. Termin „rasa panów” po raz pierwszy został użyty pod koniec XIX wieku w teorii rasowej, która ustalała hierarchię rasową, w której Żydzi znajdowali się na jej dnie, podczas gdy rasa nordycka znajdowała się na jej szczycie.
Rasa nordycka.
Podwaliny niemieckiej teorii wyższości tkwią w pracach francuskiego pisarza Arthura de Gobineau, który twierdził, że mieszanie się ras doprowadzi do upadku cywilizacji. W rasistowskiej ideologii nazistów istniała wiara w to, że ludy Europy Południowo-Wschodniej nie są Europejczykami, a ludami wymieszanymi z muzułmańskimi Maurami. Według tej samej ideologii ludy z krajów Europy Północnej miały zachować rasową „czystość”. Dzięki swojej „czystości” ludy północne miały wytworzyć predyspozycje siłowe, aby móc przetrwać trudny, chłodny klimat Europy Północnej. Idealnym przykładem rasistowskiej ideologii typu nordyckiego miał być człowiek wysoki o jasnych oczach oraz włosach od blondu do brązu (odcienie A-X).
Niemiecki filozof Arthur Schopenhauer był jednym z pierwszych zwolenników hierarchii rasowej. Według jego poglądów rasowo dominuje rasa biała, a w szczególności typ nordycki. Jako dowód potwierdzający jego pogląd był fakt, że wszystkie starożytne cywilizacje, oprócz tych stworzonych przez Japończyków, Hindusów oraz Egipcjan, były cywilizacjami stworzonymi przez „białą rasę”. Schopenhauer dodawał, że biała rasa osiągnęła również znaczący postęp w kulturze, m.in. w muzyce i sztuce, czym przewyższała inne, nie-białe cywilizacje.
Ze względu na fakt, że Niemcy jako naród ma wiele cech charakterystycznych dla typu nordyckiego, jak i kilka nie odpowiadających mu (smuklejsze ciało, słabiej rozwinięte mięśnie rąk), przedstawiciele nazistowskiego aparatu propagandy z Adolfem Hitlerem zaczęli określać rasę niemiecką jako czystą rasę „aryjską”.
W ostatecznym kształcie tworzenia się nazistowskiej ideologii, liderzy nazistowscy zaczęli używać sformułowania „rasa panów”.
Aryjczycy.
Określenie Aryjczycy jest określeniem ludności zamieszkującej tereny obecnego Iranu. Kontynuując prace nad budową swojej ideologii w oparciu o prace Gobineau oraz innych pisarzy, naziści określili ludy północne jako wojowników, którzy w późniejszych latach osiedlali się na terenach południowych docierając do Indii. Liderzy nazistowscy określali Niemców jako plemię wojowników spokrewnionych z wojownikami z północy. Niemieccy autorzy tacy jak Alfred Rosenberg twierdzili, że chrześcijaństwo jest wrogiem syjonizmu i innych podległych religii. Nazistowscy przywódcy byli zwolennikami takich wierzeń jak hinduistyczny wedyzm czy aryjski zaratusztrianizm. Obie religie zostały założone w czasie, kiedy w Europie dominowało pogaństwo, a aryjskie religie były uważane za spełniające ideologiczne kryteria, których naziści oczekiwali od statusu religii.
W nazistowskich Niemczech istniały pojęcia „Aryjczyk” oraz „Untermensch” (podczłowiek). Był to skrajny przejaw rasistowskiej polityki, w której Niemcy (określani jako Aryjczycy) uważali się za nadludzi (rasę panów). Celem nazistów była eliminacja Untermensch (głównie Żydów, Słowian oraz Romów), a także własnych obywateli niewchodzących w ramy aryjskie (Akcja T4 i inne). Działania nazistów podczas wojny doprowadziły do Holocaustu oraz Porajmosu, a w konsekwencji śmierci milionów ludzi. Do tego dochodzą eksperymenty medyczne oraz przymusowa kastracja „niearyjskich” mieszkańców III Rzeszy.

</doc>
<doc id="1541864" url="https://pl.wikipedia.org/wiki?curid=1541864" title="Łuniewo">
Łuniewo

Łuniewo – jezioro na wyspie Wolin, położone w gminie Wolin, w powiecie kamieńskim, w woj. zachodniopomorskim, w rezerwacie przyrody Łuniewo, w sąsiedztwie Wolińskiego Parku Narodowego.
Powierzchnia jeziora wynosi 1,91 ha. Według typologii rybackiej jest to jezioro linowo-szczupakowe.
Na północny wschód od jeziora (ok. 300 m) leży wieś Warnowo.

</doc>
<doc id="1541870" url="https://pl.wikipedia.org/wiki?curid=1541870" title="Simon Trpczewski">
Simon Trpczewski



</doc>
<doc id="1541871" url="https://pl.wikipedia.org/wiki?curid=1541871" title="Simon Trpczeski">
Simon Trpczeski

Simon Trpczewski (mac. Симон Трпчески ur. 18 września 1979 w Skopju) – macedoński klasyczny pianista.
W 2002 ukończył studia muzyczne na Uniwersytecie Cyryla i Metodego w Skopju (klasa prof. Borisa Romanowa).
W 2000 zdobył drugą nagrodę na konkursie pianistycznym Millennium World Piano Competition w Londynie.

</doc>
<doc id="1541873" url="https://pl.wikipedia.org/wiki?curid=1541873" title="Toshiyuki Kobayashi">
Toshiyuki Kobayashi

 – japoński matematyk zajmujący się teorią Sophusa Lie'go. Pracuje na Uniwersytecie Tokijskim. 
W 2002 roku wygłosił wykład sekcyjny na Międzynarodowym Kongresie Matematyków w Pekinie. 

</doc>
<doc id="1541874" url="https://pl.wikipedia.org/wiki?curid=1541874" title="Kenjirō Shōda">
Kenjirō Shōda

 – japoński matematyk.
Życiorys.
Absolwent Tokijskiego Uniwersytetu Cesarskiego (1925). Prowadził działalność naukową, kształcąc się pod kierunkiem matematyka Teiji Takagiego. Uzyskał stypendium naukowe, które umożliwiło mu wyjazd najpierw do Berlina, a następnie do Getyngi. Jego nauczycielami na europejskich uczelniach byli Issai Schur i Emmy Noether.
W 1929 powrócił do Japonii, wydał wielokrotnie później wznawianą swoją pracę poświęconą algebrze abstrakcyjnej. W 1933 objął stanowisko wykładowcy na Uniwersytecie Cesarskim w Osace. Pozostał zawodowo związany z tą uczelnią, przemianowaną następnie na Uniwersytet Osakijski (ang. Osaka University). W 1955 objął funkcję prezydenta tej uczelni (rektora), pełniąc ją przez sześć lat. W trakcie kadencji przyczynił się do utworzenia wydziału nauk inżynieryjnych, na którym w 1961 został dziekanem. Był też prezesem Japońskiego Towarzystwa Matematycznego.

</doc>
<doc id="1541876" url="https://pl.wikipedia.org/wiki?curid=1541876" title="Św. Bonifacy">
Św. Bonifacy



</doc>
<doc id="1541878" url="https://pl.wikipedia.org/wiki?curid=1541878" title="21. ceremonia wręczenia Europejskich Nagród Filmowych">
21. ceremonia wręczenia Europejskich Nagród Filmowych

21. ceremonia wręczenia Europejskich Nagród Filmowych miała miejsce w Kopenhadze 6 grudnia 2008 roku. 8 listopada zostały ogłoszone nominacje do nagród.

</doc>
<doc id="1541884" url="https://pl.wikipedia.org/wiki?curid=1541884" title="OGLE2-TR-L9 b">
OGLE2-TR-L9 b

OGLE2-TR-L9 b – planeta pozasłoneczna położona w gwiazdozbiorze Kila odkryta w 2008 przez trzech studentów Universiteit Leiden w Holandii na podstawie wcześniej opublikowanych danych obserwacyjnych programu OGLE.
W latach 1997-2000 w ramach programu OGLE dokonano obserwacji ponad 15 700 różnych gwiazd, dane te zostały opublikowane i są dostępne dla wszystkich naukowców. W 2008 trzech studentów używało stworzonego przez nich samych programu komputerowego do analizy zmian jasności obserwowanych gwiazd, co pozwoliło odkryć nową planetę pozasłoneczną. Odkrycie zostało potwierdzone dodatkowymi obserwacjami z obserwatorium Very Large Telescope.
Masa planety to ok. 4 , orbituje ona wokół gwiazdy OGLE2-TR-L9 w odległości 0,03% odległości Ziemi od Słońca, jej okres orbitalny wynosi zaledwie 2,5 dnia. Temperatura gwiazdy, wokół której krąży ta planeta to prawie 7000 K – około 1200 K więcej niż temperatura fotosfery Słońca.

</doc>
<doc id="1541886" url="https://pl.wikipedia.org/wiki?curid=1541886" title="OGLE2-TR-L9">
OGLE2-TR-L9

OGLE2-TR-L9 – gorąca gwiazda typu widmowego F położona w gwiazdozbiorze Kila.
W 2008 odkryto krążącą wokół niej planetę OGLE2-TR-L9 b.

</doc>
<doc id="1541891" url="https://pl.wikipedia.org/wiki?curid=1541891" title="Siarhiej Alejnik">
Siarhiej Alejnik

Siarhiej Alejnik, (ur. 28 stycznia 1965 w Mińsku) – białoruski dyplomata, minister spraw zagranicznych Białorusi (od 2022).
W 1986 ukończył studia na Wydziale Języków Obcych w Państwowym Instytucie Pedagogicznym w Mińsku. Siedem lat później obronił doktorat w Akademii Dyplomatycznej MSZ Austrii. Po odzyskaniu przez Białoruś niepodległości w 1991 był m.in. szefem protokołu dyplomatycznego w MSZ. Od 2002 pełnił funkcję stałego przedstawiciela Białorusi przy Biurze ONZ, a w maju 2008 złożył listy uwierzytelniające Benedyktowi XVI rozpoczynając misję ambasadora swego kraju przy Stolicy Apostolskiej. Od tego czasu pozostawał również ambasadorem Republiki przy Zakonie Maltańskim. Od stycznia 2009 roku pełni funkcję wiceministra spraw zagranicznych; zachował jednak obie funkcje ambasadorskie.
W 2013 został mianowany ambasadorem Białorusi w Londynie. Jednocześnie zachował urzędy ambasadora przy Stolicy Apostolskiej i Zakonie Maltańskim. Odwołany z tych stanowisk został 20 lipca 2020. 24 sierpnia 2020 mianowany wiceministrem spraw zagranicznych Białorusi. Funkcję sprawował do 13 grudnia 2022, kiedy to objął tekę ministra spraw zagranicznych Białorusi.

</doc>
<doc id="1541892" url="https://pl.wikipedia.org/wiki?curid=1541892" title="Fifth (album)">
Fifth (album)

Fifth – piąty studyjny album grupy Soft Machine nagrany w listopadzie i grudniu 1971 oraz w lutym 1972 r. i wydany w czerwcu tego samego roku.
Historia i charakter albumu.
Po odejściu Roberta Wyatta zespół potrzebował nowego perkusisty. Pierwszym wyborem był John Marshall. Jednak grał on wówczas w grupie Jacka Bruce'a i nie myślał tego zmieniać. Elton Dean zasugerował perkusistę Phila Howarda, który grał na perkusji w jego grupie Just Us. Reszta muzyków Soft Machine znała go marcowej sesji "In Concert" dla BBC. Hopper z kolei zasugerował amerykańskiego perkusistę Joego Gallivana, który grał z Dizzym Gillespiem i Herbiem Hancockiem. Jednak grupa potrzebowała perkusisty natychmiast na europejskie tournée, które rozpoczynało się 10 września i kończyło 29 października. Wybrano więc Howarda.
W listopadzie 1971 r. zespół dał dziesięć koncertów, z tego dziewięć w Wielkiej Brytanii i jeden w gmachu Filharmonii Berlińskiej podczas "Berlińskich Dni Jazzowych" w koncercie "New Violin Summit". Grupa towarzyszyła skrzypkowi Donowi Sugarcane'owi Harrisowi.
Pierwsza sesja nagraniowa do nowego albumu została wciśnięta pomiędzy koncert na Uniwersytecie Edynburskim (20.11) i koncert w "City Hall" w Newcastle (25.11). W czasie tych sesji nagrano trzy utwory: dwie kompozycje Mike'a Ratledge'a "All White", "Drop" i jedną kompozycję Hugh Hoppera "M.C.".
Po obu turach koncertowych i pierwszej sesji nagraniowej okazało się, że Howard nie pasował do stylu gry Ratledge'a i Hoppera, chociaż bardzo odpowiadał Deanowi. W zespole istniały więc jakby dwa duety. Ponownie zwrócono się do Marshalla, który po nagraniu z Bruce'em albumu "Harmony Row" i rozwiązaniu przez niego zespołu, nie miał już żadnych zobowiązań.
W lutym odbyły się ostatnie sesje do albumu.
Strona pierwsza gotowego albumu składała się z trzech nagrań dokonanych z Philem Howardem. Strona druga – zawierała cztery kompozycje nagrane z Johnem Marshallem. W efekcie płyta nie była zbyt spójna i miała nieco "schizofreniczny charakter". Innym charakterystycznym elementem albumu jest brak towarzyszącej Eltonowi Deanowi sekcji instrumentów dętych.
Był to już właściwie całkowicie jazzowy album Soft Machine. Po jego wydaniu porzuciła ich większa część fanów. Grupa zmieniła całkowicie styl jak i brzmienie. Nie było już w jej muzyce nic z rocka, nic z rocka psychodelicznego, nic z rocka progresywnego, nic z dawnych szalonych nieraz pomysłów, nic z rytmów typu 11/8 i nic poczucia humoru (Wyatt).
Przez styczeń, luty i marzec 1972 zespół wypoczywał. 15 kwietnia koncertem w "Palaghiaccio" w Bolzano we Włoszech grupa rozpoczęła tournée po Włoszech (kwiecień) i Francji (maj).

</doc>
<doc id="1541893" url="https://pl.wikipedia.org/wiki?curid=1541893" title="John Stanley Marshall">
John Stanley Marshall



</doc>
<doc id="1541894" url="https://pl.wikipedia.org/wiki?curid=1541894" title="Uładzimir Skwarcou">
Uładzimir Skwarcou

Uładzimir Skwarcou (biał. Уладзімір Скварцоў; ur. 21 grudnia 1954) – białoruski działacz państwowy i dyplomata, w latach 1999–2009 ambasador nadzwyczajny i pełnomocny w Niemczech. 
Życiorys.
Od 1972 do 1977 studiował na Wydziale Tłumaczeń Wyższej Szkoły Języków Obcych w Mińsku ze specjalnością filologia angielska i niemiecka. Po odbyciu służby wojskowej w Armii Radzieckiej (1977–1979) pracował jako prezenter w telewizji. W 1981 rozpoczął karierę w dyplomacji jako pracownik ambasady ZSRR w Berlinie. Po powrocie do kraju w 1987 został redaktorem sekcji niemieckojęzycznej Radia Mińsk. 
Od 1989 do 1992 studiował nauki polityczne na Białoruskim Uniwersytecie Państwowym. W 1992 odbył kurs w Akademii Dyplomatycznej w Wiedniu, później kształcił się m.in. w Ministerstwie Spraw Zagranicznych Niemczech (1994). 
Po uzyskaniu przez Białoruś niepodległości w 1991 kontynuował pracę w Ministerstwie Spraw Zagranicznych, m.in. jako dyrektor Referatu Prasowo-Informacyjnego oraz Wydziału Praw Człowieka. 
W 1995 objął funkcję radcy w ambasadzie w Niemczech. W 1998 przez krótki czas sprawował urząd Chargé d’affaires ad interim. W latach 1998–1999 pełnił obowiązki dyrektora Służby Prasowej Republiki Białorusi. We wrześniu 1999 złożył na ręce Johannesa Raua listy uwierzytelniające jako ambasador w Republice Federalnej Niemiec. Urząd pełnił do 2009.

</doc>
<doc id="1541896" url="https://pl.wikipedia.org/wiki?curid=1541896" title="Alaksandr Syczou">
Alaksandr Syczou

Alaksandr Syczou (biał. Аляксандар Сычоў; ur. 1951 w Homlu) - białoruski działacz państwowy i dyplomata, w 2005-2011 ambasador w Austrii.
W 1978 ukończył studia na MGIMO, po czym krótko pracował jako nadinżynier w Akademii Nauk Białoruskiej SRR. W 1979 rozpoczął karierę dyplomata, zostając m.in. III i II sekretarzem w Wydziale Międzynarodowych Organizacji Gospodarczych Ministerstwa Spraw Zagranicznych Białoruskiej SRR. Od 1984 do 1990 pełnił funkcję II sekretarza Stałego Przedstawicielstwa Białorusi przy ONZ w Genewie.
Po odzyskaniu przez Białoruś niepodległości w 1991 roku piastował stanowisko II i I sekretarza oraz dyrektora Wydziału Międzynarodowych Organizacji Gospodarczych w MSZ. W latach 1992–1994 pełnił funkcję wiceministra spraw zagranicznych Republiki.
W 1994 rozpoczął misję jako stały przedstawiciel przy ONZ w Nowym Jorku. Po powrocie do kraju w 2000 ponownie objął funkcję zastępcy ministra spraw zagranicznych.
W marcu 2005 złożył listy uwierzytelniające na ręce Franza Fischera obejmując urząd ambasadora nadzwyczajnego i pełnomocnego w Austrii oraz stałego przedstawiciela przy organizacjach międzynarodowych w Wiedniu i przewodniczącego białoruskiej delegacji przy OBWE. Z obu funkcji został odwołany w dniu 26 sierpnia 2011 roku.

</doc>
<doc id="1541897" url="https://pl.wikipedia.org/wiki?curid=1541897" title="Główne Biuro do spraw Rosyjskich Emigrantów w Mandżurii">
Główne Biuro do spraw Rosyjskich Emigrantów w Mandżurii

Główne Biuro do spraw Rosyjskich Emigrantów w Mandżurii (ros. Главное бюро по делам российских эмигрантов в Маньчжурской империи, BREM) – organizacja białej emigracji rosyjskiej w Mandżukuo.
Po utworzeniu marionetkowego państwa Mandżukuo w 1932 r., Japończycy, sprawujący rzeczywistą w nim władzę, postanowili objąć pełną kontrolą środowiska rosyjskich emigrantów, zamieszkujących w Mandżurii. W tym celu ministerstwo spraw wewnętrznych Mandżukuo 29 grudnia 1934 r. wydało decyzję o utworzeniu Biura do spraw Rosyjskich Emigrantów w Mandżurii (od 1940 r. Głównego Biura do spraw Rosyjskich Emigrantów w Mandżurii) z siedzibą w Harbinie i oddziałami w różnych miastach Mandżukuo. Na jego czele stanął gen. W.W. Ryczkow. W rzeczywistości wszyscy kolejni szefowie Biura pochodzili z najbliższego kręgu atamana gen. Grigorija M. Siemionowa, kierującego Związkiem Kozaków na Dalekim Wschodzie. Biuro dzieliło się na 7 oddziałów: ogólny, kulturalno-oświatowy, administracyjny (z pododdziałem linii kolejowych), gospodarczy, społeczny i prawny. Rolę siódmego oddziału pełnił utworzony w sierpniu 1935 r. Dalekowschodni Związek Wojskowych jako organizacja wojskowa. Na jego czele stał każdorazowo szef Biura. Biuro sprawowało nadzór i koordynowało działalność 142 politycznych, społecznych, kulturalnych, religijnych i innych organizacji białej emigracji rosyjskiej. Pracowali w nim jedynie biali Rosjanie. Do jego zadań należało prowadzenie spisów wszystkich byłych obywateli rosyjskich i uchodźców z ZSRR (zarejestrowano ponad 44 tys. osób), przebywających w Mandżukuo, pomoc dla uchodźców z ZSRR, ochrona i rozwój rosyjskiej kultury oraz wspieranie cerkwi prawosławnej. Obok tych funkcji administracyjno-organizacyjnych i społeczno-ideologicznych, Biuro sprawowało ważną rolę centrum antykomunistycznej i antysowieckiej walki (wydawano pisma „Луч Азии” i „Голос эмигрантов”). Jego kierownictwo prowadziło bardzo bliską współpracę zarówno z władzami Mandżukuo, jak też japońskimi służbami wywiadowczymi. Japończycy przygotowywali atak na sowiecki Daleki Wschód, gdzie zamierzali utworzyć marionetkowe państewko rosyjskie. W tym celu na terytorium Mandżukuo, z pomocą Głównego Biura do spraw Rosyjskich Emigrantów, prowadzili szkolenie wojskowe emigrantów oraz tworzyli z nich oddziały wojskowe. Od 1938 r. BREM prowadziło współpracę z Rosyjską Partią Faszystowską Konstantina W. Rodzajewskiego, który stanął na czele jednego z oddziałów terenowych, podobnie jak jego zastępca. Biuro współuczestniczyło w sformowaniu tzw. Oddziału „Asano”. Działalność Biura zakończyła się w sierpniu 1945 r., kiedy Armia Czerwona zajęła terytorium Mandżukuo. 13 sierpnia działacze BREM wyjechali pociągiem z Harbinu w kierunku Korei, ale następnego zawrócono do Mukdenu. Sowietom udało się przechwycić całe archiwum BREM, co bardzo ułatwiło wyszukiwanie i aresztowanie członków jego władz i innych emigrantów. W latach 1946-1947 zostali oni wymordowani.

</doc>
<doc id="1541898" url="https://pl.wikipedia.org/wiki?curid=1541898" title="Uładzimir Hierasimowicz">
Uładzimir Hierasimowicz

Uładzimir Herasimowicz biał. Уладзімір Герасімовіч (ur. 1 grudnia 1954 w obwodzie mińskim) – białoruski działacz państwowy i dyplomata, w latach 2001–2008 ambasador nadzwyczajny i pełnomocny w Królestwie Niderlandów.
Życiorys.
W 1977 ukończył Państwowy Instytut Języków Obcych w Mińsku. Cztery lata później uzyskał dyplom Akademii Dyplomatycznej przy Ministerstwie Spraw Zagranicznych MSZ. 
W latach 1977–1979 zatrudniony jako tłumacz. Od 1981 pracował w Wydziale Kontrwywiadu Białoruskiej SRR. W 1987 objął funkcję II, a później I sekretarza Stałego Przedstawicielstwa Białoruskiej SRR przy ONZ. Po powrocie do kraju w 1993 został mianowany dyrektorem Departamentu Personalnego MSZ Republiki Białorusi. 
W 1995 objął funkcję szefa białoruskiego kontrwywiadu. Dwa lata później został wiceministrem spraw zagranicznych (do 2000). W lutym 2001 złożył listy uwierzytelniające na ręce królowej Niderlandów rozpoczynając ośmioletnią misję przedstawiciela dyplomatycznego Republiki Białorusi w Holandii.

</doc>
<doc id="1541900" url="https://pl.wikipedia.org/wiki?curid=1541900" title="Świnkówka">
Świnkówka

Świnkówka – polana na północnym grzbiecie Gorca. Znajduje się na wysokości 1020–1090 m n.p.m. i ma powierzchnię 4,04 ha. W południowym kierunku rozciąga się z niej widok na Pasmo Gorca z polanami: Bieniowe, Średniak i Jaworzyna Kamienicka, ponad nimi górują Tatry. Po zachodniej stronie widok na sąsiedni Kudłoń i dolinę Kamienickiego Potoku. Polana należała wcześniej do Władysława Świnki i stąd najprawdopodobniej jej nazwa.
Polana od dawna była wypasana. Po wojnie długo jeszcze na polanie kontynuowano wypas, dzięki temu nie zarasta ona borówczyskami i lasem, jak wiele innych gorczańskich polan, obecnie zapobiega temu koszenie polany przez park. Szata roślinna jest bogata, wyróżniono na polanie kilka zbiorowisk roślinności i występują liczne gatunki roślin chronionych i górskich. Na stokach o południowej ekspozycji rośnie dziewięćsił bezłodygowy, w zacienionych obrzeżach lasu jaskier platanolistny, na polanie licznie występuje róża alpejska. W górnej i środkowej części polany występuje łąka mieczykowo-mietlicowa, w wilgotniejszych miejscach łąka ostrożeniowa. Z chronionych gatunków storczyków występuje storczyca kulista i gółka długoostrogowa. Liczna jest fauna motyli. Wiosną kwiaty kaczeńców i rzeżuchy łąkowej odwiedza zorzynek rzeżuchowiec, w lecie często spotyka się górówkę medeę, karłątka klinka, polowca szachownicę.
Na polanie park narodowy prowadzi czynną ochronę gadów; ułożone kupy kamieni służą za miejsce składania jaj i wylęgu dla jaszczurki żyworodnej i zwinki. Staraniem Gorczańskiego Parku Narodowego zamontowano na polanie tablicę informacyjną z opisem polany i panoramą widokową.
Polana znajduje się na obszarze Gorczańskiego Parku Narodowego, w granicach wsi Zasadne w województwie małopolskim, w powiecie limanowskim, w gminie Kamienica.

</doc>
<doc id="1541901" url="https://pl.wikipedia.org/wiki?curid=1541901" title="Ballad For Americans and Other American Ballads">
Ballad For Americans and Other American Ballads



</doc>
<doc id="1541905" url="https://pl.wikipedia.org/wiki?curid=1541905" title="Nowa Polana (Gorc)">
Nowa Polana (Gorc)

Nowa Polana – polana znajdująca się w Gorcach w masywie Gorca w okolicach przełęczy o wysokości 850 m n.p.m. pomiędzy Gorcem (1228 m) a Magorzycą (875 m). Poniżej polany wypływają dwa strumyki zasilające potok Głębieniec. Z polany rozciągają się widoki na Beskid Wyspowy i Sądecki, od południowo-wschodniej strony horyzont przesłania grzbiet Wierchu Lelonka, przełęcz Wierchmłynne i Skrzyńczyska.
Polana znajduje się poza obszarem Gorczańskiego Parku Narodowego, od dawna była koszona i wypasana. Po wojnie długo jeszcze była użytkowana rolniczo, dzięki temu nie zarasta ona borówczyskami i lasem, jak wiele innych gorczańskich polan. Na wiosnę zakwitają tam krokusy.
W północnej części polany znajduje się metalowy krzyż na mogile niemieckiego żołnierza, który zabity tutaj został w styczniu 1945 podczas odwrotu przez Armią Radziecką. W okolicach polany występują pojedyncze okruchy głębokomorskich wapieni turbiditowych z okresu górnej kredy i paleogenu. Często można w nich obserwować kręte chodniki wytworzone przez żywe organizmy. Na polanie krzyżują się 2 szlaki turystyczne.
Polana znajduje się poza granicami Gorczańskiego Parku Narodowego, na terenie wsi Zasadne w województwie małopolskim, w powiecie limanowskim, w gminie Kamienica

</doc>
<doc id="1541908" url="https://pl.wikipedia.org/wiki?curid=1541908" title="Naraka">
Naraka

Naraka – w religiach dharmicznych zbiorcze określenie wielu piekieł. Różne teksty podają różne ich nazwy. Również liczba tych krain piekielnych jest zmienna. Tradycja braministyczna podaje ich 21, w buddyzmie mahajana – 34. Według tych tradycji, istnieje wiele klas piekieł: gorące, zimne, z ranami, z bólem zębów itd. W istocie krainy piekielne są symbolicznym przedstawieniem cierpienia doświadczanego w ciągu życia.
Buddyzm.
Buddyści uważają, że istnieją 34 naraki (tzw. piekieł). Niektóre z nich odpowiadają piekłom braministycznym: 8 gorących, 8 zimnych i 8 mrocznych, zaś pozostałe 10 określane są mianem "lokantarika".

</doc>
<doc id="1541909" url="https://pl.wikipedia.org/wiki?curid=1541909" title="Piekła (buddyzm)">
Piekła (buddyzm)



</doc>
<doc id="1541910" url="https://pl.wikipedia.org/wiki?curid=1541910" title="Elipsa (matematyka)">
Elipsa (matematyka)



</doc>
<doc id="1541911" url="https://pl.wikipedia.org/wiki?curid=1541911" title="Teoria emocji Plutchika">
Teoria emocji Plutchika

Teoria emocji Plutchika. W latach 1960-1980 amerykański psycholog Robert Plutchik opracował teorię emocji, w której zaproponował istnienie ośmiu podstawowych emocji, ewolucyjnie naturalnie rozwiniętych. Emocje te są wrodzone i bezpośrednio odnoszą się do zachowań adaptacyjnych, które mają na celu pomoc w przetrwaniu. Z nich wynikają wszystkie inne emocje.
Podstawowa idea.
Główną sugestią Plutchika jest fakt, że możemy przeżywać mieszaninę pierwotnych emocji. Polega to na łączeniu poszczególnych emocji w jedność, tworząc bardziej złożone emocje. Łączenie to doprowadza do stworzenia kombinacji odpowiedzialnych za konkretne przeżycia.
Koło emocji Plutchika.
Trójwymiarowy diagram Plutchika opisuje relacje między różnymi emocjami, analogicznymi do kolorów na kole. Wymiar pionowy reprezentuje intensywność, a koło poziome reprezentuje stopień podobieństwa. Emocje przeciwległe na kole są emocjami przeciwnymi. Według Plutchika nie możemy doświadczać ich w tym samym czasie. W dwuwymiarowym rzucie diagramu, emocje w pustych przestrzeniach tworzą podstawowe diady, które są mieszaniną dwóch podstawowych emocji.
Dziesięć postulatów.
Plutchik opisuje swoje główne założenia w dziesięciu postulatach:
Kombinacje i przeciwieństwa.
Emocje w pewien sposób sąsiadujące na diagramie, gdy są odczuwane jednocześnie, mogą być połączone w nowe emocje. Mieszanina dwóch dowolnych pierwotnych emocji jest nazywana przez Plutchika diadą. Na przykład, diada radości i zaufania to miłość. Diady z przeciwstawnych emocji nie mogą zostać utworzone, gdyż zachodzi między nimi konflikt.
Znaczenie emocji w kwestiach przetrwania.
Różne wydarzenia, przechodząc w mózgu przez proces rozpoznawania, uruchamiają adekwatne im emocje. Z kolei emocje te powodują konkretne działania pasujące do bodźca wydarzenia. Zachowanie to jest wielką ewolucyjną korzyścią.
Na przykład:

</doc>
<doc id="1541912" url="https://pl.wikipedia.org/wiki?curid=1541912" title="Rejon krzyworoski">
Rejon krzyworoski

Rejon krzyworoski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1925, ma powierzchnię 1347 km² i liczy około 44 tysięcy mieszkańców. Siedzibą władz rejonu jest Krzywy Róg.
Na terenie rejonu znajdują się 2 osiedlowe rady i 17 silskich rad, obejmujących w sumie 81 wsi i 6 osad.

</doc>
<doc id="1541913" url="https://pl.wikipedia.org/wiki?curid=1541913" title="Rejon krynyczański">
Rejon krynyczański

Rejon krynyczański – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1684 km² i liczy około 37 tysięcy mieszkańców. Siedzibą władz rejonu są Krynyczki.
Na terenie rejonu znajdują się 3 osiedlowe rady i 18 silskich rad, obejmujących w sumie 104 wsie i 6 osad.

</doc>
<doc id="1541914" url="https://pl.wikipedia.org/wiki?curid=1541914" title="Rejon mahdałyniwski">
Rejon mahdałyniwski

Rejon mahdałyniwski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1925, ma powierzchnię 1599 km² i liczy około 36 tysięcy mieszkańców. Siedzibą władz rejonu jest Mahdałyniwka.
Na terenie rejonu znajdują się 1 osiedlowa rada i 21 silskich rad, obejmujących w sumie 57 wsi i 1 osadę.

</doc>
<doc id="1541915" url="https://pl.wikipedia.org/wiki?curid=1541915" title="Rejon meżowski">
Rejon meżowski

Rejon meżowski – jednostka administracyjna wchodząca w skład obwodu dniepropietrowskiego Ukrainy.
Rejon utworzony w 1923 r., ma powierzchnię 1250 km² i liczy około 29 tysięcy mieszkańców. Siedzibą władz rejonu jest Meżowa.
Na jego terenie znajdują się 2 osiedlowe rady i 9 silskich rad, obejmujących w sumie 50 wsi.

</doc>
<doc id="1541916" url="https://pl.wikipedia.org/wiki?curid=1541916" title="Rejon szyrokiwski">
Rejon szyrokiwski

Rejon szyrokiwski – jednostka administracyjna wchodząca w skład obwodu dniepropetrowskiego Ukrainy.
Rejon utworzony w 1923, ma powierzchnię 1210 km² i liczy około 30 tysięcy mieszkańców. Siedzibą władz rejonu jest Szyroke.
Na terenie rejonu znajdują się 2 osiedlowe rady i 9 silskich rad, obejmujących w sumie 66 miejscowości.

</doc>
<doc id="1541917" url="https://pl.wikipedia.org/wiki?curid=1541917" title="Grigore T. Popa">
Grigore T. Popa

Grigore T. Popa (ur. 1 maja 1892 w Şurăneşti w Vaslui, zm. 18 lipca 1948 w Bukareszcie) – rumuński lekarz, naukowiec, członek korespondent Academia Română.
Studiował medycynę w Jassach, a następnie, dzięki stypendium Fundacji Rockefellera, specjalizował się w Chicago i Londynie. Po powrocie do kraju profesor anatomii i kierownik Instytutu Anatomii w Jassach. Od 1942 roku w Bukareszcie. Zajmował się przede wszystkim neuroendokrynologią i układem naczyniowym przysadki i podwzgórza.

</doc>
<doc id="1541918" url="https://pl.wikipedia.org/wiki?curid=1541918" title="Guido Holzknecht">
Guido Holzknecht

Guido Holzknecht (ur. 3 grudnia 1872 w Wiedniu, zm. 30 października 1931 w Wiedniu) – austriacki radiolog.
Studiował medycynę w Strasburgu, Królewcu i Wiedniu, od 1905 roku kierował pracownią rentgenologiczną w wiedeńskim szpitalu. Z czasem rozwinął oddział radiologii w tym szpitalu, znany dziś jako Instytut Guido Holzknechta. Razem z Robertem Kienböckiem (1871-1953) założył Wiedeńskie Towarzystwo Radiologiczne ("Wiener Röntgengesellschaft").
Guido Holzknecht był jednym z pionierów radiologii. W 1902 roku opracował dozymetr, który nazwał "chromoradiometrem". Podobnie jak wielu innych lekarzy radiologów początku XX wieku, zmarł z powodu nowotworu wywołanego promieniowaniem.

</doc>
<doc id="1541921" url="https://pl.wikipedia.org/wiki?curid=1541921" title="Woldemar Kernig">
Woldemar Kernig

Woldemar Friedrich Michael Kernig, Władimir Michajłowicz Kernig (ros. Владимир Михайлович Керниг, ur. w Lipawie, zm. 18 kwietnia 1917 w Sankt Petersburgu) – niemiecko-rosyjski lekarz, internista i neurolog, rzeczywisty radca stanu, prezes Stowarzyszenia Niemieckich Lekarzy w St. Petersburgu (Verein St. Petersburger Ärzte). Dokonał wielu istotnych odkryć w dziedzinie semiologii, na jego cześć nazwano opisany przez niego objaw Kerniga.
Życiorys.
Woldemar Kernig urodził się w Lipawie w rodzinie bałtyckich Niemców, jako syn rzemieślnika. Studiował na Uniwersytecie w Dorpacie, gdzie jego nauczycielem był Adolph Wachsmuth. W 1864 roku otrzymał tytuł doktora medycyny. Następnie został asystentem wolontariuszem w Szpitalu Obuchowa w Sankt Petersburgu. W 1865 roku został ordynatorem. Od 1873 do 1890 roku był lekarzem w szkole dla głuchoniemych w St. Petersburgu.
Był wyznania ewangelickiego. Żonaty z Ernestine Luise Doenicke (1846–1932). Zmarł w 1917 roku, pochowany jest na Cmentarzu Smoleńskim.
W 1910 roku ukazał się poświęcony mu numer czasopisma „St. Petersburger medizinische Wochenschrift”. W 1951 roku wydano w języku rosyjskim dzieła zebrane Kerniga.
Dorobek naukowy.
Opisał objaw występujący w zapaleniu opon mózgowo rdzeniowych, nazywany do dziś objawem Kerniga. Jako jeden z pierwszych opisał i nazwał pozawałowe zapalenie nasierdzia ("pericarditis epistenocardiaca").

</doc>
<doc id="1541927" url="https://pl.wikipedia.org/wiki?curid=1541927" title="Lietuvos krepšinio lyga">
Lietuvos krepšinio lyga

Lietuvos krepšinio lyga (LKL) – litewska profesjonalna liga koszykówki. LKL działa na Litwie od 1993 roku. Jest to najwyższy szczebel rozgrywek koszykarskich na Litwie.

</doc>
<doc id="1541928" url="https://pl.wikipedia.org/wiki?curid=1541928" title="LKL">
LKL



</doc>
<doc id="1541929" url="https://pl.wikipedia.org/wiki?curid=1541929" title="Małe Białe Stawy">
Małe Białe Stawy

Małe Białe Stawy (słow. "Malé Biele plesá") – grupa siedmiu stawów znajdująca się w Dolinie Białych Stawów (odnoga Doliny Kieżmarskiej) w słowackich Tatrach Wysokich. Są to małe, okresowe stawki położone na wysokości od 1650 m n.p.m. do 1700 m n.p.m. Do tej pory nie są one pomierzone, ponieważ bardzo ciężko określić ich wymiary z racji ich okresowości. Oprócz Małych Białych Stawów w dolinie znajdują się dwa większe stawy, są to Wielki Biały Staw i Stręgacznik. Nieco wyżej, tuż pod Jagnięcym Szczytem znajdują się jeszcze trzy inne stawy, są to Żółty Stawek, Niżni Rzeżuchowy Stawek i Wyżni Rzeżuchowy Stawek. Do Małych Białych Stawów nie prowadzą żadne znakowane szlaki turystyczne, lecz można je zobaczyć z Wyżniej Przełęczy pod Kopą.
Nazewnictwo.
Nazwa Małych Białych Stawów nie pochodzi od ich barwy (z racji torfiastego podłoża mają ciemniejsze zabarwienie), lecz od Białego Potoku Kieżmarskiego, który odwadnia całą Dolinę Białych Stawów.

</doc>
<doc id="1541935" url="https://pl.wikipedia.org/wiki?curid=1541935" title="Agra (Włochy)">
Agra (Włochy)

Agra – miejscowość i gmina we Włoszech, w regionie Lombardia, w prowincji Varese.
Według danych na rok 2001 gminę zamieszkiwało 370 osób, 123 os./km².

</doc>
<doc id="1541936" url="https://pl.wikipedia.org/wiki?curid=1541936" title="James Graham (3. książę Montrose)">
James Graham (3. książę Montrose)

James Graham, 3. książę Montrose KG, KT (ur. 8 września 1755, zm. 30 grudnia 1836) – brytyjski arystokrata i polityk.
Był synem Williama Grahama, 2. księcia Montrose, i Lucy Manners, córki 2. księcia Rutland. Od urodzenia nosił tytuł grzecznościowy „markiza Graham”. Wykształcenie odebrał w Eton College oraz w Trinity College na Uniwersytecie Cambridge. Studia ukończył w 1775 r. z tytułem magistra sztuk.
Karierę polityczną Graham rozpoczął w 1780 r., kiedy to został wybrany do Izby Gmin jako reprezentant okręgu Richmond. Od 1784 r. reprezentował okręg wyborczy Great Bedwyn. Sprzeciwiał się uchwaleniu ustawy o Indiach projektu Charlesa Jamesa Foksa w 1783 r. W 1789 r. zgłosił kandydaturę Henry’ego Addingtona na stanowisko speakera Izby Gmin. Często poruszał sprawy szkockie. Doprowadził do zniesienia zakazu noszenia kiltu przez mieszkańców szkockich Wyżyn. Po śmierci ojca w 1790 r. James odziedziczył tytuł 3. księcia Montrose i zasiadł w Izbie Lordów.
W 1783 r. został lordem skarbu. W latach 1789–1790 był wiceprzewodniczącym Zarządu Handlu, a w latach 1789–1791 płacmistrzem armii. W latach 1790–1795 i 1807–1821 był koniuszym królewskim. W latach 1791–1803 był komisarzem ds. Indii. Od 1795 r. sprawował stanowisko "Lord Justice General", najwyższego urzędnika szkockiego sądownictwa. W latach 1804–1806 był członkiem gabinetu jako przewodniczący Zarządu Handlu. W latach 1821–1827 i 1828–1830 był Lordem Szambelanem.
Książę Montrose został w 1793 r. odznaczony Orderem Ostu. W 1812 r. otrzymał Order Podwiązki. Od 1780 r. był kanclerzem Uniwersytetu Glasgow. W latach 1790–1793 był Lordem Namiestnikiem Hutingdonshire. Był także Lordem Namiestnikiem Stirlingshire (1795–1836) i Dumbartonshire (1813–1836). Zmarł w 1836 r. Tytuł parowski odziedziczył jego najstarszy syn, James.

</doc>
<doc id="1541945" url="https://pl.wikipedia.org/wiki?curid=1541945" title="Książę Montrose">
Książę Montrose

Lista parów.
Książęta Montrose 1. kreacji (parostwo Szkocji)
Lordowie Graham 1. kreacji (parostwo Szkocji)
Hrabiowie Montrose 1. kreacji (parostwo Szkocji)
Markizowie Montrose 1. kreacji (parostwo Szkocji)
Książę Montrose 1. kreacji (parostwo Szkocji)
Najstarszy syn 8. księcia Montrose: James Alexander Graham, markiz Graham

</doc>
<doc id="1541947" url="https://pl.wikipedia.org/wiki?curid=1541947" title="Henry Gustav Molaison">
Henry Gustav Molaison

Henry Gustav Molaison (w literaturze medycznej znany jako HM lub H.M.) (ur. 26 lutego 1926, Hartford, zm. 2 grudnia 2008, Windsor Locks) – amerykański pacjent, który po eksperymentalnej operacji mózgu mającej usunąć jego epilepsję utracił zdolność formowania nowych wspomnień. 
Jego pamięć proceduralna i krótkotrwała były nienaruszone, pamiętał on zdarzenia sprzed operacji, ale jego mózg nie był w stanie składować nowych wspomnień. Przypadek Molaisona był szeroko studiowany. Badania, w których brał udział, zrewolucjonizowały zrozumienie procesów funkcjonowania mózgu, między innymi związanych z pamięcią długotrwałą.

</doc>
<doc id="1541948" url="https://pl.wikipedia.org/wiki?curid=1541948" title="Henry Molaison">
Henry Molaison



</doc>
<doc id="1541949" url="https://pl.wikipedia.org/wiki?curid=1541949" title="HM">
HM



</doc>
<doc id="1541950" url="https://pl.wikipedia.org/wiki?curid=1541950" title="H.M.">
H.M.



</doc>
<doc id="1541957" url="https://pl.wikipedia.org/wiki?curid=1541957" title="Władimir Kernig">
Władimir Kernig



</doc>
<doc id="1541960" url="https://pl.wikipedia.org/wiki?curid=1541960" title="Lista członków zespołu Budka Suflera">
Lista członków zespołu Budka Suflera

Skład Budki Suflera przechodził liczne zmiany na przestrzeni lat. Przez cały okres istnienia zespołu należał do niego Romuald Lipko (zm. 6 lutego 2020), któremu przez większość czasu towarzyszyli: Krzysztof Cugowski i Tomasz Zeliszewski.
Pierwszy zespół o tej nazwie powstał już w 1969, jego współzałożycielem był Cugowski. Zanim rozpadł się we wrześniu 1970, zarejestrował w studiu kilka własnych kompozycji, z których tylko jedna się zachowała.
Lipko początkowo był basistą, później zaczął grać na instrumentach klawiszowych, a ponadto od początku pełnił rolę głównego kompozytora grupy. Zeliszewski oprócz gry na perkusji zajmował się okazjonalnie pisaniem tekstów, a także był menedżerem zespołu. Głównym wokalistą od momentu powstania Budki Suflera był Cugowski, z wyjątkiem okresu 1978–1983, kiedy zastąpiony był przez innych, w tym przez Romualda Czystawa i Felicjana Andrzejczaka. Gitarzyści zmieniali się wielokrotnie. Na gitarze prowadzącej grali między innymi: Andrzej Ziółkowski, Jan Borysewicz, Krzysztof Mandziara i Marek Raduli, zaś na gitarze basowej, poza Lipką i Ziółkowskim – Piotr Płecha i Mieczysław Jurecki.
Teksty do utworów Budki Suflera pisali, w różnych okresach, między innymi: Adam Sikorski, Marek Dutkiewicz, Andrzej Mogielnicki, Bogdan Olewicz.
Zespół zakończył swoją działalność w 2014 i niespodziewanie reaktywował się w 2019 bez Krzysztofa Cugowskiego. Nowym wokalistą został Robert Żarczyński. Od 2022 prócz Żarczyńskiego, wokalistami zespołu są również Irena Michalska i Jacek Kawalec.
Składy na przestrzeni lat.
Przypisy podane w pierwszej kolumnie oznaczają źródło informacji, że w podanych latach zespół grał w danym składzie. Przypisy w pozostałych kolumnach odnoszą się bezpośrednio do informacji, przy której się znajdują.

</doc>
<doc id="1541961" url="https://pl.wikipedia.org/wiki?curid=1541961" title="Przykopka (przystanek kolejowy)">
Przykopka (przystanek kolejowy)

Przykopka – nieczynny przystanek osobowy w Przykopce, w województwie warmińsko-mazurskim, w Polsce. Znajduje się tu 1 peron. Ruch pociągów pasażerskich zawieszono 31 grudnia 2012 roku.

</doc>
<doc id="1541962" url="https://pl.wikipedia.org/wiki?curid=1541962" title="Filippo Galli">
Filippo Galli

Filippo Galli (ur. 19 maja 1963 w Monzy) – włoski piłkarz występujący na pozycji obrońcy.
Kariera klubowa.
Galli zawodową karierę rozpoczynał w klubie A.C. Milan. W debiutanckim sezonie 1981/1982 nie rozegrał tam ani jednego spotkania. Na sezon 1982/1983 został wypożyczony do trzecioligowej Pescary Calcio. W 1983 roku powrócił do Milanu. W 1988 roku zdobył z klubem mistrzostwo i Puchar Włoch. W 1989 roku oraz 1990 roku wygrywał z Milanem Puchar Mistrzów, Superpuchar Europy, a także Puchar Interkontynentalny. W kolejnych latach Galli zdobył z klubem cztery mistrzostwa Włoch (1992, 1993, 1994, 1996), trzy Puchary Włoch (1992, 1993, 1994), Ligę Mistrzów (1994) oraz Superpuchar Europy (1994). W Milanie spędził w sumie 15 lat. W tym czasie rozegrał tam 217 ligowych spotkań i zdobył 3 bramki.
W 1996 roku odszedł do beniaminka ekstraklasy – A.C. Reggiany 1919. W pierwszym sezonie zajął z klubem ostatnie, osiemnaste miejsce w lidze i spadł z nim do Serie B. W Reggianie grał jeszcze rok. W sumie wystąpił tam w 54 ligowych meczach i strzelił 2 gole. W 1998 roku przeszedł do innego drugoligowca – Brescii Calcio. W 2000 roku awansował z tym klubem do pierwszej ligi. W tym klubie spędził trzy sezony. Łącznie rozegrał tam 93 spotkania i zdobył 2 bramki.
W 2001 roku podpisał kontrakt z angielskim Watfordem występującym w Division Two. W barwach Watfordu zadebiutował 11 sierpnia 2001 w przegranym 0:3 ligowym meczu z Manchesterem City. Przez cały sezon zagrał tam w lidze 28 razy i zdobył jedną bramkę, a po jego zakończeniu powrócił do Włoch. Został tam zawodnikiem A.C. Pro Sesto, w którym w 2004 roku zakończył karierę.
Kariera reprezentacja.
W latach 1984–1987 Galli rozegrał 7 spotkań w reprezentacji Włoch U-21. Był uczestnikiem Mistrzostw Europy U-21 1984, na których Włosi dotarli do półfinału, ale ulegli tam 2:3 Anglii. Został także powołany do kadry na letnie igrzyska olimpijskie w 1984 roku. Jego reprezentacja zajęła na niej czwarte miejsce.
Po zakończeniu kariery.
W 2006 roku Galli został trenerem drużyny U-20 A.C. Milanu. W 2008 roku został asystentem menedżera pierwszej drużyny Milanu (wówczas Carlo Ancelottiego).

</doc>
<doc id="1541968" url="https://pl.wikipedia.org/wiki?curid=1541968" title="Tarnopolskie">
Tarnopolskie



</doc>
<doc id="1541970" url="https://pl.wikipedia.org/wiki?curid=1541970" title="Port lotniczy Al-Husajma">
Port lotniczy Al-Husajma

Port lotniczy Al-Husajma (IATA: AHU, ICAO: GMTA) – port lotniczy położony 17 km od Al-Husajmy, w regionie Taza-Al-Husajma-Taunat, w Maroku.

</doc>
<doc id="1541974" url="https://pl.wikipedia.org/wiki?curid=1541974" title="Looking for a Home">
Looking for a Home

Looking For a Home – album Odetty wydany w roku 2001.

</doc>
<doc id="1541976" url="https://pl.wikipedia.org/wiki?curid=1541976" title="Charles Middleton">
Charles Middleton

Charles Middleton (ur. 14 października 1726 w Leith, zm. 17 czerwca 1813 w Barham Court) – brytyjski wojskowy i polityk.
Życiorys.
Był synem Roberta Middletona i Helen Dundas, córki Charlesa Dundasa. W 1741 zaciągnął się do Royal Navy jako służący kapitana HMS „Sandwich”, a następnie HMS „Duke”. Następnie służył na pokładzie HMS „Flamborough” jako midszypman. W 1745 został awansowany do stopnia porucznika. Następnie pływał na pokładzie HMS „Chesterfield” na wodach na zachód od Afryki. Podczas wojny siedmioletniej służył na HMS „Anson”. Brał udział w zdobyciu dwóch francuskich okrętów w Louisbourgu, a następnie stacjonował na Wyspach Nawietrznych.
W 1757 Middleton został dowódcą slupa HMS „Speaker”, a w 1759 fregaty HMS „Arundel”. W 1760 r., jako dowódca HMS „Emerald”, zdobył w Indiach Zachodnich 16 francuskich statków. Od 1762 patrolował wybrzeże Normandii, dowodząc fregatą HMS „Adventure”. W grudniu 1761 poślubił Margaret Gambier. W 1763 zamieszkał z żoną w Teston i przez 12 lat prowadził życie posiadacza ziemskiego.
Po wybuchu rewolucji amerykańskiej w 1775 otrzymał nadzór nad bazą floty w Nore u ujścia Tamizy. W 1778 został kontrolerem floty i sprawował ten urząd przez 12 lat. W 1781 otrzymał tytuł baroneta. W 1784 został wybrany do Izby Gmin jako reprezentant okręgu Rochester. W parlamencie zasiadał do 1790.
W 1793 otrzymał rangę wiceadmirała, a w 1795 został admirałem zespołu niebieskiego. W 1805 otrzymał tytuł 1. barona Barham i zasiadł w Izbie Lordów. W latach 1805–1806 był członkiem gabinetu jako pierwszy lord Admiralicji. We wrześniu 1805 otrzymał rangę admirała zespołu czerwonego.
Zmarł w 17 czerwca 1813 w wieku 86 lat. Tytuł barona odziedziczyła jego jedyna córka, Diana Noel.

</doc>
<doc id="1541980" url="https://pl.wikipedia.org/wiki?curid=1541980" title="Hrabia Gainsborough">
Hrabia Gainsborough

Wicehrabiowie Campden 1. kreacji (parostwo Anglii)
Hrabiowie Gainsborough 1. kreacji (parostwo Anglii)
Baroneci Middleton (Noel) of the Navy
Baronowie Barham 1. kreacji (parostwo Zjednoczonego Królestwa)
Hrabiowie Gainsborough 2. kreacji (parostwo Zjednoczonego Królestwa)
Najstarszy syn 5. hrabiego Gainsborough: Anthony Baptist Noel, wicehrabia Campden

</doc>
<doc id="1541983" url="https://pl.wikipedia.org/wiki?curid=1541983" title="MPK Radomsko">
MPK Radomsko

Miejskie Przedsiębiorstwo Komunikacyjne Sp. z o.o. w Radomsku przedsiębiorstwo zajmujące się transportem zbiorowym autobusowym, na terenie Radomska. Powstało 14 stycznia 1968 roku.
Historia.
Komunikacja miejska w Radomsku została uruchomiona 14 stycznia 1968 roku jako Miejskie Przedsiębiorstwo Gospodarki Komunalnej w Radomsku. Do obsługi linii zakupiono 4 autobusy San H100B. Pierwszym kierownikiem Zakładu Komunikacji Miejskiej w Radomsku był Roman Zyberyng. Wkrótce tabor ZKM został uzupełniony o 2 autobusy: 1 San H100B i 1 używany San H27B. Zajezdnia ZKM Radomsko mieściła się przy ulicy Berka Joselewicza 8. 28 listopada 1968 roku Zakład Komunikacji Miejskiej Miejskiego Przedsiębiorstwa Gospodarki Komunalnej w Radomsku otrzymał 4 używane autobusy Ikarus 620 z MZK Warszawa. Po kilku latach eksploatacji te autobusy zostały skasowane. W 1968 roku komunikacja miejska w Radomsku przewiozła 900 tys. pasażerów.
1 października 1977 roku decyzją Wojewody Piotrkowskiego powstało Wojewódzkie Przedsiębiorstwo Komunikacji Miejskiej w Piotrkowie Trybunalskim. W jego skład weszły Miejski Zakład Komunikacji Piotrkowskiego Przedsiębiorstwa Gospodarki Komunalnej i Mieszkaniowej w Piotrkowie Trybunalskim oraz Zakład Komunikacji Miejskiej Przedsiębiorstwa Gospodarki Komunalnej i Mieszkaniowej w Tomaszowie Mazowieckim z Oddziałem w Opocznie i Zakład Komunikacji Miejskiej Przedsiębiorstwa Gospodarki Komunalnej i Mieszkaniowej w Radomsku. W nowo utworzonym przedsiębiorstwie działały 3 zakłady: Zakład Komunikacji Miejskiej w Piotrkowie Trybunalskim oraz Oddział Komunikacji Miejskiej w Tomaszowie Mazowieckim z Placówką w Opocznie i Oddział Komunikacji Miejskiej w Radomsku. Od połowy lat siedemdziesiątych zastępowano autobusy San nowoczesnymi Autosanami H9-35. W lutym 1978 roku tabor OKM Radomsko liczył 30 autobusów, w tym 16 Sanów H100B i 14 Autosanów H9-35 zaś w październiku 1978 r. OKM Radomsko posiadał już 36 autobusów, w tym 15 Sanów H100B i 21 Autosanów H9-35. Tabor przedsiębiorstwa w 1981 roku liczył 33 autobusy Autosan H9-35. W 1983 roku OKM Radomsko posiadał 37 autobusów Autosan H9-35 i obsługiwał 15 linii autobusowych. W 1984 roku spółka otrzymał pierwsze autobusy Jelcz PR110U, w sierpniu tabor liczył 34 autobusy, w tym 26 Autosanów H9-35 i 8 Jelczy PR110U. Z powodu braku miejsca w zajezdni 6 autobusów nocowało na przyległej do zajezdni ul. Mickiewicza 26 lutego 1985 roku Oddział Komunikacji Miejskiej w Radomsku zmienił nazwę na Zakład Komunikacji Miejskiej w Radomsku. W czerwcu 1985 roku ZKM Radomsko obsługiwał już 18 linii, w tym 6 miejskich i 12 podmiejskich. W połowie lat osiemdziesiątych ZKM otrzymał na nową zajezdnię przy ul. Wójcika (obecnie Św. Rozalii), została oddana do użytku w 1990 roku. W marcu 1988 roku ujednolicono numerację autobusów WPKM Piotrków Trybunalski. ZKM Radomsko w miejsce numerów jedno – i dwucyfrowych x i xx otrzymał numerację trzycyfrową 3xx.
W styczniu 1991 roku Wojewódzkie Przedsiębiorstwo Komunikacji Miejskiej w Piotrkowie Trybunalskim rozpadło się na 5 samodzielnych przedsiębiorstw komunikacyjnych. W miejsce Zakładu Komunikacji Miejskiej w Radomsku utworzono Miejskie Przedsiębiorstwo Komunikacyjne w Radomsku. W latach 1993 -1994 MPK Radomsko zakupiło 9 używanych autobusów: 5 MANów SL200 oraz 4 Gräf-Steyry LU200M11 z napędem gazowym. 1 stycznia 1996 roku Miejskie Przedsiębiorstwo Komunikacyjne w Radomsku zostało przekształcone w spółkę z ograniczoną odpowiedzialnością. Również w ty msamym roku zakupiono na potrzeby zajezdni teren po byłym Państwowym Ośrodku Maszynowym przy ul. Narutowicza 59 i rozpoczęto jego adaptację. Nowa siedziba MPK Radomsko została oddana do użytku w 1997 roku, tabor MPK wzbogacił się o 10 nowych autobusów: 9Autosanów A1010M “Medium” i 1 Autosan H6-20.02 “Melon”. W marcu 1999 roku zakupiono kolejne 2 autobusy: przegubowe Mercedesy O305G od prywatnego przedsiębiorcy z Piotrkowa Trybunalskiego. Pierwszym właścicielem tych autobusów był Port Lotniczy Okęcie w Warszawie. We wrześniu 2002 r. zakupiono kolejne 2 autobusy używane – przegubowy MAN NG272 i Neoplan N4014. W maju 2003 r. MPK Radomsko posiadało 25 autobusów i obsługiwało 13 linii, w tym 3 miejskie, 9 podmiejskich i 1 międzymiejską.
W październiku 2004 r. MPK Radomsko posiadało 23 autobusy i obsługiwało 12 linii autobusowych, w tym 3 miejskie, 8 podmiejskich i 1 międzymiejską. W listopadzie 2005 r. MPK Radomsko zakupiło 13 nowych autobusów: 8 Autosanów H7-20.05 i 5 Solbusów B9,5. W styczniu 2006 r. do MPK Radomsko dotarty kolejne 3 nowe autobusy: 2 Karosy B951E oraz pierwszy z 5 Irisbusów Midiriderów. Pozostałe 4 dotarły w I kwartale 2006 r. W 2006 roku MPK Radomsko posiadało 34 autobusy i obsługiwało 15 linii autobusowych. W 2011 roku MPK zakupiło 2 MANy NL 202 oraz jednego MANa NL 222. W latach 2013 - 2014 spółka zakupiła w sumie 9 używanych autobusów: jeden MAN-Göppel NM 222, jeden Mercedes O405GN2 i siedem Mercedesów O405N2. W 2015 i 2016 roku przedsiębiorstwo zakupiło 3 Mercedesy O530. W tym samym roku zakupiono również 2 MANy NM 223.2, a w 2017 roku zakupiono jednego MANa NÜ xx3. W czerwcu 2018 roku podpisano umowę na kupno 8 autobusów Solaris Urbino 12. 4 spalinowe i 4 hybrydowe. Zostały włączone do eksploatacji w maju 2019r. W grudniu 2019 roku włączono do eksploatacji 2 używane MANy Lion’s City M. W grudniu 2021 zakupiono z Stockholmu 3 sztuki 12-metrowych Scanii CK230UB 4x2 LB. W październiku zakupiono specjalnie na obsługę linii nr 1 do Kamieńska i Chrzanowic 2 przegubowe Mercedesy Benz Conecto G. 
Linie autobusowe.
Przedsiębiorstwo obsługuje 18 linii autobusowych. 
Tabor.
Tabor MPK Radomsko liczy 42 autobusy. Wszystkie pojazdy są wyposażone w system informacji pasażerskiej, a 18 z nich jest przystosowanych do przewozu osób niepełnosprawnych.

</doc>
<doc id="1541984" url="https://pl.wikipedia.org/wiki?curid=1541984" title="Wadim Bogijew">
Wadim Bogijew

Wadim Iosifowicz Bogijew (ros. Вадим Иосифович Богиев; ur. 27 grudnia 1970 w Moskwie) – radziecki i rosyjski zapaśnik w stylu wolnym, z pochodzenia Osetyjczyk.
Odnosił sukcesy w kategorii juniorów i kadetów w barwach ZSRR. Mistrzostwo Świata i Europy w 1989. Jako senior występował już dla Rosji. Na Igrzyskach Olimpijskich w Atlancie w 1996 zdobył złoty medal w wadze lekkiej, pokonując w finale Amerykanina Townsenda Saundersa. Trzykrotny uczestnik Mistrzostw Świata, srebrny medal w 1993 roku. Trzy razy zdobył tytuł Mistrza Europy w latach 1994-1996. Pierwszy w Pucharze Świata w 1992; drugi w 1993; trzeci w 1995 roku. Trzecie miejsce na igrzyskach wojskowych w 1995 roku.
Srebrny medal mistrzostw WNP w 1992, mistrz Rosji w 1996.

</doc>
<doc id="1541985" url="https://pl.wikipedia.org/wiki?curid=1541985" title="Nic nie boli, tak jak życie">
Nic nie boli, tak jak życie

Nic nie boli, tak jak życie – jedenasty studyjny album zespołu Budka Suflera, wydany w 1997, będący do tej pory największym komercyjnym sukcesem zespołu.
Album sprzedał się w nakładzie ponad miliona egzemplarzy.
Kompozycje są autorstwa Romualda Lipki i Krzysztofa Cugowskiego. Po jednym utworze napisali też Marek Raduli i Mieczysław Jurecki. Autorami tekstów są Tomasz Zeliszewski i Andrzej Mogielnicki.
Historia powstania.
Komercyjna porażka albumu "Noc" sprawiła, że zespołowi groził rozpad. Jerzy Janiszewski w tej sytuacji zaproponował nagranie albumu z coverami utworów wybitnych polskich artystów. Realizacji doczekał się jednak tylko „Sur le pont d’Avignon” z tekstem Baczyńskiego, wcześniej wykonywany przez Ewę Demarczyk. Pozostałe planowane wtedy utwory trafiły na solowy album Cugowskiego, "Integralnie", natomiast Budka Suflera postanowiła nagrać album z nowym materiałem.
Pierwszym nagranym utworem był „Jeden raz”, konwencjonalna ballada rockowa z tekstem Zeliszewskiego. Ponieważ zespół nie miał jeszcze gotowych innych kompozycji, a stacje radiowe dość chętnie emitowały „Jeden raz”, wybrano go na utwór promujący nowy album. Powstał teledysk, zrealizowany przez Leszka Mądzika i nakręcony w Egipcie. Na okładce pierwszego wydania albumu znalazł się motyw piramidy i adnotacja, że wydawnictwo zawiera przebój „Jeden raz”.
Znacznie większym powodzeniem cieszyło się „Takie tango”, będące melodyjną, pop-rockową kompozycją. Powstała w sposób typowy dla Lipki – w krótkim czasie, przy pomocy domowego pianina. Pomimo utrzymania w metrum 4/4, utwór nie ma nic wspólnego z tangiem. Autorem słów jest Andrzej Mogielnicki, który podjął się współpracy z zespołem po raz trzeci, po nieporozumieniach związanych z "Nocą".
Pozostałe utwory mają charakter bądź rockowy („Radio taxi”, „Głodny”, „Bez aplauzu”), bądź popowy („Strefa półcienia”, „Szukamy się”). Album zamyka natomiast „Nowa wieża Babel” – pieśń symfoniczna, do której tekst napisał Mogielnicki.
Album pierwotnie miał nosić tytuł zaczerpnięty z „Takiego tanga”, jednak Lipko odrzucił ten pomysł, wybierając zamiast tego inny utwór. Planowano również, że oprócz Mogielnickiego teksty utworów napisze Bogdan Olewicz, jednak później odrzucono je, ponieważ – jak wyjaśnił Lipko – wydawały się zbyt poważne i nie pasowały do albumu.
Recepcja.
„Takie tango” jako jeden z trzech utworów Budki Suflera osiągnęło 1. miejsce na liście przebojów Programu Trzeciego. W sumie singel utrzymał się na liście przez 31 tygodni i zdobył 447 punktów, co stanowi największy sukces zespołu związany z tą listą. Pozostałe utwory z albumu odnotowane na LP3 to „Strefa półcienia” (10. miejsce, 11 tygodni), „Jeden raz” (22. miejsce, 9 tygodni) i „Nowa wieża Babel” (10. miejsce, 14 tygodni).
Lista utworów.
Źródło
Twórcy.
Źródło

</doc>
<doc id="1541986" url="https://pl.wikipedia.org/wiki?curid=1541986" title="Lelonek">
Lelonek

Lelonek (961 m), Wierch Lelonek (955 m) – szczyt w Gorcach, znajdujący się w długim, wschodnim (niżej zakręcającym na południowy wschód) grzbiecie Gorca, który poprzez przełęcz Wierchmłynne i Twarogi ciągnie się aż do Dunajca. Lelonek znajduje się w tym grzbiecie po zachodniej stronie przełęczy Wierch Młynne i sąsiaduje z Tokarką. Północne, strome i porośnięte lasem stoki Lelonka opadają do doliny Potoku Zasadnego. W południowo-wschodnim kierunku od Lelonka opada krótki grzbiet oddzielający główny ciek potoku Młynne od jego dopływu spod przełęczy Wierchmłynne. Należące do przysiółka Młynne w Ochotnicy Dolnej południowe stoki Lelonka są w dużym stopniu bezleśne. Dawniej w ich grzbietowej części oraz południowych stokach znajdowały się polany i pola uprawne. Obecnie w większości nie są już uprawiane i stopniowo zarastają lasem.
W ludowej gwarze "lelonek" oznaczał młodego jelenia. Po zachodniej stronie Lelonka znajduje się niewielka polana. Przez Lelonka nie prowadził dawniej żaden szlak turystyki pieszej, w 2015 r. jednak od przełęczy Wierchmłynne gmina Ochotnica Dolna wykonała na Gorc drogę o szerokości 3 m. Niezbędna była do transportu materiałów do budowy wieży widokowej na Gorcu, a służy także rowerzystom, narciarzom i turystom pieszym. Drogą tą poprowadzono nowy szlak turystyki rowerowej, narciarskiej i pieszej.
Przez Lelonka biegnie granica między wsią Ochotnica Dolna w powiecie nowotarskim i wsią Zasadne w powiecie limanowskim.

</doc>
<doc id="1541987" url="https://pl.wikipedia.org/wiki?curid=1541987" title="Yeongnam Air">
Yeongnam Air

Yeongnam Air (kor. 영남에어) – południowokoreańska linia lotnicza z siedzibą w Pusan.

</doc>
<doc id="1541991" url="https://pl.wikipedia.org/wiki?curid=1541991" title="Alaksandr Hierasimienka">
Alaksandr Hierasimienka

Alaksandr Hierasimienka (ur. 15 stycznia 1946 w Uzdzie w obwodzie mińskim, zm. 2 sierpnia 2017) – białoruski działacz państwowy i partyjny, dyplomata, od 2006 do 2013 ambasador Republiki Białorusi w Rydze.
W 1969 ukończył Instytut Politechniczny Białoruskiej SRR. W 1988 został absolwentem Wyższej Szkoły Partyjnej przy KC KPB w Mińsku. Na początku swej kariery zawodowej pracował jako specjalista w fabryce samochodów oraz traktorów. Zaangażowany w działalność partyjną, został w 1977 instruktorem KPB na rejon partyzancki Mińska. Od 1981 do 1986 pełnił kolejno funkcję wiceprzewodniczącego i przewodniczącego Partyzanckiego Dzielnicowego Komitetu Wykonawczego w Mińsku. W latach 1986–1990 sprawował urząd I sekretarza KPB w dzielnicy partyzanckiej. W 1990 roku awansował na stanowisko II sekretarza komitetu miejskiego KPB. W tym samym roku stanął na czele Miejskiej Rady Deputowanych Ludowych w Mińsku i objął przewodnictwo nad Miejskim Komitetem Wykonawczym – obie funkcje pełnił do 1995. Był deputowanym Rady Najwyższej Republiki Białorusi XII kadencji.
W 1995 rozpoczął karierę dyplomaty jako ambasador nadzwyczajny i pełnomocny w Bułgarii i Grecji. Po powrocie do kraju w 2000 został wiceministrem spraw zagranicznych. W lipcu 2006 wręczył listy uwierzytelniające prezydentowi Łotwy, rozpoczynając misję dyplomatyczną w Rydze jako ambasador.

</doc>
<doc id="1541992" url="https://pl.wikipedia.org/wiki?curid=1541992" title="Jagdstaffel 1">
Jagdstaffel 1

Jagdstaffel Nr. 1 – Königlich Preußische Jagdstaffel Nr. 1 – Jasta 1 – jednostka Luftstreitkräfte z okresu I wojny światowej.
Informacje ogólne.
Jednostka została utworzona w sierpniu 1916 roku, jako pierwsza z 12 eskadra w pierwszym etapie reorganizacji lotnictwa niemieckiego. Organizację eskadry, która powstała na bazie KEK Nord z dodatkowym personelem z Armee Flug Park 1 oraz z Feldflieger Abteilung z obszaru działania I Armii, powierzono kapitanowi Martinowi Zanderowi.
W początkowej fazie działalności eskadra operowała na froncie zachodnim na samolotach Albatros D.II. Pierwszym lotniskiem polowym eskadry było lotnisko w okolicach miejscowości Bertincourt, obecnie na terytorium Francji. Później w eskadrze używano nowszych samolotów myśliwskich Albatros D.III, Fokker D.I oraz Halberstadt D.II.
We wrześniu 1917 roku "Jasta 1" została przeniesiona na front włoski na lotnisko koło Veldes, obecnie Bled w Słowenii. Na froncie włoskim przebywała do 13 marca 1918 roku, ostatnim jej miejscem stacjonowania było lotnisko w pobliżu San Fior.
"Jasta 1" w całym okresie wojny odniosła 138 zwycięstw. W okresie od 1916 do listopada 1918 roku jej straty wynosiły 12 zabitych w walce, 1 zabitego w wypadku, 4 rannych i 1 w niewoli.
Łącznie w jednostce służyło przeszło ponad 20 asów myśliwskich m.in.:

</doc>
<doc id="1542000" url="https://pl.wikipedia.org/wiki?curid=1542000" title="Wierchmłynne (przełęcz)">
Wierchmłynne (przełęcz)

Wierchmłynne (732 m), Wierch Młynne – przełęcz w Gorcach. Znajduje się w długim, wschodnim grzbiecie Gorca, który poprzez Tokarkę, Wierch Lelonek, przełęcz Wierchmłynne, Zdzar, Bystrą, Konia, Goły Wierch, Kopiec, Tworogi i Tylmanowską Górę ciągnie się aż do Dunajca. Grzbietem tym biegnie dział wodny między rzekami Ochotnica i Kamienica. Przez przełęcz Wierchmłynne biegnie także granica między miejscowością Zasadne w powiecie limanowskim, a sołectwem Młynne należącym do Ochotnicy Dolnej w powiecie nowotarskim. Północne stoki spod przełęczy opadają do doliny Potoku Zasadnego, południowe do doliny potoku Młynne. Nieco po południowej stronie przełęczy znajduje się stylowa kapliczka i należące do Młynnego osiedle Wierchmłynne.
Na przełęczy Wierchmłynne znajduje się duża polana Cyrla, a na niej parking samochodowy. Przez przełęcz prowadzi droga łącząca Ochotnicę Dolną z Kamienicą. W 2015 r. na przełęczy zamontowano tablice informacyjne oraz wiatę dla turystów. Od przełęczy na szczyt Gorca wykonano nową drogę o szerokości 3 m. Niezbędna była do transportu materiałów na budowę wieży widokowej na Gorcu. Ma służyć także rowerzystom i narciarzom, dla których wyznakowano nowe szlaki.

</doc>
<doc id="1542001" url="https://pl.wikipedia.org/wiki?curid=1542001" title="EUMC">
EUMC



</doc>
<doc id="1542003" url="https://pl.wikipedia.org/wiki?curid=1542003" title="European Union Military Committee">
European Union Military Committee



</doc>
<doc id="1542004" url="https://pl.wikipedia.org/wiki?curid=1542004" title="Flachet – Alain Gilles">
Flachet – Alain Gilles

Flachet - Alain Gilles – stacja metra w Lyonie, na linii A. Stacja została oddana do użytku 2 maja 1978.

</doc>
<doc id="1542005" url="https://pl.wikipedia.org/wiki?curid=1542005" title="Marisa Monte">
Marisa Monte

Marisa de Azevedo Monte (ur. 1 lipca 1967 w Rio de Janeiro) – brazylijska piosenkarka.
Wraz z Arnaldo Antunesem i Carlinhosem Brownem piosenkarka tworzy też trio Tribalistas.
Dyskografia.
Albumy
Single

</doc>
<doc id="1542006" url="https://pl.wikipedia.org/wiki?curid=1542006" title="EUMS">
EUMS



</doc>
<doc id="1542007" url="https://pl.wikipedia.org/wiki?curid=1542007" title="Vanaja">
Vanaja

Vanaja – nagrodzony na wielu festiwalach indyjski film artystyczny z 2006 roku wyreżyserowany według własnego scenariusza przez debiutanta Rajnesh Domalpalli. Film został nakręcony w języku telugu na południu Indii w wioskach Andhra Pradesh. Film niskobudżetowy, z udziałem nieprofesjonalnych aktorów, nakręcony w ciągu 2,5 miesiąca jako praca dyplomowa w ramach Master of Fine Arts na Columbia University. W tytułowej roli, 15-letniej dziewczynki uczącej się indyjskiego tańca klasycznego Kuchipudi wystąpiła Mamatha Bhukya. Dramat ten otrzymał nagrodę za najlepszy debiut na Międzynarodowym Festiwalu Filmowym w Berlinie.
Film opowiada historię córki uzależnionego od alkoholu rybaka, która porzuciwszy szkołę zaczyna uczyć się tańca u byłej tancerki. Wykorzystana przez jej syna, urodziwszy dziecko próbuje walczyć o swoją godność, o swoje miejsce w życiu. Film przepełniają ponadto piękne sceny klasycznego tańca na tle krajobrazu południowych Indii.
Fabuła.
Vanaja (Mamatha Bhukya) to 14-letnia dziewczynka zafascynowana tańcem. Chce w nim znaleźć wolność i światło, którego jej brakuje w życiu. Wcześnie osierocona żyje u boku zapijającego myśli o długach bezrobotnego ojca. Jej świat rozświetla się, gdy pewnego razu udaje jej się przekonać braminkę, aby ta służącą w jej domu Vanaję uczyła tańca klasycznego. Dziewczynka jest zachwycona tańcem i rosnącą zażyłością między nią a jej nauczycielką. Jej życie zmienia się jednak, gdy w domu pojawia się pożądliwie przyglądający się jej tańcom syn pani domu...

</doc>
<doc id="1542008" url="https://pl.wikipedia.org/wiki?curid=1542008" title="European Union Military Staff">
European Union Military Staff



</doc>
<doc id="1542010" url="https://pl.wikipedia.org/wiki?curid=1542010" title="Finał K-1 World Grand Prix 2008">
Finał K-1 World Grand Prix 2008

Finał K-1 World Grand Prix 2008 ("FieLDS K-1 World Grand Prix 2008 Final") − szesnasty turniej finałowy cyklu K-1 World GP. Jego zwycięzcą i mistrzem K-1 WGP został Holender Remy Bonjasky.
Uczestnicy.
Ośmiu uczestników turnieju finałowego zostało wyłonionych 27 września 2008 roku na gali eliminacyjnej "K-1 World Grand Prix 2008 Final 16".
Rezultaty.
Walki otwarcia (3x3 min Ext.1R):
Walki ćwierćfinałowe (3x3 min Ext.1R):
Walki rezerwowe (3x3 min Ext.1R):
Walki półfinałowe (3x3 min Ext.1R):
Walka finałowa (3x3 min Ext.2R):

</doc>
<doc id="1542011" url="https://pl.wikipedia.org/wiki?curid=1542011" title="Uładzimir Drażyn">
Uładzimir Drażyn

Uładzimir (Uładzimier) Drażyn (biał. Уладзімір (Уладзімер) Дражын; ur. 25 września 1947 w obwodzie mińskim) – białoruski działacz państwowy i dyplomata, od 2008 ambasador pełnomocny i nadzwyczajny w Republice Litewskiej i równolegle w Republice Finlandii (ambasador nierezydujący).
Życiorys.
Ukończył Białoruski Państwowy Instytut Politechniczny ze specjalnością inżyniera-mechanika oraz Wyższą Szkołę Partyjną przy KC Komunistycznej Partii Białorusi w Mińsku. W 1965 rozpoczął pracę jako nauczyciel w dzielnicy starodorożskiej Mińska. Później pracował m.in. w Białoruskiej Fabryce Samochodów.
W 1981 skierowano go do pracy ideologicznej w rejonie nieświeskim. Dziesięć lat później objął urząd przewodniczącego Rejonowego Komitetu Wykonawczego w Nieświeżu. Był deputowanym do Rady Najwyższej Republiki Białorusi XII kadencji (1990–1995). W 1998 został wiceprzewodniczącym Obwodowego Komitetu Wykonawczego w Mińsku. Od 2001 do 2005 pełnił funkcję wicepremiera Republiki.
W 2005 ponownie zasiadł w parlamencie, tym razem w Radzie Republiki jako przedstawiciel obwodu mińskiego. W 2008 mianowany ambasadorem Białorusi w Wilnie oraz Helsinkach.

</doc>
<doc id="1542012" url="https://pl.wikipedia.org/wiki?curid=1542012" title="Joachim Józef Grabowski">
Joachim Józef Grabowski

Joachim Józef Grabowski (ur. 29 września 1756, zm. 29 stycznia 1829) – duchowny katolicki, biskup mohylewski od 1828.
Święcenia kapłańskie przyjął w 1780. Od 1793 pełnił funkcje kanonika kijowskiego, w latach 1802-1822 prałata kapituły kijowskiej a od 1822 prałata kapituły mohylewskiej. W 1822 uzyskał tytuł doktora teologii Uniwersytetu Wileńskiego. W 1828 został mianowany biskupem pomocniczym mohylewskim i tytularnym biskupem amariańskim. Zmarł przed otrzymaniem sakry biskupiej.

</doc>
<doc id="1542013" url="https://pl.wikipedia.org/wiki?curid=1542013" title="Benjamin Barber">
Benjamin Barber

Benjamin R. Barber (ur. 2 sierpnia 1939 w Nowym Jorku, zm. 24 kwietnia 2017 tamże) – amerykański filozof polityczny i politolog.
Życie i działalność.
Po uzyskaniu certyfikatów w London School of Economics (1957) i Albert Schweitzer College w Szwajcarii (1959) Barber kształcił się w Grinnell College gdzie w 1960 roku uzyskał licencjat i na Uniwersytecie Harvarda, gdzie w latach 1963 i 1966 otrzymał odpowiednio magisterium i (na wydziale polityki rządowej) doktorat. Był wykładowcą akademickim i doradcą różnych polityków z Ameryki i z całego świata – między innymi Billa Clintona i Howarda Deana (dla którego był doradcą do spraw polityki zagranicznej podczas przegranej kampanii w 2004 roku). Pracował na stanowisku profesora na University of Maryland, College Park School of Public Policy. Był też prezesem i dyrektorem międzynarodowej organizacji NGO CivWorld (oraz corocznego Dnia Współzależności).
Wieczorowo, w ramach dodatkowego zajęcia, był piosenkarzem, aktorem i magikiem.
Poglądy i publikacje.
Jako teoretyk polityki Barber był propagatorem ponownego skupienia się na społecznościach obywatelskich i obywatelstwie zaangażowanym jako na narzędziach budowania efektywnej demokracji, szczególnie w świecie po Zimnej wojnie.
Znany najlepiej prawdopodobnie dzięki wydanej w 1996 roku książce "Dżihad kontra McŚwiat", która stanowi rozwinięcie artykułu jaki ukazał się w 1992 roku w "Atlantic Monthly". W publikacji tej Barber przedstawia teorię, która opisuje walkę pomiędzy „McŚwiatem” (przez który rozumie globalizację i kontrolę procesów politycznych przez świat korporacji) i „Dżihad” (przez który rozumie tradycję i tradycyjne wartości często przybierające formę ekstremalnego nacjonalizmu lub religijnej ortodoksji i teokracji). Podobne podejście zaprezentował Thomas Friedman, w swojej książce z 1999 roku "The Lexus and the Olive Tree" ("Lexus i drzewo oliwne"), w której wskazał on na to, że na świecie zabiega się obecnie o dwie sprawy: dobrobyt i rozwój ekonomiczny czego symbolem może być Lexus oraz pożądanie zachowania tożsamości i tradycji czego symbolem może być drzewo oliwne.
Książka "Dżihad kontra McŚwiat" zawiera podstawową krytykę neoliberalizmu, którą można dostrzec w jego wcześniejszej popularyzatorskiej publikacji "Strong Democracy". Jako że liberalizm ekonomiczny (nie należy go mylić z liberalizmem politycznym) stanowi siłę, która stoi za globalizacją krytyka taka ma odniesienie do znacznie szerszej skali. Siły rynkowe uwolnione od nadrzędnych regulacji napotykają prowincjonalne (plemienne) siły. Te plemienne siły mają różnorodne postacie: religijne, kulturalne, etniczne, regionalne, lokalne itd. Jako że globalizacja narzuca populacjom swoją własną kulturę to siły plemienne czują się zagrożone i reagują. Kryzys jaki następuje na skutek takiej konfrontacji ma dla elementów plemiennych charakter nie tyle ekonomiczny co sakralny stąd też Barber użył terminu „Dżihad” (jednak w drugiej edycji tej książki wyraził swój żal, że użył akurat tego terminu). Prognoza przedstawiona w książce Barbera ma charakter ogólnie negatywny – konkluzja jaka z niej płynie jest taka, że ani świat globalnych korporacji ani tradycyjne kultury nie wspierają demokracji. Dalej Barber wskazuje, że McŚwiat może ostatecznie wygrać w trwającej walce. Jako budzącą nadzieję alternatywę dla tych dwóch sił proponuje model dla małych, lokalnych, demokratycznych instytucji i zaangażowanie obywatelskie.
Książka "Skonsumowani" przedstawiła także ludzi jako bezwolne marionetki kupujące niepotrzebne towary. Barber ratunek widzi w stworzeniu ponadnarodowych organizacji jako przeciwwagi nadmiernie rozwijającemu się rynkowi. Autor "Skonsumowanych" uważa, że etos protestancki, który zdaniem Maxa Webera był od XVI wieku istotną częścią nowego wówczas systemu gospodarczego – kapitalizmu (zob. Etyka protestancka a duch kapitalizmu) — został zastąpiony etosem infantylizacji, w którym istotne są nie praca na rzecz społeczeństwa, solidność i inne cnoty, a niepohamowana konsumpcja.

</doc>
<doc id="1542014" url="https://pl.wikipedia.org/wiki?curid=1542014" title="Sztab Wojskowy UE">
Sztab Wojskowy UE



</doc>
<doc id="1542016" url="https://pl.wikipedia.org/wiki?curid=1542016" title="Komitet Wojskowy UE">
Komitet Wojskowy UE



</doc>
<doc id="1542017" url="https://pl.wikipedia.org/wiki?curid=1542017" title="Cusset (stacja metra)">
Cusset (stacja metra)

Cusset – stacja metra w Lyonie, na linii A. Stacja została otwarta 2 maja 1978. 

</doc>
<doc id="1542018" url="https://pl.wikipedia.org/wiki?curid=1542018" title="My Short Stories">
My Short Stories

My Short Stories – pierwsza składanka japońskiej wokalistki Yui, wydana 12 listopada 2008. Zawiera b-side'y z poprzednio wydanych singli oraz nowy utwór "I'll Be".

</doc>
<doc id="1542026" url="https://pl.wikipedia.org/wiki?curid=1542026" title="Masakra Grattana">
Masakra Grattana

Masakra Grattana – wydarzenie, które miało miejsce 19 sierpnia 1854 r. w trakcie walk Amerykanów z Siuksami Brulé Lakota (1854–1855).
Masakra w obozie.
Po roku 1851 każdego lata w okolicy Fortu Laramie w Wyoming zbierały się plemiona Lakotów, które rozbijały obóz w odległości około 12 km od fortu. Tutaj Indianie oczekiwali na przyrzeczone im przez rząd amerykański dostawy zaopatrzenia (układ w Forcie Laramie w roku 1851).
Latem 1854 r. podczas kolejnej wizyty Indian doszło do tragicznego w skutkach nieporozumienia. Jedna z należących do mormonów z Oregonu krów przypadkowo zapędziła się w okolice obozu Indian Brulé-Lakota. Tutaj złapana i zabita została przez jednego z przebywających u Brulé Indianina Minneconjou o imieniu High Forehead.
W odpowiedzi na ten czyn właściciel krowy poskarżył się dowódcy Fortu Laramie podporucznikowi Johnowi Lawrence Grattanowi, młodemu oficerowi z Westpoint. Grattan wydał rozkaz aresztowania winnego Lakoty i dostarczenia go do fortu, gdzie miał zostać ukarany. Oddział Grattana składał się z samego dowódcy, sierżanta, kaprala, 27 żołnierzy i francuskojęzycznego tłumacza. Komendant Fortu Laramie powiedział później: "Nie ulega wątpliwości, że podporucznik Grattan opuścił fort z twardym postanowieniem aresztowania Indianina, nawet gdyby miałoby to doprowadzić do walki".
Wódz Indian Brulé Conquering Bear starał się chronić winnego Indianina. Próbował rozwiązać problem poprzez pertraktacje, oferując jako zadośćuczynienie konia, jednak Grattan kategorycznie odrzucił tą propozycję. Napiętą sytuację zaostrzył będący pod wpływem alkoholu tłumacz, który lżył Indian. Gdy wódz Conquering Bear oburzony wstał, zamierzając opuścić posiedzenie, został trafiony śmiertelnie strzałem w plecy przez jednego z żołnierzy. Nastąpiła wymiana strzałów, podczas której Grattan i niemal wszyscy z jego żołnierzy zostali zabici. Ocalał zalewie jeden żołnierz, który ciężko ranny uciekł do fortu, jednak zmarł w wyniku odniesionych ran. Po stronie Indian wódz Conquering Bear był prawdopodobnie jedyną ofiarą zajścia.
Następstwa.
Zdarzenie wywołało burzę w prasie amerykańskiej, która określała je mianem masakry, wywołując antyindiańską kampanię. W rezultacie Ministerstwo Obrony wysłało przeciwko Indianom karną ekspedycję pod dowództwem doświadczonego oficera Williama S. Harneya, która we wrześniu 1855 r. pokonała przeciwnika w bitwie pod Ash Hollow. W rezultacie walki zginęło wielu Indian, w tym kobiety i dzieci. Bitwa pod Ash Hollow nazywana jest od tego czasu także Masakrą pod Bluewater Creek.

</doc>
<doc id="1542027" url="https://pl.wikipedia.org/wiki?curid=1542027" title="Walancin Wialiczka">
Walancin Wialiczka

Walancin Uładzimirawicz Wialiczka (, , "Walentin Władimirowicz Wieliczko", ur. 15 czerwca 1944 w Sidorowcach k. Wołożyna) – białoruski ekonomista, polityk i dyplomata; w latach 1993–1997 ambasador Białorusi na Łotwie i w Finlandii, od 2001 roku – na Ukrainie; w latach 1997–1998 minister ds. Wspólnoty Niepodległych Państw, od 1999 roku pierwszy zastępca ministra spraw zagranicznych Republiki Białorusi; kandydat nauk ekonomicznych (odpowiednik polskiego stopnia doktora).
Życiorys.
Urodził się 15 czerwca 1944 roku we wsi Sidorowce, na terytorium okupowanym przez III Rzeszę, w wilejskim komisariacie rejonowym, w Komisariacie Generalnym Białoruś Komisariatu Rzeszy Wschód. W 1972 roku ukończył Leningradzki Technologiczny Instytut Przemysłu Chłodniczego. W 1982 roku uzyskał stopień kandydata nauk ekonomicznych (odpowiednik polskiego stopnia doktora). Temat jego dysertacji kandydackiej brzmiał: "Ekonomiczne dźwignie wzrostu działalności gospodarczej".
W latach 1962–1968 pracował jako sekretarz Nowobielickiego Komitetu Rejonowego Komsomołu, I sekretarz Homelskiego Komitetu Obwodowego Komsomołu. W latach 1972–1988 był przewodniczącym Komitetu Wykonawczego Rejonu Sowieckiego miasta Homla, I sekretarzem Komitetu Rejonu Sowieckiego Komunistycznej Partii Białorusi (KPB) miasta Homla, zastępcą przewodniczącego Homelskiego Obwodowego Komitetu Wykonawczego, sekretarzem Homelskiego Komitetu Obwodowego KPB. 15 kwietnia 1993 roku został Nadzwyczajnym i Pełnomocnym Ambasadorem Republiki Białorusi na Łotwie. 8 czerwca 1994 roku został także ambasadorem w Finlandii. 10 września 1997 roku został zdymisjonowany ze stanowisk ambasadorskich i mianowany ministrem ds. Wspólnoty Niepodległych Państw. Stanowisko to zajmował do 4 grudnia 1998. 20 stycznia 1999 roku został mianowany pierwszym zastępcą ministra spraw zagranicznych Republiki Białorusi. 15 czerwca 2001 roku został zdymisjonowany z tego stanowiska i mianowany ambsadorem na Ukrainie.
Życie prywatne.
Walancin Wialiczka jest żonaty, ma dwóch synów.

</doc>
<doc id="1542032" url="https://pl.wikipedia.org/wiki?curid=1542032" title="Żodino">
Żodino



</doc>
<doc id="1542033" url="https://pl.wikipedia.org/wiki?curid=1542033" title="Ben Collins">
Ben Collins



</doc>
<doc id="1542035" url="https://pl.wikipedia.org/wiki?curid=1542035" title="Hameln (stacja kolejowa)">
Hameln (stacja kolejowa)

Hameln – stacja kolejowa w Hameln, w kraju związkowym Dolna Saksonia, w Niemczech. Jest dworcem klinowym, czyli rozwidlającym się w dwóch kierunkach. Znajduje się na linii Hanower-Altenbeken i Elze-Löhne. Według klasyfikacji Deutsche Bahn posiada 3 kategorię.
Stacja posiada 4 perony i 6 krawędzi peronowych. Od 2002 do 2006 były one odnowione przez miasto Hameln, które jest w ich posiadaniu. Znajduje się tu recepcja budynku, kiosk, piekarnia, pub. DB oferuje sprzedaż biletów i dyskotekę. Na stacji znajduje się plac z dworcem autobusowym, który koncentruje wszystkie autobusy miejskie i regionalne w regionie.

</doc>
<doc id="1542037" url="https://pl.wikipedia.org/wiki?curid=1542037" title="Ihar Laszczenia">
Ihar Laszczenia

Ihar Leszczenia (ur. 21 grudnia 1967 w Żodzinie) – białoruski działacz państwowy i dyplomata, ambasador nadzwyczajny i pełnomocny w Egipcie, w Izraelu, na Słowacji. 
W 1991 ukończył Moskiewski Państwowy Instytut Stosunków Międzynarodowych, po czym rozpoczął karierę w dyplomacji. Początkowo pracował jako referent w Departamencie Bliskiego Wschodu i Afryki Północnej Ministerstwa Spraw Zagranicznych ZSRR. Od 1991 do 1994 pełnił służbę jako referent dyżurny oraz attaché ambasady ZSRR i Federacji Rosyjskiej w Egipcie. W latach 1994–1995 był II sekretarzem Wydziału OBWE w MSZ Białorusi. Od stycznia 1995 do sierpnia 1997 pracował jako dyrektor Wydziału Państw Azji i Afryki oraz zarządca IV Zarządu Politycznego MSZ. W sierpniu 1997 rozpoczął misję jako radca ambasady w Egipcie oraz chargé d'affaires ad interim. Od czerwca 1998 do stycznia 2002 był ambasadorem nadzwyczajnym i pełnomocnym Białorusi w Egipcie. 
Po powrocie do kraju w zimie 2002 rozpoczął pracę jako doradca prezydenta Łukaszenki ds. polityki zagranicznej. W maju 2006 wręczył listy uwierzytelniające prezydentowi Izraela rozpoczynając misję dyplomatyczną w Tel Awiwie. W dniu 28 września 2012 r. zwolniony ze stanowiska.
W latach 2012-2016 pracował jako naczelnik departamentu ds. Krajów azjatyckich i afrykańskich, naczelnik departamentu ds. Krajów afrykańskich i bliskowschodnich w Ministerstwie Spraw Zagranicznych Republiki Białorusi.
13 czerwca 2016 r. został mianowany Ambasadorem Nadzwyczajnym i Pełnomocnym Republiki Białoruś w Republice Słowackiej. Podczas protestów na Białorusi 16 sierpnia 2020 r. nagrał wiadomość wideo, w której zadeklarował poparcie dla protestujących i potępił stosowanie przemocy przez organy ścigania. Leshchenya została pierwszym białoruskim dyplomatą, który poparł protestujących. W dniu 18 sierpnia złożył rezygnację.
Deklaruje znajomość języka angielskiego i arabskiego. Ma żonę i trójkę dzieci. 

</doc>
<doc id="1542038" url="https://pl.wikipedia.org/wiki?curid=1542038" title="Łomnica (dopływ Popradu)">
Łomnica (dopływ Popradu)

Łomnica, również Łomnicki Potok (słow. "Skalnatý potok", "Lomnica", niem. "Steinbach", węg. "Kőpatak") – główny ciek wodny Doliny Łomnickiej w słowackich Tatrach Wysokich. Powstaje w górnej części tej doliny zwanej Cmentarzyskiem, następnie opada jego stromym progiem w kierunku Lejkowego Kotła, lecz ginie w piargach i jest niewidoczny. Poniżej tej kotliny pojawia się jako niewielki, zanikający strumyk. Dopływa do Łomnickiego Stawu, a następnie z niego wypływa i płynie na południowy wschód. Po dotarciu do Matlar (nieopodal których wpada do niego Huncowski Potok) zmienia nieco kierunek na południowy. W spiskiej wsi Wielka Łomnica wpada do Popradu jako jego lewy dopływ.
W ostatnich latach bardzo często zdarza się, że Łomnica wysycha. Ma to związek z czynnikami klimatycznymi, ale i z działalnością człowieka na tym obszarze. Najczęściej wiosną i po obfitych opadach potok płynie pełnym korytem.
Nazewnictwo.
Według Witolda Henryka Paryskiego nazwa potoku pochodzi od dawnej słowiańskiej nazwy łom, która oznacza odłam skalny. Błędna, choć najczęściej używana jest nazwa słowacka "Skalnatý potok", która jest niepoprawnym przełożeniem nazwy niemieckiej "Steinbach". Niemcy spiscy przetłumaczyli nazwę Łomnica jako "Steinbach", od której pochodzi również niemieckie nazewnictwo doliny i stawu, jednak co do szczytu użyto nazwy słowiańskiej jako "Lomnitzer Spitze". Słowacki znawca Tatr Ivan Bohuš uważał zaś, że "Steinbach" to zniekształcone słowo "Steinbock", oznaczające kozicę. Węgrzy zasugerowali się nazewnictwem niemieckim, więc funkcjonuje ono podobnie jak w języku niemieckim.
Dawni polscy autorzy nie znali pierwotnej nazwy "Łomnica", więc tłumaczono ją z niemieckiego jako "Kamienna Woda", "Kamienny Potok" lub "Kamieniowódzki potok". Słowacy tłumaczyli podobnie, jako "Kameničny potok" i "Kamenný potok", a następnie jako "Skalnatý potok". W literaturze polskiej poprawne nazwy obiektów ustabilizowały się dopiero po II wojnie światowej.
Od nazwy potoku Łomnica pochodzą nazwy okolicznych obiektów, takich jak Łomnica (szczyt), Łomnicki Staw, Dolina Łomnicka czy Tatrzańska Łomnica.

</doc>
<doc id="1542040" url="https://pl.wikipedia.org/wiki?curid=1542040" title="Łomnicki Potok">
Łomnicki Potok



</doc>
<doc id="1542041" url="https://pl.wikipedia.org/wiki?curid=1542041" title="Hans von Keudell">
Hans von Keudell

Hans von Keudell (ur. 5 kwietnia 1892, zm. 15 lutego 1917 w okolicach Vlammertinghe w Belgii) – as lotnictwa niemieckiego z 12 zwycięstwami w I wojnie światowej.
Życiorys.
Służbę wojskową rozpoczął w wieku 12 lat w 1904 roku jako kadet. W roku 1911 został przyjęty do 3 Pułku Ułanów im. Cesarza Rosji Aleksandra II. W pierwszych miesiącach I wojny światowej służył na najpierw na froncie wschodnim (na ziemiach współczesnej Polski), a później na zachodnim we Francji.
7 czerwca 1915 został przeniesiony do lotnictwa. W końcu 1915 roku został przydzielony do jednostek walczących pod Verdun. Po treningu na jednomiejscowych myśliwcach został skierowany do nowo utworzonej eskadry Jagdstaffel 1. Hans von Keudell odniósł swoje pierwsze zwycięstwo powietrzne 31 sierpnia 1916 roku nad samolotem Martinsyde G.100. W eskadrze "Jasta 1" odniósł jeszcze 10 zwycięstw. Na początku stycznia 1917 roku został odkomenderowany do tworzenia nowej eskadry lotniczej Jagdstaffel 27. Odniósł pierwsze zwycięstwo eskadry 15 lutego 1917 roku tuż przed poniesieniem śmierci w walce z samolotami 1 i 46 Eskadry RAF.

</doc>
<doc id="1542045" url="https://pl.wikipedia.org/wiki?curid=1542045" title="Pascal Vahirua">
Pascal Vahirua

Pascal Vahirua (ur. 9 marca 1966 w Papeete na wyspie Tahiti) – francuski piłkarz grający na pozycji prawoskrzydłowego lub napastnika. Pascal Vahirua jest kuzynem Maramy Vahiruy, byłego zawodnika FC Nantes i OGC Nice, a obecnie reprezentującego barwy FC Lorient.
Kariera klubowa.
Vahirua urodził się na wyspie Tahiti. Swoją karierę piłkarską rozpoczął w amatorskich klubach AS Mateiea, a następnie Vataka W 1982 roku trafił do szkółki piłkarskiej francuskiego AJ Auxerre i w 1985 roku wygrał Coupe Gambardella. Jeszcze w 1984 roku awansował do kadry pierwszej drużyny, prowadzonej wówczas przez trenera Guya Rouxa. W rozgrywkach Ligue 1 zadebiutował 25 września w wygranym 3:1 meczu ze Stade Brestois 29. Od sezonu 1986/1987 był podstawowym zawodnikiem Auxerre i stworzył atak wraz z Érikiem Cantoną. W sezonie 1993/1994 osiągnął z Auxerre po swój pierwszy większy sukces w piłkarskiej karierze, gdy zdobył Puchar Francji. Jednak następny sezon był jego ostatnim w barwach Auxerre i łącznie rozegrał dla tego klubu 287 meczów i strzelił 53 gole w rozgrywkach Ligue 1.
Latem 1995 roku Vahirua zmienił barwy klubowe i odszedł do drugoligowego zespołu SM Caen. Początkowo grał tam w pierwszym składzie i wywalczył awans do pierwszej ligi w 1996 roku, ale po degradacji klubu w 1997 stracił miejsce w jedenastce i częściej grywał w amatorskich rezerwach Caen. W 1999 roku wyjechał do greckiego Atromitosu i grał w nim przez dwa lata. W 2001 roku wrócił do Francji i najpierw występował w amatorskim Tours FC, a od 2002 roku w Stade Auxerre. W 2005 roku zakończył piłkarską karierę.
Kariera reprezentacyjna.
W reprezentacji Francji Vahirua zadebiutował 21 stycznia 1990 roku w wygranym 1:0 towarzyskim meczu z Kuwejtem. W 1992 roku został powołany przez selekcjonera Michela Platiniego do kadry na Euro 92 i wystąpił tam w meczach ze Szwecją (1:1) i z Danią (1:2). Swój ostatni mecz w kadrze „Tricolores” rozegrał 22 marca 1994 przeciwko Chile (3:1). Łącznie wystąpił w niej 22 razy i strzelił jednego gola.

</doc>
<doc id="1542046" url="https://pl.wikipedia.org/wiki?curid=1542046" title="Ben Collins (kierowca)">
Ben Collins (kierowca)

Ben Collins (ur. 13 lutego 1975 w Bristolu) – brytyjski kierowca wyścigowy. Rozpoczął karierę wyścigową w 1994 roku, startując w zawodach Formula First i Formula Vauxhall Junior. Później występował w międzynarodowych wyścigach Formuły 3, gdzie zajął drugie miejsce w zawodach Marlboro Masters w roku 2000. Brał udział także w wyścigach 24h Le Mans i ASCAR (nie mylić z NASCAR, obecna nazwa to VSR V8 Trophy). Był również kierowcą testowym samochodu Ascari A10 dla firmy Ascari.
Występy w Top Gear.
Ben Collins zyskał popularność występując w popularnym brytyjskim magazynie motoryzacyjnym Top Gear w scenach kaskaderskich, a także jako ekspert. 19 stycznia 2009 roku, brytyjska gazeta The Times ujawniła, że Ben Collins od wielu lat wcielał się w rolę tajemniczego Stiga, co zostało zdementowane 2 dni później, 21 stycznia przez telewizję BBC.
W biografii Collinsa, która pojawiła się w księgarniach 16 września 2010, wydawca przyznał, że kierowca i Stig to jedna i ta sama osoba, potwierdzając przypuszczenia The Times z 2009 roku. Stacja telewizyjna BBC zwolniła Bena Collinsa po tym jak wydał książkę i wytoczyła mu proces, jednak sąd orzekł, że autor zgodnie z prawem może publikować swoje wspomnienia. Biografia Bena Collinsa pod tytułem „Człowiek w białym kombinezonie. Stig, Le Mans i moje życie na wysokich obrotach” ukazała się w Polsce 15 czerwca 2011 roku.
W 6 odcinku 17 serii Top Gear Ben Collins pojawił się jako instruktor grupy weteranów przygotowujących się do rajdu Dakar.
Występy w Automaniaku.
Od 8 do 12. serii, Ben Collins był jednym z prowadzących program Automaniak na TVN Turbo. Prowadził testy, zazwyczaj samochodów sportowych. Testy odbywały się na Torze Poznań.

</doc>
<doc id="1542049" url="https://pl.wikipedia.org/wiki?curid=1542049" title="Herb Żabna">
Herb Żabna

Herb Żabna – jeden z symboli miasta Żabno i gminy Żabno w postaci herbu.
Wygląd i symbolika.
Herb przedstawia w polu błękitnym srebrny topór ze złotą rękojeścią w pas, pod nim złoty półksiężyc i takąż sześciopromienną gwiazdę.
Księżyc i gwiazda odnoszą się do założycieli i posiadaczy miasta, Melsztyńskich herbu Leliwa.
Historia.
Herb był używany przez miasto od XVI wieku. W lipcu 2006 herb został poprawiony przez Włodzimierza Chorązkiego.

</doc>
<doc id="1542050" url="https://pl.wikipedia.org/wiki?curid=1542050" title="Rafik Saifi">
Rafik Saifi



</doc>
<doc id="1542062" url="https://pl.wikipedia.org/wiki?curid=1542062" title="Enchant (album)">
Enchant (album)

Enchant jest drugim długo-grającym albumem amerykańskiej wokalistki Emilie Autumn, początkowo wydany 26 lutego 2003 przez Traitor Records oraz ponownie 17 sierpnia 2007 przez Trisol Music Group GmbH. Oryginał zawierał tzn. "Enchant Puzzle"; pierwsza osoba, która rozwiąże zagadkę, będzie miała szansę wygrać skrzydła Faerie Queen, kryzę, berło, i wachlarz. Jak dotąd, zagadka nie została rozwiązana.
Single.
Jedynym singlem wydanym na albumie "Enchant" jest "Chambermaid", który był wydany jako EP.

</doc>
<doc id="1542063" url="https://pl.wikipedia.org/wiki?curid=1542063" title="Kistakuz">
Kistakuz



</doc>
<doc id="1542066" url="https://pl.wikipedia.org/wiki?curid=1542066" title="Herb Myślenic">
Herb Myślenic

Herb Myślenic – jeden z symboli miasta Myślenice i gminy Myślenice w postaci herbu.
Wygląd i symbolika.
Herb przedstawia w polu błękitnym na zielonym pagórku zielone drzewo liściaste pomiędzy siekierką i toporem, z ostrzami skierowanymi na zewnątrz, oraz dwoma zielonymi krzewami.
Herb nawiązuje do pierwotnego położenia miasta Myślenice na leśnym karczowisku i uzyskanych przez miasto uprawnień do karczunku terenów leśnych nadanych w 1342 r, przez króla Kazimierza Wielkiego.
Historia.
Herb nadany przez władze austriackie 2 marca 1797 został potwierdzony przez Ministerstwo Spraw Wewnętrznych RP 18 czerwca 1937 r.
Nie jest możliwe, aby w herbie Myślenic przedstawiona była "Lipka Myślenicka" – drzewo, które do lipca 2015 rosło na szczycie Plebańskiej Góry i było nieoficjalnym symbolem Myślenic; mimo swoich 185 lat jest młodsze niż herbowy wizerunek. Badacze dziejów miasta i jego herbu, jak Andrzej Boryczko czy Janina Tomasik, zgodnie stwierdzają, że w herbie pierwotnie przedstawiony był dąb.
Herb Myślenic, nadany miastu przez cesarza rzymskiego Franciszka II (1797), został przedstawiony i dokładnie opisany w dziele Hugo Gerarda Ströhla pt. "Städte-Wappen von Österreich-Ungarn" w następujący sposób: „W polu błękitnym dąb, a na jego pniu utwierdzone skrzyżowane topór i siekiera. Na ziemi pod drzewem leży z wrąbaną siekierą fragment pnia i tłuczek (młot drewniany). Po prawej stronie dębu jodła, po lewej buk”.

</doc>
<doc id="1542067" url="https://pl.wikipedia.org/wiki?curid=1542067" title="Josef Leipold">
Josef Leipold

Josef Leipold (ur. 10 listopada 1913, zm. 8 marca 1949) – zbrodniarz nazistowski, ostatni komendant obozu pracy Budzyń i SS-Obersturmführer.
Życiorys.
Urodzony w (Kraj Sudetów), z zawodu był fryzjerem. Od 1 października 1935 do 20 września 1937 roku służył w armii czechosłowackiej jako podoficer. Członek NSDAP od listopada 1938 roku (nr partyjny 6568081) i Allgemeine-SS od sierpnia tego samego roku (nr ewidencyjny 344830). Służbę obozową rozpoczął w Mauthausen, skąd 15 listopada 1941 przeniesiono go do KL Lublin. Od stycznia do czerwca 1944 był ostatnim komendantem obozu pracy dla Żydów w Budzyniu. Leipold, gdy objął tę funkcję, przez osiem dni rozkazał nie dawać żadnego pożywienia więźniom. Innym razem za próbę ucieczki czterech więźniów trzymał ich między naelektryzowanymi drutami przez 48 godzin. 22 lipca 1944 roku przeniesiony został do podobozu KL Plaszow w Wieliczce, skąd trafił do KL Gross-Rosen. Od października 1944 do lutego 1945 roku piastował funkcję dowódcy pododdziału wartowniczego, łącząc tę funkcję ze stanowiskiem Lagerführera w podobozie obozu Gross-Rosen w Brněncu. Po jego likwidacji wcielono go do 18 Ochotniczej Dywizji Grenadierów Pancernych SS Horst Wessel.
23 stycznia 1947 aresztowany przez aliantów i wydany władzom polskim celem osądzenia. 9 listopada 1948 Leipold został skazany przez Sąd Okręgowy w Lublinie na karę śmierci przez powieszenie. Wyrok wykonano w marcu 1949.

</doc>
<doc id="1542069" url="https://pl.wikipedia.org/wiki?curid=1542069" title="Pimple">
Pimple



</doc>
<doc id="1542070" url="https://pl.wikipedia.org/wiki?curid=1542070" title="Błąd alfa">
Błąd alfa



</doc>
<doc id="1542073" url="https://pl.wikipedia.org/wiki?curid=1542073" title="Francisco Hernández Girón">
Francisco Hernández Girón

Francisco Hernández Girón (ur. w Cáceres, zm. 7 grudnia 1554 w Limie) – hiszpański konkwistador.
Do Peru przybył w 1535 roku wraz z przyszłym gubernatorem Blasco Núñez Vela. W walkach o władzę pomiędzy braćmi Pizzaro a stronnikami Almagro nie brał udziału, opowiedział się dopiero po stronie zarządcy ziem hiszpańskich Cristóbala Vaca de Castro. Walczył w bitwie pod Añaquito. W kolejnej bitwie pod Jaquijahuana opowiedział się po stronie wicekróla Pedro de la Gasca, odnosząc zwycięstwo. 
13 listopada 1553 roku stanął po stronie buntowników sprzeciwiających się nowym ograniczeniom w wyzyskiwaniu Indian nałożonych przez wicekróla Peru Melchora Bravo de Saravia. Został obwołany kapitanem generalnym. Buntownicy pierwotnie rozbili wojska królewskie 20 marca 1554 roku pod Chuquingą. 8 października został pokonany w bitwie pod Pucarą. Został stracony 7 grudnia 1554. 
Hernández Girón miał żonę Mencía de Almaraz y Sosa, z którą miał dwójkę dzieci – syna Alonso de Almaraz i córkę Leonor de Portocarrero.

</doc>
<doc id="1542074" url="https://pl.wikipedia.org/wiki?curid=1542074" title="Friedrich Buschbaum">
Friedrich Buschbaum

Friedrich Buschbaum (ur. 14 września 1904, zm. ?) – zbrodniarz hitlerowski, SS-Sturmmann, członek załogi niemieckich obozów koncentracyjnych Majdanek, Budzyń i Dachau. Skazany 20 listopada 1947 przez polski sąd na karę śmierci przez powieszenie. Wyrok zamieniono w akcie łaski na 15 lat pozbawienia wolności. Zwolniony z więzienia 31 maja 1956.

</doc>
<doc id="1542077" url="https://pl.wikipedia.org/wiki?curid=1542077" title="Błąd beta">
Błąd beta



</doc>
<doc id="1542078" url="https://pl.wikipedia.org/wiki?curid=1542078" title="Gmina Konary">
Gmina Konary

dawne gminy:

</doc>
<doc id="1542079" url="https://pl.wikipedia.org/wiki?curid=1542079" title="Monofiodontyzm">
Monofiodontyzm

Monofiodontyzm – uzębienie z jedną generacją zębów, niepodlegającą wymianie; występuje u niewielu ssaków, np. szczurów.

</doc>
<doc id="1542083" url="https://pl.wikipedia.org/wiki?curid=1542083" title="Kyle Lafferty">
Kyle Lafferty

Kyle Lafferty (ur. 16 września 1987 w Enniskillen) – północnoirlandzki piłkarz, grający na pozycji napastnika lub pomocnika w klubie Rangers F.C. i dla reprezentacji Irlandii Północnej.
Kariera klubowa.
Burnley F.C..
Lafferty rozpoczął swoją karierę w małym klubie NFC Kesh, grającym w lokalnej lidze Fermanagh &amp; Western League. W 2004 podpisał młodzieżowy kontrakt z drużyną Football League Championship, Burnley F.C. Bez żadnego doświadczenia znalazł się w pierwszej kadrze zespołu z Burnley. 6 sierpnia 2005 zaliczył swój debiut na zapleczu Premiership, zmieniając w 89. minucie meczu z Crewe Alexandra Garretha O’Connora.
W styczniu 2006 Lafferty został wypożyczony do klubu Darlington F.C. Przez rok gry w tym zespole zagrał dziewięć spotkań i strzelił trzy gole, w tym debiutancką bramkę przeciwko Notts County 7 stycznia. Do macierzystego klubu powrócił w styczniu 2007.
Pierwszy gol w seniorskiej kadrze Burnley miał miejsce w meczu przeciwko Luton Town – Lafferty wyrównał stan meczu na 1:1 30 kwietnia 2006. Do odejścia z klubu Lafferty zagrał w zespole 89 spotkań, strzelając 10 bramek.
Rangers.
Pod koniec sezonu 2007/2008 Lafferty ściągnął na siebie uwagę Wolverhampton Wanderers, Celtiku Glasgow i Rangers. Rywale Rangers zza miedzy jednak zostali odprawieni przez zawodnika z kwitkiem, a 16 czerwca 2008 Burnley zaakceptowało ofertę Rangers za zawodnika – 3 miliony funtów plus Alan Gow. Gow odrzucił propozycję Burnley, ale nie przeszkodziło to w transferze 21-letniego Ulsterczyka na Ibrox Park.
W niebieskiej koszulce zadebiutował 5 sierpnia 2008, wchodząc na ostatnie minuty meczu kwalifikacji do Ligi Mistrzów przeciw FBK Kowno. Premierowy gol Lafferty’ego w barwach Rangers miał miejsce w drugim ligowym występie 16 sierpnia z Heart of Midlothian.
FC Sion.
Po zakończeniu sezonu 2011/2012 Lafferty zdecydował się opuścić Rangers ze względów na kłopoty finansowe. Przeniósł się do szwajcarskiego FC Sion. Podpisał z tym klubem kontrakt na 3 lata.
US Palermo.
26 czerwca 2013 roku podpisał trzyletni kontrakt z US Palermo. Lafferty wraz z zespołem awansował do Serie A, strzelając 11 goli w 34 meczach. Jednak prezydent klubu stwierdził, że irlandzki piłkarz jest kobieciarzem, dlatego po jednym sezonie opuścił Palermo.
Norwich City.
27 czerwca 2014 roku Lafferty przeniósł się do Norwich City, podpisując trzyletni kontrakt z opcją przedłużenia o rok. 10 sierpnia 2014 roku zadebiutował w meczu z Wolverhampton Wanderers przegranym 0-1, wchodząc z do gry w 76 minucie.
Çaykur Rizespor.
2 lutego 2015 roku został wypożyczony do tureckiego Çaykur Rizespor do końca sezonu 2014/15.
Kariera międzynarodowa.
W roku 2006 Lafferty otrzymał pierwsze powołanie do seniorskiej kadry Irlandii Północnej na przedsezonowy obóz w USA. Zagrał tam dwa spotkania – z kadrami Rumunii i Urugwaju. Na pierwszego gola w barwach Ulsteru czekał do 16 sierpnia 2006, kiedy zapewnił zwycięstwo swojej drużynie w towarzyskim meczu z Finlandią.
Odtąd stanowił parę napastników razem z Davidem Healym podczas eliminacji do EURO 2008. Nic więc dziwnego, że w meczu z Liechtensteinem zdobył swoją pierwszą bramkę w meczu o punkty. Uratował także punkty w Sztokholmie, gdzie wyrównał stan meczu z gospodarzami na 1:1.

</doc>
<doc id="1542084" url="https://pl.wikipedia.org/wiki?curid=1542084" title="Formuła 3">
Formuła 3

Formuła 3 (skrót F3) – klasa wyścigów samochodowych przeprowadzanych w różnych cyklach w Europie, Australii, Ameryce Południowej i Azji. Jest to jednocześnie określenie biorących w nich udział jednomiejscowych samochodów wyścigowych o otwartym nadwoziu. Wielu kierowców prestiżowych wyścigów Formuły 1 ma za sobą etap w Formule 3. Udział w wyścigach Formuły 3 jest stosunkowo drogi (miejsce w brytyjskiej F3 kosztuje obecnie około 400 000 funtów szterlingów za udział w rocznym cyklu wyścigów, w Azji cena wynosi około 80 000 funtów). Z tego powodu w wyścigach Formuły 3 biorą udział głównie początkujący zawodowcy, a nie amatorzy. Sukces w F3 może zaowocować dla kierowcy udziałem w wyścigach wyższej klasy, takich jak Formuła 2, Formuła Renault 3.5 lub nawet wyścigów testowych Formuły 1.
Cykle wyścigów Formuły 3.
Główne cykle.
Zwycięzcy w tych cyklach mogą otrzymać superlicencję Fédération Internationale de l’Automobile.

</doc>
<doc id="1542085" url="https://pl.wikipedia.org/wiki?curid=1542085" title="Kulob">
Kulob



</doc>
<doc id="1542086" url="https://pl.wikipedia.org/wiki?curid=1542086" title="Chorug">
Chorug



</doc>
<doc id="1542087" url="https://pl.wikipedia.org/wiki?curid=1542087" title="Konary (gmina w województwie warszawskim)">
Konary (gmina w województwie warszawskim)

Konary (alt. "Kanary") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Konary, lecz siedzibą władz gminy po roku 1932 była Klonowa Wola.
Za Królestwa Polskiego gmina należała do powiatu górnokalwaryjskiego w guberni warszawskiej. W związku ze zniesieniem powiatu górnokalwaryjskiego w 1879 gminę przyłączono do powiatu grójeckiego w tejże guberni.
W okresie międzywojennym gmina Konary należała do powiatu grójeckiego w woj. warszawskim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 14 gromad. 1 lipca 1952 roku z gminy Konary wyłączono gromadę Borowe, która weszła w skład nowo utworzonej gminy Rososz.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Konary nie przywrócono a jej dawny obszar wszedł w skład nowej gminy Warka.

</doc>
<doc id="1542089" url="https://pl.wikipedia.org/wiki?curid=1542089" title="Laced/Unlaced">
Laced/Unlaced

Laced/Unlaced – dwupłytowy instrumentalny album Emilie Autumn. Płyta pierwsza, Laced, jest re-wydaniem "On A Day...", kompilacją nagrań na skrzypcach klasycznych. Płyta druga, Unlaced, zawiera wszystkie utwory grane przez Emilie na skrzypcach elektrycznych. Limitowana edycja CD + Book set została wydana 9 marca w nakładzie 2000 kopii na całym świecie.
Lista utworów.
Wszystkie piosenki napisane (z wyjątkiem utworów 1-6 i 11-13 na płycie pierwszej), nagrane i wydane przez Emilie Autumn.
CD 1
CD 2

</doc>
<doc id="1542090" url="https://pl.wikipedia.org/wiki?curid=1542090" title="Tatjana Hüfner">
Tatjana Hüfner

Tatjana Hüfner (ur. 30 kwietnia 1983 w Neuruppin) – niemiecka saneczkarka, trzykrotna medalistka olimpijska, wielokrotna medalistka mistrzostw świata i pięciokrotna zdobywczyni Pucharu Świata.
Kariera.
Startuje w tej dyscyplinie od 1992 roku. Wtedy przystąpiła do klubu saneczkowego w Blankenburg (Harz) w landzie Saksonia-Anhalt. W 1997 roku przeniosła się do klubu Oberwiesenthaler SV (obecnie Erzgebirge Oberwiesenthal). W tym czasie zdobyła cztery razy (od 1994 do 1997 roku) tytuł mistrza landu Saksonia-Anhalt. Raz zwyciężyła w Pucharze Niemiec Juniorek w Altenbergu. Mistrzyni świata juniorek w 2000 roku w Altenbergu oraz w 2002 roku w Innsbruck. Jako seniorka pierwszy raz wystartowała w Mistrzostwach Niemiec w sezonie 2002/2003. zajmując 8. miejsce. W swoim pierwszym starcie w pucharze świata nie przeszła pucharu narodów zajmując 17. miejsce. W głównej części zawodów pierwszy raz wystartowała w Innsbruck, gdzie od razu zdobyła drugie miejsce.
Podczas igrzysk olimpijskich w Turynie zdobyła brązowy medal. Cztery lata później na igrzyskach w Vancouver wywalczyła złoto, zaś w 2014 na igrzyskach w Soczi – medal srebrny.
W mistrzostwach świata seniorów wywalczyła osiem złotych medali w tym pięć w konkurencji jedynek w 2007, 2008, 2011, 2012 i 2017 roku. Poza tym była najlepsza w sztafecie w 2008, 2012 i 2017 roku. Była też w konkurencji jedynek druga w 2013 i trzecia w 2015 roku. W rywalizacji sprinterskiej wywalczyła brązowy medal w 2017 roku.
Na mistrzostwach Europy zdobyła złoty medal w jedynkach i sztafecie w 2016 roku. Poza tym była w rywalizacji jedynek druga w 2004, 2006, 2012, 2013 i 2019 roku oraz trzecia w 2017 roku. Była też trzecia w sztafecie w 2012 roku.
Pięć razy z rzędu zdobywała Kryształową Kulę w sezonach 2007/2008, 2008/2009, 2009/2010, 2010/2011, 2011/2012. Była również druga w sezonach 2006/2007, 2016/2017 oraz trzecia w sezonach 2005/2006, 2012/2013, 2013/2014, 2014/2015, 2015/2016.
W zawodach Pucharu Świata Niemka 103 razy stawała na podium w tym 53 razy zwyciężała (38 razy w konkurencji jedynek i 15 razy w rywalizacji sztafet). Po sezonie 2018/2019 postanowiła zakończyć sportową karierę.
Osiągnięcia.
Puchar Świata.
Zwycięstwa w zawodach indywidualnych (do sezonu 2011/2012) – szczegółowo.
Hüfner wygrała (do sezonu 2011/2012) 31 konkursów (pierwszy raz dokonała tego w Altenbergu 26 listopada 2005 roku), a na podium stała w sumie 51 razy (po raz pierwszy 25 stycznia 2004 roku w Innsbrucku).

</doc>
<doc id="1542093" url="https://pl.wikipedia.org/wiki?curid=1542093" title="Getulio Dornelles Vargas">
Getulio Dornelles Vargas



</doc>
<doc id="1542095" url="https://pl.wikipedia.org/wiki?curid=1542095" title="Ukraińska Partia Socjal-Demokratyczna">
Ukraińska Partia Socjal-Demokratyczna

Ukraińska Partia Socjal-Demokratyczna (USDP) – ukraińska partia, powstała wskutek odejścia części członków Ukraińskiej Partii Radykalnej we wrześniu 1899.
Historia.
W 1900 r. uformowała się jako "Ukraińska Socjal-Demokratyczna Partia Galicji i Bukowiny", i rozpoczęła wydawanie dwutygodnika „Wolja” (który ukazywał się do 1907).
Pierwszy zjazd partii odbył się w 1903 r. we Lwowie pod przewodnictwem Mykoły Hankewycza i Semena Wityka. Do 1907 r. partia była właściwie sekcją Polskiej Partii Socjalno-Demokratycznej Galicji i Śląska Cieszyńskiego (PPSD) (która z kolei była częścią federacji pod nazwą Socjaldemokratyczna Partia Austrii). Dopiero w tym roku odbyła się konferencja, na której zdecydowano o odłączeniu się i tworzeniu własnych oddziałów partii.
W 1911 r. podzieliła się na dwie frakcje: konserwatywną, kierowaną przez Mykołę Hankewycza i Stepana Wityka, oraz niepodległościową, kierowaną przez Lwa Hankewycza, Wołodymyra Starosolskiego, Porfiriona Buniaka i Iwana Kwasnycię. W wyborach w 1907 r. partia uzyskała 8% głosów i wprowadziła do Reichsratu w Wiedniu dwóch posłów.
W rządzie Zachodnioukraińskiej Republiki Ludowej w latach 1918–1919 partia miała jednego przedstawiciela – Antona Czernećkiego (państwowego sekretarza pracy i opieki społecznej). W rządzie Ukraińskiej Republiki Ludowej w latach 1919–1920 byli: Wołodymyr Temnyckyj, Osyp Bezpałko i Wołodymyr Starosolśkyj.
W 1923 r. lewica partii (Czernećkyj, Parfanowycz, Iwaszko) usunęła z zarządu większość dawnych działaczy. W związku z tym w styczniu 1924 władze polskie zlikwidowały partię i zamknęły wydawane przez nią gazety. Komunistyczni działacze odeszli do Komunistycznej Partii Zachodniej Ukrainy. Mykoła Hankewycz wstąpił do Polskiej Partii Socjalistycznej.
Część działaczy utworzyła stowarzyszenie kulturalno-oświatowe „Robitnycza Hromada”, oraz Grupę „Wpered”. Po odbytym w dniach 8–9 grudnia 1928 zjeździe we Lwowie odtworzyła partię jako partię socjaldemokratyczną. Jej wpływy były jednak nieznaczne. W 1937 prezesem partii został Wołodymyr Starosolski.
Po agresji ZSRR na Polskę we wrześniu 1939, podobnie jak inne legalne partie polityczne II Rzeczypospolitej zawiesiła działalność, chcąc uchronić członków przed represjami sowieckimi.
Jej członkowie wraz z innymi grupami socjalistycznymi utworzyli w 1950 r. na emigracji Ukraińską Partię Socjalistyczną.

</doc>
<doc id="1542100" url="https://pl.wikipedia.org/wiki?curid=1542100" title="Czersk (gmina w województwie warszawskim)">
Czersk (gmina w województwie warszawskim)

Czersk (1867–1870 "Machcin") – dawna gmina wiejska istniejąca do 1954 roku w woj. warszawskim. Siedzibą władz gminy przed II wojną światową był Czersk, a po wojnie miasto Góra Kalwaria (odrębna gmina miejska).
Gmina powstała w połowie 1870 roku Królestwa Polskiego w guberni warszawskiej w powiecie górnokalwaryjskim z obszaru dotychczasowej gminy Machcin. W związku ze zniesieniem powiatu górnokalwaryjskiego w 1879 gminę przyłączono do powiatu grójeckiego w tejże guberni.
W okresie powojennym gmina Czersk należała do powiatu grójeckiego w woj. warszawskim. 1 lipca 1952 gmina weszła w skład nowo utworzonego powiatu piaseczyńskiego w tymże województwie. Równocześnie z części obszaru gminy Czersk utworzono nową gminę Rososz a część gromad przyłączono do gminy Drwalew.
Po tych zmianach gmina składała się (według stanu z dnia 1 lipca 1952 roku) z 16 gromad: Aleksandrów, Borki, Brzumin, Buczynów, Coniew, Czaplin, Czersk, Dębówka, Karolina, Kępa Radwankowska, Królewski Las, Linin, Ostrówik, Pęcław, Podgóra i Wincentów.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Czersk nie przywrócono a jej dawny obszar wszedł głównie w skład gminy Góra Kalwaria.

</doc>
<doc id="1542101" url="https://pl.wikipedia.org/wiki?curid=1542101" title="Linia kolejowa Bytów – Miastko">
Linia kolejowa Bytów – Miastko

Linia kolejowa Bytów - Miastko – współcześnie nieistniejąca jednotorowa linia kolejowa łącząca stację Bytów ze stacją Miastko.
Historia.
46-kilometrowa linia została oddana do użytku 23 listopada 1909 roku. Została zniszczona pod koniec II wojny światowej, rozebrana i wywieziona w głąb ZSRR. Ostatnie odcinki trasy zdemontowano w latach 50. XX wieku.
Zaprojektowany przez włoskiego architekta wiadukt kolejowy nad rzeką Studnicą, przypominający rzymskie akwedukty, stał się wizytówką Miastka pierwszej połowy XX wieku. Został on wysadzony w powietrze przez Niemców w lutym 1945 roku.

</doc>
<doc id="1542104" url="https://pl.wikipedia.org/wiki?curid=1542104" title="Przegląd Motorowodny">
Przegląd Motorowodny

Przegląd Motorowodny – ogólnopolskie czasopismo o sportach motorowodnych. Ukazuje się od 2000 roku z nieregularną częstotliwością (9 wydań w roku) – dwumiesięcznik zimą i miesięcznik latem. Czasopismo dostępne jest we wszystkich punktach Empiku oraz w wybranych salonach prasowych Franpress, Inmedio, Kolporter, Relay i Ruch, a także w wybranych sklepach branżowych. 
Charakterystyka.
Magazyn zajmuje się branżami:
W ramach czasopisma ukazuje się co roku w styczniu i dostępny w sprzedaży przez 12 miesięcy – "Katalog Łodzie Motorowe". 
Redakcja.
Redaktorem naczelnym jest Dariusz Kazanecki, były rzecznik prasowy Polskiego Związku Motorowodnego i Narciarstwa Wodnego. W latach 1995-2000 ścigał się w zawodach skuterów wodnych w klasie Jet. W latach 2009-2010 zastępcą redaktora naczelnego był Patryk Kazanecki, który w latach 2000-2007 był redaktorem, a w latach 2007-2009 sekretarzem czasopisma.

</doc>
<doc id="1542105" url="https://pl.wikipedia.org/wiki?curid=1542105" title="The Mark, Tom, and Travis Show (The Enema Strikes Back!)">
The Mark, Tom, and Travis Show (The Enema Strikes Back!)

"The Mark, Tom and Travis show" – inaczej znana pod nazwą "Enema Strikes Back" to czwarta w kolejności płyta zespołu Blink-182 i jedyna koncertowa w całej dyskografii. Płyta zawiera 20 kompozycji, z czego jedynie "Man Overboard" jest wersją studyjną.

</doc>
<doc id="1542107" url="https://pl.wikipedia.org/wiki?curid=1542107" title="Amerykańskie Towarzystwo Zapobiegania Okrucieństwu wobec Zwierząt">
Amerykańskie Towarzystwo Zapobiegania Okrucieństwu wobec Zwierząt

Amerykańskie Towarzystwo Zapobiegania Okrucieństwu Wobec Zwierząt (ang. "The American Society for the Prevention of Cruelty to Animals", "ASPCA") – niedochodowa organizacja pomocy dla zwierząt założona w 1866 roku przez Henry'ego Bergha. Jej siedziba znajduje się na Manhattanie.
Historia ASPCA.
Organizacja ASPCA została założona 10 kwietnia 1866 przez Henry'ego Bergha – miłośnika zwierząt. Według założyciela organizacja miała zapewnić środki na działalność skierowaną na zapobieganie okrucieństwu wobec zwierząt w Stanach Zjednoczonych.
W 2006 roku organizacja ta obchodziła 140. rocznicę powstania. Uroczystość przebiegała pod hasłem "Mission: Orange", a celem imprezy było propagowanie poszanowania dla zwierząt, adoptowania ich, ograniczenia eutanazji zwierzęcej i ukazywania pozytywnych cech kontaktu z nimi.

</doc>
<doc id="1542108" url="https://pl.wikipedia.org/wiki?curid=1542108" title="Milivoje Novakovič">
Milivoje Novakovič

Milivoje Novakovič, ser. Миливоје Новаковић (ur. 18 maja 1979 w Lublanie) – słoweński piłkarz grający na pozycji napastnika w japońskim klubie Shimizu S-Pulse.

</doc>
<doc id="1542110" url="https://pl.wikipedia.org/wiki?curid=1542110" title="Wiktor Matwijenko">
Wiktor Matwijenko

Wiktor Antonowycz Matwijenko (ukr. Віктор Антонович Матвієнко, ros. Виктор Антонович Матвиенко, "Wiktor Antonowicz Matwijenko"; ur. 9 listopada 1948 w Zaporożu, ZSRR, obecnie Ukraina, zm. 29 listopada 2018) – ukraiński piłkarz, grający na pozycji obrońcy, reprezentant Związku Radzieckiego, olimpijczyk, trener piłkarski.
Kariera piłkarska.
Kariera klubowa.
Wychowanek drużyny Metałurh Zaporoże. Już jako 18 latek występował w podstawowym składzie zespołu. W latach 1968–1969 „odbywał służbę wojskową” w klubie SK Odessa. W 1970 powrócił do macierzystego zespołu. W 1970 przeszedł do Dynama Kijów. Z nim też odnosił największe sukcesy: Mistrzostwo ZSRR w 1971, 1974, 1975 i 1977, krajowy puchar w 1974, Puchar Zdobywców Pucharów w sezonie 1974/1975 oraz Superpuchar Europy w 1975. W 1978 kończył karierę w klubie Dnipro Dniepropetrowsk.
Kariera reprezentacyjna.
W latach 1971–1978 wystąpił w 21 meczu radzieckiej reprezentacji. Zdobył brązowy medal Igrzysk Olimpijskich w 1976 w Montrealu. Grał na mistrzostwach Europy w 1972, na których radziecka drużyna zajęła drugie miejsce.
Kariera trenerska.
Po zakończeniu kariery zawodniczej był najpierw w 1979 asystentem trenera, a potem głównym trenerem Awanharda Równe. W latach 1991–1992 jako trener w polskim klubie Orlęta Łuków. W latach 1993–2002 był trenerem takich klubów jak Podilla Chmielnicki, Torpedo Zaporoże, Bukowyna Czerniowce, Tiligul-Tiras Tyraspol, Doʻstlik Yangibozor i Stal Ałczewsk.
29 listopada 2018 zmarł w wieku 70 lat.

</doc>
<doc id="1542111" url="https://pl.wikipedia.org/wiki?curid=1542111" title="Awanhard Równe">
Awanhard Równe



</doc>
<doc id="1542112" url="https://pl.wikipedia.org/wiki?curid=1542112" title="João Café Filho">
João Café Filho

João Fernandes Campos Café Filho (ur. 3 lutego 1899 w Natalu, zm. 20 lutego 1970 w Rio de Janeiro) – brazylijski polityk i dziennikarz, prezydent kraju w latach 1954–1955.
Zarys biografii.
Urodził się w Natalu w stanie Rio Grande do Norte. W 1921 podjął pracę jako dziennikarz. W latach 1934–1945 był deputowanym federalnym. W 1950 został wybrany wiceprezydentem Brazylii u boku Getúlio Vargasa.
Po samobójstwie Vargasa w 1954 objął urząd prezydenta, ale na dwa miesiące przed upływem kadencji zrezygnował ze stanowiska, oficjalnie z powodów zdrowotnych. Następnie jednak próbował odzyskać władzę, czemu sprzeciwiły się Kongres i wojsko, podejrzewając, iż Filho chce w ten sposób uniemożliwić zaprzysiężenie prezydenta-elekta Juscelino Kubitschka.
Jako ewangelik był pierwszym protestantem na stanowisku prezydenta Brazylii.

</doc>
<doc id="1542113" url="https://pl.wikipedia.org/wiki?curid=1542113" title="Warszawskie Spotkania Komiksowe">
Warszawskie Spotkania Komiksowe

Warszawskie Spotkania Komiksowe – coroczny jednodniowy konwent komiksowy, odbywający się na wiosnę w Warszawie w latach 2001–2009.
W jego trakcie odbywają się spotkania z twórcami i wydawcami komiksu, mają miejsce prelekcje i dyskusje. Imprezą towarzyszącą jest giełda i kiermasz wydawniczy, na którym ma miejsce wiele premier.
Miejsce imprezy nie jest stałe, odbywała się już w Kinie Grunwald, Kinie Ochota oraz w Centrum Kultury Łowicka. W roku 2009 WSK zostały zorganizowane w centrum Warszawy (kino-teatr Palladium), jedyny raz trwały 2 dni i zgromadziły około 2 tys. sympatyków komiksów.
Był uważany za drugą, obok Międzynarodowego Festiwalu Komiksu w Łodzi, najważniejszą imprezę komiksową w Polsce.
W 2010 roku festiwal nie odbył się. Organizatorzy nie udzielili informacji na temat dalszych losów imprezy. W naturalny sposób imprezę zastąpił Festiwal Komiksowa Warszawa.

</doc>
<doc id="1542116" url="https://pl.wikipedia.org/wiki?curid=1542116" title="Drwalew (gmina)">
Drwalew (gmina)

Drwalew (od 1973 "Chynów") – dawna gmina wiejska istniejąca do 1954 roku w woj. warszawskim. Siedzibą władz gminy był Drwalew.
Za Królestwa Polskiego gmina należała do powiatu górnokalwaryjskiego w guberni warszawskiej. W związku ze zniesieniem powiatu górnokalwaryjskiego w 1879 gminę przyłączono do powiatu grójeckiego w tejże guberni.
W okresie międzywojennym gmina Drwalew należała do powiatu grójeckiego w woj. warszawskim. Po wojnie gmina zachowała przynależność administracyjną. 1 lipca 1952 roku do gminy Drwalew przyłączono część obszaru gminy Czersk, po czym gmina składała się z 42 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Drwalew nie przywrócono a jej dawny obszar wszedł w skład nowej gminy Chynów.

</doc>
<doc id="1542118" url="https://pl.wikipedia.org/wiki?curid=1542118" title="Lechanice (gmina)">
Lechanice (gmina)

Lechanice – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Lechanice, lecz siedzibą władz gminy były Zawady. 
Za Królestwa Polskiego gmina należała do powiatu górnokalwaryjskiego w guberni warszawskiej. W związku ze zniesieniem powiatu górnokalwaryjskiego w 1879 gminę przyłączono do powiatu grójeckiego w tejże guberni.
W okresie międzywojennym gmina Lechanice należała do powiatu grójeckiego w woj. warszawskim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 20 gromad. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Lechanice nie przywrócono a jej dawny obszar wszedł w skład nowej gminy Warka.

</doc>
<doc id="1542119" url="https://pl.wikipedia.org/wiki?curid=1542119" title="Utlenianie fotosensybilizowane">
Utlenianie fotosensybilizowane

Utlenianie fotosensybilizowane, fotooksydacja – proces przeniesienia elektronu (typ I) lub energii (typ II) z cząsteczki barwnika absorbującego (fotosensybilizator) promieniowanie widzialne, ultrafioletowe lub bliską podczerwień, na inną cząsteczkę chemiczną. W typie I dochodzi do utlenienia donora wzbudzony stan trypletowy elektronu przez fotosensybilizatora lub utlenienia samego fotosensybilizatora. Bezpośrednio po absorpcji fotonu fotosensybilizator przechodzi do stanu wzbudzonego singletowego, jeśli jednak nie odda energii i nie powróci do stanu podstawowego może przejść w bardziej trwały stan trypletowy. Co wiąże się z dużym prawdopodobieństwem udziału w reakcji utleniania fotosensybilizowanego. 
Utlenianie fotosensybilizowane jest przyczyną powstawania w organizmach żywych reaktywnych form tlenu będących przyczyną stresu oksydacyjnego i uszkodzenia związków chemicznych obecnych w komórach.
W roślinach, posiadających chlorofile mogące spełniać rolę fotosensybilizatora proces fotooksydacji może prowadzić do uszkodzenia błon poprzez utlenienie lipidów chloroplastowych. Aby zapobiec przekazywaniu energii stanu trypletowego na inne cząsteczki rośliny wykształciły systemy antenowe w których posiadają zarówno cząsteczki chlorofilu jak i karotenoidów. Jeśli stan wzbudzenia chlorofilu nie może być przekazany do centrum reakcji fotoukładu i chlorofil przejdzie w stan trypletowy jego energię przejmują karotenoidy i rozpraszają ja w postaci ciepła co chroni chloroplast przed fotooksydacją.

</doc>
<doc id="1542120" url="https://pl.wikipedia.org/wiki?curid=1542120" title="Ciasto listkowe">
Ciasto listkowe



</doc>
<doc id="1542121" url="https://pl.wikipedia.org/wiki?curid=1542121" title="Litoral">
Litoral



</doc>
<doc id="1542126" url="https://pl.wikipedia.org/wiki?curid=1542126" title="Fotooksydacja">
Fotooksydacja



</doc>
<doc id="1542131" url="https://pl.wikipedia.org/wiki?curid=1542131" title="Melchor Bravo de Saravia">
Melchor Bravo de Saravia

Melchor Bravo de Saravia (ur. 1512 w Soria w Hiszpanii, zm. 1577 tamże) – hiszpański konkwistador, gubernator Peru i królewski gubernator Chile.
Był synem Juana de Saravia i Maríi Mayor de Vera Morales. W 1538 ukończył studia w Bolonii (College of Bologna). Po szkole wstąpił do królewskiej służby w Neapolu jako sędzia. W 1547 został delegowany jako przedstawiciel Wicekrólestwa Granady.
W 1549 został wysłany do Ameryki, by tam objąć stanowisko w Wicekrólestwie Nowej Grenady a następnie do Limy, gdzie Pedro de la Gasca tworzył Wicekrólestwo Limy. W latach od czerwca 1552 do czerwca 1556 był gubernatorem Peru. Za jego rządów wybuchł bunt pod przewodnictwem Francisco Hernández Jiróna.
W 1556 rządy nad wicekrólestwem Peru objął Andrés Hurtado de Mendoza. W 1565 został wydany dekret królewski króla Filipa II na mocy którego zostało utworzone nowe wicekrólestwo Chile (hiszp. "Real Audiencia de Chile"). Utworzenie królestwa był wynikiem zakończenia wojny z Araukanami. W sierpniu 1567 roku oficjalnie powstało wicekrólestwo Chile a we wrześniu rządy objął Bravo de Saravia jako gubernator królewski Chile. Urząd sprawował do 1575 roku, kiedy został zastąpiony przez Rodrigo de Quiroga.

</doc>
<doc id="1542132" url="https://pl.wikipedia.org/wiki?curid=1542132" title="Polzow">
Polzow

Polzow – gmina w Niemczech, wchodząca w skład Związku Gmin Uecker-Randow-Tal w powiecie Vorpommern-Greifswald, w kraju związkowym Meklemburgia-Pomorze Przednie, położona przy drodze Pasewalk-Szczecin (B104 i drodze krajowej nr 10).

</doc>
<doc id="1542134" url="https://pl.wikipedia.org/wiki?curid=1542134" title="Strefa litoralna">
Strefa litoralna



</doc>
<doc id="1542135" url="https://pl.wikipedia.org/wiki?curid=1542135" title="Nowa Wieś (gmina w województwie warszawskim)">
Nowa Wieś (gmina w województwie warszawskim)

Nowa Wieś – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Nowa Wieś, lecz siedzibą władz gminy były kolejno: Laski (II RP) i Murowanka (PRL).
Za Królestwa Polskiego gmina należała do powiatu górnokalwaryjskiego w guberni warszawskiej. W związku ze zniesieniem powiatu górnokalwaryjskiego w 1879 gminę przyłączono do powiatu grójeckiego w tejże guberni.
W okresie międzywojennym gmina Nowa Wieś należała do powiatu grójeckiego w woj. warszawskim. Po wojnie gmina zachowała przynależność administracyjną. 17 lipca 1946 roku część obszaru gminy Nowa Wieś (gromadę Olszany) przyłączono do gminy Jasieniec. Według stanu z dnia 1 lipca 1952 roku gmina składała się z 21 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Nowa Wieś nie przywrócono a jej dawny obszar wszedł w skład nowej gminy Warka.

</doc>
<doc id="1542139" url="https://pl.wikipedia.org/wiki?curid=1542139" title="Live from Sturgis 2006">
Live from Sturgis 2006

Live at Sturgis 2006 – drugie koncertowe DVD w historii kanadyjskiego zespołu rockowego Nickelback. Zostało ono wydane 2 grudnia 2008 roku. Pierwszym albumem koncertowym był wydany w roku 2002, album „Live at Home”. Płyta ukazała się nakładem wytwórni Coming Home Studios. Za produkcje odpowiadają Jack Gulick, Daniel E. Catullo III oraz sam zespół. DVD uzyskało w Stanach Zjednoczonych status złotej płyty.
Opis albumu.
Koncert został nagrany w 2006 roku w miejscowości Sturgis w stanie Dakota Południowa, w ramach trasy koncertowej „All the Right Reasons Tour”. Koncert został zarejestrowany podczas występu zespołu na “Rockin’ The Rally Show” podczas zlotu motocyklowego. Koncert nagrywany był 15 kamerami w formacie Hi Definition. W koncertowej setliście znalazło się 13 utworów, z czego na płytę trafiło 12. Zrezygnowano z zamieszczenia „Curb Medley”, w którego skład wchodziły 3 fragmenty utworów z płyty „Curb”. Tym razem na krążku nie znalazł się żaden utwór z płyty „The State”. ponad połowa piosenek zawartych na DVD to materiał z płyty „All the Right Reasons”. Przed wykonaniem utworu „Side of a Bullet”, na telebimie tradycyjnie już został wyświetlony fragment wywiadu z Dimebagiem Darrellem, gitarzystą grupy Pantera. W utworze zostało wykorzystane również jego solo gitarowe, które zostało puszczone z taśmy. Początkowo DVD miało się ukazać na rynku w roku 2007, jednak ostatecznie zrezygnowano z tego pomysłu, i postanowiono go wydać po wydaniu przez zespół płyty „Dark Horse”. Jest to także pierwsze DVD nagrane z perkusistą Danielem Adairem. 
Twórcy.
Nickelback
Gościnnie
Produkcja

</doc>
<doc id="1542140" url="https://pl.wikipedia.org/wiki?curid=1542140" title="Rykały (gmina)">
Rykały (gmina)

Rykały (od 1973 "Goszczyn") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Rykały, lecz siedzibą władz gminy był Goszczyn. 
Za Królestwa Polskiego gmina Rykały należała do powiatu grójeckiego w guberni warszawskiej. do gminy przyłączono pozbawiony praw miejskich Goszczyn. 
W okresie międzywojennym gmina Rykały należała do powiatu grójeckiego w woj. warszawskim. Po wojnie gmina zachowała przynależność administracyjną. 1 lipca 1952 roku gmina składała się z 23 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Rykały nie przywrócono, a jej dawny obszar wszedł w skład nowej gminy Goszczyn (i częściowo gminy Promna).

</doc>
<doc id="1542142" url="https://pl.wikipedia.org/wiki?curid=1542142" title="Herb Zakliczyna">
Herb Zakliczyna

Herb Zakliczyna – jeden z symboli miasta Zakliczyn i gminy Zakliczyn w postaci herbu.
Wygląd i symbolika.
Herb przedstawia w polu srebrnym trzy trąby czarne w formie triskelionu, z okuciami złotymi, połączone w środku ustnikami.
Herb jest podobny do herbu posiadanego przez miasto Dukla.
Historia.
Herb miasta to odmieniony herb Trąby rodu Jordanów z Zakliczyna koło Myślenic (gmina Siepraw). Miasto lokował wojewoda krakowski Spytek Wawrzyniec Jordan w 1557 r. Herb występuje na pieczęci miejskiej z drugiej połowy XVI w. W 1934 r. Zakliczyn stracił prawa miejskie i tym samym prawo do używania herbu. Pod koniec lipca 2005 Rada Ministrów podjęła decyzję o przywróceniu praw miejskich wraz z herbem z dniem 1 stycznia 2006 roku.

</doc>
<doc id="1542143" url="https://pl.wikipedia.org/wiki?curid=1542143" title="Linia Amarela (metro w Lizbonie)">
Linia Amarela (metro w Lizbonie)

Linia Amarela (pol. "Linia Żółta") lub Linha do Girassol (pol. "Linia Słonecznika") – jedna z czterech linii metra w Lizbonie. Ma ok. 11 km i 11 stacji.
Linia została otwarta w 1959 r. sekcją między Entre Campos i Rotunda (obecnie Marquês de Pombal). W 1988 r. została przedłużona z Entre Campos do Cidade Universitária, a w 1993 r. – do Campo Grande. W 1995 r. zakończono budowę węzła przesiadkowego z Linią Azul na Marquês de Pombal, stając się tym samym jednym z dwóch pierwszych linii metra.
W 1997 r. linia została wydłużona do stacji Rato. W 2004 r. stała się drugą linią metra, która przekroczyła granice miasta – przedłużono ją do stacji Odivelas. Obecnie planowane jest rozbudowanie linii od Rato przez dzielnicę Alcântara, do dzielnicy Estrela i Avenida Infante Santo, ale tylko pod warunkiem połączenia pomiędzy Rato i Estrela.

</doc>
<doc id="1542144" url="https://pl.wikipedia.org/wiki?curid=1542144" title="Pula genetyczna">
Pula genetyczna



</doc>
<doc id="1542145" url="https://pl.wikipedia.org/wiki?curid=1542145" title="Jan Gabriel Tęczyński">
Jan Gabriel Tęczyński

Jan Gabriel Tęczyński herbu Topór (ur. 1484, zm. 21 maja 1552) – podkomorzy (1515) i wojewoda sandomierski (1542), kasztelan (1518) i starosta lubelski, lelowski, bełski, trembowelski, marszałek nadworny koronny (1529), kasztelan wojnicki (1535), hrabia Świętego Cesarstwa Rzymskiego (1527), poseł do sułtana Sulejmana Wspaniałego w 1524 roku dla negocjowania rozejmu.
Życiorys.
Był synem Gabriela Tęczyńskiego i Anny z Konińskich. Posiadał liczne rodzeństwo. Braci Stanisława Tęczyńskiego i Andrzeja Tęczyńskiego oraz cztery siostry.
Od około 1512 był żonaty z Dobrochną Sapieżanką (zm. po 1512) – córką Jana Sapiehy. Po jej śmierci ożenił się przed 1539 z Anną Kamieniecką córka Jana Kamienieckiego i Anny Buczackiej. Od około 1540 jego żoną była Anna Sienieńska. Z pierwszą żoną miał syna Stanisława Gabriela Tęczyńskiego i córkę Beatę Tęczyńską (ur. ok. 1520), której mężem był Jan Zabrzeziński – syn Jana.
W młodości studiował na Akademii w Krakowie. Jan Gabriel wychowywał się na dworze w Królewcu; uważany był za najbliższego zaufanego człowieka królowej Bony; W 1510 wraz z braćmi Stanisławem i Andrzejem odkupił od Zofii Słaboszowej połowę dóbr kraśnickich, a w kilka lat później drugą połowę miasta Kraśnika od braci Wodów. Od 1527 roku wraz z innymi Tęczyńskimi od cesarza Karola V otrzymał tytuł Hrabiego SIR (hrabia Cesarstwa – Sacri Imperii Romani). Jan Gabriel przez króla Polski Zygmunta I został wydelegowany w poselstwie do królów węgierskich, czeskich, Solimana, Ferdynanda.
Był chorążym lubelskim (1516–1518), kasztelanem lubelskim (1518–1535), marszałkiem nadwornym (1529–1552), kasztelanem wojnickim (1535–1542), wojewodą sandomierskim (1542–1552), starostą lubelskim (1530–1552), starostą lelowskim (1533–1552). Zostając dziedzicem całego Kraśnika, ustanowił tutaj siedzibę swojej linii. W 1541 przyłączył do Kraśnika przyległą wieś Wolę Piasecką (Piaski).
W 1531 z fundacji Jana Gabriela Tęczyńskiego, poza murami miejskimi Kraśnika rozpoczęto budowę, drewnianego kościoła szpitalnego pw. Św. Ducha i szpitala dla ubogich. W 1541 Jan Gabriel Tęczyński nadał Kraśnikowi przywilej odbywania targów w dni piątkowe i jarmarków czwartego dnia przed Janem Chrzcicielem. Około 1541 rozpoczął przebudowę tamtejszego kościoła na rodzinną nekropolię. Prace te do około 1561 roku kontynuował jego syn Stanisław Gabriel.
W latach 1550–1553 z fundacji Jana Gabriela wykonano w kościele parafialnym w Kraśniku nagrobek renesansowy jego brata Stanisława Gabriela Tęczyńskiego zmarłego w 1550. Odlana z brązu reliefowa płyta nagrobna z leżącą postacią rycerza w zbroi w antycznej pozie spoczynku pochodzi z krakowskiego warsztatu Bernardina Zanobi de Gianotis. Charakterystyczna architektoniczna oprawa płyty wykonana została zapewne w krakowskim warsztacie Giovanniego Cini z Sieny ściśle współpracującego z Bernardinem.
Jan Gabriel Tęczyński zmarł 21 maja 1552. W latach 1553–1561 wykonano w kościele parafialnym w Kraśniku, dzięki mistrzom warsztatów krakowskich, renesansowy nagrobek Jana Gabriela Tęczyńskiego. Była to fundacja jego syna – Stanisława Gabriela Tęczyńskiego – wojewody sandomierskiego i krakowskiego.

</doc>
<doc id="1542146" url="https://pl.wikipedia.org/wiki?curid=1542146" title="Konie (gmina)">
Konie (gmina)

Konie (od 1973 "Pniewy") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Konie, lecz siedzibą władz gminy były kolejno Kruszew (II RP) i Pniewy (PRL). 
W okresie międzywojennym gmina Konie należała do powiatu grójeckiego w woj. warszawskim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 41 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Konie nie przywrócono a jej dawny obszar wszedł w skład gminy Pniewy.

</doc>
<doc id="1542147" url="https://pl.wikipedia.org/wiki?curid=1542147" title="Dawka efektywna">
Dawka efektywna



</doc>
<doc id="1542148" url="https://pl.wikipedia.org/wiki?curid=1542148" title="Borowe (gmina)">
Borowe (gmina)

Borowe (od 1973 "Mogielnica") – dawna gmina wiejska istniejąca do 1954 roku w woj. warszawskim. Siedzibą władz gminy było Borowe. 
Za Królestwa Polskiego gmina Borowe należała do powiatu grójeckiego w guberni warszawskiej. do gminy przyłączono pozbawiony praw miejskich Przybyszew. 
W okresie międzywojennym gmina Borowe należała do powiatu grójeckiego w woj. warszawskim. Po wojnie gmina zachowała przynależność administracyjną. 1 lipca 1952 roku gmina składała się z 19 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Borowe nie przywrócono a jej dawny obszar wszedł w skład nowej gminy Mogielnica.

</doc>
<doc id="1542149" url="https://pl.wikipedia.org/wiki?curid=1542149" title="Herb Nowego Wiśnicza">
Herb Nowego Wiśnicza

Herb Nowego Wiśnicza – jeden z symboli miasta Nowy Wiśnicz i gminy Nowy Wiśnicz w postaci herbu.
Wygląd i symbolika.
Herb przedstawia w polu czerwonym srebrną krzywaśń.
Herb nawiązuje do herbu szlacheckiego Szreniawa rodu Lubomirskich, założycieli miasta w 1616 r. (Stanisław Lubomirski).
Historia.
Pierwotnie herb miasta nawiązywał do patrona założyciela miasta i przedstawiał scenę wskrzeszenia Piotrowina przez św. Stanisława.
Hrzywaśń była w użyciu od połowy XIX w do 1934 r. i ponownie po przywróceniu praw miejskich w 1994 r.

</doc>
<doc id="1542151" url="https://pl.wikipedia.org/wiki?curid=1542151" title="The Knowledge">
The Knowledge

The Knowledge (ang. "wiedza") – brytyjska seria książek popularnonaukowych wydawana w Polsce w ramach serii Monstrrrualna erudycja. Tematyka serii jest rozległa. Obejmuje wszystkie tematy, które nie mają swoich własnych serii. Z serii wyodrębniono kilka tomów, które oficjalnie stały się częścią nowo powstałych serii "Murderous Maths i Foul Football". Serię tworzy wielu autorów (wypisano niżej). 
Tomy.
Wydane w Polsce.
Zaliczone do innych serii.
Niektóre z tomów zaliczono (tylko w Wielkiej Brytanii) do serii:
Foul Football.
Niewydane w Polsce:
Murderous Maths i Foul Football.
Tomy opisujące matematykę i sport odniosły taki sukces, iż autorzy postanowili założyć nowe serie: Murderous Maths i Foul Football.

</doc>
<doc id="1542156" url="https://pl.wikipedia.org/wiki?curid=1542156" title="Żabnica (dopływ Brnia)">
Żabnica (dopływ Brnia)

Żabnica – rzeka, lewy dopływ Brnia o długości 32,6 km.
Żabnica bierze swój początek w Tarnowie. Przepływa przez powiaty tarnowski i dąbrowski, przez miejscowości: Łukową, Chorążec, Łęg Tarnowski, Niedomice, Żabno, Odporyszów, Wielopole, Dąbrówkę Gorzycką, Adamierz, Ćwików, Dąbrówki Breńskie, Grądy, Wólkę Grądzką, Wolę Mędrzechowską, gdzie uchodzi do Brnia w 26 km jego biegu.

</doc>
<doc id="1542167" url="https://pl.wikipedia.org/wiki?curid=1542167" title="Ukraińska Partia Radykalna (1890)">
Ukraińska Partia Radykalna (1890)

Ukraińska Partia Radykalna (ukr. "Українська радикальна партія", URP) – ukraińska partia o prowieniencji socjalistyczno-narodowej, założona we Lwowie 4 października 1890. Pierwsza ukraińska partia polityczna. Początkowo działała pod nazwą Rusko-Ukraińska Partia Radykalna (ukr. Русько-українська радикальна партія). Od 1926 - Ukraińska Partia Socjalistyczno-Radykalna.
Historia.
Inicjatorami jej powstania byli: Iwan Franko, Mychajło Pawłyk, Wiaczesław Budzynowski, Jewhen Łewyćkyj, Seweryn Danyłowycz i Kyryło Trylowski. Głosiła hasła społecznie radykalne (państwo „bez popa i pana”). W pierwszych latach działalności pod wpływem poglądów Mychajło Drahomanowa. W 1895 roku wprowadziła do programu zapisy o „zjednoczeniu i niepodległości wszystkich ziem ukraińskich”. W ramach Austro-Węgier RURP była zwolennikiem podziału Galicji na dwa odrębne kraje koronne: Wschodni (ukraiński) i Zachodni (polski). Pod względem ideologicznym wewnętrznie niespójna.
Od 1895 w partii walczyły ze sobą trzy frakcje: socjaliści-narodowcy (drahomanowcy), socjaliści-marksiści i radykalni narodowcy. W 1899 działacze partii utworzyli dwie nowe partie, odrębne od dalej istniejącej RURP:
Po tym rozłamie partia stała się właściwie chłopską, ale nie straciła na znaczeniu. Po wyborach w 1911 roku wprowadziła do Reichsratu Przedlitawii 5 posłów (Łew Baczynski, Wasyl Stefanyk, Kyryło Trylowski, Mykoła Łahodynśkyj, Pawło Ławruk), a w wyborach do galicyjskiego Sejmu Krajowego w 1913 – 6 posłów. Pozostali w RURP działacze od 1900 roku tworzyli na terenie Królestwo Galicji i Lodomerii i Bukowiny struktury paramilitarnej organizacji: Towarzystwo Gimnastyczno-Pożarnicze „Sicz”. RURP w Sejmie Krajowym Galicji i Izbie Posłów parlamentu w Wiedniu współpracowała z UNDP. W latach 1918–1919 współtworzyła Zachodnioukraińską Republikę Ludową. Od początku II Rzeczypospolitej nie uznawała polskiego panowania w Galicji Wschodniej. 
W 1926 roku połączyła się z działającą na Wołyniu Ukraińską Partią Socjalistów Rewolucjonistów, tworząc Ukraińską Partię Socjalistyczno-Radykalną. Od 1931 członek Międzynarodówki Partii Socjalistycznych (tzw. Międzynarodówki 2 1/2). Opowiadała się za niepodległością Ukrainy, demokracją, reformą rolną, nacjonalizacją, sekularyzacją oraz promowała spółdzielczość. Opozycyjna wobec rządów sanacji, sprzeciwiała się faszyzmowi i komunizmowi. W wyborach z 1928 roku zdobyła 7 mandatów, w 1930 roku weszła do Białoruskiego Bloku Wyborczego. W latach 30. znaczenie USRP zmalało. Działała do 1939. Organ prasowy – wydawany we Lwowie "Hromadśkyj hołos". 
Po agresji ZSRR na Polskę 17 września 1939, podobnie jak inne legalnie działające partie polityczne II Rzeczypospolitej podjęła decyzję o zaprzestaniu działalności dla ochrony swych członków przed represjami sowieckimi.
Jej czołowymi działaczami byli: Iwan Franko (do 1898), Mychajło Pawłyk (do 1914), Kyryło Trylowski, Łew Baczynski (w latach 30 XX wieku), Iwan Makuch.

</doc>
<doc id="1542169" url="https://pl.wikipedia.org/wiki?curid=1542169" title="Kobylin (gmina w województwie warszawskim)">
Kobylin (gmina w województwie warszawskim)

Kobylin – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Kobylin, lecz siedzibą władz gminy był Grójec, który stanowił odrębną gminę miejską.
W okresie międzywojennym gmina Kobylin należała do powiatu grójeckiego w woj. warszawskim. Po wojnie gmina zachowała przynależność administracyjną. 1 lipca 1952 roku do gminy Kobylin przyłączono część obszaru gminy Wola Wągrodzka, po czym gmina składała się z 37 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Kobylin nie przywrócono a jej dawny obszar wszedł w skład gminy Grójec.

</doc>
<doc id="1542170" url="https://pl.wikipedia.org/wiki?curid=1542170" title="Originals">
Originals

Originals (ang. "The Originals") – amerykańska powieść graficzna autorstwa Dave'a Gibbonsa, wydana w 2004 roku przez DC Comics w kolekcji Vertigo. Po polsku została opublikowana w 2008 roku przez wydawnictwo Manzoku.
Lel i Bok, przyjaciele ze szkoły, postanawiają przyłączyć się do Originalsów - młodzieżowego gangu, którego członkowie poruszają się na skuterach i walczą z gangiem motocyklowym. Chłopcy, skuszeni możliwością łatwego wzbogacenia się na handlu narkotykami, nie zdają sobie sprawy z zagrożeń, jakie niesie przynależność do grupy przestępczej.
Akcja rozgrywa się w futurystycznej Anglii, w świecie przypominającym lata 60. XX wieku.

</doc>
<doc id="1542181" url="https://pl.wikipedia.org/wiki?curid=1542181" title="Czynnik wagowy tkanki">
Czynnik wagowy tkanki



</doc>
<doc id="1542183" url="https://pl.wikipedia.org/wiki?curid=1542183" title="Leccinum versipelle">
Leccinum versipelle



</doc>
<doc id="1542184" url="https://pl.wikipedia.org/wiki?curid=1542184" title="Glasvegas">
Glasvegas

Glasvegas – szkocki zespół rockowy założony w 2003 w Glasgow.
Historia.
Zespół w oryginalnym składzie uformował się w roku 2003 z inicjatywy kuzynów Jamesa i Raba Allanów, Paula Donoghue i perkusisty Ryana Rossa. Przez pierwsze trzy lata istnienia odbywali tournée po Szkocji.
W maju 2004 wydał limitowany podwójny singiel "I'm Gonna Get Stabbed/Ina Lvs Rab". W tym samym roku perkusista Ross opuścił zespół, a zastąpił go Caroline McKay.
30 października 2006 zespół wydał kolejny singiel "Go Square Go!".
5 listopada 2007 Glasvegas wydał limitowany singiel "Daddy’s Gone", który wywołał zainteresowanie zespołem kilku dużych wytwórni płytowych. "Daddy’s Gone" pobił rekordy sprzedaży i został uznany drugim najlepszym singlem roku przez brytyjski magazyn "New Musical Express". Glasvegas zostali też uhonorowani prestiżową nagrodą Philip Hall Radar Award na gali "NME". Po wydaniu trzeciego singla, "It's My Own Cheating Heart That Makes Me Cry" 14 lutego 2008, zespół podpisał kontrakt z wytwórnią Columbia Records.
8 września 2008 w Nowym Jorku Glasvegas nagrali swój debiutancki album pod tytułem "Glasvegas". Producentami albumu zostali wokalista James Allan i Rich Costey. Album zawierał ponownie nagrane piosenki z poprzednich singli i cztery nowe piosenki w tym „Geraldine”, która została później wyemitowana jako osobny singiel.
W październiku 2008 w Nowym Jorku Glasvegas nagrali w dwa dni minialbum studyjny, "A Snowflake Fell (And It Felt Like a Kiss)", na którym znalazło się sześć utworów, m.in. kolęda "Silent Night". Natomiast dziesięć dni muzycy tworzyli płytę w transylwańskim kościele w Rumunii. Płyta ta została wydana 1 grudnia 2008 jako album świąteczny.
W październiku 2009 zespół po raz pierwszy wystąpił w Polsce w Łodzi podczas "Pepsi Vena Music Festival".
4 kwietnia 2011 ukazał się drugi album grupy, "Euphoric Heartbreak".
2 września 2013 swoją premierę miał trzeci album zespołu "Later...When The Tv Turns To Static ".
1 lutego 2014 zespół Glasvegas ponownie odwiedził Polskę w ramach europejskiej trasy ze swoim trzecim albumem. Tego dnia zagrali koncert w Warszawie w klubie Proxima, dwa dni później zagrali w gdańskim klubie Żak, a następnego dnia we wrocławskim Alibi.

</doc>
<doc id="1542190" url="https://pl.wikipedia.org/wiki?curid=1542190" title="Karabin 99 shiki Arisaka">
Karabin 99 shiki Arisaka



</doc>
<doc id="1542191" url="https://pl.wikipedia.org/wiki?curid=1542191" title="Komorniki (gmina w województwie warszawskim)">
Komorniki (gmina w województwie warszawskim)

Komorniki (od 1973 "Tarczyn") – dawna gmina wiejska istniejąca do 1954 roku w woj. warszawskim. Nazwa gminy pochodzi od wsi Komorniki, lecz siedzibą władz gminy był Tarczyn.
Za Królestwa Polskiego gmina Komorniki należała do powiatu grójeckiego w guberni warszawskiej. do gminy przyłączono pozbawiony praw miejskich Tarczyn. 
W okresie międzywojennym gmina Komorniki należała do powiatu grójeckiego w woj. warszawskim. Po wojnie gmina zachowała przynależność administracyjną. 1 lipca 1952 z części obszaru gminy Komorniki utworzono nową gminę Głosków, po czym gmina składała się z 39 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Komorniki nie przywrócono, utworzono natomiast jej terytorialny odpowiednik, gminę Tarczyn.

</doc>
<doc id="1542192" url="https://pl.wikipedia.org/wiki?curid=1542192" title="Pegaz dęba">
Pegaz dęba



</doc>
<doc id="1542193" url="https://pl.wikipedia.org/wiki?curid=1542193" title="Herb Bochni">
Herb Bochni

Herb Bochni – jeden z symboli miasta Bochnia w postaci herbu.
Wygląd i symbolika.
Herb przedstawia w polu tarczy herbowej barwy czerwonej, o kroju gotyckim, trzy narzędzia górnicze, w kolorze złotym, ustawione w słup: dwustronny młot pomiędzy kopaczką górniczą a kilofem. Ostrza narzędzi zwrócone są na zewnątrz. Tarczę herbową i narzędzia górnicze otacza obwiednia w kolorze czarnym. 
Herb nawiązuje do godła z najstarszej zachowanej pieczęci miasta z 1364 r.
Historia.
Herb miasta używany od XVIII w. do 1939 r. przedstawiał w polu czerwonym białego koronowanego orła trzymającego w prawej łapie berło, a w lewej miecz, na piersiach gmerk górniczy (w polu błękitnym narzędzia górnicze złote, młot i kilofy skrzyżowane trzonkami w dół).
Po konsultacji z kierownikiem Zakładu Nauk Pomocniczych Historii Uniwersytetu Jagiellońskiego, dr hab. Zenonem Piechem, 27 lutego 2008 r. uchwałą Rady Miejskiej w Bochni nr XVII/173/08 przyjęto nowy herb. Herb otrzymał pozytywną opinię komisji heraldycznej działającej przy MSWiA, popartą stosowną uchwałą tejże komisji.

</doc>
<doc id="1542194" url="https://pl.wikipedia.org/wiki?curid=1542194" title="Dretynek (przystanek kolejowy)">
Dretynek (przystanek kolejowy)

Dretynek - dawna stacja kolejowa nieistniejącej linii kolejowej Bytów - Miastko w Dretynku (niem."Tretenwalde"), obecnie w województwie pomorskim, w Polsce.

</doc>
<doc id="1542199" url="https://pl.wikipedia.org/wiki?curid=1542199" title="Krążowniki lekkie typu Alberto di Giussano">
Krążowniki lekkie typu Alberto di Giussano

Krążowniki lekkie typu Alberto di Giussano (skrótowo nazywane również typem di Giussano) – włoskie krążowniki lekkie, zbudowane w latach 1928–1932. Wszystkie cztery okręty typu uczestniczyły w działaniach II wojny światowej i zostały podczas niej zatopione.
Historia projektu.
Projekt okrętów typu "di Giussano", pierwszych nowoczesnych krążowników wybudowanych dla Regia Marina w dwudziestoleciu międzywojennym, powstał pod koniec lat 20. jako odpowiedź na budowę przez Francję dużych niszczycieli typów "Jaguar" i "Guépard". Włoskie jednostki miały górować nad niszczycielami Marine nationale uzbrojeniem i prędkością, będąc również szybsze od francuskich krążowników lekkich typu "Duguay-Trouin". Planowano budowę sześciu nowych okrętów, jednak dwie jednostki padły ofiarą oszczędności budżetowych.
Stępki pod cztery okręty, klasyfikowane początkowo jako „zwiadowcy” (wł. "esploratori") położono w 1928 roku w stoczniach koncernu Ansaldo w Sestri Ponente koło Genui (trzy jednostki) i Cantieri di Castellammare di Stabia w pobliżu Neapolu (czwarty okręt). Po podpisaniu w 1930 roku traktatu londyńskiego, jednostki typu "di Giussano" zaczęto, zgodnie z jego literą, określać jako krążowniki lekkie. Trzy jednostki typu weszły do służby w 1931 roku, czwarta w roku następnym. Wszystkie otrzymały nazwy pochodzące od nazwisk słynnych włoskich kondotierów, stąd zaczęto je określać mianem "Condottieri", które rozciągnięto później na kolejne typy włoskich lekkich krążowników. Należy pamiętać, że zwyczajowo w marynarce włoskiej, także oficjalnie, używano skróconych nazw okrętów.
Opis konstrukcji.
Krążowniki typu "di Giussano" miały stalowy, nitowany kadłub, podzielony na 16 przedziałów wodoszczelnych, z prostą dziobnicą i gruszką dziobową poniżej linii wodnej oraz zaokrągloną rufą. Na pokładzie dziobowym zainstalowana była stała katapulta dla wodnosamolotów pokładowych, których hangar znajdował się pod pomostem bojowym. Nad hangarem znajdowały się na kolejnych kondygnacjach opancerzone stanowisko dowodzenia, dalocelownik oraz sterówka i kabina nawigacyjna. Powyżej znajdowały się dalmierze, reflektory i antena radionamiernika. Zbudowany w Castellammare di Stabia „Giovanni delle Bande Nere” miał dodatkową kondygnację, mieszczącą mostek admiralski.
Napęd okrętów stanowiły dwa zespoły turbin parowych typu Beluzzo (na każdy składała się turbina wysokiego i turbina niskiego ciśnienia), zasilane w parę przez sześć kotłów wodnorurkowych typu Yarrow-Ansaldo. Turbiny poprzez zębate przekładnie redukcyjne napędzały dwie śruby. Łączna moc siłowni wynosiła 95 000 KM i zapewniała prędkość maksymalną 37 węzłów w warunkach eksploatacyjnych (na próbach okręty przekraczały 38 węzłów). Urządzenia napędowe umieszczone były w dwóch kotłowniach i dwóch maszynowniach umieszczonych naprzemiennie. Spaliny z kotłów odprowadzane były przez dwa kominy usytuowane na śródokręciu. Energię elektryczną zapewniały turbogeneratory parowe, zasilane przez dwa kotły pomocnicze typu Yarrow. Okręty wyposażone były w pojedynczy ster.
Projektanci okrętów położyli nacisk na uzyskanie jak największych prędkości, rezygnując przy tym z grubszego opancerzenia. W efekcie maksymalna grubość płyt pancernych osłaniających najważniejsze części jednostek nie przekraczała 24 mm, zaś ogólna masa pancerza wynosiła 531,8 tony.
Krążowniki typu "di Giussano" były uzbrojone w osiem armat Ansaldo Model 1926 kal. 152 mm, umieszczonych w czterech dwudziałowych wieżach artyleryjskich, po dwie na dziobie i rufie okrętu w superpozycji. Artylerię średniego kalibru stanowiło trzy zdwojone armaty uniwersalne OTO Model 1927 kal. 100 mm, ustawione na śródokręciu przy burtach za kominem przednim oraz w osi symetrii okrętu przed tylnym kominem. Artyleria przeciwlotnicza składała się z dwóch działek Vickers-Terni Model 1915 kal. 40 mm (zastąpionych w trakcie eksploatacji przez cztery podwójne działka Breda Model 1935 kal. 20 mm) oraz ośmiu wielkokalibrowych karabinów maszynowych Breda Model 1931 kal. 13,2 mm. Okręty posiadały dwie podwójne wyrzutnie torped kal. 533 mm na śródokręciu po bokach tylnego komina oraz zdejmowane tory minowe, mieszczące od 157 do 169 min morskich (w zależności od typu) o łącznej masie 111 ton. Uzbrojenie uzupełniały dwa miotacze a od 1940 roku także dwie zrzutnie bomb głębinowych.
Początkowo krążowniki miały na wyposażeniu jednomiejscowe łodzie latające CANT 25 AR, zastąpione następnie przez dwumiejscowe wodnosamoloty IMAM Ro.43. Umieszczenie katapulty na pokładzie dziobowym okazało się w trakcie eksploatacji okrętów niezbyt praktyczne, przy złym stanie morza niemożliwe było korzystanie z rozpoznania lotniczego.

</doc>
<doc id="1542201" url="https://pl.wikipedia.org/wiki?curid=1542201" title="Lipie (gmina w województwie warszawskim)">
Lipie (gmina w województwie warszawskim)

Lipie – dawna gmina wiejska istniejąca do 1954 roku w woj. warszawskim. Siedzibą władz gminy było Lipie.
W okresie międzywojennym gmina Lipie należała do powiatu grójeckiego w woj. warszawskim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 24 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Lipie nie przywrócono a jej dawny obszar wszedł w skład gminy Błędów.

</doc>
<doc id="1542202" url="https://pl.wikipedia.org/wiki?curid=1542202" title="Wołodymyr Troszkin">
Wołodymyr Troszkin

Wołodymyr Mykołajowycz Troszkin (ukr. Володимир Миколайович Трошкін, ros. Владимир Николаевич Трошкин, "Władimir Nikołajewicz Troszkin"; ur. 28 września 1947 w Jenakijewem w obwodzie donieckim, ZSRR, obecnie Ukraina, zm. 5 lipca 2020) – ukraiński piłkarz, grający na pozycji obrońcy, reprezentant Związku Radzieckiego, brązowy medalista olimpijski, trener.
Kariera piłkarska.
Kariera klubowa.
Rozpoczynał karierę w 1961 w miejscowej drużynie Zakładu Koksochemicznego w Jenakijewem. W 1966 występował już w podstawowym składzie zespołu Szachtar Jenakijewe. W latach 1968–1969 odbywał służbę wojskową w klubie SKA Kijów. Po zakończeniu służby w 1969 przeszedł do Dynama Kijów. Z nim też odnosił największe sukcesy: Mistrzostwo ZSRR w 1971, 1974, 1975 i 1977, krajowy puchar w 1974, Puchar Zdobywców Pucharów w sezonie 1974/1975 oraz Superpuchar Europy. Karierę zakończył w 1978 w klubie Dnipro Dniepropietrowsk.
Kariera reprezentacyjna.
W latach 1971–1977 wystąpił w 31 meczach radzieckiej reprezentacji strzelając 1 gola. Zdobył brązowy medal igrzysk olimpijskich w 1976 w Montrealu. Grał na mistrzostwach Europy w 1972, na których radziecka drużyna zajęła drugie miejsce.
Kariera trenerska.
Po zakończeniu kariery zawodniczej był najpierw w asystentem trenera, a potem głównym trenerem Awanharda Równe. Trenował też klub SKA Kijów oraz był asystentem trenera reprezentacji Ukrainy U-21 i reprezentacji Ukrainy. Potem pracował w Federacji Piłkarskiej Ukrainy.

</doc>
<doc id="1542203" url="https://pl.wikipedia.org/wiki?curid=1542203" title="Władimir Troszkin">
Władimir Troszkin



</doc>
<doc id="1542205" url="https://pl.wikipedia.org/wiki?curid=1542205" title="Olga Pyliewa">
Olga Pyliewa



</doc>
<doc id="1542208" url="https://pl.wikipedia.org/wiki?curid=1542208" title="Gardno (jezioro na Wolinie)">
Gardno (jezioro na Wolinie)

Gardno – jezioro w północnej części wyspy Wolin, położone w gminie Międzyzdroje, w powiecie kamieńskim, w woj. zachodniopomorskim. Jezioro znajduje się w obrębie Wolińskiego Parku Narodowego, w Obwodzie Ochrony Wisełka położonym w jego północno-wschodniej części, 2,7 km na zachód od Wisełki oraz 6 km na północny wschód od Międzyzdrojów.
Powierzchnia jeziora wynosi 2,78 ha. Według typologii rybackiej jest to jezioro karasiowe. Na "Wyspie Steńki" przystań kajakowa i altanka, połączenie z lądem przez mostek.
Gardno jest usytuowane zaledwie 300 m od morza, wśród buczynowego starodrzewu na terenie uroczyska Grodno oraz zamkniętego ośrodka wypoczynkowego.
Po stronie zachodniej ośrodka obszar ochrony ścisłej im. prof. Zygmunta Czubińskiego. Od południa droga Międzyzdroje - Wisełka.
Nazwę "Gardno" wprowadzono urzędowo rozporządzeniem w 1949 roku, zastępując poprzednią niemiecką nazwę "Gerda-See" dawniej "Jordan See".
Legendy.
Druga nazwa jeziora, "Źrenica Światowida", bierze się z zamierzchłych czasów, kiedy na wysepce znajdowała się kącina Światowida.
Wiele lat później, miała tu swoją siedzibę korsarka "Steńka" z Kamienia. Pewnego razu, pokonana i osaczona, kazała zatopić w jeziorze skarby, a sama rzuciła się w największa głębię i utonęła. Stąd wzięła się nazwa "Wyspy Steńki".

</doc>
<doc id="1542209" url="https://pl.wikipedia.org/wiki?curid=1542209" title="Lubkowo (przystanek kolejowy)">
Lubkowo (przystanek kolejowy)

Lubkowo – dawna stacja kolejowa nieistniejącej linii kolejowej Bytów – Miastko w Lubkowie (niem."Georgendorf"), obecnie w województwie pomorskim, w Polsce.

</doc>
<doc id="1542210" url="https://pl.wikipedia.org/wiki?curid=1542210" title="Abraham Schmiedl">
Abraham Schmiedl

Abraham Schmiedl – doktor, pierwszy rabin obwodowy ("Kreisrabbiner") dla obwodu cieszyńskiego od 1848 do 1853. Kompetencje Schmiedla rozciągały się na cały Śląsk Cieszyński.
Jego następcą został Josef Guggenheimer.

</doc>
<doc id="1542215" url="https://pl.wikipedia.org/wiki?curid=1542215" title="Piaszczyna (przystanek kolejowy)">
Piaszczyna (przystanek kolejowy)

Piaszczyna – dawna stacja kolejowa nieistniejącej linii kolejowej Bytów – Miastko w Piaszczynie (niem."Reinwasser"), obecnie w województwie pomorskim, w Polsce.

</doc>
<doc id="1542219" url="https://pl.wikipedia.org/wiki?curid=1542219" title="Kramarzyny (przystanek kolejowy)">
Kramarzyny (przystanek kolejowy)

Kramarzyny – dawna stacja kolejowa nieistniejącej linii kolejowej Bytów – Miastko w Kramarzynach (niem."Kremersbruch"), obecnie w województwie pomorskim, w Polsce.

</doc>
<doc id="1542222" url="https://pl.wikipedia.org/wiki?curid=1542222" title="Świat Mroku">
Świat Mroku

Świat Mroku (ang. "World of Darkness") – jest to nazwa trzech fikcyjnych światów gry RPG w konwencji horroru wydanych przez wydawnictwo White Wolf. Pierwszy został wymyślony przez Marka Rein-Hagena, a drugi został zaprojektowany przez kilka osób z White Wolf Gaming Studio, które Rein-Hagen pomógł założyć. Trzeci, Monte Cook’s World of Darkness, stworzony przez Montego Cooka na podstawie pierwszych dwóch ustawień World of Darkness, zawiera tylko jeden produkt. Wszystkie podobne są do świata rzeczywistego, a akcja gier toczy się we współczesności. We wszystkich z nich występują istoty nadnaturalne znane z folkloru i mitologii, takie jak wampiry, wilkołaki, demony czy duchy. Podczas rozgrywki gracze wcielają się w potwory lub śmiertelników usiłujących z nimi walczyć.
Pod nazwą Świat Mroku funkcjonują:

</doc>
<doc id="1542226" url="https://pl.wikipedia.org/wiki?curid=1542226" title="Trzebiatkowa (przystanek kolejowy)">
Trzebiatkowa (przystanek kolejowy)

Trzebiatkowa – dawna stacja kolejowa nieistniejącej linii kolejowej Bytów – Miastko w Trzebiatkowej (niem."Tschebiatkow, Radensfelde"), obecnie w województwie pomorskim, w Polsce.

</doc>
<doc id="1542231" url="https://pl.wikipedia.org/wiki?curid=1542231" title="Medal Wolności Haakona VII">
Medal Wolności Haakona VII

Medal Wolności Haakona VII (norw.: Haakon VIIs Frihetsmedalje lub Haakon VIIs Fridomsmedalje) – jednoklasowe odznaczenie Królestwa Norwegii, nadawane od 1945 roku.
Historia i insygnium.
Medal Wolności został ustanowiony 18 maja 1945 jednocześnie z Krzyżem Wolności na krótko przed powrotem króla Haakona VII i rządu do ojczyzny z wygnania w Anglii. Nadawano go po zakończeniu działań wojennych kombatantom II Wojny światowej, zarówno Norwegom jak cudzoziemcom, wojskowym i cywilom, za zasługi dla sprawy Norwegii – głównie, ale niekoniecznie, zdobyte na polu walki. W roku 1988 wznowiono medal i przyznawano go od 1989 b. marynarzom norweskiej marynarki handlowej, którzy uczestniczyli w działaniach wojennych 1940-45, nie otrzymawszy pierwszej wersji medalu. Dość szczodrze nadawany medal znajduje się na 12. miejscu listy precedencji odznaczeń norweskich.
Oznaka odznaczenia to okrągły medal z brązu o średnicy 3,3 cm. Na awersie medalu znajduje się ukoronowany monogram Haakona VII z podłożoną pod nim literą V (łac. "Victoria" – "Zwycięstwo")., otoczony podobnym napisem jak rewers Krzyża Wolności – "Alt for Norge 1940-1945" ("Wszystko dla Norwegii 1940-1945)"). Rewers medalu jest gładki, z bordiurą w kształcie wieńca laurowego. Medal noszony jest na lewej piersi na ciemnoniebieskiej wstążce. Wersja z 1988 różni się od pierwotnej tylko nieco innym kształtem korony królewskiej wieńczącej monogram. Po śmierci odznaczonego medal nie podlega zwrotowi do kancelarii królewskiej.

</doc>
<doc id="1542234" url="https://pl.wikipedia.org/wiki?curid=1542234" title="Tuchomie (przystanek kolejowy)">
Tuchomie (przystanek kolejowy)

Tuchomie – dawna stacja kolejowa nieistniejącej linii kolejowej Bytów – Miastko w Tuchomiu (niem."Groß Tuchen"), obecnie w województwie pomorskim, w Polsce.

</doc>
<doc id="1542236" url="https://pl.wikipedia.org/wiki?curid=1542236" title="Ciężkie czasy (album)">
Ciężkie czasy (album)

Ciężkie czasy – debiutancki album polskiego sound systemu EastWest Rockers. Premiera miała miejsce 18 grudnia 2006 roku. Płyta została wydana przez wytwórnię muzyczną Karrot Kommando. Na płycie gościnnie wystąpili Rastuch, Miód, Junior Stress, DJ Feel-X, Ill Inspecta oraz Blakk Iggla.

</doc>
<doc id="1542238" url="https://pl.wikipedia.org/wiki?curid=1542238" title="Tuchomko (przystanek kolejowy)">
Tuchomko (przystanek kolejowy)

Tuchomko – dawna stacja kolejowa nieistniejącej linii kolejowej Bytów – Miastko w Tuchomku (niem."Klein Tuchen"), obecnie w województwie pomorskim, w Polsce.

</doc>
<doc id="1542239" url="https://pl.wikipedia.org/wiki?curid=1542239" title="Karel Jarolím">
Karel Jarolím

Karel Jarolím (ur. 23 sierpnia 1956 w Čáslaviu) – czechosłowacki piłkarz i trener piłkarski. 13-krotnie wystąpił w reprezentacji Czechosłowacji i strzelił w niej 2 gole.

</doc>
<doc id="1542240" url="https://pl.wikipedia.org/wiki?curid=1542240" title="Muzeum Przyrodnicze we Wrocławiu">
Muzeum Przyrodnicze we Wrocławiu

Muzeum Przyrodnicze we Wrocławiu, Muzeum Przyrodnicze Uniwersytetu Wrocławskiego – muzealna instytucja naukowo-badawcza we Wrocławiu, założona w 1814 roku z inicjatywy prof. Johanna Ludwiga Christiana Gravenhorsta, który został jej pierwszym dyrektorem. 
Placówka jest obecnie jedną z jednostek Wydziału Nauk Biologicznych Uniwersytetu Wrocławskiego. We wrocławskim muzeum znajduje się około 2,5 mln okazów zwierząt i ok. 0,5 mln okazów roślin, z czego wystawianych jest 3140 okazów zoologicznych i 600 botanicznych. Niektóre eksponaty wypożycza się – na prawach wzajemności – innym placówkom badawczym, z wyjątkiem tzw. holotypów, czyli okazów stanowiących wzorzec nazwy danego gatunku zwierzęcia lub rośliny, nadanej przez jego odkrywcę. W klasyfikacji placówek naukowych Komitetu Badań Naukowych posiada ono najwyższą kategorię – A.
Historia.
Powstało z połączenia trzech dawnych placówek muzealnych: botanicznej, zoologicznej i zielnika, zwanego herbarium. Muzeum Zoologiczne powstało w 1814 r., wkrótce po założeniu świeckiego, wówczas niemieckiego Uniwersytetu Wrocławskiego. Do obecnego budynku zbiory zostały przeniesione w 1904 roku. W czasie II wojny światowej gmach został zbombardowany i runęło całe skrzydło, a wystawy, z wyjątkiem Sali Szkieletowej, uległy całkowitemu zniszczeniu. Ocalało około 50% zbiorów zoologicznych, 1/3 botanicznych i 10% eksponatów. Po wojnie muzeum zostało przejęte przez polskie władze uniwersyteckie. Zabezpieczanie zachowanych kolekcji odbywało się pod kierownictwem prof. Kazimierza Sembrata oraz pierwszego kustosza doc. Jana Kinela oraz doc. Zofii Kozikowskiej. Budynek został wyremontowany, częściowo przebudowany, a zbiory zabezpieczone. Modernizacja budynku, reorganizacja zbiorów i organizacja pierwszych wystaw odbywały się pod nadzorem prof. Władysława Rydzewskiego, którego to imieniem zostało nazwane Muzeum.
Od 2004 roku herbarium znajduje się w osobnym budynku przy ul. Sienkiewicza 5, gdzie – poza botanicznymi – przeniesiono również kolekcje entomologiczne.
Ekspozycja.
Czynne są cztery wystawy tworzące największą ekspozycję przyrodniczą w Polsce: „świat zwierząt”, „świat roślin”, „układ kostny kręgowców” oraz „owady i człowiek”.
Szczególnie imponujący jest jedyny w Polsce niemal kompletny szkielet płetwala błękitnego ("Balaenoptera musculus") – młodego osobnika mierzącego ponad 14,5 m długości. Zwracają uwagę okazy wymarłych zwierząt, m.in. wilka workowatego ("Thylacinus cynocephalus"), papugi karolińskiej ("Conuropsis carolinensis"), czajki czarnoskrzydłej ("Vanellus macropterus"), kurobroda różnodziobego ("Heterolocha acutirostris") i alki olbrzymiej ("Alca impennis").
Wystawa botaniczna jest jedyną tego typu w Polsce. Składa się z blisko 500 gatunków roślin należących do wszystkich grup systematycznych. Do najcenniejszych i najbardziej interesujących obiektów możemy zaliczyć dużą kolekcję szyszek roślin nagozalążkowych, pień welwiczji przedziwnej ("Welwitschia mirabilis"), kłodzina sagowca oraz niewielką kolekcję palm (m.in. owoc lodoicji seszelskiej).
Na wystawie poświęconej układowi kostnemu kręgowców ilustrującej zależności między budową i funkcjonowaniem szkieletu możemy zobaczyć 66 kompletnych szkieletów różnych zwierząt, m.in. ryb chrzęstnoszkieletowych i ryb kostnoszkieletowych oraz przegląd ssaków morskich, szkielety szczerbaków oraz ekspozycję czaszek. Do najcenniejszych eksponatów należą: czaszka tura ("Bos primigenius") i kompletny szkielet wymarłego jelenia olbrzymiego ("Megaloceros giganteus"), którego poroże ma rozpiętość dwóch metrów i waży kilkadziesiąt kilogramów. Ten eksponat pozyskano jeszcze przed I wojną światową. Wydobyto go z torfowisk Irlandii. Poza ssakami pokazane są również szkielety gadów, m.in. krokodyla nilowego ("Crocodylus niloticus"), anakondy zielonej ("Eunectes murinus"), czy żółwia lamparciego ("Psammobates pardalis").
Ekspozycja poświęcona owadom prezentuje m.in. największe i najmniejsze owady, przykłady wspaniałego ubarwienia, najgroźniejsze „szkodniki” itp. Wystawiono muchę tse-tse, przenoszącą śpiączkę afrykańską oraz "Danaus plexippus" – gatunek amerykańskiego wędrownego motyla, którego oznakowano, dzięki czemu wiadomo, że w ciągu 129 dni przeleciał ponad trzy tysiące kilometrów.
Zwiedzanie.
Muzeum Przyrodnicze mieści się przy ul. Henryka Sienkiewicza 21. Czynne codziennie (oprócz poniedziałków) w godz. 9-15, w soboty i niedziele od godz. 10-16.

</doc>
<doc id="1542242" url="https://pl.wikipedia.org/wiki?curid=1542242" title="Niezabyszewo (przystanek kolejowy)">
Niezabyszewo (przystanek kolejowy)

Niezabyszewo – dawna stacja kolejowa nieistniejącej linii kolejowej Bytów – Miastko w Niezabyszewie (niem. "Damsdorf"), obecnie w województwie pomorskim, w Polsce.

</doc>
<doc id="1542243" url="https://pl.wikipedia.org/wiki?curid=1542243" title="Bamboo Blade">
Bamboo Blade

 – manga napisana przez Masahiro Totsuka i zilustrowana przez Aguri Igarashi. Po raz pierwszy manga ukazała się w japońskim magazynie "Young Gangan" 3 grudnia 2004. Licencję na dystrybucję mangi posiada Yen Press. Na podstawie mangi powstało anime wyprodukowane przez Anime International Company, które transmitowane było między 2 października 2007, a 2 kwietnia 2008 przez TV Tokyo. Seria opowiada o historii Torajia Ishidy, nauczyciela szkolnego klubu kendo, który założył się z przyjacielem (także nauczycielem kendo) o to który z nich jest lepszym instruktorem kendo. Zainspirowany zakładem Toraji postanawia stworzyć i wytrenować drużynę złożoną z 5 dziewczyn.

</doc>
<doc id="1542244" url="https://pl.wikipedia.org/wiki?curid=1542244" title="Ms. Pac-Man">
Ms. Pac-Man

Ms. Pac-Man – gra komputerowa i wideo wyprodukowana przez Midway jako nieautoryzowany sequel do gry Pac-Man. Po raz pierwszy została wydana w 1981 roku. Główną postacią w grze jest żeńska wersja bohatera gry Pac-Man. Zasady gry są identyczne jak w poprzedniej wersji gry.
Rozgrywka.
W grze pojawia się sześć różnych plansz, w różnych kolorach. Zadaniem gracza jest zebranie wszystkich pigułek znajdujących się na planszy, unikając kontaktu z duchami. Duchy można „zjeść” po spożyciu specjalnej, większej pigułki, jednak możliwość ta ma ograniczenie czasowe.
Na planszy pojawiają się również owoce, których zjedzenie dodaje punkty.

</doc>
<doc id="1542249" url="https://pl.wikipedia.org/wiki?curid=1542249" title="Otto Hantke">
Otto Hantke

Otto Hantke (ur. 27 stycznia 1907 w Kietrzu, data śmierci nieznana) – zbrodniarz hitlerowski, SS-Untersturmführer, pierwszy komendant obozu pracy Budzyń.
Początkowo był strażnikiem w lubelskim obozie pracy, który mieścił się przy ul. Lipowej. Następnie otrzymał zadanie utworzenia obozu pracy dla Żydów w Budzyniu. Od września do grudnia 1942 był pierwszym komendantem tego obozu, stanowiącego wówczas podobóz Majdanka. Kierował selekcjami niezdolnych do pracy więźniów do obozu zagłady Belzec. Uczestniczył również w ostatecznej likwidacji getta w Kraśniku, gdzie również przeprowadzał selekcje. Hantke dopuszczał się również morderstw na więźniach Budzynia.
W 1974 został postawiony przed zachodnioniemieckim sądem w Hamburgu w związku z morderstwami popełniomymi na Żydach w Budzyniu i Kraśniku. 25 lipca 1974 Hantke skazany został na dożywotnie pozbawienie wolności.

</doc>
<doc id="1542250" url="https://pl.wikipedia.org/wiki?curid=1542250" title="Partia Wolności Narodu">
Partia Wolności Narodu

Partia Wolności Narodu (Partija Wolji Naroda, PWN) – niewielka, lecz wpływowa ukraińska partia, działająca w II Rzeczypospolitej od połowy 1924.
Powstała z lewicowej rusofilskiej grupy socjalistów, działała w Galicji Wschodniej. Na jej czele stali: Kiryło Walnyćkyj, Mychajło Zajać i Kuźma Pełechatyj.

</doc>
<doc id="1542251" url="https://pl.wikipedia.org/wiki?curid=1542251" title="Moritz Fasal">
Moritz Fasal

Moritz Fasal (ur. 10 stycznia 1841 w Cieszynie, zm. 4 lutego 1919 tamże) – żydowski przedsiębiorca z Cieszyna, producent wódek i likierów, cesarsko-królewski dostawca dworu.
Potomek tzw. tolerowanych Żydów, którzy mogli mieszkać na Śląsku Cieszyńskim od 1752. Na polecenie cesarza Józefa II musieli przybrać niemieckie nazwiska, stąd przodek Moritza Salomon Löbl z Kocobędza przybrał nazwisko Fasal. Ojciec Moritza, Natan (zm. 1877), był kupcem.
Moritz zaczynał swoją kupiecką karierę jako pomocnik krewniaka Józefa, kupca z cieszyńskiego przedmieścia Kamieniec, zamieszkałego w dzielnicy Saska Kępa pod numerem 56. W 1868 założył własną firmę produkującą likiery, wódki gatunkowe i wodę sodową. Później, jeszcze przed 1874, założył nową, większą fabrykę likierów i został właścicielem domu na Saskiej Kępie 56. Prowadził także sklep firmowy, gospodę oraz mały sklepik z papierosami i prasą. W 1875 firmę Fasala wpisano do ksiąg handlowych sądu okręgowego w Cieszynie.
Z biegiem lat jeszcze bardziej rozwinął swoją działalność. Produkty Fasala były nagradzane na licznych wystawach, m.in. w 1880 na II Śląskiej Wystawie przemysłowej i rolniczej w Cieszynie czy na międzynarodowej wystawie poświęconej higienie w Brukseli w 1892. W latach 80. XIX wieku firma zrezygnowała z produkcji rosolisów i postawiła na likiery ziołowe, wodę sodową, soki i syropy owocowe. W 1886 miała już swoje składy w Wiedniu, Opawie i Karniowie. Od 1894 Fasal mógł na swoich wyrobach zamieszczać cesarskiego orła. Uhonorowaniem działalności przedsiębiorcy było przyznanie mu w 1903 tytułu cesarsko-królewskiego dostawcy dworu. W praktyce tytuł ten nie oznaczał, że faktycznie dostarczał produkty na stół cesarza, jednak było to prestiżowe wyróżnienie.
Był radnym miasta Cieszyna w latach 1879–1913, do 1917 przewodniczącym Towarzystwa Krajcarowego pomagającego najuboższym uczniom. Był też założycielem zakładu na Saskiej Kępie, zajmującego się rozdawaniem darmowej zupy biednym dzieciom. Działał też charytatywnie na inne sposoby – rocznie fundował około 400 par obuwia dla biednych dzieci oraz wsparł finansowo budowę kościoła katolickiego w Dąbrowie.
Był członkiem Czytelni Niemieckiej w Cieszynie i Związku Weteranów Wojennych, cenzorem Komunalnej Kasy Oszczędności, członkiem zarządu kasy oszczędności Towarzystwa Rzemieślniczego (późniejszego Banku Rzemiosła), współzałożycielem i przewodniczącym stowarzyszenia Talmud-Thora, skarbnikiem koła Czerwonego Krzyża w Cieszynie. Cesarz Franciszek Józef I nadał mu Złoty Krzyż Zasługi Cywilnej z Koroną.
Jego żoną była Fanny angażująca się w działalność charytatywną. Z tego małżeństwa pochodzili Adolf, Olga, Gabriela, Leon, Oskar, Aurelia i Sydonia.
Zmarł 4 lutego 1919 w Cieszynie i został pochowany obok zmarłej w roku 1916 żony na Nowym Cmentarzu Żydowskim.

</doc>
<doc id="1542255" url="https://pl.wikipedia.org/wiki?curid=1542255" title="Charles Jenkinson">
Charles Jenkinson

Charles Jenkinson, 1. hrabia Liverpool (ur. 26 kwietnia 1727 w Winchesterze, zm. 17 grudnia 1808 w Londynie) – brytyjski arystokrata i polityk.
Był najstarszym synem pułkownika Charlesa Jenkinsona. Wykształcenie odebrał w Charterhouse School oraz w University College na Uniwersytecie Oksfordzkim. Studia ukończył w 1752 r. z tytułem magistra sztuk. W 1761 r. został wybrany do Izby Gmin jako reprezentant okręgu Cockermouth. W 1767 r. zmienił okręg na Appleby. Od 1772 r. reprezentował okręg wyborczy Harwich. W latach 1774–1780 był deputowanym z okręgu Hastings, a następnie z okręgu Saltash.
W 1762 r. lord Bute mianował Jenkinsona podsekretarzem stanu. Jenkinson zyskał sympatię króla Jerzego III i kiedy Bute wycofał się z polityki stanął na czele stronnictwa Przyjaciół Króla ("King’s Friends") w Izbie Gmin. W 1763 r. został mianowany sekretarzem skarbu przez George’a Grenville’a. Stanowisko to utracił w 1765 r., jednak już w 1766 r. lordem Admiralicji. W rządzie księcia Grafton był lordem skarbu (1767–1772). W latach 1778–1782 był sekretarzem ds. wojny w rządzie lorda Northa. Następnie został jednym z lordów komisarzy ds. handlu i plantacji.
Kiedy premierem został William Pitt Młodszy, Jenkinson początkowo nie otrzymał żadnego stanowiska. Dopiero w 1786 r. został przewodniczącym Zarządu Handlu (do 1804 r.) i Kanclerzem Księstwa Lancaster (do 1803 r.). Otrzymał też wówczas tytuł 1. barona Hawkesbury i zasiadł w Izbie Lordów. W 1796 r. otrzymał tytuł 1. hrabiego Liverpool. Dzięki bliskim stosunkom z królem Jerzym III był dodatkowo wiceskarbnikiem Irlandii (od 1772 r.) i zarządcą tamtejszej mennicy (od 1775 r.). Zmarł w 1808 r.
Był dwukrotnie żonaty. Z pierwszego małżeństwa, z Amelią Watts, doczekał się jednego syna – Roberta, 2. hrabiego Liverpool. Z drugiego małżeństwa, z Catherine Bisshopp, miał syna Charlesa, 3. hrabiego, i córkę Charlotte, żonę lorda Verulama.

</doc>
<doc id="1542256" url="https://pl.wikipedia.org/wiki?curid=1542256" title="Raki (versus cancrini)">
Raki (versus cancrini)

Raki (łac. "versus cancrini" lub "sotadicum") – określenie wierszowanego utworu literackiego, który da się odczytać na dwa sposoby – od lewej do prawej i od prawej do lewej, a czasem również od początku do końca i od końca do początku. Odczytanie „od tyłu” ujawnia zazwyczaj sens przeciwny do tego, który jest zawarty w normalnie odczytywanym tekście.
Historia gatunku.
Za twórcę gatunku uważa się greckiego poetę Sotadesa żyjącego w III w. p.n.e. Tworzył on raki o treści nieprzyzwoitej, stąd pochodzący od jego nazwiska termin "sotadicum" stosowano również na określenie twórczości o tematyce swawolnej. W średniowieczu popularne były raki pisane w języku łacińskim. Wykorzystywano je również w poezji renesansowej, szczególnie w żartobliwej poezji miłosnej, w której normalne odczytanie wiersza zawierało komplement pod adresem ukochanej, natomiast lektura wspak – jego odwołanie, a nawet naganę. 
Raki w polskiej literaturze.
Kunsztowność tej formy wierszowanej sprawiła, że nie była ona w Polsce tworzona często. Pojawiła się po raz pierwszy w języku polskim za sprawą Jana Kochanowskiego i jego fraszki "Raki". Twórczością tego typu zajmował się później również Jan Andrzej Morsztyn, korzystano z niej też w literaturze sowizdrzalskiej. Raki próbował także konstruować Jakub Teodor Trembecki w swoim "Wirydarzu", jednak zawierają one liczne niedoskonałości techniczne. 
Przykłady raków zostały zebrane przez Juliana Tuwima i opublikowane w książce "Pegaz dęba".

</doc>
<doc id="1542260" url="https://pl.wikipedia.org/wiki?curid=1542260" title="Bounding volume">
Bounding volume



</doc>
<doc id="1542261" url="https://pl.wikipedia.org/wiki?curid=1542261" title="Placówka Straży Granicznej Warszawa - Okęcie">
Placówka Straży Granicznej Warszawa - Okęcie



</doc>
<doc id="1542267" url="https://pl.wikipedia.org/wiki?curid=1542267" title="Carlos Coimbra da Luz">
Carlos Coimbra da Luz

Carlos Coimbra da Luz (ur. 4 sierpnia 1894 w Três Corações, Minas Gerais, zm. 9 lutego 1961 w Rio de Janeiro) – brazylijski polityk związany z Partią Socjaldemokratyczną, przez dwa dni prezydent tego kraju.
Samobójstwo prezydenta Getúlio Vargasa w 1954 wywołało kryzys polityczny. Kiedy następca Vargasa, João Café Filho, ustąpił na dwa miesiące przed upływem kadencji, prezydenturę przejął Coimbra da Luz, przewodniczący Izby Deputowanych (pierwszy w linii sukcesji z uwagi na brak wiceprezydenta), zostając tym samym drugim z trzech przywódców, którzy rządzili krajem w okresie 16 miesięcy.
Administracja Coimbra da Luz przetrwała zaledwie dwa dni, zanim nie została usunięta przez wojsko. Wtedy, aż do bliskiego końca kadencji, prezydentem został przewodniczący Senatu Nereu Ramos.

</doc>
<doc id="1542268" url="https://pl.wikipedia.org/wiki?curid=1542268" title="Współczynnik wagowy promieniowania">
Współczynnik wagowy promieniowania

Współczynnik wagowy promieniowania formula_1 – mnożnik dawki pochłoniętej, pozwalający uwzględnić różnice w skutkach biologicznych poszczególnych rodzajów promieniowania jonizującego na organizmy żywe i obliczyć równoważnik dawki pochłoniętej
Wartości współczynników wagowych dla poszczególnych rodzajów promieniowania przedstawia poniższa tabela. Wartości te są zaleceniem ICRP 60. Wartości mogą się różnić w poszczególnych krajach w zależności od lokalnych regulacji prawnych.

</doc>
<doc id="1542270" url="https://pl.wikipedia.org/wiki?curid=1542270" title="Giovanni Lavaggi">
Giovanni Lavaggi

Giovanni Lavaggi (ur. 18 lutego 1958 w Auguście) – włoski kierowca wyścigowy.
Z pochodzenia szlachcic, w 1991 roku startował w Formule 3000, w 1993 wygrał mistrzostwa z cyklu Interseria, a w 1995 roku wraz z Jürgenem Lässigem, Christophe'em Bouchutem i Markiem Wernerem samochodem Kremer K8-Porsche wygrał wyścig 24h Daytona. W tym samym roku Lavaggi zapłacił za możliwość startów z zespole Formuły 1, Pacific, debiutując w Grand Prix Niemiec. Lavaggi był jedynym kierowcą tamtego sezonu, który nie ukończył ani jednego wyścigu, i został przez Jonathana Palmera określony jako "rozpaczliwie wolny". W Formule 1 jeździł również w 6 wyścigach sezonu 1996 w Minardi, również bez jakichkolwiek sukcesów. Po wycofaniu się z Formuły 1 Lavaggi został zgłoszony do 4 wyścigów w serii CART (wystartował w dwóch) w zespołach Euromotorsport i Leader Cards Racing.
Jest właścicielem zespołu wyścigowego GLV Brums.

</doc>
<doc id="1542272" url="https://pl.wikipedia.org/wiki?curid=1542272" title="Skleroskop">
Skleroskop

Skleroskop – przyrząd do pomiaru twardości stali dynamiczną metodą Shore’a.
W tym przyrządzie bijak zakończony diamentowym ostrzem spada swobodnie na mierzoną powierzchnię próbki. Część energii bijaka powoduje powstanie niewielkiego odcisku, a pozostała część energii powoduje odskok bijaka. Im twardsza badana powierzchnia tym odcisk jest mniejszy a większa wysokość odskoku bijaka. Wysokość odskoku bijaka jest miarą twardości badanej próbki.

</doc>
<doc id="1542278" url="https://pl.wikipedia.org/wiki?curid=1542278" title="Parafia Zmartwychwstania Pańskiego w Białymstoku (prawosławna)">
Parafia Zmartwychwstania Pańskiego w Białymstoku (prawosławna)

Parafia Zmartwychwstania Pańskiego – parafia prawosławna w Białymstoku, w dekanacie Białystok należącym do diecezji białostocko-gdańskiej. Siedziba parafii znajduje się na osiedlu Leśna Dolina.
Na terenie parafii funkcjonuje 1 cerkiew:
Historia.
Dekretem z 14 lutego 1989 abp Sawa powołał do życia parafię Zmartwychwstania Pańskiego w Białymstoku przy ulicy gen. Władysława Sikorskiego 9, na osiedlu Leśna Dolina; między innymi również dla osiedli Słoneczny Stok i Zielone Wzgórza. Świętem parafialnym ustanowiona została Niedziela Antypaschy (Niedziela o Tomaszu). Proboszczem parafii został ks. Włodzimierz Cybuliński.
1 października 1999 zostało ustanowione drugie święto parafialne ku czci Matki Bożej Wsiecarycy (Wszechkrólowej). Przy tej okazji metropolita Sawa w asyście biskupa białostocko-gdańskiego Jakuba i duchowieństwa dokonał poświęcenia krzyża na dzwonnicę oraz dzwonów.
Parafia obejmuje swym zasięgiem trzy białostockie osiedla: Słoneczny Stok, Zielone Wzgórza i Leśną Dolinę.
Cerkiew parafialna.
W dniu 7 maja 1989 arcybiskup Sawa dokonał poświęcenia placu pod budowę cerkwi tymczasowej. Dnia 22 kwietnia 1990 nastąpiło położenie kamienia węgielnego pod budowę świątyni Zmartwychwstania Pańskiego, która ma być kontynuacją cerkwi rozebranej w 1938. Projekt świątyni wykonali architekci Jan Kabac i Jerzy Uścinowicz oraz Władysław Ryżyński. Świątynię ukończono w 1999.

</doc>
<doc id="1542283" url="https://pl.wikipedia.org/wiki?curid=1542283" title="Christian Dior (dom mody)">
Christian Dior (dom mody)

Christian Dior SA znany również jako Dior – francuski dom mody, założony przez Christiana Diora w 1946 roku we Francji. Przedsiębiorstwo posiada ponad 160 butików na całym świecie. Dior oprócz ubrań posiada również linie kosmetyków. Główna siedziba firmy mieści się w Paryżu. Marka kojarzona jest głównie z produktami damskimi jednak firma oferuje także kolekcje ubrań i kosmetyków dla mężczyzn w ramach oddziału "Dior Homme" oraz ubrania dla dzieci markowane linią "Baby Dior."
Historia.
Pierwszy dom mody Diora został założony w 1946 roku przy "30 Avenue Montaigne" w Paryżu. Jednak obecna firma uważa 1947 jako rok otwarcia. Dior był wspierany finansowo przez znamienitego biznesmena Marcela Boussaca. Dom mody Diora stał się integralną częścią jego przedsiębiorstwa tekstylnego. Jego kapitał to . Firma była popisem próżności Boussaca. Spółka głównie zależna od Boussac Saint-Freres S.A. Niemniej jednak Christian Dior miał prawa do niezwykle wielkiej części w jego wytwórni (legalne przywództwo, niekontrolowane udziały w firmie i jedną trzecią zysku), pomimo opinii o Boussacu jako bardzo zaborczym człowieku. Głównie dzięki swojej niespotykanej kreatywności Dior zapewnił sobie całkiem przyzwoite zarobki.

</doc>
<doc id="1542285" url="https://pl.wikipedia.org/wiki?curid=1542285" title="Dior (dom mody)">
Dior (dom mody)



</doc>
<doc id="1542290" url="https://pl.wikipedia.org/wiki?curid=1542290" title="Nereu Ramos">
Nereu Ramos

Nereu de Oliveira Ramos (ur. 3 września 1888 w Lages, zm. 16 czerwca 1958 w São José dos Pinhais) – brazylijski polityk, prezydent kraju w latach 1955-1956.
Ramos pełnił funkcję wiceprezydenta za rządów prezydenta Eurico Gaspara Dutry (1947-1951). W 1954 wybrano go do Senatu z rodzinnego stanu Santa Catarina. Rok później został przewodniczącym tej izby.
Po samobójstwie prezydenta Getúlio Vargasa władzę objął dotychczasowy wiceprezydent João Café Filho, który ustąpił na dwa miesiące przed upływem kadencji z powodu złego stanu zdrowia. Wtedy stanowisko przejął przewodniczący Izby Deputowanych Carlos Coimbra da Luz, zmuszony do ustąpienia przez wojsko po zaledwie dwóch dniach.
Ramos, jako pierwszy w linii sukcesji po odsunięciu da Luza, został prezydentem do czasu zaprzysiężenia prezydenta elekta Juscelino Kubitschka.

</doc>
<doc id="1542291" url="https://pl.wikipedia.org/wiki?curid=1542291" title="Zespół Szkół Ogólnokształcących Nr 1 w Raciborzu">
Zespół Szkół Ogólnokształcących Nr 1 w Raciborzu



</doc>
<doc id="1542294" url="https://pl.wikipedia.org/wiki?curid=1542294" title="The Headhunters">
The Headhunters

The Headhunters – polska grupa grająca street rock i punk rock.
Powstała w Oleśnicy 13 stycznia 2000 roku z inicjatywy Tomana The Huntera.

</doc>
<doc id="1542297" url="https://pl.wikipedia.org/wiki?curid=1542297" title="Głęboka stymulacja mózgu">
Głęboka stymulacja mózgu

Głęboka stymulacja mózgu, DBS (od ang. "deep brain stimulation") – chirurgiczna metoda leczenia polegająca na implantacji urządzenia (zwanego potocznie rozrusznikiem mózgu) wysyłającego impulsy elektryczne do określonej części mózgu. 
Stymulacja wybranej okolicy mózgu przynosi duże korzyści terapeutyczne przy chorobie Parkinsona, drżeniu samoistnym, dystonii, przewlekłym bólu. Historia prób stosowania DBS w leczeniu schorzeń neurologicznych jest dość długa, jednak znaczące postępy, zwłaszcza w leczeniu choroby Parkinsona, osiągnięto w ostatnich latach. 
DBS bezpośrednio zmienia aktywność mózgu w sposób kontrolowany; jej efekt jest odwracalny (inaczej niż w przypadku wykonywanych niekiedy w celach leczniczych trwałych uszkodzeń niektórych dróg nerwowych w mózgu) i jest jedną z nielicznych metod neurochirurgicznych poddających się obiektywnej ocenie metodą podwójnie ślepej próby.
Amerykańska Agencja Żywności i Leków zaakceptowała DBS jako metodę leczenia drżenia samoistnego w roku 1997, choroby Parkinsona w 2002, a dystonii w 2003. DBS jest także stosowana w leczeniu przewlekłego bólu oraz różnych chorób afektywnych, w tym depresji endogennej. Przy depresji jednak znacznie częściej stosuje się elektrowstrząsy, czyli leczenie polem elektrycznym przyłożonym do powierzchni głowy z zewnątrz na krótki czas (w ten sposób wywołuje się sztucznie chwilowe wyładowania w mózgu, niejako symulujące wyładowania występujące w padaczce).
Układ do głębokiej stymulacji mózgu składa się z trzech elementów: wszczepionego generatora rytmicznej czynności elektrycznej (właściwego „rozrusznika”), doprowadzenia sygnału do odpowiedniego jądra mózgu i połączenia. Generator jest zasilanym przez baterię neurostymulatorem umieszczonym w tytanowej obudowie, wysyłającym sygnały elektryczne do mózgu, które oddziałują z czynnością elektryczną neuronów w określonym docelowo jądrze mózgowym. Sygnał do mózgu doprowadza metalowy przewód pokryty izolującą osłonką poliuretanową, zakończony czterema małymi elektrodami platynowo-irydowymi, które umieszcza się w wybranym miejscu mózgu. Doprowadzenie to jest połączone z generatorem izolowanym przewodem wychodzącym przez czaszkę na zewnątrz głowy i biegnącym dalej za uchem na szyję, a następnie do dołu podobojczykowego, gdzie najczęściej neurochirurg umieszcza generator.
Generator, już po implantacji, może być kalibrowany zdalnie przez neurologa, pielęgniarkę albo przeszkolonego technika w celu optymalizacji jego wpływu na objawy choroby i minimalizacji ewentualnych skutków ubocznych. Celem dla elektrod doprowadzających sygnały elektryczne do mózgu w leczeniu głęboką stymulacją mózgu choroby Parkinsona jest jądro niskowzgórzowe (łac. "nucleus subthalamicus"). Testowana jest skuteczność głębokiej stymulacji mózgu w ciężkich postaciach zespołu Tourette’a.

</doc>
<doc id="1542301" url="https://pl.wikipedia.org/wiki?curid=1542301" title="Bronisława Horowitz-Karakulska">
Bronisława Horowitz-Karakulska

Bronisława Horowitz-Karakulska, także Niusia Horowitz (ur. 22 kwietnia 1932 w Krakowie) – ocalona z Holocaustu przez Oskara Schindlera, siostra Ryszarda Horowitza.
Życiorys.
Urodziła się w Krakowie w średniozamożnej rodzinie żydowskiej, jako córka Dawida i Reginy Horowitzów. Jej ojciec pracował jako księgowy w firmie handlowej, a matka była modystką. Początek II wojny światowej spędziła wraz z rodziną w Bochni. Od marca 1941 przebywała w krakowskim getcie; początkowo mieszkała przy ulicy Limanowskiego, a następnie przy Rynku Podgórskim. Po likwidacji getta w marcu 1943 trafiła do obozu w Płaszowie, gdzie pracowała w wytwórni szczotek. Następnie została zatrudniona przez Oskara Schindlera w Fabryce Wyrobów Metalowych i Naczyń Emaliowanych na krakowskim Zabłociu. Podczas jego 36. urodzin, w imieniu pracowników wręczyła mu zrobiony z chleba tort urodzinowy, za co ją pocałował. Za ten czyn trafiła do aresztu. W październiku 1944 trafiła przez niemiecki obóz koncentracyjny Auschwitz do Brunnlitz na Morawach, gdzie wraz z innymi zatrudnionymi w fabryce doczekała wyzwolenia w maju 1945.
Po zakończeniu wojny wróciła do Krakowa, gdzie mieszka. Została dyplomowaną kosmetyczką. W latach 1992−1993 należała do grona konsultantów przy filmie Lista Schindlera w reżyserii Stevena Spielberga, od tego czasu propaguje pamięć o postawie Schindlera. Jest współautorką wystawy poświęconej jemu oraz Żydom, których ocalił.
Życie prywatne.
W 1955 roku wyszła za mąż za lekarza medycyny Tadeusza Karkulskiego, w następnym roku urodziła córkę Magdalenę. Ma dwóch wnuków i dwóch prawnuków.

</doc>
<doc id="1542304" url="https://pl.wikipedia.org/wiki?curid=1542304" title="Europejska Szkoła Nowych Technologii i Turystyki w Dębicy">
Europejska Szkoła Nowych Technologii i Turystyki w Dębicy

Europejska Szkoła Nowych Technologii i Turystyki – niepubliczna szkoła policealna, założona w roku 1995 w Dębicy. Kształci kadry dla potrzeb gospodarki rynkowej. Posiada uprawnienia szkoły publicznej.
Historia.
W roku 1995 Antoni Kamiński, po powrocie z rocznego stypendium – „East Central European Sholarship Program” finansowanego przez USAID, utworzył na wzór amerykańskich college’ów pierwsze w Dębicy Policealne Studium Zawodowe, którego osobą prowadzącą jest, na podstawie porozumienia o współpracy, Fundacja Wspierania Demokracji imienia Ignacego Jana Paderewskiego wraz ze Stowarzyszeniem Promocji Przedsiębiorczości w Rzeszowie. W pierwszym roku funkcjonowania szkoła kształciła 76 słuchaczy na kierunkach technik informatyk i technik ekonomista.
Następnie, w roku 2000, szkoła przekształca się w Europejską Szkolę Nowych Technologii w Dębicy jako samodzielną jednostkę edukacyjną na prawach szkoły publicznej
W roku 2003 przy Szkole powstaje Policealne Studium Pomocy Społecznej, w ramach którego zostaje uruchomiony kierunek pracownik socjalny, a w roku 2005 także opiekun w domu pomocy społecznej.
Z rokiem 2004 szkoła zostaje przejęta przez Fundację EDUCARE ET SERVIRE, która jest odtąd osobą prowadzącą.
Od września 2007 szkoła funkcjonuje pod nazwą EUROPEJSKA SZKOŁA NOWYCH TECHNOLOGII i TURYSTYKI mając w ofercie m.in. aż trzy kierunki turystyczne: kelner, turystyka i hotelarstwo.
Kierunki dwuletnie.
Departament turystyczny:
Departament nowych technologii:
Departament administracyjno-ekonomiczny:
Departament socjalny:
Uzyskiwane uprawnienia.
Absolwenci uzyskują tytuł technika w nauczanym zawodzie po zdaniu egzaminu przed zewnętrzną komisją egzaminacyjną.
Praktyki i staże.
Słuchacze mają możliwość odbycia praktyk i staży w Polsce, na Majorce, w USA, na Rodos, Cyprze.

</doc>
<doc id="1542305" url="https://pl.wikipedia.org/wiki?curid=1542305" title="Odznaki harcerskie">
Odznaki harcerskie



</doc>
<doc id="1542307" url="https://pl.wikipedia.org/wiki?curid=1542307" title="John Jervis">
John Jervis

John Jervis (ur. 9 stycznia 1735 w Meaford Hall w hrabstwie Staffordshire, zm. 14 marca 1823) – brytyjski polityk, admirał Royal Navy.
Życiorys.
Wykształcenie odebrał w Burton on Trent Grammar School i w prywatnej szkole w Greenwich. Do marynarki wojennej wstąpił w 1749 r. W 1755 r. osiągnął rangę kapitana ("Lieutenant"). Brał udział w wyprawie przeciwko Quebecowi w 1759 r. W 1760 r. został mianowany komandorem ("Post-Captain") i dowodził kilkoma jednostkami na Morzu Śródziemnym i kanale La Manche. W 1770 r. otrzymał podziękowania od Admiralicji, kiedy uratował od rozbicia HMS „Alarm”, którego sztorm rzucił na skały niedaleko Marsylii. Jervis służył podczas amerykańskiej wojny o niepodległość i brał udział w bitwie pod Ushant w 1778 r. Za zdobycie francuskiego okrętu „Pegase” w 1782 r. otrzymał Order Łaźni.
W 1783 został deputowanym do Izby Gmin z ramienia partii wigów. Początkowo reprezentował okręg wyborczy Launceston, ale już w 1784 przeniósł się do okręgu Great Yarmouth. Od 1790 reprezentował okręg wyborczy Wycombe. W 1787 uzyskał rangę oficera flagowego. W 1788 r. poślubił swoją kuzynkę, Marthę Parker. Po wybuchu wojen z rewolucyjną Francją został wysłany do Indii Zachodnich, gdzie brał udział w podboju francuskich kolonii. Po powrocie do Wielkiej Brytanii w 1795 otrzymał rangę admirała. W listopadzie otrzymał komendę na Morzu Śródziemnym, gdzie odpowiadał za blokadę Tulonu oraz wsparcie dla antyfrancuskich działań we Włoszech.
Jervis był naczelnym dowódcą floty w basenie Morza Śródziemnego w latach 1796–1799. W 1797 pokonał flotę hiszpańską koło Przylądka św. Wincentego, za co otrzymał parowskie tytuły hrabiego St Vincent i barona Jervis, dzięki którym zajął miejsce w Izbie Lordów. W tym czasie w bazach Royal Navy w Wielkiej Brytanii doszło do buntów wśród marynarzy. Aby przeciwdziałać podobnym zajściom w swoich jednostkach, lord St Vincent zaostrzył dyscyplinę na okrętach. Nie oszczędzał także swoich oficerów, za co jeden z nich, sir John Orde, wyzwał go na pojedynek.
W 1799 r. lord St Vincent tymczasowo złożył dowodzenie flotą z powodu złego stanu zdrowia. W 1801 otrzymał tytuł 1. wicehrabiego St Vincent, który mógł być dziedziczony przez krewnych niebędących zstępnymi. W latach 1801–1804 był pierwszym lordem Admiralicji w rządach Pitta Młodszego i Addingtona. W latach 1806–1807 dowodził flotą na kanale La Manche. Służbę w Royal Navy zakończył w 1811 r. Z okazji koronacji Jerzego IV w 1821 otrzymał rangę admirała floty.
Lord St Vincent zmarł w 1823 wraz z jego śmiercią wygasły tytuły hrabiego St Vincent i barona Jervis. Tytuł wicehrabiego St Vincent odziedziczył jego siostrzeniec, Edward.
Jego nazwisko zostało uwiecznione w nazwie zatoki (Zatoka Jervis) na wybrzeżu Nowej Południowej Walii w Australii.

</doc>
<doc id="1542309" url="https://pl.wikipedia.org/wiki?curid=1542309" title="Tanacetum cinerariifolium">
Tanacetum cinerariifolium

Tanacetum cinerariifolium – gatunek byliny z rodziny astrowatych. Pochodzi z rejonu obszaru Morza Śródziemnego, szczególnie znad wybrzeża Adriatyku.
Nazewnictwo.
Dawniej zaliczany był do rodzaju złocień ("Chrysanthemum"), stąd też rozpowszechniła się jego polska nazwa złocień dalmatyński (drugi człon nazwy pochodzi od rejonu występowania – Dalmacji). W najnowszych ujęciach taksonomicznych przeniesiony został do rodzaju wrotycz ("Tanacetum"), nazwa złocień jest już więc nieprawidłowa. Prawidłowa polska nazwa powinna brzmieć: wrotycz dalmatyński.
Morfologia.
Wysokość do 1 metra. Liście trzykrotnie pierzastodzielne, z owłosieniem szarym. Koszyczki kwiatowe osadzone w szczytowych partiach słabo ulistnionych łodyg. Okrywa koszyczka żółtawa, okwiat biały kwiaty języczkowe. Owoc – niełupka.
Zastosowanie.
Roślina owadobójcza, znana też pod nazwą "pyrethrum". Jej wysuszone koszyczki kwiatowe zawierają trującą pyretrynę, działającą paraliżująco na system nerwowy owadów. W tym też celu bywa uprawiana w przydomowych ogródkach. Roślina używana jest również do przemysłowej produkcji środków owadobójczych i uprawiana w tym celu w kilku krajach. Jednym z nich jest Kenia, dokąd "pyrethrum" sprowadzono z Dalmacji w 1928 r. i gdzie jego uprawa prowadzona jest na wysokich wyżynach o upalnych dniach i chłodnych nocach. W latach 60. XX w. państwo to było największym dostawcą na świecie suchych kwiatów wrotycza dalmatyńskiego, z produkcją w latach 1966-69 wynoszącą 9560 ton.

</doc>
<doc id="1542310" url="https://pl.wikipedia.org/wiki?curid=1542310" title="Avigedor">
Avigedor



</doc>
<doc id="1542311" url="https://pl.wikipedia.org/wiki?curid=1542311" title="Maruna szarolistna">
Maruna szarolistna



</doc>
<doc id="1542312" url="https://pl.wikipedia.org/wiki?curid=1542312" title="Pyrethrum cinerariaefolium">
Pyrethrum cinerariaefolium



</doc>
<doc id="1542314" url="https://pl.wikipedia.org/wiki?curid=1542314" title="Wicehrabia St Vincent">
Wicehrabia St Vincent

Wicehrabiowie St Vincent 1. kreacji (parostwo Zjednoczonego Królestwa)
Najstarszy syn 8. wicehrabiego St Vincent: James Richard Anthony Jervis

</doc>
<doc id="1542316" url="https://pl.wikipedia.org/wiki?curid=1542316" title="Headhunters">
Headhunters



</doc>
<doc id="1542317" url="https://pl.wikipedia.org/wiki?curid=1542317" title="Parafia Świętego Ducha w Białymstoku">
Parafia Świętego Ducha w Białymstoku

Parafia Świętego Ducha – parafia prawosławna w Białymstoku, w dekanacie Białystok należącym do diecezji białostocko-gdańskiej.
Na terenie parafii funkcjonuje 1 cerkiew:
Historia.
Dekretem z 1983 Jego Ekscelencja Arcybiskup Sawa erygował nową parafię pod wezwaniem Świętego Ducha w Białymstoku przy ul. Antoniuk Fabryczny 13, na osiedlu Wysoki Stoczek. Świętem parafialnym ustanowiono dzień Świętego Ducha (drugi dzień Pięćdziesiątnicy czyli Zielonych Świątek). Proboszczem parafii został ks. prot. mgr Jerzy Boreczko.
Cerkiew parafialna.
W 1982 otrzymano pozwolenie na budowę nowej cerkwi, a w dniu 1 sierpnia tegoż roku nastąpiło uroczyste położenie kamienia węgielnego. Poświęcenie cerkwi Świętego Ducha odbyło się dnia 16 maja 1999.
Pomnik prawosławnych mieszkańców Białostocczyzny.
Na terenie parafii został zlokalizowany pomnik poświęcony prawosławnym mieszkańcom Białostocczyzny zabitych i zaginionych w latach 1939–1956. Stanowi on część ogrodzenia cerkiewnego i jest kryty kopułą z krzyżem. Autorami projektu pomnika są Jan Kabac oraz Stefan Wyszkowski.

</doc>
<doc id="1542319" url="https://pl.wikipedia.org/wiki?curid=1542319" title="V679 Carinae">
V679 Carinae

V679 Carinae – nowa klasyczna w gwiazdozbiorze Kila, która została odkryta 25 listopada 2008 roku na zdjęciach wykonanych w programie Pi of the Sky. W maksimum swojego wybuchu gwiazda osiągnęła jasność 7,5m. Następnie gwiazda zaczęła słabnąć, a jej jasność spadła poniżej 8m.

</doc>
<doc id="1542328" url="https://pl.wikipedia.org/wiki?curid=1542328" title="Ciężkie czasy (film)">
Ciężkie czasy (film)

Ciężkie czasy (tytuł oryg. "Harsh Times") – amerykański dramat filmowy z 2005 roku w reżyserii Davida Ayera.
Opis fabuły.
Film opowiada o dwójce przyjaciół: jeden z nich to bezrobotny Mike Alonzo oraz Jim Davis, który rozpoczyna pracę w DEA – agencji do walki z handlem narkotykami. Przed wyjazdem Jima do Kolumbii spędzają razem czas na pijackich libacjach, które wkrótce zaczynają im przynosić kłopoty.

</doc>
<doc id="1542331" url="https://pl.wikipedia.org/wiki?curid=1542331" title="Karol Wilhelm (książę Brunszwiku)">
Karol Wilhelm (książę Brunszwiku)

Karol Wilhelm Ferdynand (ur. 9 października 1735, zm. 10 listopada 1806) – niemiecki książę Brunszwiku-Lüneburga i Brunszwiku-Wolfenbüttel-Bevern z dynastii Welfów. Jest uznawany za twórcę nowoczesnego systemu prowadzenia wojny w drugiej połowie XVIII wieku.
Okres przed objęciem tronu.
Karol Wilhelm przyszedł na świat w Wolfenbüttel jako syn księcia Karola I i Filipy Charlotty, córki króla pruskiego Fryderyka Wilhelma I. Rodzice zadbali o wszechsrtronną edukację pierworodnego syna i umożliwili podróż po państwach niemieckich, Holandii i Francji.
W roku 1757 młody następca tronu wziął udział w swojej pierwszej kampanii wojennej. Pod dowództwem księcia Cumberlanda, wyprawił się do północnych Niemiec. Odznaczył się bohaterską i zwycięską szarżą swojej piechoty w bitwie pod Hastenbeck, ale cała bitwa skończyła się zwycięstwem Francuzów. Następnie, dzięki wstawiennictwu stryja, księcia Ferdynanda, otrzymał awans na wyższego oficera. Wkrótce też Karol Wilhelm odpłacił się krewnemu oraz księciu Cumberlandowi znakomitą służbą w bitwach pod Minden i Warburgiem, co przyniosło mu prestiż i tytuł "mistrza nieregularnych działań wojennych".
Po zakończeniu wojny siedmioletniej Karol Wilhelm odbył liczne podróże. Najpierw udał się do Wielkiej Brytanii odwiedzając swojego krewnego, księcia Walii Fryderyka Ludwika. Następnie przebywał z wizytą we Francji, gdzie nawiązał m.in. znajomość z pisarzem Jean-François Marmontelem; w Szwajcarii, gdzie poznał Voltaire'a i w Rzymie, gdzie badał pod kierownictwem Winckelmanna zabytki archeologiczne.
Rządy.
Przez pewien czas, przyszły książę przebywał jeszcze w Neapolu, a następnie przez Paryż powrócił do ojczyzny. Tam przez kolejne kilka lat, wspierany przez ministra Feonçe von Rotenkreuza, Karol Wilhelm zdołał uratować państwo przed bankructwem, którego widmo ciągnęło się jeszcze od wojny siedmioletniej.
W roku 1780 zmarł Karol I i Karol Wilhelm jako najstarszy syn objął władzę w państwie. Sukcesor bardzo szybko dał się poznać jako wzorowy monarcha swojego okresu. Jako typowy władca absolutny oświecony Karol Wilhelm interesował się gospodarką państwa, jednak zbyt duża rozwaga sprawiała, że często wycofywał się z planowanych reform.
W polityce zagranicznej zdołał doprowadzić do sojuszu militarnego z Królestwem Prus. W późniejszym okresie jako pruski feldmarszałek był też bardzo aktywny w sprawach militarnych oraz dyplomatycznych Królestwa Prus. Będąc zwolennikiem proniemieckiej polityki Prus zdecydował się na przystąpienie do zawiązanej w 1785 roku "Fürstenbund" (niem. "Liga Książąt") skierowanej przeciw Austrii. Organizację jednak szybko rozwiązano.
W swoich działaniach książę starał się naśladować swojego wuja, króla Fryderyka, ale brakowało mu zdecydowania, zwłaszcza w sprawach militarnych. Niemniej dzięki swojemu zaangażowaniu w 1787 otrzymał oficjalnie tytuł feldmarszałka Królestwa Prus.
Służba wojskowa.
W 1792, po uporządkowaniu sytuacji wewnętrznej, sprawujący we Francji władzę Żyrondyści wypowiedzieli wojnę Austrii. Cesarz Leopold II zdołał się porozumieć z władcą pruskim, co zaowocowało sojuszem antyfrancuskim. Połączone siły obydwu monarchów latem 1792 zostały skierowane pod Koblencję i oddane pod komendę księcia brunszwickiego.
25 lipca w obozie wojennym sprawujący naczelne dowództwo Karol Wilhelm wydał "Manifest Brunszwicki" (zwany też "Proklamacją Brunszwicką"), w której groził Francji wojną i zagładą zarówno jej żołnierzy, jak i cywilów, jeżeli republikanie skrzywdzą króla Ludwika XVI lub jego rodzinę. "Manifest" miał za zadanie:
"(...) zakończyć anarchię we Francji, powstrzymać ataki na tron i ołtarz, przywrócić legalną władzę, dać swobodę i bezpieczeństwo królowi, których jest obecnie pozbawiony i umieścić go w pozycji umożliwiającej ponowne sprawowanie legalnej władzy, która do niego należy."
W znacznej części "Proklamacja" nie była jednak dziełem Karola Wilhelma, lecz kuzyna króla Francji, Ludwika, księcia de Condé. Cała sytuacja odbiła się negatywnie w społeczeństwie francuskim i przyczyniła się do przyspieszenia decyzji o wyroku śmierci dla monarchy.
W 1793 roku po długim oblężeniu armia Karola Wilhelma zdołała odbić Moguncję. Rok później książę podał się do dymisji ze stanowiska feldmarszałka. Do służby powrócił w roku 1806, jednak został pobity przez francuskiego marszałka Davouta w bitwie pod Jeną-Auerstedt, w której został ranny i dwa dni później zmarł. Jego ciało sprowadzono do ojczyzny i pochowano 10 listopada.
Rodzina.
Ze swoją żoną Augustą Charlottą, córką księcia Walii Fryderyka Ludwika Hanowerskiego i Augusty Wettyn, książę doczekał się siedmiorga dzieci. Były to:

</doc>
<doc id="1542335" url="https://pl.wikipedia.org/wiki?curid=1542335" title="Marek J. Malinowski">
Marek J. Malinowski



</doc>
<doc id="1542336" url="https://pl.wikipedia.org/wiki?curid=1542336" title="98 (liczba)">
98 (liczba)

W kalendarzu.
98. dniem w roku jest 8 kwietnia (w latach przestępnych jest to 7 kwietnia). Zobacz też co wydarzyło się w roku 98, oraz w roku 98 p.n.e..
W miarach i wagach.
98,6 stopni w skali Fahrenheita (37oC) jest uważane za prawidłową temperatura ciała człowieka mierzoną w ustach (według badań z 1992 roku, za taką temperaturę powinno być raczej uważane 98.2oF ± 0.9oF ).
W Biblii.
98 lat miał arcykapłan Heli, kiedy zmarł na wieść o przegranej bitwie z Filistynami i utracie Arki Przymierza (1Sm 4,15)

</doc>
<doc id="1542338" url="https://pl.wikipedia.org/wiki?curid=1542338" title="97 (liczba)">
97 (liczba)

W kalendarzu.
97. dniem w roku jest 7 kwietnia (w latach przestępnych jest to 6 kwietnia). Zobacz też co wydarzyło się w roku 97, oraz w roku 97 p.n.e.

</doc>
<doc id="1542341" url="https://pl.wikipedia.org/wiki?curid=1542341" title="Jezioro Budzieszowskie">
Jezioro Budzieszowskie

Jezioro Budzieszowskie – jezioro na Równinie Nowogardzkiej, położone w gminie Maszewo, w powiecie goleniowskim, w woj. zachodniopomorskim.
Jezioro leży na południe od Jeziora Lechickiego. Powierzchnia zbiornika wynosi 16 ha, maksymalna głębokość 4 m, długość 1000 m, szerokość 200 m. Jezioro ma wydłużony kształt w kierunku południkowym. Położone w rynnie jezioro ma lustro wody obniżone w stosunku do wysoczyzny o 12–15 m.
Według typologii rybackiej jest to jezioro linowo-szczupakowe.
Brzegi jeziora otacza wąski pas drzew, który rozszerza się w południowej części. Na południe od Jeziora Budzieszowskiego rośnie las (szer. ok. 300 m). Nad północno-zachodnim brzegiem leży wieś Budzieszowce. Nad północno-wschodnim brzegiem biegnie droga wojewódzka nr 113, a za nią leży wieś Jarosławki.

</doc>
<doc id="1542346" url="https://pl.wikipedia.org/wiki?curid=1542346" title="Ołeh Bazylewicz">
Ołeh Bazylewicz



</doc>
<doc id="1542348" url="https://pl.wikipedia.org/wiki?curid=1542348" title="Richard Taylor (filmowiec)">
Richard Taylor (filmowiec)

Richard Taylor – nowozelandzki filmowiec urodzony w Wellington, dyrektor firmy Weta Workshop, zajmującej się dodawaniem efektów specjalnych do filmów. Przyjaciel Petera Jacksona.
Oscary.
Jest laureatem pięciu Oscarów:

</doc>
<doc id="1542349" url="https://pl.wikipedia.org/wiki?curid=1542349" title="Okręg wyborczy Great Yarmouth">
Okręg wyborczy Great Yarmouth

Okręg wyborczy Great Yarmouth powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg zlikwidowano w 1868 r., ale przywrócono ponownie w 1885 r. jako okręg jednomandatowy. W latach 1950–1974 okręg nosił nazwę Yarmouth. Obejmuje on miasto Great Yarmouth w hrabstwie Norfolk.

</doc>
<doc id="1542350" url="https://pl.wikipedia.org/wiki?curid=1542350" title="Bazyli Kukolnik">
Bazyli Kukolnik

Bazyli Kukolnik, w Rosji znany jako Wasilij Grigoriewicz Kukolnik (ros. "Василий Григорьевич Кукольник") (ur. 30 stycznia 1765 lub 1767 w Mukaczewie, zm. 6 lutego 1821 w Nieżynie) – pedagog, publicysta i pisarz rolniczy, autor pierwszego polskiego podręcznika szkolnego z zakresu gospodarstwa wiejskiego, pionier nauczania rolniczego w Polsce, w Rosji znany również jako prawnik – znawca prawa rzymskiego i rosyjskiego. Ojciec Płatona, Nestora i Pawła.
Pochodzenie i nauka.
Wywodził się ze starego, karpato-ruskiego i unickiego rodu szlacheckiego, przodkowie jego używali nawet tytułu książęcego (kniaź). Kukolnik był absolwentem uniwersytetu we Lwowie, uczniem A. Hiltebranda. Posiadał tytuł doktora obojga praw, filozofii i nauk wyzwolonych. Był zwolennikiem fizjokratyzmu.
W Zamościu.
Od 1789 mieszkał w Zamościu i pracował w miejscowym Liceum Królewskim (dawnej Akademii Zamojskiej) na stanowisku profesora fizyki, historii naturalnej i nauk ekonomicznych. Po studiach we Lwowie nabył również niezbędną wiedzę w zakresie rolnictwa i technologii. Zainteresowanie tematyką nauk ekonomicznych, rolnictwa i technologii skutkowało pogłębianiem wiedzy z tego zakresu poprzez studiowanie literatury polskiej i zagranicznej, własne doświadczenia prowadzone w swoim majątku w pobliżu Zamościa oraz obserwacje poczynione podczas podróży zagranicznych. Wszystko to stało się punktem wyjścia dla wykładów z zakresu tematyki gospodarstwa wiejskiego i rolnictwa, prowadzonych przez Kukolnika w Zamościu. Program prowadzonych zajęć został ogłoszony drukiem w 1791 i nosił tytuł "Treść nauki rolniczej". Stanowił on faktycznie konspekt z wykładów z wiedzy rolniczej i uznawany jest za pierwszy polski podręcznik szkolny z zakresu gospodarstwa wiejskiego. W latach 1795-96 Kukolnik odbył podróż po Niemczech, Czechach i Austrii, zwiedzając wzorcowe gospodarstwa i zapoznając się ze stanem nauk agronomicznych w tych krajach. Plonem podróży był, opublikowany w Zamościu w 1798, kolejny podręcznik zatytułowany "Zbiór prawideł ekonomicznych podług starożytnych i teraźniejszych ekonomiki autorów dla uczącej się młodzieży ułożony". Pisząc go, autor oparł się na literaturze fachowej, wynikach własnych doświadczeń agronomicznych oraz badań z zakresu uprawy roli, hodowli roślin, ogrodnictwa i leśnictwa.
Kukolnik był również członkiem Zamojskiego Towarzystwa Ekonomicznego oraz współredaktorem (obok Wojciecha Gutkowskiego) czasopisma "Dziennik Ekonomiczny Zamojski", powołanego z inicjatywy Stanisława Kostki Zamoyskiego i ukazującego się w latach 1803-04. Kukolnik prowadził dział ekonomiczny tej gazety.
W Rosji.
W 1803, na zaproszenie Nowosilcowa za rekomendacją Orłaja, karpackiego Rusina żyjącego w Rosji, Kukolnik wyjechał do Petersburga, gdzie otrzymał posadę profesora fizyki w Głównym Instytucie Pedagogicznym. Po dobrym opanowaniu języka rosyjskiego, oprócz fizyki wykładał także chemię, technologię i gospodarstwo wiejskie. Poza tym uczył fizyki doświadczalnej w petersburskim Pierwszym Gimnazjum, fizyki oraz prawa rzymskiego i rosyjskiego na kursach dla urzędników państwowych. Prawo rzymskie wykładał także w Wyższej Szkole Orzeczniczej. W l. 1809-13 był członkiem komisji egzaminacyjnej dla urzędników, a w l. 1813-17 był nauczycielem wielkich książąt Mikołaja (późniejszego cara) i Michała, wykładając im prawo rzymskie i rosyjskie. W 1814 został członkiem Komerc-Kolegium, rosyjskiego urzędu centralnego do spraw handlu. Pełnił tam funkcję wizytatora, odwiedzając i kontrolując państwowe i prywatne placówki edukacyjne w guberni petersburskiej i pskowskiej. W tym okresie pełnił też funkcje członka zarządu Głównego Instytutu Pedagogicznego, w którym też dwukrotnie pełnił obowiązki dyrektora. W 1819 został profesorem prawa pozytywnego nowo powstałego Uniwersytetu w Petersburgu, był także poważnym kandydatem na rektora tego uniwersytetu. Zrezygnował jednak z kandydowania, wkrótce także i z innych funkcji, a następnie w 1820, za namową księcia Kuszielewa-Bezborodko, utworzył i został pierwszym dyrektorem gimnazjum nauk wyższych w Nieżynie. W Nieżynie ujawniły się również jego skłonności depresyjne, która nie leczone, doprowadziła go do samobójstwa na skutek upadku z trzeciego piętra budynku.
Dzieła.
Oprócz artykułów i podręcznika w języku polskim (wspomnianych powyżej) Kukolnik wydał również liczne publikacje w Petersburgu w języku rosyjskim:

</doc>
<doc id="1542352" url="https://pl.wikipedia.org/wiki?curid=1542352" title="Tom Scott">
Tom Scott

Tom Scott (ur. 1947 w Wellington) – nowozelandzki autor kreskówek i komiksów.

</doc>
<doc id="1542353" url="https://pl.wikipedia.org/wiki?curid=1542353" title="Las Compiègne">
Las Compiègne

Las Compiègne (fr. "Forêt de Compiègne") – las we francuskim departamencie Oise w regionie Hauts-de-France, niedaleko miasta Compiègne o powierzchni 14 417 ha.
Miejsce zawarcia rozejmów.
Las Compiègne jest słynnym miejscem podpisywania ów. Dokumenty podpisywano w wagonie salonowym na trasie kolejowej, przebiegającej przez środek lasu.
Rozejm pomiędzy Ententą a Niemcami, kończący działania zbrojne podczas I wojny światowej. Rozejm ten jest często nazywany porozumieniem pokojowe z Compiègne. Do rozejmu doszło 11 listopada 1918. Miejsce to, znajdujące się głęboko w lesie (niedaleko wioski i stacji kolejowej Rethondes), wybrał marszałek Ferdinand Foch, ponieważ chciał aby rozmowy toczyły się w ukryciu, z dala od dziennikarzy. Dodatkowo nie chciał, żeby odbywały się antyniemieckie demonstracje mieszkańców.
Rozmowy odbywały się w specjalnie przygotowanym przez Francuzów wagonie. Wagon ten należał wcześniej do cesarza Napoleona III Bonapartego i został udekorowany dawnymi, imperialnymi symbolami, aby potwierdzić odrodzenie się potęgi Francji, po przegranej w wojnie francusko-pruskiej (1870–1871).
Rozejm pomiędzy Francją a nazistowskimi Niemcami, który podpisano 22 czerwca 1940, w czasie II wojny światowej. Na żądanie Adolfa Hitlera podpisano go dokładnie w tym samym miejscu i w tym samym wagonie (wyciągniętym z muzeum), jak w 1918 r. Wagon został następnie przetransportowany do Niemiec, jako zdobycz wojenna. Pod koniec wojny został zniszczony przez Niemców, a szczątki spalone, aby nie dostał się ponownie w ręce aliantów. Rama wagonu prawdopodobnie przetrwała pożar i wagon został odbudowany pod koniec lat czterdziestych jako wagon roboczy. Został ponownie przebudowany w 1970 r. i używany jako wagon zakładowy w "Weichenwerk Gotha". Był nazywany „kanapą” ze względu na jego miękkie zawieszenie. Jedynym wskazaniem pochodzenia były odlane litery na maźnicach wagonu. Po wypadku został złomowany w 1986 r.
W 1950 r. wierna replika wagonu została umieszczona w tym samym miejscu.
W lesie znajdują się pomniki oraz memoriały:

</doc>
<doc id="1542362" url="https://pl.wikipedia.org/wiki?curid=1542362" title="Ognisko (pismo)">
Ognisko (pismo)

Ognisko – tygodnik pod redakcją Walerego Wielogłowskiego wydawany w Krakowie od 1 lutego 1860 roku do marca 1862, później wznowiony w roku 1865. Łącznie ukazało się 113 numerów. Większość artykułów pisał sam redaktor, ale pojawiały się również teksty innych działaczy społecznych i politycznych m.in. Pawła Popiela, Ludwika Dębickiego, Franciszka Wiesiołowskiego, Zygmunta Jaraszewskiego. Poruszane tematy dotyczyły zagadnień ekonomiczno-społecznych, wynalazków technicznych itp.

</doc>
<doc id="1542364" url="https://pl.wikipedia.org/wiki?curid=1542364" title="11 Oddział Ochrony Pogranicza">
11 Oddział Ochrony Pogranicza

11 Oddział Ochrony Pogranicza – jeden z oddziałów w strukturze organizacyjnej Wojsk Ochrony Pogranicza.
Sformowany w dniach 28–30 października 1945 przez Śląski Okręg Wojskowy w Katowicach z żołnierzy 7 i 10 Dywizji Piechoty w składzie pięciu komendantur odcinków i 25 strażnic o stanie 2507 wojskowych i 23 kontraktowych.
Miejscem postoju Oddziału miały być Bolkowice, jednak ostatecznie wybrano Kłodzko, ul Lutycka.
Oddział ochraniał odcinek od miejscowości Prudnik do miejscowości Graniczne Budy (w powiecie jeleniogórskim) o długości ok. 340 km.
Na podstawie rozkazu Nr 0153/Org. Naczelnego Dowódcy WP z dnia 21 września 1946 roku jednostka została przeformowana w 11 Wrocławski Oddział WOP
Struktura organizacyjna.
Pod każdą komendę odcinka podlegało 5 strażnic.
Przejściowe punkty kontrolne: Międzylesie (kolejowy), Boboszów (drogowy), Kudowa Zdrój (drogowy), Kudowa Słone (drogowy), Mieroszów (kolejowy), Lubawka (drogowy).
Przekształcenia.
11 Oddział Ochrony Pogranicza → 11 Wrocławski Oddział WOP → 23 Brygada Ochrony Pogranicza → 5 Brygada WOP → 5 Sudecka Brygada WOP → Sudecka Brygada WOP → Sudecki Batalion WOP

</doc>
<doc id="1542372" url="https://pl.wikipedia.org/wiki?curid=1542372" title="Gwiazdozbiór Sekstansa">
Gwiazdozbiór Sekstansa



</doc>
<doc id="1542373" url="https://pl.wikipedia.org/wiki?curid=1542373" title="Olpuch Wdzydze">
Olpuch Wdzydze

Olpuch Wdzydze – przystanek kolejowy w Szenajdzie między Olpuchem a Wdzydzami Kiszewskimi, w województwie pomorskim, w Polsce. Jeszcze w roku 1998 była to mijanka dla pociągów Bydgoszcz – Kościerzyna – Gdynia. Według rozkładu jazdy obowiązującego od 9 czerwca 2018r. w każdą sobotę i niedzielę i święta przewidziane są dwie pary pociągów relacji Bydgoszcz Gł. - Kościerzyna - Bydgoszcz Gł. jednak nie zatrzymają się one na tym przystanku, najbliższe zatrzymania w Podlesiu i Olpuchu. Budynek jest obecnie zamknięty. Zlikwidowano kasę i posterunek nastawni.

</doc>
<doc id="1542374" url="https://pl.wikipedia.org/wiki?curid=1542374" title="Lista gwiazd w gwiazdozbiorze Sekstansa">
Lista gwiazd w gwiazdozbiorze Sekstansa



</doc>
<doc id="1542381" url="https://pl.wikipedia.org/wiki?curid=1542381" title="Tufo (miejscowość)">
Tufo (miejscowość)

Tufo – miejscowość i gmina we Włoszech, w regionie Kampania, w prowincji Avellino.
Według danych na 1 stycznia 2022 roku gminę zamieszkiwały 793 osoby (393 mężczyzn i 400 kobiet).

</doc>
<doc id="1542385" url="https://pl.wikipedia.org/wiki?curid=1542385" title="Operacja Reservist">
Operacja Reservist

Operacja Reservist (pol. "Rezerwista") – przeprowadzony 8 listopada 1942 roku w ramach operacji Torch nieudany desant morski alianckich wojsk amerykańsko-brytyjskich, który miał na celu zdobycie i zabezpieczenie portu w Oranie w Algerii Francuskiej, kontrolowanej przez kolaborujący z hitlerowskimi Niemcami rząd Vichy. Operacja zakończyła się porażką. Nie udało się osiągnąć żadnego z celów, straty aliantów w ludziach sięgnęły 90%, a oba główne okręty biorące w niej udział zostały zatopione. Francuzi poprzez samozatopienie statków, okrętów oraz doku pływającego zablokowali port, który przez następne kilka miesięcy nie był w pełni drożny. Port i miasto główne siły desantowe aliantów zdobyły dwa dni później. Podobną operacją była przeprowadzoną w tym samym dniu operacja "Terminal" – desant na port w Algierze.
Geneza i plany.
W ramach operacji Torch siły amerykańsko-brytyjskie zamierzały desantować swoje wojska jednocześnie w Maroku i Algierii (wówczas koloniach francuskich lojalnych wobec rządu Vichy), w celu zabezpieczenia w Afryce wybrzeża atlantyckiego i zachodniej części wybrzeża Morza Śródziemnego oraz stworzenia dogodnej bazy wypadowej do operacji przeciwko siłom niemieckim i włoskim w Tunezji i Libii. Siły inwazyjne zamierzano desantować bezpośrednio na plaże, ale dla zaopatrzenia wojsk – szczególnie w pierwszych tygodniach ataku, oraz szybkiego wyładunku sił pancernych, kluczowe było zdobycie portów. Jednym z nich był Oran – najbardziej na zachód wysunięty duży port Algierii. Na wschód i zachód od niego, w trzech miejscach, miały atakować siły Grupy Operacyjnej Centrum operacji Torch. Sam port miał być zabezpieczony przez specjalne siły uderzeniowe równolegle z główną operacją.
W Torch dowódcą sił ekspedycyjnych z ramienia marynarki wojennej mianowany został brytyjski admirał Andrew Cunningham (dotychczas brytyjski przedstawiciel marynarki wojennej w USA), do którego do Waszyngtonu, na początku września 1942 roku udał się jego zastępca do spraw operacji desantowych, brytyjski admirał Bertram Ramsay. 20 września obaj wylecieli do Londynu, gdzie Cunningham planował zostać tydzień przed powrotem do USA. Jeszcze przed podróżą do Cunninghama, Ramsay nakazał swojemu sztabowi naszkicowanie planu desantu w Oranie i innych portach-celach operacji Torch. Około 12 września, do komórki zajmującej się planowaniem Torch wezwany został amerykański kontradmirał Andrew Bennett, który miał zająć się Oranem i dwoma mniejszymi portami w jego rejonie. We współpracy ze sztabem Ramseya, przedstawiciele Benneta zaplanowali rozłożoną na trzy fazy operację. Pierwsza faza zakładała desantowanie w Arziw (mały port na wschód od Oranu) sił marynarki wojennej do zabezpieczenia portu, wspartych 1. batalionem Rangersów. Po zabezpieczeniu portu, w samym Arziw i w położonym na zachód od Oranu Les Andalouses miały następnie wylądować główne siły w postaci amerykańskiej 1 Dywizji Piechoty wzmocnionej siłami wielkości brygady z amerykańskiej 1 Dywizji Pancernej. Faza druga zakładała ulokowanie w Oranie kwatery dowodzenia Benneta wraz z jednostkami zwiadu, po tym, jak siły 1 Dywizji Piechoty zmuszą miasto do kapitulacji. W ostatniej, trzeciej fazie, zabezpieczony miał być leżący kilka kilometrów na zachód od Oranu mały port Al-Marsa al-Kabir.
Bennett zakładał, że w przeciwieństwie do Arziw czy Al-Marsa al-Kabir, których przejęcie zakładano w nieuszkodzonym stanie, w Oranie plany te mogą pokrzyżować Francuzi. Port w Oranie od strony morza osłaniany był na całej swojej długości przez biegnący ukośnie z zachodu na północny wschód ponad 2700-metrowy falochron. Na wschodnim krańcu portu, gdzie w morze wychodził mniejszy falochron, znajdowało się też jedyne wejście do portu, o szerokości około 150 metrów. Na co dzień wejście do portu było przegrodzone tymczasową zagrodą bonową w postaci dwóch rzędów starych barek węglowych połączonych linami. Zamknięte falochronami akwatorium portu miało ok. 730 metrów w najszerszym miejscu. Akwatorium było podzielone przez cztery nabrzeża na baseny portowe. Wejścia do kolejnych basenów (patrząc od wejścia portu) były coraz węższe, a ostatnie miało zaledwie ok. 70 metrów szerokości. Wywiad brytyjski oszacował, że francuscy marynarze stacjonujący w Oranie będą potrzebować zaledwie trzech godzin, aby poprzez samozatopienie frachtowców zablokować port. Dodatkowo w porcie znajdował się (oprócz trzech mniejszych) duży dok pływający o wyporności 25 000 ton (tzw. "Grand Dock"), który w ciągu dodatkowych 12 godzin mógł być zatopiony w samym wejściu do portu, uniemożliwiając wpłynięcie jakiemukolwiek statkowi. Dodatkowo odcinek wybrzeża afrykańskiego od Al-Marsa al-Kabir do Arziw broniony był przez trzynaście baterii nadbrzeżnych obsadzonych przez cztery tysiące żołnierzy, a samego portu strzegł mały Fort Lamoune. Mając to na uwadze, Bennett zakładał zdobycie Oranu w kilka dni po rozpoczęciu całej operacji.
W międzyczasie, w trakcie prac Ramsaya i Bennetta, do Londynu przyleciał Cunningham, który gdy wreszcie zapoznał się z planem, mocno zaoponował przeciw zakładanej zwłoce, która mogłaby dać czas na sabotaż portu przez Francuzów. W ciągu dwunastu dni przed ponownym wylotem do USA, Cunningham zrewidował plany i zdecydował się na atak na Oran siłami amerykańskiego batalionu piechoty już pierwszego dnia operacji Torch. Decyzję swoją tłumaczył szczególną istotnością zachowania instalacji portowych w stanie nietkniętym. Do przedstawienia planu tej specjalnej operacji, Cunningham wyznaczył brytyjskiego komandora Fredericka Thorntona Petersa. Peters, niezadowolony ze swojej roli tylko planisty, po swoim skutecznym lobbingu, później został także mianowany dowódcą całej operacji. Bennett nie był świadom zmian poczynionych przez Cunninghama i dopiero 6 października dowiedział się, że bezpośrednim celem operacji, teraz oficjalnie nazwanej Reservist, ma być zabezpieczenie portu przed sabotażem ze strony francuskiej. 9 października otrzymał on także oficjalną dyrektywę głównodowodzącego operacją Torch generała Dwighta Eisenhowera w sprawie wydzielenia do operacji stosownych sił US Navy.
Peters, świadom preferencji Cunninghama odnośnie do bezpośredniego ataku, zaplanował działania w sile około jednego batalionu żołnierzy piechoty wraz z siłami marynarki oraz piechoty morskiej do zabezpieczenia portu, przetransportowanych do Oranu na pokładzie dwóch slupów typu "Banff" – byłych okrętów Amerykańskiej Straży Przybrzeżnej, wydzierżawionych w ramach programu Lend-Lease i pływających pod banderą brytyjską. Piechota miała zdobyć Fort Lamoune oraz baterię nadbrzeżną na Ravin Blanc, a pozostałe elementy miały zabezpieczyć port, ze szczególnym uwzględnieniem frachtowców, by zapobiec ich samozatopieniu. By zapewnić sobie ewentualne przyjazne przyjęcie przez siły Vichy (których lojalności co do rządu, jak i potencjalnej możliwości przejścia na stronę aliantów nie można było precyzyjnie ocenić), trzon grupy miały tworzyć wojska amerykańskie, a siły brytyjskie miały działać pod amerykańskimi barwami (stąd wybór byłych okrętów amerykańskich). Chciano w ten sposób zminimalizować wpływ historycznej antypatii pomiędzy Francją a Wielką Brytanią, powiększonej przez niedawne operacje brytyjskie przeciw flocie francuskiej ("Catapult", "Menace", "Exporter", "Ironclad"). Nie zwrócono jednak uwagi na to, że w nocy rozpoznanie dokładnej tożsamości atakujących może być utrudnione. Fakt ten Winston Churchill, po katastrofie rajdu na Dieppe od początku sceptycznie nastawiony do planu, skwitował powiedzonkiem: "In the night, all cats are grey" (pol. "W nocy wszystkie koty są szare"). Okręty brytyjskie przewidziane do operacji, wskutek nalegań załóg, prócz wielkiej flagi USA, płynęły także pod własną banderą. Do sił włączono specjalistów z brytyjskiego Special Boat Service, którzy działając na pokładzie sześciu składanych kajaków uzbrojonych w mobilne miny morskie mieli za zadanie zniszczenie zagrody bonowej. Plan Petersa zakładał zdobycie niszczyciela „Épervier”, którego alianci spodziewali się w Oranie, przez specjalnie wyszkoloną grupę abordażową. Grupa miała wskoczyć na pokład francuskiego okrętu z jednego ze slupów, który miał zacumować „burta-w-burtę” obok, po uprzednim zneutralizowaniu oporu ogniem z broni automatycznej. Plan nie przewidywał zdobycia żadnego innego okrętu.
Odmiennie niż Bennet, Peters proponował by operacja przeciwko Oranowi rozpoczęła się jednocześnie z głównym desantem na plażach wokół miasta (o 1:00 w nocy, godzina „H”+15 minut), jednak Cunningham nakazał jej przesunięcie o dwie godziny, zapewniając sobie możliwość jej odwołania w razie zdecydowanego oporu sił Vichy, jednak wspominał, że nie wierzy, by Francuzi stawiali zbyt duży opór. Ogólnie, nie zakładano silnego oporu ze strony garnizonu portu, ignorując doniesienia o przebywających tam licznych francuskich okrętach, które mogły wspierać obrońców ogniem z dużego dystansu. W celu uzyskania zaskoczenia nie planowano przygotowania artyleryjskiego (Peters proponował jawny atak z użyciem całej dostępnej artylerii), ani wsparcia lotniczego, które mogłoby sparaliżować poczynania obrońców na czas niezbędny do wyładowania sił. Brytyjska Royal Navy utrzymywała, że operacja ma mieć charakter bardziej dywersyjny niż być czołowym atakiem, z czym jednak nie zgadzało się wielu innych wojskowych. 14 października Eisenhower wydał oficjalny aneks do planów Grupy Operacyjnej Centrum operacji Torch, w którym podkreślił, żeby zdobyć Oran przy pierwszej nadarzającej się okazji z zamiarem przeciwdziałania zniszczeniu instalacji portowych. Aneks nakazywał wykonanie tego planu w pierwszym dniu operacji, a szczegóły i wyznaczenie konkretnego czasu, delegował na Cunninghama.
Kadm. Bennett był przeciwnikiem tak zarysowanej operacji. Protestował on przed Cunninghamem i komodorem Thomasem H. Troubridgem (jeden z dowódców w Torch), argumentując, że przy założeniu oporu marynarki francuskiej, co należałoby uznać za pewnik, do realizacji zadania nie wystarczą siły nawet pięciokrotnie większe, a skromne siły operacji Reservist wkraczające do akcji już dwie godziny po godzinie „H”, zostaną zniszczone, zanim desantująca armia zdąży zdobyć miasto. Stąd wydawanie oficjalnych rozkazów odnośnie do operacji opóźniało się, dopóki Cunningham nie powrócił do Anglii i nie delegował do tego zadania swoich własnych, czterech planistów. Zanegował on w ten sposób wpływ Ramsaya i Benetta na kształt operacji, a także upewnił się, że każda operacja prowadzona pod jego egidą ma jego osobisty wkład. Nie mogąc przekonać Cunninghama, Bennet 17 października wysłał list protestacyjny do Eisenhowera, w którym zgodził się założeniami Torch odnośnie do Oranu, ale krytykował plan frontalnego uderzenia już w dwie godziny po „H”. Eisenhower, zajęty planowaniem całej operacji Torch, zlecił zajęcie się tą sprawa Cunninghamowi, który niezadowolony z kwestionowania swoich rozkazów za swoimi plecami, niemniej jednak dał Troubridge’owi wolną rękę w wyborze dokładnego czasu przeprowadzenia ataku. Ostatecznie godzina rozpoczęcia operacji pozostała bez zmian.
Plan krytykowali także niektórzy brytyjscy dowódcy, inny amerykański admirał Bernhard Bieri oraz generał Orlando Ward – dowodzący 1 Dywizją Pancerną, której siły zostały przydzielone do operacji. Eisenhower odrzucał jednak wszelkie protesty, powołując się na dobro współpracy z Brytyjczykami. Główny zwolennik operacji, brytyjski admirał Bertram Ramsay, argumentował, że bez względu na założenia militarne, taka operacja będzie dobra dla ducha żołnierzy, a w przypadku powodzenia wspaniale wzmocni morale. Wspierał go także Mark Wayne Clark ze sztabu amerykańskiego.
Siły.
Alianci.
Do transportu sił i wsparcia operacji wybrano dwa slupy typu "Banff": HMS „Walney” (dowódca Peter C. Meyrick) i HMS „Hartland” (dowódca Godfrey P. Billot). Były to średniej wielkości, powolne i względnie słabo uzbrojone jednostki (każdy okręt w trzy armaty kalibru 76 mm i dodatkowo „Walney” w armatę kal. 127 mm, a „Hartland” kal. 102 mm), których mostki osłonięto prowizorycznie blachami pancernymi. Siły osłaniały dwa kutry motorowe ML-480 i ML-483 typu "Fairmile" B, odpowiedzialne za postawienie zasłony dymnej.
Desant w porcie miało przeprowadzić 392 amerykańskich żołnierzy 3. batalionu 6 Pułku Piechoty Zmotoryzowanej 1 Dywizji Pancernej pod dowództwem podpułkownika George’a F. Marshalla. Była to specjalna grupa zadaniowa zbudowana wokół kompanii G oraz H, wzmocnionych dodatkowym plutonem z kompanii I każda.
Do operacji przydzielono także specjalistów w działaniach przeciwsabotażowych i specjalistów portowych, włączając w to sześciu żołnierzy US Marines oraz 26 oficerów i marynarzy US Navy pod dowództwem Amerykanina, kapitana G.D. Dickeya oraz 52 oficerów oraz marynarzy Royal Navy. Dodatkowo w skład sił wchodziło 12 operatorów ze Special Boat Service (SBS), którzy stanowili załogę sześciu składanych kajaków uzbrojonych w mobilne miny morskie. Trzy sekcje pod dowództwem kapitana Harolda V. Holden-White’a zaokrętowano na „Walneyu”, a pozostał trzy pod dowództwem porucznika E.J.A. Lunna na „Hartlandzie”.
Całością działań dowodził brytyjski oficer komandor Frederick Thornton Peters.
Vichy.
W Oranie alianci spodziewali się obecności niszczyciela typu "Aigle" „Épervier” oraz co najmniej siedmiu okrętów podwodnych i pięciu trałowców. W rzeczywistości, od 1 października w Oranie stacjonował 7 Dywizjon Niszczycieli pod dowództwem wadm. André Rioulta, w skład którego wchodziły trzy niszczyciele typu "Bourrasque": „Typhon”, „Tornade” i „Tramontane”. Dodatkowo w porcie remont przechodził niszczyciel „Épervier” oraz bazowało siedem okrętów podwodnych („Diane”, „Ariane”, „Céres”, „Pallas”, „Actéon”, „Argonaute”, „Fresnel”, a w doku pływającym znajdował się jeszcze jeden – „Danaé”), pięć patrolowców, kilka trałowców (w tym awizo-trałowiec „La Surprise”) oraz tuzin i więcej frachtowców. Z powodu rotacji okrętów wojennych wychodzących na służbę konwojową, a także ciągłych zmian miejsca kotwiczenia w porcie, alianci nie byli w stanie dokładnie określić ich liczby oraz lokalizacji. Portu bronił też Fort Lamoune, położony na niewielkim przylądku.
Przygotowania.
6 października „Walney” i „Hartland” zostały odłączone od konwoju SL-122 w trasie z Freetown do Liverpoolu i 13 października przybyły do Londonderry, gdzie zaczęto ich przystosowanie do operacji.
Po rewizji sił dostępnych do operacji i wyborze batalionu płk. Marshalla, 9 października jednostka zaczęła intensywny trening obejmujący taktykę działań komandosów, pokonywanie przeszkód pionowych, walkę wręcz, na bagnety czy ostre strzelanie. 17 października jednostka przelokowała się z Irlandii Północnej do szkockiego Rosneath, gdzie podjęła wspólny trening z innymi elementami sił przeznaczonych do operacji.
23 października oba slupy wraz z operatorami z SBS i żołnierzami kpt. Dickeya na pokładzie „Hartlanda” wypłynęły do Gibraltaru. Dzień później, na pokładzie parowca „Leinster”, wypłynął w tym kierunku batalion Marshalla, gdzie miał dotrzeć 12 dni później. 6 listopada o 22:30 w Gibraltarze przeładowano żołnierzy Marshalla na pokłady „Walneya” i „Hartlanda”, podczas czego „Walney” wpłynął na płyciznę podczas zmiany kotwicowiska. Peters zarządził transfer sił na wezwany w tym celu niszczyciel, ale po konsultacji z głównym mechanikiem „Walneya”, który zapewnił, że okręt nie jest tak bardzo uszkodzony by przenosić siły, rozkaz został odwołany. Do zespołu dołączyły też dwa kutry motorowe, po czym wyruszył on w rejs w kierunku celów operacji Torch, spotykając się po drodze z jednostkami płynącymi prosto z Anglii. 7 listopada żołnierze spędzili na pokładzie okrętów, gdzie zorganizowano odprawę przed operacją i wszyscy zapoznali się ze swoimi zadaniami. „Walney” i „Hartland” popłynęły w kierunku Oranu po odłączeniu się od eskortowanej przez siebie Grupy „5” Grupy Operacyjnej Centrum operacji Torch, skierowanej na plażę „Z” niedaleko Arziw.
Przebieg.
Minutę po północy 8 listopada okręty rozpoczęły podejście do portu. „Walney” płynął przodem z prędkością 6 węzłów, ok. 600 metrów za nim podążał „Hartland”. Kutry motorowe zajęły pozycje bliżej lądu. Żołnierze przygotowani do akcji, w kamuflażu i ze zgromadzoną amunicją, stali na górnych pokładach.
O 1:16 rozpoczął się desant na Arziw, a chwilę przed 2:00 na stanowiska bojowe wezwano marynarzy na pokładzie „Tramontane”. Gdy francuskie dowództwo potwierdziło lądowanie sił w Arziw, zarządziło gotowość do wypłynięcia w morze wszystkim stacjonującym w Oranie okrętom. O 2:30, obserwator na „Walneyu” zobaczył statek nadający komunikat „De Alerte” wraz z sygnałem „DCA”. Około 15 minut później, Oran zaciemniono, a w mieście rozbrzmiały syreny alarmów przeciwlotniczych.
O 2:50 odebrano wiadomość radiową z okrętu dowodzenia HMS „Largs”, że desant Grupy Operacyjnej Centrum rozpoczął się, nie napotyka oporu i żeby nie wszczynać bitwy bez potrzeby. Pięć minut później, o 2:55, szperacz z Fortu Lamoune na chwilę oświetlił „Walneya”, po czym zgasł, a następnie w kierunku okrętu poleciała seria pocisków smugowych z karabinu maszynowego. Kapitan Peters wydał wtedy rozkaz, by ML-480 zaczął stawianie zasłony dymnej. Po chwili też i „Hartland” znalazł się pod ostrzałem i w celu jego ochrony zasłonę dymną zaczął stawiać także ML-483. Oba okręty zawróciły następnie w kierunku otwartego morza, by uniknąć francuskiego ognia. Po chwili, Peters wydał Meyrickowi rozkaz powrotu i tym samym zdecydował o kontynuowaniu operacji.
O 3:00 stojący na mostku „Walneya” porucznik Paul Duncan, przez megafon wezwał Oran, po francusku z amerykańskim akcentem, do zaniechania oporu, gdyż nadpływają Amerykanie i są przyjaciółmi. W odpowiedzi posterunek Môle Ravin Blanc i Fort Lamoune skierowały na okręt ogień karabinów maszynowych i dział, zabijając Duncana. Ostrzał nie został wstrzymany, ani się nie zmniejszył – prawdopodobnie Francuzi albo nie usłyszeli komunikatu, albo w niego nie uwierzyli. „Walney” rozpędził się do 15 węzłów i przygotował do taranowania zagrody bonowej. W zamieszaniu, ML-480 wpłynął w zewnętrzną linię zagrody, a chcący uniknąć z nim kolizji i dodatkowo duszący się we własnej zasłonie dymnej ML-483 ratował się gwałtownym skrętem w prawo, co doprowadziło do jego zderzenia z „Walneyem”. Nikomu nic się nie stało, ale mniejsza jednostka z uszkodzonym kadłubem wycofała się z operacji. Chwilę później, około 3:05, „Walney” bez większego problemu przebił się przez zagrodę i wpłynął do portu.
W tym czasie francuski ogień przeniósł się na „Hartlanda”. Wykorzystując sytuację, za pomocą trzech lekkich łodzi „Walney” rozpoczął desantowanie sił. Podpułkownik Marshall rozkazał ludziom spuszczenie ich na wodę i zdobycie nabrzeża. Kilka minut później jedna z łodzi została podziurawiona kulami i przewróciła się. Żołnierze na pozostałych dwóch wiosłowali pod ogniem w kierunku brzegu. Sam okręt pozostawał pod ogniem zamontowanych na nabrzeżach portu kilku dział przeciwlotniczych, ale postawiona zasłona dymna, mimo że zdryfowała na zachód, równolegle do kursu okrętu, utrudniała celowanie i zniszczenia ograniczyły się do systemów komunikacyjnych między pomieszczeniami rufowymi a mostkiem. Okręt kontynuował rejs w głąb portu, a jego dowódca nakazał drużynom abordażowym przygotować się do akcji. Plan zakładał zdobycie francuskiego niszczyciela „Épervier” przez dwie drużyny – w skład każdej wchodziło 7 Brytyjczyków, w tym oficer dowodzący, oraz 7 Amerykanów – którzy na pokład zeskoczyliby z wyciągniętych poza burtę szalup ratunkowych, po tym jak „Walney” przyciągnąłby się do „Éperviera” za pomocą kabestanów i zaczepionych haków z linami. Drużyny byłyby osłaniane granatami rzucanymi z pokładu „Walneya”.
Jednak „Walney” natknął się na rozpędzające się właśnie francuskie awizo „La Surprise”, które Peters nakazał staranować. Francuski okręt zdołał uniknąć kolizji, o metry mijając „Walneya”, ale także nie rozpoczynając ostrzału. Płynącego dalej wolno „Walneya” napotkał odchodzący od nabrzeża niszczyciel „Tornade”, który z bliskiej odległości oddał salwę burtową, trafiając dwoma pociskami, powodując duże straty w ludziach oraz niszcząc zbiorniki oleju smarowniczego. „Walney” miał tylko kilka minut, zanim jego napęd przestałby działać. „Tornade” kontynuował kurs w kierunku wyjścia z portu. „Walney” znalazł się następnie w zasięgu „Éperviera” oraz „Tramontane”, które otworzyły ogień. „Walney” odpowiedział pojedynczym strzałem, niemalże trafiając „Éperviera”. Jednocześnie trafiły go pociski z „Tramontane”, niszcząc mesę, kabinę kapitana, pomieszczenie sterowe i mostek. Na mostku zginęli wszyscy, w tym sternik, a ranni zostali Peters, korespondent wojenny Leo Disher i porucznik Cole. Tylko Peters i Disher zdołali uciec z płonącego pomieszczenia. „Épervier” trafił także w maszynownię, gdzie zginęła większość obsługi i co unieruchomiło silniki. Ostrzał spowodował ciężkie straty wśród zgromadzonych na pokładzie żołnierzy. Odpowiadali oni ogniem pistoletów maszynowych Thompson. „Épervier” chciał oświetlić pokład „Walneya”, ale reflektory zniszczyła celna seria rufowych działek przeciwlotniczych broniącego się okrętu. Dryfujący „Walney” zbliżył się do „Éperviera”, który wraz z „Tramontane” musiał wstrzymać ogień głównej artylerii, bo mógłby uszkodzić instalacje portowe. Do akcji włączyły się za to działka przeciwlotnicze obu okrętów oraz dwa stojące na cumach okręty podwodne. „Walney” odpowiedział ogniem, który podziurawił mostek i centrum kontroli ognia „Éperviera” oraz ranił sześciu francuskich marynarzy i jednego oficera obsługujących działa dziobowe i przeciwlotnicze na pokładzie „Tramontane”.
Ocalali żołnierze z „Walneya” za pomocą zmodyfikowanego miotacza bomb głębinowych zaczepili liny abordażowe o kominy „Éperviera”, ale z powodu braku zasilania nie mogli uruchomić kabestanów i przyciągnąć okrętu. Udało się także zaczepić liny o nabrzeże portowe, ale wówczas ranna lub zabita była już większość żołnierzy z drużyn abordażowych. Zginął także dowódca „Walneya” kapitan Meyrick oraz podpułkownik Marshall, który ze swoimi ludźmi starał się obrzucić francuski okręt granatami. Wobec zniszczenia lub uszkodzenia wszystkich dział, straty ponad połowy załogi i pożaru na okręcie, jedyny ocalały oficer z załogi – porucznik Wallace Moseley (wg innego źródła był to porucznik Dempsey) – rozkazał uzbroić znajdujące się na pokładzie bomby głębinowe, po czym nakazał opuszczenie jednostki. Z okrętu zdołało się ewakuować kilkunastu ludzi, w tym Peters, i wielokrotnie ranny Leo Disher. Wszyscy dostali się do francuskiej niewoli.
„Hartland”, który płynął pięć minut za „Walneyem”, z powodu opóźnienia nie mógł skorzystać z zasłony dymnej stawianej przez kutry motorowe. Skupiło to na nim gwałtowny ogień z baterii nabrzeżnych, z Fortu Lamoune, a także z jednego z niszczycieli. Okręt próbował odpowiedzieć ogniem swych dział, ale zdążył wystrzelić zaledwie trzy razy, zanim ich obsługa została zabita. Mimo że oświetlające go reflektory zostały zniszczone przez znajdujący się około 5,5 km dalej brytyjski krążownik „Aurora”, Francuzi zdołali jeszcze kilka razy trafić okręt. Odłamki uszkodziły przewody parowe, zmniejszając prędkość jednostki, oraz tymczasowo oślepiły jej kapitana. W rezultacie okręt o dwa metry minął wejście do portu i uderzył w falochron. „Hartland” wydostał się jednak z płycizny i wszedł do portu za drugim podejściem, około pięć minut później. Ostrzał podziurawił także lekkie łodzie, przygotowywane do desantu przez ich obsługę.
Mimo ostrzału „Hartland” zdołał przepłynąć koło Môle Ravin Blanc i dostać się do basenu portowego. Gdy mijał niszczyciela „Typhon”, ten z zaledwie 30 metrów oddał pełną salwę ze swoich dział. Jeden z pocisków eksplodował pod pokładem, gdzie zgromadzony był oddział desantowy. Ci którzy przeżyli, w tym kilku nieprzytomnych, zostało ewakuowanych na pokład, na którym skupiony był jednak ogień karabinów maszynowych. Z „Hartlanda” w kierunku „Typhona” kilku ludzi odpowiedziało ogniem karabinów maszynowych BAR. Do ostrzału „Hartlanda” dołączyły także „Tramontane” i „Tornade”. Pociski wywołały pożar na mostku, zniszczyły maszynownię i lazaret. „Tornade” wstrzymał ogień chwilę później, gdy uszkodzony „Hartland” mijał „Typhona”. „Typhon” wstrzymał ostrzał dopiero wtedy, gdy zagrożone nim były własne jednostki. O 4:00 dowódca „Hartlanda” komandor Billot, sam ranny w ramię i obie nogi, rozkazał rzucić kotwicę i opuścić okręt. Z 200 żołnierzy na pokładzie tylko dwóch osiągnęło brzeg ze swoją bronią, gdzie zostali szybko pochwyceni. Niektórzy Francuzi wyławiali rozbitków z pokrytej ropą wody, gdy inni wciąż do nich strzelali.
Dwie łodzie, stanowiące desant z „Walneya”, w tym samym czasie prowadziły równolegle swoje działania. Jedna z nich, pod dowództwem kapitana Holdena-White’a, użyła mobilnej miny morskiej przeciwko „Tornade”, według dowódcy prawdopodobnie go trafiając. W następstwie czy to słabej widzialności, czy starając się uniknąć zagrożenia ze strony łodzi, „Tornade” uderzył w falochron, uszkadzając dziób, po czym ze zredukowaną do 6 węzłów prędkością, opuścił port. Druga łódź nie zdecydowała się na użycie swoich min z obawy przed trafieniem „Hartlanda”.
O 4:45 eksplozja zniszczyła płonącego „Walneya”, który podziurawiony wcześniej ponad 50 pociskami szybko zatonął (wg innego źródła „Walney” wywrócił się dnem do góry i zatonął po eksplozji o 7:00). „Hartland”, po eksplozji na swoim pokładzie o 5:25, palił się do świtu, kiedy również rozerwała go kolejna eksplozja, wskutek której zatonął około 10:00. Wybuch na okręcie uszkodził przy tym także budynki na brzegu.
Straty i konsekwencje.
Straty brytyjsko-amerykańskie sięgnęły 90%, z czego połowę stanowili zabici. Szczególnie ucierpiał 3. batalion – zginęło (lub zaginęło) 189 jego żołnierzy i oficerów (w tym Marshall), a 157 zostało rannych. US Navy straciła pięciu zabitych i siedmiu rannych, poległo także dwóch marines (wg innego źródła: dziewięciu członków US Navy i trzech marines zabitych lub rannych).
Oba biorące udział w akcji brytyjskie okręty zostały zniszczone i zatonęły (Francuzi po operacji wezwali nawet Brytyjczyków do uiszczenia opłat portowych, wymaganych przez lokalne prawo, za wejście okrętów do Oranu). Na „Walneyu” zginęło 79 marynarzy, a na „Hartlandzie” 33 z jego 95 osobowej załogi. W sumie Royal Navy straciła 113 zabitych (112) i 86 rannych.
Rozbitkowie z obu okrętów oraz około 40 żołnierzy z „Walneya”, którzy zdołali dokonać desantu, zostali wzięci do francuskiej niewoli. Osadzono ich w cywilnym, a następnie wojskowym więzieniu w Oranie. Zostali wyzwoleni 10 listopada, gdy miasto po ostrzale z morza zdobyły główne siły desantowe aliantów. Ciała poległych zostały pochowane na wzgórzu za miastem. 29 z nich pozostało niezidentyfikowanych. Ciał wielu, w tym ciała George’a Marshalla, nigdy nie odnaleziono.
Misja zabezpieczenia portu zakończyła się całkowitą klęską. Następnego dnia, w obliczu nadciągających sił alianckich okrążających Oran, Francuzi zatopili w porcie 27 frachtowców, pięć okrętów podwodnych („Diane”, „Ariane”, „Céres”, „Pallas” i utracony wraz z dokiem pływającym „Danaé”), a także wszystkie trzy doki pływające, w tym "Grand Dock" (wg innego źródła w porcie, w dniu jego zdobycia, w sumie zalegało 25 wraków, w tym oba okręty brytyjskie, i 3 doki pływające). Ten ostatni, zanim podniesiono go z dna, zablokował wejście do portu na dwa miesiące. Dwa doki i wraki dziewięciu frachtowców usunięto do 9 grudnia, a wszystkie przeszkody usunięto do stycznia 1943 roku, w czym udział mieli sami Francuzi, którzy natychmiast po operacji oddelegowali do dyspozycji kadm. Bennetta swoje środki.
Francuskie okręty wojenne opuściły Oran, ale na otwartym morzu zostały z łatwością przechwycone przez przeważające siły Royal Navy. 8 listopada zatopiony został „La Surprise”, a uszkodzone „Tornade i „Tramontane” wpłynęły na płytkie wody. Tego dnia uratował się tylko „Typhon”, aczkolwiek uszkodzony. 9 listopada, razem z „Épervier” podjął on kolejną próbę ucieczki z portu, w wyniku której uszkodzony „Épervier” został osadzony na płyciźnie, a „Typhon” po powrocie do Oranu został samozatopiony przy podejściu do portu. Z Oranu próbowały również uciekać trzy okręty podwodne. „Actéon” i „Argonaute” zostały zatopione przez Brytyjczyków, a do Tulonu zdołał się przebić tylko „Fresnel”.
W sporządzonej zaraz po operacji ocenie, biorący w niej udział porucznik Moseley stwierdził, że mogłaby się ona zakończyć powodzeniem, gdyby do jej przeprowadzenia wyznaczono dwa nowoczesne niszczyciele, ale cele mogłyby być osiągnięte nawet przez oba biorące w niej udział slupy, gdyby tylko rozpoczęły one działania 2 godziny wcześniej. Będący pod krytyką oficerów amerykańskich Cunningham, w raporcie z operacji Torch wymijająco pisał, że Reservist miał zostać rozpoczęty tuż przed poddaniem się bądź zdobyciem portu, celem zabezpieczenia instalacji portowych, oraz że czas rozpoczęcia operacji był wyjątkowo niefortunny, gdyż Francuzi znajdowali się wtedy w szczególnym ferworze walki, poderwani pierwszymi alarmami, a nie przestraszeni jeszcze ostrzałem czy bombardowaniem oraz że ciemność utrudniła im rozpoznanie Amerykanów. Pod pozorem uniknięcia pogorszenia napiętych stosunków z Francuzami, Eisenhower utrzymał dokładny przebieg tej i innych operacji podczas Torch w tajemnicy, a do zachowania ciszy w tej sprawie nawoływał także Cunningham.
Brytyjscy sztabowcy zaangażowani w planowanie operacji otrzymali oficjalne pochwały, a Frederick T. Peters został odznaczony Krzyżem Wiktorii oraz amerykańskim Krzyżem za Wybitną Służbę. Pięć dni po zakończeniu operacji, wracając z Gibraltaru do Anglii, zginął on w wypadku lotniczym niedaleko Plymouth. W raporcie przesłanym do dowództwa dywizji, żołnierze amerykańskiego batalionu byli rekomendowani do Medalu Honoru i siedmiu Srebrnych Gwiazd, ale po wielu dyskusjach, w batalionie przyznano w sumie siedem Krzyży Wybitnej Służby, w tym pośmiertny dla Marshalla. Szczegółowe uzasadnienia utrzymano w tajemnicy.
Eisenhower dużo później, na zebraniu Połączonych Szefów Sztabów ("Combined Chiefs of Staff"), wziął na siebie winę za niepowodzenie operacji. Nie wyciągnięto wobec niego żadnych konsekwencji. Rozwścieczyło to Bennetta, który podtrzymywał głośną krytykę. Eisenhower otwarcie zapowiedział, że doprowadzi, by go usunięto; w rezultacie w lutym 1943 roku Bennett został oddelegowany na Islandię. Jakiekolwiek inne konsekwencje, czy to symboliczne czy prawdziwe, były wyciągnięte tylko wobec dowódców amerykańskich, gdyż brytyjska kultura akceptowała okupienie fiaska operacji szczególną walecznością uczestników.
Historiografia.
Aż do roku 1972, kiedy to admiralicja brytyjska odtajniła dane, nie było możliwe sporządzenie kompletnego opisu przebiegu operacji.
W czasie wojny o operacji wspomniały niektóre gazety. 9 listopada 1942 roku "New York Times" opisywał błyskawiczny postęp wojsk amerykańskich podczas lądowań w północnej Afryce i jednocześnie wspomniał o stracie dwóch okrętów w Oranie. Sześć dni później, korespondent United Press Phil Ault opisał, że 600 alianckich żołnierzy na pokładzie dwóch okrętów U.S. Coast Guard próbowało zabezpieczyć port i jego instalacje, ale operacja zakończyła się katastrofą, gdy okręty napotkały opór francuskich baterii nadbrzeżnych, lekkiego krążownika oraz zakotwiczonych niszczycieli. Ault nie pisał o stratach, ale tego samego dnia "New York Times" napomknął o ciężkich stratach sił anglo-amerykańskich przy zabezpieczaniu portu w Oranie. W powiązanym artykule poświęconym Leo Disherowi, dziennik napisał o zatopieniu obu okrętów przez baterie nadbrzeżne i wspomniał o tylko jednym ocalałym żołnierzu – kapitanie Petersie. W artykule z następnego dnia, gazeta doniosła o śmierci Petersa, wymienionego jako dowódcę jednego z okrętów, w katastrofie lotniczej. Źródłem tej informacji był sam generał Eisenhower, który także powiedział reporterom, że kapitan Peters został przedstawiony do odznaczenia Krzyżem za Wybitną Służbę. Mniej niż miesiąc po wydarzeniach szczegółową relację z przebiegu operacji zdał słuchaczom radia BBC kmdr. por. Tommy Woodroffe.
Po wojnie wspomnienia i szczegóły operacji ukazywały się nieregularnie. W wydanej w 1945 roku książce kmdra. Kennetha Edwardsa "Seven Sailors", która zawierała biografie siedmiu oficerów Royal Navy służących podczas 2. Wojny Światowej, przedstawiona jest sylwetka komodora Thomasa H. Troubridge’a, jednego z dowódców w operacji Torch, oraz zawarte są pewne, nieopisane nigdzie indziej, szczegóły operacji Reservist, ale brak detali dotyczących jej planowania. Z kolei generał Eisenhower w opublikowanych w 1948 roku wspomnieniach nie wprost wspomina o fiasku ataku na Oran, gdy przyznaje się do odpowiedzialności za zaakceptowanie operacji w Algierze i Oranie, mających na celu zapobieżenie sabotażowi istotnych dla przyszłych działań instalacji portowych. Natomiast adiutant Eisenhowera do spraw marynarki wojennej, kapitan Harry C. Butcher, w notatkach ze swoich wspomnień z okresu adiutantowania wspomina o reperkusjach po operacji, ale opublikowana w 1946 roku wersja jego dzienników nie zawiera już tych informacji. W 1951 roku, brytyjski admirał Andrew Cunningham wspomniał w swojej autobiografii o zakończonej niepowodzeniem operacji, ale potencjalni czytelnicy nie mogli sobie zdawać sprawy, że zatuszował on wiele, wtedy jeszcze utajnionych, szczegółów. Natomiast biografista admirała Bertrama Ramsaya, kadm. W. S. Chalmers, w wydanej w roku 1959 biografii admirała, w ogóle nie wspomina o operacji w Oranie. Dopiero w 2002 roku amerykański pisarz Rick Atkinson bardziej kompletnie przybliża operację i poprzedzające ją wydarzenia w nagrodzonej Pulitzerem książce "An Army at Dawn".

</doc>
<doc id="1542388" url="https://pl.wikipedia.org/wiki?curid=1542388" title="Cuculidae">
Cuculidae



</doc>
<doc id="1542394" url="https://pl.wikipedia.org/wiki?curid=1542394" title="Martin Zander">
Martin Zander

Martin Zander (ur. 12 listopada 1884 w Poznaniu, zm. 6 września 1925 w Heroldsbach) – as lotnictwa niemieckiego z 5 zwycięstwami w I wojnie światowej.
W pierwszych miesiącach I wojny światowej służył najpierw w FFA90, później na froncie w KEK Nord, której był drugim dowódcą. W roku 1915 roku odniósł swoje pierwsze dwa zwycięstwa.
W momencie reorganizacji lotnictwa niemieckiego w połowie sierpnia 1916 roku został wyznaczony na dowódcę i organizatora 1 Myśliwskiej Eskadry Pruskiej (Jagdstaffel 1 - Königlich Preußische Jagdstaffel Nr. 1). Jednostką dowodził do 10 listopada 1916 roku. Odniósł w niej swoje kolejne trzy zwycięstwa.
Po utworzeniu 29 listopada 1916 roku szkoły pilotów myśliwskich Jagdstaffelschule I (JastaSchule I/ Farmars - Valenciennes) został jej komendantem.

</doc>
<doc id="1542396" url="https://pl.wikipedia.org/wiki?curid=1542396" title="Rębiechowo (przystanek kolejowy)">
Rębiechowo (przystanek kolejowy)

Rębiechowo – przystanek kolejowy w Rębiechowie, w województwie pomorskim, w Polsce. Przez przystanek przebiega linia kolejowa nr 201, a zatrzymujące się na nim pociągi kursują pomiędzy Kościerzyną a Gdynią Główną oraz między Gdańskiem Głównym/Gdańskiem Wrzeszczem a Kartuzami.
W roku 2017 przystanek obsługiwał 200–299 pasażerów na dobę.
Przystanek powstał w 1938.
Na przystanku znajduje się jedna krawędź peronowa wraz z wiatą przystankową.
W 2014 powstał nowy peron.

</doc>
<doc id="1542402" url="https://pl.wikipedia.org/wiki?curid=1542402" title="8 Oddział Ochrony Pogranicza">
8 Oddział Ochrony Pogranicza

8 Oddział Ochrony Pogranicza – jeden z oddziałów w strukturze organizacyjnej Wojsk Ochrony Pogranicza.
Sformowany przez Krakowski Okręg Wojskowy rozkazem nr 09 dowódcy okręgu - gen. Mikołaja Prus-Więckowskiego, z dnia 5 października 1945 w składzie czterech komendantur odcinków i 16 strażnic o stanie 1856 wojskowych i 23 kontraktowych
8 Oddział miał zostać zorganizowany na bazie 9 i częściowo 8 Dywizji Piechoty. Stany uzupełnić miano żołnierzami rozformowywanej Oficerskiej Szkoły Piechoty nr 3, oraz 14 i 17 Dywizji Piechoty. Miejscem postoju sztabu Oddziału został Przemyśl ul. Basztowa.
Na podstawie rozkazu Nr 0153/Org. Naczelnego Dowódcy WP z dnia 21 września 1946 roku jednostka została przeformowana w 8 Rzeszowski Oddział WOP.
Struktura organizacyjna.
Przejściowe punkty kontrolne: Lubaczów (drogowy), Przemyśl (kolejowy), Medyka (drogowy), Olszanica (kolejowy), Radoszyce (drogowy) i Łupków (kolejowy)
Historia oddziału.
Z powodu dużego nasycenia terenu oddziałami Ukraińskiej Powstańczej Armii, rozkazem nr 0253 z dnia 11 grudnia 1945 odwołano rozkaz bezpośredniego obsadzenia granicy. Utworzone obsady strażnic zostały ześrodkowane w miejscach postoju komend odcinków. Patrolowały granicę pododdziałami w sile od drużyny do plutonu, wzmocnionymi bronią maszynową.
Pierwszym odcinkiem obsadzonym przez 8 Oddział był odcinek Komendy Odcinka nr 35 w Przemyślu. Całkowite objęcie ochroną granicy państwowej nastąpiło jednak dopiero w październiku 1948.
Oddział ochraniał wschodni odcinek granicy czechosłowackiej oraz południowy granicy radzieckiej, znajdujące się na terenie Bieszczadów, Gór Sanocko-Turczańskich, Pogórza Przemyskiego i Roztocza. Granicami Odcinka były: na zachodzie - punkt styku z 9 Oddziałem Ochrony Pogranicza (szosa Przełęcz nad Roztokami Górnymi-Roztoki Górne-Cisna-Baligród włącznie), na północy - styk z 7 Oddziałem Ochrony Pogranicza (rzeka Sołokija od punktu przecięcia granicy do Tomaszowa Lubelskiego).
Żołnierze Oddziału w dniach od 5 kwietnia do 31 października 1946 wspierali działania Grupy Operacyjnej Rzeszów, walczącej z UPA. Oddział został podzielony na dwie części: Grupa „Północ”, w skład której weszła 34 i 35 komenda odcinka wchodziła w skład 9 Dywizji Piechoty, oraz grupa „Południe”, w składzie 36 i 37 komendy odcinka działała w ramach 8 Dywizji Piechoty.
Żołnierze oddziału.
Dowódcy oddziału:
Oficerowie:
Przekształcenia.
8 Oddział Ochrony Pogranicza → 8 Rzeszowski Oddział WOP → 15 Brygada Ochrony Pogranicza → 26 Brygada WOP → Grupa Manewrowa WOP Przemyśl «» Samodzielny Oddział Zwiadowczy WOP Przemyśl → 26 Oddział WOP → 26 Przemyski Oddział WOP → Bieszczadzka Brygada WOP → Bieszczadzki Oddział SG

</doc>
<doc id="1542403" url="https://pl.wikipedia.org/wiki?curid=1542403" title="Mathieu Crepel">
Mathieu Crepel

Mathieu Crepel (ur. 26 października 1984 w Tarbes) – francuski snowboardzista, trzykrotny medalista mistrzostw świata.
Kariera.
W wieku 6 lat po raz pierwszy założył deskę snowboardową. Po raz pierwszy na arenie międzynarodowej pokazał się 15 lutego 1999 roku w Val d'Allos, gdzie podczas zawodów Pucharu FIS zajął 21. miejsce w snowcrossie. W 2002 roku wystartował na mistrzostwach świata juniorów w Rovaniemi, gdzie zdobył brązowy medal w half-pipie. Był to jego jedyny start w zawodach tego cyklu.
W zawodach Pucharu Świata zadebiutował 13 stycznia 2002 roku w L’Alpe d’Huez, zajmując 24. miejsce w halfpipie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 26 lutego 2005 roku w Sungwoo, wygrywając rywalizację w tej samej konkurencji. Wyprzedził tam Kanadyjczyka Crispina Lipscomba i Niemca Jana Michaelisa. W tym samym dniu odbyły się dwa konkursy w tej samej konkurencji, Francuz wygrał również drugi konkurs. Łącznie dziewięć razy stawał na podium zawodów PŚ, odnosząc przy tym cztery zwycięstwa. Najlepsze wyniki osiągnął w sezonie 2004/2005, kiedy to zdobył Małą Kryształową Kulę w klasyfikacji halfpipe’a.
Największe sukcesy osiągnął w 2007 roku, kiedy podczas mistrzostw świata w Arosie zdobył dwa złote medale. Najpierw zwyciężył w big air, wyprzedzając dwóch reprezentantów Finlandii: Anttiego Autti i Janne Korpiego. Następnie w halfpipie pokonał Kazuhiro Kokubo z Japonii i Kanadyjczyka Brada Martina. Wywalczył też brązowy medal w halfpipie na mistrzostwach świata w Gangwon w 2009 roku, gdzie lepsi byli jedynie Japończyk Ryō Aono i Jeff Batchelor z Kanady. Był też między innymi piąty w big air podczas mistrzostw świata w La Molina w 2011 roku. W 2006 roku wystąpił na igrzyskach olimpijskich w Turynie, gdzie zajął 17. miejsce. Brał też udział w rozgrywanych cztery lata później igrzyskach w Vancouver, gdzie halfpipe’a ukończył na dziesiątej pozycji.
W 2013 roku zakończył karierę.

</doc>
<doc id="1542404" url="https://pl.wikipedia.org/wiki?curid=1542404" title="Maurycy Fasal">
Maurycy Fasal



</doc>
<doc id="1542411" url="https://pl.wikipedia.org/wiki?curid=1542411" title="Anna Carin Olofsson">
Anna Carin Olofsson



</doc>
<doc id="1542413" url="https://pl.wikipedia.org/wiki?curid=1542413" title="Juan Delgado (piłkarz)">
Juan Delgado (piłkarz)

Juan Delgado (ur. 26 lutego 1891, zm. ?) – były urugwajski piłkarz grający jako pomocnik.
Kariera klubowa.
Piłkarz jest wychowankiem Central Montevideo.
W 1916 roku Delgado na krótko, razem a Angelem Romano i José Benincasą, przeniósł się do argentyńskiego Boca Juniors. Niedługo później wrócił do Urugwaju, zostając piłkarzem stołecznego CA Peñarol, gdzie grał przez następne pięć lat, w trakcie których zdobył dwa mistrzostwa kraju. Po zakończeniu pozostał w klubiem, gdzie po zakończeniu karier pełnił rolę m.in. rolę masażysty, asystenta, szatniarza i doradcy.
Jako piłkarz Delgado był niezwykle pracowitym, słynącym przede wszystkim ze znakomitego odbioru piłki. Był dobrym duchem zespołu, w którym występował - często wtrącając żartobliwe uwagi między zagraniami.
Kariera reprezentacyjna.
Do reprezentacji Urugwaju został powołany w 1913 roku
Jeszcze jako piłkarz Central Montevideo był uczestnikiem turnieju Copa América 1916. Urugwaj zdobył tytuł mistrza Ameryki Południowej, a Delgado zagrał we wszystkich 3 spotkaniach - z Chile, Brazylią i Argentyną. Po wygranym (4:0) meczu z Chile, jeden z chilijskich dziennikarzy ogłosił, że Urugwaj zwyciężył dzięki pomocy dwóch "Afrykanów" - czarnoskórego Isabelino Gradina oraz właśnie Delgado. Kierownictwo reprezentacji zgłosiło oficjalny protest, ale po wyjaśnieniu sytuacji doszło do przeprosin obu piłkarzy.
Na turnieju Copa América 1919 Urugwaj został wicemistrzem kontynentu, a zawodnik wystąpił tylko w jednym spotkaniu - z Argentyną.
Łącznie w barwach reprezentacji rozegrał 15 meczów.
Sukcesy.
Klubowe.
Peñarol
Reprezentacyjne.
Urugwaj

</doc>
<doc id="1542414" url="https://pl.wikipedia.org/wiki?curid=1542414" title="Dziennik Rolniczy">
Dziennik Rolniczy

Dziennik Rolniczy – dwutygodnik wydawany w Krakowie w latach 1862–1869 pod redakcją Marcelego Jawornickiego, organ Towarzystwa Gospodarczo-Rolniczego Krakowskiego.
Stanowił on kontynuację wydawanych wcześniej periodyków Towarzystwa które w swoim statucie zobowiązało się do wydawania dziennika "dla obeznawiania ziemian z nauką gospodarską i podawania do ich wiadomości wszelkich odkryć i wynalazków dla zawodu rolniczego". Od połowy 1851 wydawano „Roczniki C.K. Towarzystwa Gospodarczo-Rolniczego Krakowskiego”, które niestety nie rozchodziły się w zbyt dużym nakładzie i przynosiły straty. W rezultacie w czerwcu 1853 r. postanowiono wydawać tygodnik. Był to „Tygodnik Przemysłowo-Rolniczy”, który wychodził w latach 1854–1862.
26 lutego 1862 na walnym zebraniu Towarzystwo Gospodarczo-Rolnicze Krakowskie uchwaliło wprowadzenie zmian w wydawanym piśmie. Pierwszy numer „Dziennika Rolniczego” ukazał się 15 października 1862 roku. W artykule wstępnym "Od Komitetu" czytamy, że zadaniem pisma będzie pokazywanie: 1. Obrazu działalności Towarzystwa na polu rolnictwa i przemysłu 2. Postępu i rozwoju rolnictwa i przemysłu w ogóle 3. Stanu i rozwoju rolnictwa i przemysłu w kraju Wśród autorów byli m.in. Karol Langie, Kazimierz Wodzicki, Jerzy Jerzmanowski, Wiktor Bylicki, Felicjan Szybalski, Antoni Gostkowski, Robert Nabielak, Piotr Seiman.
Pismo było drukowane w Drukarni Czasu w Krakowie. Ostatni numer 12 ukazał się 15 czerwca 1869 roku. Jego wydawanie zawieszono 1 lipca 1869 z powodu zbyt małej liczby prenumeratorów.

</doc>
<doc id="1542415" url="https://pl.wikipedia.org/wiki?curid=1542415" title="Julius Robert Oppenheimer">
Julius Robert Oppenheimer



</doc>
<doc id="1542418" url="https://pl.wikipedia.org/wiki?curid=1542418" title="Dymitr Michał Krajewski">
Dymitr Michał Krajewski



</doc>
<doc id="1542421" url="https://pl.wikipedia.org/wiki?curid=1542421" title="Allah (ligatura)">
Allah (ligatura)

ﷲ – ligatura alfabetu arabskiego przedstawiająca słowo „Allah”, oznaczające Allaha.
W Unikodzie ma numer U+FDF2. Reprezentowana jest również postać kaligraficzna (☫), występująca także w godle Iranu; ma ona numer U+262B.

</doc>
<doc id="1542425" url="https://pl.wikipedia.org/wiki?curid=1542425" title="Syon">
Syon

Syon – tygodnik teologiczny wydawany w Krakowie w latach 1868-1869 pod redakcją ks. Waleriana Serwatowskiego przy współudziale ks. Antoniego Gałeckiego, Franciszka Wierzchlejskiego, Wawrzyńca Rocha Rydzewskiego, Serafina Kostki, Stanisława Smolińskiego. W sumie ukazało się 29 numerów pisma.

</doc>
<doc id="1542429" url="https://pl.wikipedia.org/wiki?curid=1542429" title="Alif">
Alif

Alif – pierwsza litera alfabetu arabskiego. Litera ta służy:
ا
do zapisu długiego a; występowanie: np. w słowie woda – ماء (IPA [mɑ:ˀ]).
أ إ
أ, إ – jako nośnik hamzy (ء) – wtedy może na początku wyrazów oznaczać krótkie a, i lub u; występowanie: np. w słowie alif (ألف).
ٱ
ٱ ("alif wasla") jako nośnik tzw. hamzatu l-Wasl (همزة الوصل). Jest wtedy niemy. Np. w rodzajniku określonym jeśli poprzednie słowo zakończone było samogłoską. Dlatego jest hamzatu l-Wasl, a nie hamzatu al-Wasl.
ﺁ
ﺁ ("alif mamdūda") jako nośnik maddy. Używany zamiast nieestetycznej kombinacji أا do zapisu długiego a po zwarciu krtaniowym; występowanie: np. w imieniu Adam (ﺁﺩﻡ) lub w nazwie Koran (القُرْآن).
ى
ى ("alif złamany") – wygląda jak ي (Yāʾ) bez kropek. Na końcu niektórych wyrazów do zapisu długiego a. Niekiedy razem z alifem-chandżarem; występowanie: np. w imieniu Mustafa (مصطفى).
W arabskim systemie liczbowym do VIII w. alif odpowiadał liczbie 1.

</doc>
<doc id="1542432" url="https://pl.wikipedia.org/wiki?curid=1542432" title="Wielki Pałac Królewski">
Wielki Pałac Królewski

Wielki Pałac Królewski (tajski: พระบรมมหาราชวัง, "Phra Borom Maha Ratcha Wang") – kompleks budynków w Bangkoku (Tajlandia). Służył jako oficjalna rezydencja króla Tajlandii od XVIII wieku do połowy XX wieku. Po śmierci króla Anandy Mahidola w Wielkim Pałacu w 1946, król Bhumibol Adulyadej zmienił królewską siedzibę na pałac Chitralada.
Budowa Wielkiego Pałacu rozpoczęła się w roku 1782, gdy u władzy był Rama I.
Kompleks pałacowy znajduje się na wschodnim brzegu rzeki Menam; otoczony jest murem obronnym o łącznej długości 1900 metrów. Teren kompleksu zajmuje powierzchnię .
Ważnymi częściami pałacu są:
Turyści mogą zwiedzać teren kompleksu pałacowego i wybrane budowle. Wstęp na teren kompleksu jest płatny i możliwy tylko w wyznaczonych godzinach.

</doc>
<doc id="1542433" url="https://pl.wikipedia.org/wiki?curid=1542433" title="ا">
ا



</doc>
<doc id="1542434" url="https://pl.wikipedia.org/wiki?curid=1542434" title="Żaba australijska">
Żaba australijska

Żaba australijska ("Limnodynastes peronii") – gatunek płaza z rodziny żółwinkowatych. Żyje przeważnie w wodzie. Występuje na terenie wschodniej Australii – od Północnego Queensland, poprzez Nową Południową Walię i Południową Wiktorię po wschodnią część Australii Południowej i Północną Tasmanię.
Charakterystyka.
Żaba osiąga około 65 mm długości. Grzbiet koloru brązowego (w jasnym, lub ciemnym odcieniu), lub czerwono-brązowego. Znajdują się na nim czarne pasy biegnące w dół pleców. Czarna „maska” rozciąga się od nozdrzy, poprzez oczy, aż do łopatek. Jest umiejscowiona za grubą jasnozłotą bruzdą, która biegnie poniżej i zanika pod zakończeniem pyska. Samce rozwijają grube ramiona. Są one używane podczas „walk zapaśniczych” z innymi żabami. Podgardla samców są barwy żółtej. Brzuch jest biały.
Ekologia i zachowanie.
Gatunek jest najczęściej spotykanym płazem bezogonowym na wybrzeżu wschodnim. To zwykle pierwsza żaba, która kolonizuje przydomowe oczka wodne i baseny. Może zamieszkiwać stawy, przydrożne rowy, zatoki, wodę w zaporach, tereny dotknięte powodzią, bądź jakiekolwiek inne dostępne akweny. Płazy te są tolerancyjne wobec zanieczyszczonej wody. Samce znajdujące się w zbiorniku wodnym, gdy są ukryte w roślinności wydają charakterystyczny odgłos – „tok”, podobny do kurzego gdakania. Robią to przez cały rok (szczególnie w okresie wiosna-jesień). Dźwięk ten jest znany każdemu mieszkańcowi Sydney posiadającemu staw ogrodowy. Skrzek jest ułożony w pienistym gnieździe, gdzie kijanki mogą rozwijać się od 8 do 12 miesięcy.
Pomimo tego, że żaba australijska jest pospolita na wschodnim wybrzeżu Australii, to na Tasmanii występuje rzadko.

</doc>
<doc id="1542435" url="https://pl.wikipedia.org/wiki?curid=1542435" title="Wystawa sztuk pięknych w Warszawie w 1828 roku">
Wystawa sztuk pięknych w Warszawie w 1828 roku

Wystawa sztuk pięknych w Warszawie w 1828 roku – obraz olejny autorstwa Wincentego Kasprzyckiego namalowany na płótnie w 1828 roku.
Opis.
Dzieło Kasprzyckiego przedstawia wystawę obrazów, która miała miejsce w gabinecie mineralogicznym Królewskiego Uniwersytetu Warszawskiego od 24 maja do 20 lipca 1828 roku. Pod ścianą naprzeciwko okien oddzielonej od zwiedzających drewnianą barierką, znajduje się wysoka drewniana konstrukcja, na której wiszą obrazy. Prace z górnych rzędów są nachylone w kierunku widzów, te umieszczone najwyżej zabezpieczone są linkami. Sposób powieszenia dzieł nie jest przypadkowy, bowiem odzwierciedla hierarchię gatunków malarskich obowiązującą w XIX wieku. Najniżej umieszczono pejzaże, nad nimi martwe natury i widoki wnętrz, a na samej górze portrety i jeden obraz religijny. W galerii obrazów rozpoznać można zaginione obecnie płótna:
Z lewej strony dzieła widać przedstawiający kwiaty w wazonie obraz pędzla Henryki Beyer oraz umieszczone nad nim, pozbawione ramy, płótno przedstawiające "Chrystusa przy studni z Samarytanką" autorstwa mniej znanego artysty, Jakuba Lipskiego. Poza tymi obrazami zidentyfikowano też płótna Jana Klemensa Minasowicza, Franciszka Ksawerego Lampiego i Antoniego Ziemięckiego.
Z prawej strony znajduje się grupa ówczesnych artystów warszawskich, a wśród postaci udało się rozpoznać wielu malarzy, między innymi Marcina Zaleskiego, Antoniego Brodowskiego (przy witrynie), Jana Antoniego Blanka, Aleksandra Kokulara, Rafała Hadziewicza i samego autora, Wincentego Kasprzyckiego, siedzącego po prawej, na pierwszym planie.
Obraz "Wystawa sztuk pięknych w Warszawie w 1828 roku" Kasprzycki malował bardzo szybko, tak że dzieło doczekało się umieszczenia go jeszcze na tej samej wystawie, wzbudzając zainteresowanie publiczności, na co zwrócił uwagę „Kurier Warszawski” (pisownia oryginalna): 
Obraz został zakupiony w 1951 roku, w antykwariacie w Lipsku. Wkrótce potem włączono go do zbiorów Muzeum Narodowego w Warszawie. Obecnie prezentowany jest w stałej ekspozycji Zbiorów Sztuki Polskiej do 1914 roku.

</doc>
<doc id="1542438" url="https://pl.wikipedia.org/wiki?curid=1542438" title="Limnodynastes peronii">
Limnodynastes peronii



</doc>
<doc id="1542441" url="https://pl.wikipedia.org/wiki?curid=1542441" title="Martin Olsson">
Martin Olsson

Martin Tony Waikwa Olsson (ur. 17 maja 1988 w Gävle) – szwedzki piłkarz pochodzenia kenijskiego występujący na pozycji obrońcy lub pomocnika w Malmö FF. Martin ma brata Marcusa, który również jest piłkarzem i gra w Derby County
Kariera klubowa.
Olsson urodził się w Gävle. Jego matka jest Kenijką, a ojciec Szwedem. Swoją karierę piłkarską rozpoczął w lipcu 2005 roku w szkółce piłkarskiej klubu Högaborgs BK. Po pół roku gry w drużynie juniorów tej drużyny przeszedł do akademii angielskiego Blackburn Rovers. Zaś rok później został włączony do pierwszej drużyny.
Zadebiutował w niej 30 sierpnia 2007 roku w wygranym 2:0 meczu Pucharu UEFA z Myllykosken Pallo -47. W Premier League pierwszy występ zaliczył 30 grudnia, kiedy to zagrał w pojedynku z Derby County. Pierwszy sezon w Rovers zakończył z dwoma ligowymi występami, jednym pucharowym oraz jednym w pucharach europejskich. Został także wybrany najlepszym młodym piłkarzem sezonu w drużynie. W maju 2008 roku podpisał nowy kontrakt ze swoim klubem, w efekcie czego na Ewood Park pozostanie do lata 2012 roku.
24 września tego samego roku w meczu Pucharu Ligi z Evertonem strzelił swoją pierwszą bramkę dla Blackburn i jedyną w tym spotkaniu. W listopadowym spotkaniu Premier League z Tottenhamem Hotspur Olsson w efekcie zdobycia dwóch żółtych kartek otrzymał swoją pierwszą czerwoną kartkę. Dotychczas (stan na 7 grudnia 2008) w ekipie Blackburn wystąpił w dziewięciu ligowych pojedynkach, w tym w trzech od pierwszej minuty.
10 lipca 2013 roku podpisał kontrakt z Norwich City.
17 stycznia 2017 przeszed do Swansea City za 3,50 mln euro. Grał w nim do 2019. W 2020 był zawodnikiem Helsingborgs IF, a w 2021 najpierw grał w BK Häcken, a następnie trafił do Malmö FF.
Kariera reprezentacyjna.
Martin Olsson ma za sobą występy w reprezentacji Szwecji U-18. Zagrał również w sześciu spotkaniach kadry U-21, w której zadebiutował w 2007 roku.

</doc>
<doc id="1542447" url="https://pl.wikipedia.org/wiki?curid=1542447" title="Bertrand Piccard">
Bertrand Piccard

Bertrand Piccard (ur. 1 marca 1958 w Lozannie) – szwajcarski psychiatra i podróżnik, w 1999 wraz z Brianem Jonesem jako pierwszy okrążył Ziemię balonem bez lądowania (z Château-d'Œx w Szwajcarii do oazy Dachila w Egipcie).
Jego ojcem był Jacques Piccard, a dziadkiem Auguste Piccard.

</doc>
<doc id="1542449" url="https://pl.wikipedia.org/wiki?curid=1542449" title="Frank Low">
Frank Low

Frank James Low (ur. 23 listopada 1933 w Mobile, zm. 11 czerwca 2009 w Tucson) – amerykański fizyk i astronom. 
Życiorys.
Dzieciństwo spędził w Houston, stopień B.S. w dziedzinie fizyki uzyskał na Uniwersytecie Yale, a doktorat na Uniwersytecie Rice’a. Zajmował się fizyką ciała stałego. W 1961, pracując w Texas Instruments, wynalazł nowy typ bolometru z germanu domieszkowanego galem, który pozwolił na znaczne poszerzenie zakresu badań w astronomii podczerwonej. Rozwijał swój wynalazek oraz podobne aparaty w National Radio Astronomy Observatory. Pracował też na Uniwersytecie Rice’a oraz, od 1965, na Uniwersytecie Arizony. Został prezesem firmy "Infrared Laboratories, Inc.", zajmującej się wytwarzaniem, między innymi, detektorów w podczerwieni oraz kriostatów.
Wykorzystywał wytwarzane aparaty do prowadzenia pomiarów astronomicznych.
Nagrody i wyróżnienia.
Jego imieniem nazwano planetoidę (12142) Franklow. Imieniem Franka Lowa i Douglasa Kleinmanna nazwano Mgławicę Kleinmanna-Lowa.

</doc>
<doc id="1542451" url="https://pl.wikipedia.org/wiki?curid=1542451" title="Świątynia Świtu">
Świątynia Świtu

Świątynia Świtu (, ) – świątynia buddyjska w dzielnicy Bangkok Yai w Bangkoku (Tajlandia). Znajduje się na zachodnim brzegu rzeki Menam. Pełna nazwa świątyni to "Wat Arunratchawararam Ratchaworamahavihara" (วัดอรุณราชวรารามราชวรมหาวิหาร).

</doc>
<doc id="1542453" url="https://pl.wikipedia.org/wiki?curid=1542453" title="Uronautes">
Uronautes

Uronautes ("nomen dubium") – rodzaj wymarłego plezjozaura z rodziny romaleozaurów żyjącego w późnej kredzie. "Uronautes" znany jest z kości kręgosłupa, kilku części kończyn i żeber.

</doc>
<doc id="1542454" url="https://pl.wikipedia.org/wiki?curid=1542454" title="Otago (jacht)">
Otago (jacht)



</doc>
<doc id="1542455" url="https://pl.wikipedia.org/wiki?curid=1542455" title="Odontochelys semitestacea">
Odontochelys semitestacea



</doc>
<doc id="1542460" url="https://pl.wikipedia.org/wiki?curid=1542460" title="Wat Pho">
Wat Pho

Wat Pho (tajski: วัดโพธ) – świątynia buddyjska w dzielnicy Phra Nakhon w Bangkoku (Tajlandia). Znana jest także jako Wat Phra Chetuphon (tajski: วัดพระเชตุพน), Świątynia Leżącego Buddy (czasem opisywana jako Świątynia Odpoczywającego Buddy).
Wat Pho jest jedną z największych (powierzchnia: 80.000m²) i najstarszych świątyń buddyjskich w Bangkoku. Znajduje się w niej ponad tysiąc wizerunków Buddy, w tym słynny Leżący Budda.
Linki zewnętrzne.
Oficjalna strona świątyni

</doc>
<doc id="1542461" url="https://pl.wikipedia.org/wiki?curid=1542461" title="Stefan Reszko">
Stefan Reszko

Stefan Mychajłowycz Reszko, ukr. Стефан Михайлович Решко, ros. Стефан Михайлович Решко, "Stiefan Michajłowicz Rieszko" (ur. 24 marca 1947 we wsi Kluczarki, w obwodzie zakarpackim) – ukraiński piłkarz, grający na pozycji obrońcy, reprezentant Związku Radzieckiego, olimpijczyk.
Kariera piłkarska.
Kariera klubowa.
Zainteresował się piłką jeszcze w dzieciństwie. Po zakończeniu szkoły malarsko-rzemieślniczej pracował w fabryce mebli. Już jako 18 latek debiutował w miejscowym zespole Werchowyna Użhorod. Unikając służby wojskowej w SKA Lwów, przeszedł w 1966 do Łokomotywu Winnica. W 1968 został piłkarzem Czornomorca Odessa. W końcu 1970 przeniósł się do Dynama Kijów, w którym występował do końca kariery. Z nim też odnosił największe sukcesy. Karierę zakończył w 1978.
Kariera reprezentacyjna.
W latach 1975-1976 wystąpił w 15 meczach radzieckiej reprezentacji. Również bronił barw olimpijskiej reprezentacji.
Kariera zawodowa.
Po zakończeniu kariery piłkarskiej wstąpił do Wyższej Szkoły MSW, którą ukończył w 1979. Potem pracował w Akademii Ministerstwa Spraw Wewnętrznych, w której awansował na dyrektora wydziału tej uczelni. Pułkownik Wojsk Wewnętrznych Ukrainy. Również zajmuje stanowisko przewodniczącego Komitetu Kontrolno-Dyscyplinarnego Związku Piłki Nożnej Ukrainy.

</doc>
<doc id="1542465" url="https://pl.wikipedia.org/wiki?curid=1542465" title="Werchowyna Użhorod">
Werchowyna Użhorod



</doc>
<doc id="1542466" url="https://pl.wikipedia.org/wiki?curid=1542466" title="Łokomotyw Winnica">
Łokomotyw Winnica



</doc>
<doc id="1542467" url="https://pl.wikipedia.org/wiki?curid=1542467" title="Giovanni Paparoni">
Giovanni Paparoni

Giovanni Paparoni (zm. ok. 1153) – włoski kardynał, legat papieski w Irlandii.
Był krewnym papieża Innocentego II i sygnował jego bulle z 25 marca i 22 kwietnia 1138 roku jako subdiakon Świętego Kościoła Rzymskiego. W marcu 1140 został mianowany rektorem Benewentu. Nominację kardynalską (z tytułem diakona S. Adriano) otrzymał jednak dopiero od Celestyna II na konsystorzu w grudniu 1143. W marcu 1151 uzyskał promocję do rangi prezbitera S. Lorenzo in Damaso; krótko potem został mianowany legatem papieskim w Irlandii. 
W 1152 roku przewodniczył synodowi w Kells, na którym zadecydowano o utworzeniu w Irlandii czterech metropolii: Armagh, Dublin, Cashel i Tuam. Uczestniczył w papieskich elekcjach w 1144, w 1145 i w 1153. 31 października 1153 roku po raz ostatni wystąpił jako sygnatariusz bulli papieskich. Zmarł prawdopodobnie pod koniec 1153 lub ewentualnie na początku 1154 roku.
Współczesny angielski kronikarz Jan z Salisbury przekazał dość negatywny obraz tego kardynała. Według niego w 1151 roku doszło do konfliktu kardynała Paparoni z papieżem Eugeniuszem III, w trakcie którego kardynał Paparoni miał grozić papieżowi buntem i schizmą.

</doc>
<doc id="1542470" url="https://pl.wikipedia.org/wiki?curid=1542470" title="Prazepam">
Prazepam

Prazepam ("Prazepamum, Demetrin") – organiczny związek chemiczny, pochodna 1"H"-benzo[e][1,4]diazepiny.
Prazepam jest lekiem benzodiazepinowym o działaniu anksjolitycznym (przeciwlękowym), posiada także właściwości przeciwdrgawkowe, miorelaksacyjne, słabe działanie nasenne. Lek ten wolno wchłania się z przewodu pokarmowego osiągając maksymalne stężenie we krwi dopiero po około 6 godzinach, jego działanie utrzymuje się do 24 godzin. Dość dobrze tolerowany w podeszłym wieku.

</doc>
<doc id="1542474" url="https://pl.wikipedia.org/wiki?curid=1542474" title="Charles-Édouard Coridon">
Charles-Édouard Coridon

Charles-Édouard Coridon (ur. 9 kwietnia 1973 w Le François na Martynice) – piłkarz francuski pochodzący z Martyniki, grający na pozycji środkowego pomocnika.
Kariera klubowa.
Coridon urodził się na Martynice, a karierę piłkarską rozpoczął w jednym z tamtejszych amatorskich klubów, Club Franciscain. Następnie wyjechał do Francji i został członkiem szkółki piłkarskiej En Avant Guingamp. W 1993 roku zadebiutował w barwach pierwszego zespołu w rozgrywkach trzeciej ligi francuskiej, ale już w sezonie 1994/1995 grał z Guingamp w Ligue 2. Rok później ponownie wywalczył awans o klasę wyżej i 19 lipca 1995 roku zadebiutował w Ligue 1, w wygranym 2:0 meczu z FC Martigues. W 1997 roku dotarł z Guingamp do finału Pucharu Francji, jednak jego klub uległ po serii rzutów karnych z OGC Nice. W 1998 roku spadł z Guingamp do drugiej ligi i przez rok występował na tym szczeblu rozgrywek.
Latem 1999 roku Coridon przeszedł z Guingamp do RC Lens. 6 sierpnia rozegrał swój pierwszy mecz w barwach „Les Sang et Or”, który Lens wygrało 1:0 z AS Monaco. W 2000 roku dotarł wraz z Lens do półfinału Pucharu UEFA, jednak francuski klub odpadł po dwumeczu z Arsenalem (0:1, 1:2). Kolejny i ostatni sukces z Lens osiągnął w 2002 roku, gdy wywalczył wicemistrzostwo Francji. Do 2004 rozegrał w barwach tego klubu 129 meczów i zdobył 13 bramek.
W lipcu 2004 roku Coridon został zawodnikiem Paris Saint-Germain, ówczesnego wicemistrza Francji. Debiut zawodnika w stołecznym klubie miał miejsce 11 września przeciwko FC Istres (1:1). Jesienią w rozgrywkach Ligi Mistrzów, w meczu przeciwko FC Porto zdobył gola strzałem przewrotką. Do końca sezonu rozegrał 19 spotkań ligowych w barwach PSG.
W 2005 roku Coridon trafił do tureckiego MKE Ankaragücü i przez jeden sezon występował w tureckiej Superlidze. W 2006 roku został piłkarzem amatorskiego Union Squiffec-Trégonneau.
Kariera reprezentacyjna.
W 1993 roku Coridon zadebiutował w niezrzeszonej w FIFA reprezentacji Martyniki. W 2003 roku wystąpił z nią w Złotym Pucharze CONCACAF, jednak nie wyszedł z nią z grupy.

</doc>
<doc id="1542475" url="https://pl.wikipedia.org/wiki?curid=1542475" title="Charles-Edouard Coridon">
Charles-Edouard Coridon



</doc>
<doc id="1542477" url="https://pl.wikipedia.org/wiki?curid=1542477" title="Europejska Nagroda Filmowa 2008">
Europejska Nagroda Filmowa 2008



</doc>
<doc id="1542481" url="https://pl.wikipedia.org/wiki?curid=1542481" title="Jagdstaffel 31">
Jagdstaffel 31

Jagdstaffel 31 – Königlich Preußische Jagdstaffel Nr. 31 – Jasta 31 – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona w grudniu 1916 roku. Organizację eskadry powierzono porucznikowi Wernerowi Albertowi. Została skierowana na front 8 lutego 1917 roku. W czasie całej swojej działalności jednostka walczyła na froncie zachodnim na samolotach Albatros D.V. Stacjonowała na lotnisku pod Mars-sous-Bourcq w Alzacji.
Pierwsze zwycięstwo piloci eskadry odnieśli w dniu 3 marca 1917 roku. "Jasta 31" w całym okresie wojny odniosła 35 zwycięstw w tym 5 balonów obserwacyjnych. W okresie od lutego 1917 do listopada 1918 roku jej straty wynosiły 9 zabitych w walce, 2 zabitych w wypadku, 6 rannych.
Łącznie w jednostce służyło 5 asów myśliwskich: Mieczysław Garsztka (6), Alwin Thurm (4), Fritz Jacobsen (2), Richard Wenzl (1), Kurt Jacob (1).

</doc>
<doc id="1542484" url="https://pl.wikipedia.org/wiki?curid=1542484" title="Dokumentacja Systemu Zarządzania Jakością">
Dokumentacja Systemu Zarządzania Jakością

Dokumentacja Systemu Zarządzania Jakością
Opracowanie, wdrażanie i funkcjonowanie Systemu Zarządzania Jakością (SZJ) jest związane z tworzeniem dokumentacji systemowej. Dokumentacja systemowa jest wymagana przez normę ISO i organizacja wdrażająca system nie może się od tego obowiązku uchylić. Norma dzieli dokumentację operacyjną na dwa rodzaje, mianowicie na „procedury dokumentowane” i na inne „dokumenty” np. rejestry, potrzebne organizacji, aby mogła sama planować realizować i nadzorować swoje procesy. W skład wymaganych „procedur udokumentowanych” wchodzą: nadzór nad dokumentami, nadzór nad zapisami, audyt wewnętrzny, nadzór nad wyrobem niezgodnym, działania korygujące i naprawcze. Dokumentacja SZJ obejmuje politykę jakości i cele dotyczące jakości oraz wymaga użytkowania kilku rodzajów dokumentów, do których należą: Księga Jakości, plany jakości, specyfikacje z wymaganiami, wytyczne zawierające zalecenia lub propozycje, oraz zapisy. Księga Jakości dostarcza spójnych informacji o SZJ, plany jakości opisują jak system jest stosowany do określonego wyrobu lub przedsięwzięcia, zaś zapisy dostarczają obiektywnego dowodu o wykonanych działaniach lub osiągniętych wynikach. Norma wymaga ustanowienia procedur i instrukcji pracy, które określają, jak jednakowo wykonać działania i procesy. Procedury tyczą się kontroli: dokumentów, zapisów, audytów, wyrobów niezgodnych, realnych i potencjalnych niezgodności.
Struktura dokumentacji zazwyczaj jest przedstawiana w postaci hierarchii ważności i wzajemnego podporządkowania w postaci piramidy, co zapewnia jej przejrzystość. Praktyka wskazuje, że najlepiej rozpocząć dokumentację od procedur, następnie opracować instrukcji i inne dokumenty, a na samym końcu księgę jakości.
Właściwie prowadzona dokumentacja SZJ umożliwia spójność działania i komunikowania zamiarów w systemie, zatem stanowi nieodzowny element tego systemu. Jej stosowanie otwiera perspektywy do osiągnięcia zgodności z wymaganiami klienta, do doskonalenia jakości i do zapewnienia odpowiedniego szkolenia, do zapewnienia powtarzalności i identyfikowalności oraz dla oceny skuteczności i ciągłej przydatności SZJ. Zatem tworzenie dokumentacji jest działaniem tworzącym dodatkową wartość dla podmiotu gospodarczego.
Księga jakości.
Księga jakości jest uporządkowanym opisem działającego Systemu Zarządzania Jakością, powołującym się na zbiory procedur oraz szczegółowe instrukcje w sprawach mających wpływ na poziom jakości pracy. Wszystkie rodzaje dokumentów powinny być ze sobą powiązane przez Księgę Jakości i przywołane w jej odpowiednich fragmentach. W Księdze opisany jest charakterystyka i zakres Systemu Zarządzania Jakością, czyli jakie rodzaje działalności są objęte systemem. Według ISO stanowi ona opracowanie nadrzędne wobec całej dokumentacji SZJ. W przeciwieństwie do innych dokumentów, jest ona udostępniana klientom i spełnia również funkcje marketingowe.

</doc>
<doc id="1542485" url="https://pl.wikipedia.org/wiki?curid=1542485" title="UGC 8696">
UGC 8696

UGC 8696 (również Markarian 273 lub PGC 48711) – galaktyka o dziwnym kształcie, przypominającym szczoteczkę do zębów. Znajduje się w konstelacji Wielkiej Niedźwiedzicy w odległości około 500 milionów lat świetlnych od Ziemi.
Centralny obszar galaktyki został silnie zniekształcony. Galaktyka ta posiada wyjątkowy ogon, rozciągający się na odległość około 130 tysięcy lat świetlnych. Jego obecność wskazuje na to, że UGC 8696 powstała w wyniku połączenia się galaktyk. Obserwacje prowadzone w bliskiej podczerwieni wskazują, że jądro galaktyki składa się z dwóch części. W UGC 8696 znajduje się region, w którym odbywają się intensywne procesy gwiazdotwórcze – w ciągu roku powstają w nim gwiazdy o łącznej masie równej 60 mas Słońca.
Jest to galaktyka Seyferta typu 2.

</doc>
<doc id="1542487" url="https://pl.wikipedia.org/wiki?curid=1542487" title="Karabinek XM177">
Karabinek XM177



</doc>
<doc id="1542490" url="https://pl.wikipedia.org/wiki?curid=1542490" title="Nickelodeon UK">
Nickelodeon UK

Nickelodeon UK – uruchomiona w Wielkiej Brytanii w 1993 roku brytyjsko-irlandzka wersja Nickelodeon. Jedna z bardziej znanych na świecie wersja Nickelodeon. Nickelodeon UK podobnie jak niemiecki, australijski, i amerykański Nickelodeon organizuje własną gale rozdania nagród Nickelodeon Kids’ Choice Awards.
Inne kanały Nick w UK.
W Wielkiej Brytanii istnieją siostrzane kanały Nickelodeon. Są to między innymi:

</doc>
<doc id="1542491" url="https://pl.wikipedia.org/wiki?curid=1542491" title="The Brothers Johnson">
The Brothers Johnson

The Brothers Johnson – amerykański zespół muzyczny składający się z braci George "Lightnin" Licks’ i Louis Johnson "Thunder Thumbs".
Zespół.
Skład.
George (gitara/wokal) oraz Louis (gitara basowa/wokal), stworzyli zespół „Johnson Three Plus One” wraz ze starszym bratem Tonnym i ich kuzynem Alexem Weirem po ukończeniu szkoły w Los Angeles, w Kalifornii. Po staniu się profesjonalnymi muzykami, wyruszyli w trasę razem ze słynnym muzykiem R&amp;B Bobbym Womackem oraz The Supremes. George i Louis Johnson dołączyli później do zespołu Billyego Prestona i napisali dla Niego "Music in My Life" oraz "The Kids and Me" przed odejściem z zespołu w 1973. W 1976 grali piosenkę zespołu The Beatles pt."Hey Jude" do krótkometrażowego, muzycznego filmu "All This and World War II".
Quincy Jones zatrudnił ich do zagrania na jego płycie "Mellow Madness" i nagrania czterech utworów, m.in. "Is It Love That We’re Missing? " i "Just a Taste of Me".
Po trasie koncertowej z rozmaitymi muzykami, takimi jak Bobby Womack czy Billy Preston, Quincy Jones po raz kolejny, zatrudnił ich na trasę koncertową po Japonii i wydał ich debiutancką płytę "Look Out For #1", która trafiła na sklepowe półki w marcu 1976. Kolejna ich płyta "Right On Time" była wydana w maju 1977 roku i osiągnęła 13. miejsce na liście przebojów Billboard 200. "Blam!!" wydany roku później, w sierpniu 1978, wspiął się na 7 pozycje tejże listy.
W 1976 dwie z ich piosenek znalazły się na ścieżce dźwiękowej filmu "Mother, Jugs &amp; Speed".
Jeden z ich popularniejszych albumów "Light Up The Night" został wydany w marcu 1980 i wzniósł się na 5 miejsce listy przebojów Billboard 200. Była to 46 płyta na liście "Top 100 LPs of 1980" w magazynie "Rolling Stone". Późniejszy album pt. "Winners" został wydany przez ich samych w 1981 roku, ale odniósł tylko połowiczny sukces osiągając 48 miejsce w Billboard 200.
Ich najpopularniejszymi utworami są "I’ll Be Good to You"(Billboard Hot 100 #3 w 1976), "Strawberry Letter 23"(Hot 100 #5 w 1977) oraz "Stomp!"(Hot 100 #7 and Hot Dance Music/Club Play #1 w 1980).

</doc>
<doc id="1542493" url="https://pl.wikipedia.org/wiki?curid=1542493" title="Perzanowo (gmina)">
Perzanowo (gmina)

Perzanowo (od 1973 "Czerwonka") – dawna gmina wiejska istniejąca do 1954 roku w woj. warszawskim (dzisiejsze woj. mazowieckie). Nazwa gminy pochodzi od wsi Perzanowo, lecz siedzibą władz gminy była Czerwonka.
W okresie międzywojennym gmina Perzanowo należała do powiatu makowskiego w woj. warszawskim. Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 27 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Perzanowo nie przywrócono, utworzono natomiast jej terytorialny odpowiednik, gminę Czerwonka.

</doc>
<doc id="1542497" url="https://pl.wikipedia.org/wiki?curid=1542497" title="Park Narodowy Färnebofjärden">
Park Narodowy Färnebofjärden

Park Narodowy Färnebofjärden (szw. "Färnebofjärdens nationalpark") – park narodowy w Szwecji, położony na terenie gmin Sandviken i Heby, w regionach Gävleborg i Uppsala. Został utworzony w 1998 w celu ochrony unikatowego rozlewiska rzeki Dalälven oraz utworzonych przez nie ponad 200 wysp. Na terenie parku regularnie gnieździ się ponad 100 gatunków ptaków.
Dolny odcinek rzeki Dal, od miasta Avesta do ujścia do Morza Bałtyckiego znacznie różni się charakterem od odcinka górnego - rzeka płynie po równinach, rozlewając się szeroko. Dodatkowo w pobliżu miast Tyttbo i Gysinge coroczne wiosenne powodzie powiększają obszar mokradeł.
Różnorodność przyrody parku związana jest także z unikatowym położeniem parku w obrębie Limes Norrlandicus - naturalnej, bardzo wyraźnej granicy między północą tajgą a lasami liściastymi południa.
Park Narodowy Färnebofjärden został włączony do programu Natura 2000 oraz w listopadzie 2001 objęty konwencją ramsarską jako cenny przyrodniczo obszar wodno - błotny, mający znaczenie międzynarodowe.
Na terenie parku wytyczono szereg szlaków turystycznych, można go również zwiedzać na pokładzie łodzi. Na terenie parku zbudowano kilka schronień dla turystów i punktów informacyjnych. W miejscowości Gysinge Bruk znajduje się centrum informacyjne, otwarte w 2005.

</doc>
<doc id="1542498" url="https://pl.wikipedia.org/wiki?curid=1542498" title="Sielc (gmina)">
Sielc (gmina)

Sielc (do 1868 "Sielc I", od 1973 "Rzewnie") – dawna gmina wiejska istniejąca do 1954 roku w woj. warszawskim (dzisiejsze woj. mazowieckie). Nazwa gminy pochodzi od wsi Sielc, lecz siedzibą władz gminy były kolejno: Małki (II RP) i Rzewnie.
Gmina Sielc powstała za Królestwa Polskiego, , w związku z przemianowaniem gminy Sielc I na Sielc. Gmina należała do powiatu makowskiego w guberni łomżyńskiej.
W okresie międzywojennym gmina Sielc należała do powiatu makowskiego w woj. warszawskim. Po wojnie gmina zachowała przynależność administracyjną. 1 lipca 1952 roku gmina składała się z 27 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Sielc nie przywrócono, utworzono natomiast jej terytorialny odpowiednik, gminę Rzewnie.

</doc>
<doc id="1542501" url="https://pl.wikipedia.org/wiki?curid=1542501" title="Guljelm Radoja">
Guljelm Radoja

Guljelm Radoja (ur. 2 lipca 1945 w Szkodrze, zm. 5 maja 2021 w Tiranie) – albański aktor.
Życiorys.
W 1967 ukończył studia na wydziale aktorskim Instytucie Sztuk w Tiranie. Przez rok pracował w teatrze w Librazhdzie, a następnie przeniósł się do Teatru Bylis w Fierze, gdzie pracował jako reżyser, a jednocześnie w teatrze w Durrësie jako aktor. Stamtąd przeniósł się do stolicy, gdzie podjął pracę w Teatrze Ludowym (alb. "Teatri Popullor").
Na ekranie filmowym zadebiutował w 1970 epizodyczną rolą w filmie "Gjurma". Potem wystąpił jeszcze w 34 filmach fabularnych. Został uhonorowany tytułem "Zasłużonego Artysty" (alb. Artist i Merituar).
W 1991 startował bez powodzenia w wyborach do parlamentu albańskiego, jako kandydat Demokratycznej Partii Albanii. Zmarł w szpitalu w Tiranie z powodu komplikacji wywołanych infekcją koronawirusem COVID-19.

</doc>
<doc id="1542502" url="https://pl.wikipedia.org/wiki?curid=1542502" title="Arabski system liczbowy">
Arabski system liczbowy

Arabski system liczbowy – inaczej też abdżad – był systemem zapisu liczb przez Arabów przed przejęciem w IX w. cyfr indyjskich. Był to system addytywny (czyli liczba była sumą swoich cyfr).
Wartości liczbowe liter:
 Dla odróżnienia i uniknięcia błędów pisano nad liczbą linię np. liczbę 1429 zapisywano jako غتكط .
W krajach Maghrebu, gdzie kolejność liter w alfabecie odbiega nieco od standardowej, niektóre litery mają inne wartości liczbowe.

</doc>
<doc id="1542505" url="https://pl.wikipedia.org/wiki?curid=1542505" title="Sieluń (gmina)">
Sieluń (gmina)

Sieluń (od 1992 "Młynarze") – dawna gmina wiejska istniejąca do 1954 roku w woj. warszawskim (dzisiejsze woj. mazowieckie). Nazwa gminy pochodzi od wsi Sieluń, lecz siedzibą władz gminy były Młynarze.
Za Królestwa Polskiego gmina Sieluń należała do powiatu makowskiego (od 1867) w guberni łomżyńskiej. do gminy przyłączono pozbawiony praw miejskich Różan, a także młyn Ołda i wójtostwo Różan z gminy Perzanowo. Różan odłączono ponownie (jako miasto) 7 lutego 1919.
W okresie międzywojennym gmina Sieluń należała do powiatu makowskiego w woj. warszawskim. Po wojnie gmina zachowała przynależność administracyjną. 1 lipca 1952 roku gmina składała się z 27 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Sieluń nie przywrócono, a jej dawny obszar wszedł w skład gminy Różan. Dopiero 1 stycznia 1992 roku utworzono terytorialny odpowiednik gminy Sieluń, gminę Młynarze.

</doc>
<doc id="1542507" url="https://pl.wikipedia.org/wiki?curid=1542507" title="Smrock (gmina)">
Smrock (gmina)

Smrock (od 1973 "Szelków") – dawna gmina wiejska istniejąca do 1954 roku w woj. warszawskim (dzisiejsze woj. mazowieckie). Nazwa gminy pochodzi od wsi Smrock, lecz siedzibą władz gminy był w Królestwie Polskim Orzyc, a w niepodległej Polsce Szelków.
W okresie międzywojennym gmina Smrock należała do powiatu makowskiego w woj. warszawskim. Po wojnie gmina zachowała przynależność administracyjną. Według stanu z 1 lipca 1952 roku gmina składała się z 24 gromad.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Smrock nie przywrócono, utworzono natomiast jej terytorialny odpowiednik, gminę Szelków.

</doc>
<doc id="1542510" url="https://pl.wikipedia.org/wiki?curid=1542510" title="Jutrzenka (dziennik)">
Jutrzenka (dziennik)

Jutrzenka – dziennik wydawany w Krakowie od 21 marca do 31 grudnia 1848 roku pod redakcją Aleksandra Szukiewicza i Waleriana Kalinki. Pismo było organem Komitetu Narodowego, łącznie ukazało się w 227 numerach.

</doc>
<doc id="1542511" url="https://pl.wikipedia.org/wiki?curid=1542511" title="Las Compiegne">
Las Compiegne



</doc>
<doc id="1542512" url="https://pl.wikipedia.org/wiki?curid=1542512" title="Funt libijski">
Funt libijski

Funt libijski – pierwsza waluta niepodległej Libii. Dzielił się na 100 piastrów lub 1000 milliemów. Wyemitowany w roku 1952 pozostawał w obiegu do 1971, kiedy po dojściu do władzy pułkownika Muammara Kadafiego zastąpiony został w stosunku 1:1 przez dinara.

</doc>
<doc id="1542519" url="https://pl.wikipedia.org/wiki?curid=1542519" title="Oxyrhabdium">
Oxyrhabdium

Oxyrhabdium – rodzaj węża z podrodziny Cyclocorinae w rodzinie Lamprophiidae. 
Zasięg występowania.
Rodzaj obejmuje gatunki występujące endemicznie na Filipinach. 
Systematyka.
Podział systematyczny.
Do rodzaju należą następujące gatunki:
Przypisy.
 

</doc>
<doc id="1542520" url="https://pl.wikipedia.org/wiki?curid=1542520" title="Miara łukowa kąta">
Miara łukowa kąta

Miara łukowa kąta – miara kąta wyrażona przez stosunek długości łuku okręgu opartego na tym kącie do długości promienia okręgu
gdzie:
Jednostką tak zapisanego kąta jest radian (1 rad). Ze wzoru wynika, że wymiarem radiana jest jedność:
Przybliżenie małych kątów.
Miara łukowa kąta, zgodna z układem SI, jest najczęściej stosowaną miarą kąta w fizyce i większości nauk technicznych. Jest wygodna szczególnie dla bardzo małych kątów, ze względu na własności funkcji trygonometrycznych. Do przybliżania małych kątów często używane są wzory:
Przy czym zależności te nie są prawdziwe dla kątów wyrażonych w innych jednostkach. O precyzji tego przybliżenia świadczą przykłady w tabelce:

</doc>
<doc id="1542522" url="https://pl.wikipedia.org/wiki?curid=1542522" title="Durlasy (gmina)">
Durlasy (gmina)

Durlasy (do 1931 "Nasiadki"; od 1973 "Lelis") – dawna gmina wiejska istniejąca do 1954 roku w woj. białostockim/woj. warszawskim (dzisiejsze woj. mazowieckie). Nazwa gminy pochodzi od wsi Durlasy, lecz siedzibą władz gminy były: przed wojną – Nasiadki, a po wojnie Lelis.
Gmina Durlasy powstała 11 grudnia 1931 roku w powiecie ostrołęckim w woj. białostockim, w związku z przemianowaniem gminy Nasiadki na "Durlasy ". 1 kwietnia 1939 roku gminę Durlasy wraz z całym powiatem ostrołęckim przyłączono do woj. warszawskiego.
Po wojnie gmina zachowała przynależność administracyjną. Według stanu z 1 lipca 1952 roku gmina była podzielona na 19 gromad: Dąbrówka, Długikąt, Durlasy Gibałka, Gnaty, Kurpiewskie, Lelis, Łęg Przedmiejski, Łęg Starościński, Łodziska, Nasiadki, Obierwia, Olszewka, Płoszyce, Siemnocha, Szafarczyska, Szafarnia, Szkwa, Szwendrowymost. Gmina została zniesiona 29 września 1954 roku wraz z reformą wprowadzającą gromady w miejsce gmin. Jednostki nie przywrócono 1 stycznia 1973 roku po reaktywowaniu gmin, utworzono natomiast jej terytorialny odpowiednik, gminę Lelis.

</doc>
<doc id="1542523" url="https://pl.wikipedia.org/wiki?curid=1542523" title="Wojciech Zdarzyński">
Wojciech Zdarzyński

Wojciech Zdarzyński (właśc. "Wojciech Zdarzyński, życie i przypadki swoje opisujący") – powieść fantastyczna i utopijna Michała Dymitra Krajewskiego, wydana w Warszawie w 1785 roku. Opowiada o losach tytułowego bohatera, jego podróży na Księżyc i spotkaniu z mieszkającym tam ludem Sielan. Schemat fabularny powieści nawiązuje do "Mikołaja Doświadczyńskiego przypadków" Ignacego Krasickiego.
Źródła utworu.
Utwór Krajewskiego korzysta przede wszystkim ze schematu fabularnego "Mikołaja Doświadczyńskiego przypadków", ale także z licznych wzorów z literatury zagranicznej, przede wszystkim z fantastycznych powieści podróżniczych i utworów o charakterze moralizatorskim, m.in. "Kandyda" Voltaire'a, "Podróży Guliwera" Jonathana Swifta, "The Discovery of a World in the Moon" Johna Wilkinsa, "Histoire comique des États et Empires de la Lune" Cyrana de Bergerac oraz "L'An 2440, rêve s'il en fut jamais" L. S. Merciera.
Natomiast występujący w powieści motyw podróży balonowej był ówcześnie w Polsce bardzo modny – udany eksperyment braci Montgolfier budził powszechne zainteresowanie, a wielu bogatych magnatów usiłowało budować balony na własny użytek.
Treść utworu.
Młody prowincjonalny szlachcic, Wojciech Zdarzyński, odbiera typowe sarmackie wychowanie. Po śmierci rodziców i roztrwonieniu majątku w Warszawie bohater zmuszony jest uciekać przed lichwiarzami, korzystając z balonu. Ten środek transportu zabiera go na księżyc, do krainy zamieszkiwanej przez lud Sielan. Poznawszy ich utopijną krainę oraz mądry i cnotliwy sposób życia mieszkańców, Wojciech postanawia wyruszyć z powrotem do Polski. Jednak wiatr znosi jego balon do Modolu, stolicy innego księżycowego państwa – Wabad. Miejsce to okazuje się być pełne wad, podobnie jak ziemska Warszawa. Zdarzyński opuszcza je i wraca szczęśliwie do Polski, w okolice Gdańska. Tam żeni się i rozpoczyna szczęśliwe życie ziemiańskie.
Obraz utopijnej krainy.
Zamieszkująca Księżyc społeczność Sielan zajmuje się przede wszystkim rolnictwem. Wszyscy obywatele są sobie równi, choć szczególnym szacunkiem cieszą się mędrcy. Jednak powodem tego szacunku nie tyle jest posiadana przez nich wiedza (stosunkowo nisko ceniona pośród Sielan), ale ich cnotliwy i rozsądny sposób życia. Charakterystyczny dla społeczności księżycowej jest również głęboki pacyfizm, cenią oni tylko te metale, które służyć mogą w budowaniu narzędzi. Mimo że wiedza nie jest dla Sielan dobrem najwyższym, w ich kraju istnieją u nich doskonałe szkoły, mają również bogaty dorobek literacki i artystyczny.
Opis społeczeństwa Sielan obfituje w liczne niekonsekwencje i braki – Krajewski akcentuje równość obywateli, ale przemilcza kwestię władzy i własności, opisuje społeczeństwo pacyfistów, ale jednocześnie zaznacza, że każdy z obywateli nosi ze sobą broń i jest jednocześnie żołnierzem. Nie przestrzega również charakterystycznej dla takich utworów konwencji – kraina idealna nie jest silnie skontrastowana z ojczyzną bohatera, którą ten raczej wychwala, jako kraj pokoju i humanitaryzmu, w którym nie było konkwistadorów.

</doc>
<doc id="1542524" url="https://pl.wikipedia.org/wiki?curid=1542524" title="Piski (gmina)">
Piski (gmina)

Piski – dawna gmina wiejska istniejąca do 1954 roku (z półroczną przerwą w 1936 roku) woj. białostockim/woj. warszawskim (dzisiejsze woj. mazowieckie). Siedzibą władz gminy były Piski.
Na początku okresu międzywojennego gmina Piski należała do powiatu ostrołęckiego w woj. białostockim. Gminę zniesiono z dniem 1 kwietnia 1936 roku, a jej obszar włączono do gmin Czerwin i Troszyn. Po półrocznej przerwie, gmina Piski została reaktywowana z dniem 1 października 1936 roku z części obszaru gminy Czerwin w tymże powiecie i województwie. 1 kwietnia 1939 roku gminę Piski wraz z całym powiatem ostrołęckim przyłączono do woj. warszawskiego.
Po wojnie gmina zachowała przynależność administracyjną. Według stanu z dnia 1 lipca 1952 roku gmina składała się z 22 gromad. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Piski nie przywrócono a jej dawny obszar znalazł się w zasięgu gminy Czerwin.
Demografia.
Według Powszechnego Spisu Ludności z 1921 roku gminę zamieszkiwało 3.310 osób, 3.184 było wyznania rzymskokatolickiego, 17 prawosławnego, 1 ewangelickiego a 108 mojżeszowego. Jednocześnie 3.259 mieszkańców zadeklarowało polską przynależność narodową, 34 żydowską, 17 rosyjską. Były tu 482 budynki mieszkalne.

</doc>
<doc id="1542525" url="https://pl.wikipedia.org/wiki?curid=1542525" title="Stoliczkia">
Stoliczkia

Stoliczkia – rodzaj węża z rodziny Xenodermidae.
Zasięg występowania.
Rodzaj obejmuje gatunki występujące w Azji (Indie i Malezja). 
Systematyka.
Etymologia.
"Stoliczkia" ("Stoliczkaia"): Jerdon, który w 1870 opisał ten rodzaj, uhonorował w ten sposób morawskiego przyrodnika Ferdinanda Stoliczkę. Z nieznanych względów wprowadzona nazwa została utworzona w niegramatyczny sposób, przez dodanie przyrostka "-ia" i odjęcie końcowej samogłoski od nazwiska Stoliczki. Boulenger w 1899 w opisie drugiego gatunku węża zmienił pisownię nazwy rodzajowej na "Stoliczkaia". Okazało się jednak, że nazwę tę nosi już opisany w 1875 przez Neumayra rodzaj mięczaka, również nazwany na cześć Stoliczki. Stąd w najnowszych źródłach nazwa rodzajowa węża podawana jest w pierwotnym brzmieniu zaproponowanym przez Jerdona.
Podział systematyczny.
Do rodzaju należą następujące gatunki: 

</doc>
<doc id="1542526" url="https://pl.wikipedia.org/wiki?curid=1542526" title="Plac Hallera w Warszawie">
Plac Hallera w Warszawie



</doc>
<doc id="1542530" url="https://pl.wikipedia.org/wiki?curid=1542530" title="Henri-Alexandre Deslandres">
Henri-Alexandre Deslandres

Henri-Alexandre Deslandres (ur. 24 lipca 1853 w Paryżu, zm. 15 stycznia 1948 tamże) – francuski fizyk i astronom. Konstruktor spektroheliografu do badań Słońca (1892), niezależnie od Hale’a. W 1902 przepowiedział, że Słońce okaże się źródłem fal radiowych, co potwierdziło się 40 lat później.
Życiorys.
W latach 1907–1930 był dyrektorem obserwatorium astronomicznego w Meudon. Liczne badania naukowe Deslandresa z dziedziny spektroskopii doprowadziły do sformułowania dwóch prostych praw empirycznych opisujących wzory pasmowe w widmach cząsteczkowych. Prawa te można łatwo wyjaśnić za pomocą mechaniki kwantowej.
W latach 1922–1928 był wiceprezesem Międzynarodowej Unii Astronomicznej, w latach 1926–1929 dyrektorem Obserwatorium Paryskiego. Był autorem praw pionierskich z zakresu heliofizyki.
Nagrody i wyróżnienia.
Za swoje osiągnięcia otrzymał liczne nagrody: Złoty Medal Królewskiego Towarzystwa Astronomicznego (1913), Medal Henry’ego Drapera (1913), Prix Jules-Janssen (1920), Medal Bruce (1921). Był członkiem Francuskiej Akademii Nauk oraz zagranicznym członkiem Royal Society.
Na jego cześć nazwano planetoidę (11763) Deslandres oraz krater Deslandres na Księżycu.

</doc>
<doc id="1542531" url="https://pl.wikipedia.org/wiki?curid=1542531" title="Kantylenowa melodyka">
Kantylenowa melodyka



</doc>
<doc id="1542533" url="https://pl.wikipedia.org/wiki?curid=1542533" title="Xylophis">
Xylophis

Xylophis – rodzaj węża z rodziny Pareidae.
Zasięg występowania.
Rodzaj obejmuje gatunki występujące endemicznie w Indiach. 
Systematyka.
Podział systematyczny.
Do rodzaju należą następujące gatunki: 

</doc>
<doc id="1542538" url="https://pl.wikipedia.org/wiki?curid=1542538" title="Wojskowa Straż Graniczna">
Wojskowa Straż Graniczna

Wojskowa Straż Graniczna – formacja graniczna II Rzeczypospolitej.
Wiosną 1919 roku Straż Graniczna przeszła w wyłączne podporządkowanie Ministerstwa Spraw Wojskowych. W ramach zmian strukturalnych w kwietniu 1919 nastąpiła zmiana w nazwie. Nazwa nowej formacji granicznej – Wojskową Strażą Graniczna miała podkreślić jej wojskowy charakter.
W nowym regulaminie stwierdzono: "„Wojskową Straż Graniczną tworzy się w celu ochrony nienaruszalności państwowej linii granicznej oraz użycia jej w każdej chwili do działań bojowych”". Na mocy rozkazu wiceministra spraw wojskowych z 3 marca 1920 roku Wojskową Straż Graniczną zastąpili Strzelcy Graniczni, a Inspektorat WSG przemianowano na Dowództwo Strzelców Granicznych.
Formowanie i zmiany organizacyjne.
Wiosną 1919 roku Straż Graniczna bez ogłaszania jakichkolwiek dekretów przeszła pod wyłączną komendę Ministerstwa Spraw Wojskowych. W ramach zmian strukturalnych nastąpiła zmiana w nazwie. Odtąd korpus nazywał się Wojskową Strażą Graniczną. Nastąpiły też zmiany w strukturze organizacyjnej zarówno zewnętrznej, jak i wewnętrznej. W kwietniu 1919 dotychczasowe dowództwo Wojskowej Straży Granicznej przekształcono w Inspektorat Wojskowej Straży Granicznej. Pod względem operacyjnym inspektorat został podporządkowany II wiceministrowi spraw wojskowych, a pod względem zaopatrzenia – Dowództwu Okręgu Generalnego Warszawa. Oddziały Wojskowej Straży Granicznej w terenie podporządkowano w całości Dowództwom Okręgów Generalnych. W Inspektoracie WSGran. pracowało ośmiu oficerów, dwóch wachmistrzów, trzech podoficerów i dwudziestu trzech szeregowców. Inspektorat składał się z dwóch wydziałów i adiutantury. W wydziale organizacyjno-granicznym pracowało dwóch oficerów – jeden oficer sztabowy do spraw organizacji, dyslokacji i wojskowej ochrony granic oraz drugi do spraw wyszkolenia, regulaminów, szkół itp. Wydział kontroli obsługiwało trzech oficerów – jeden do spraw kontroli służby granicznej i łączności między resortami, drugi do spraw kontrwywiadu, przemytnictwa i kwestii prawnych, trzeci prowadził ewidencję przemytnictwa. W adiutanturze, oprócz dwunastu szeregowców i pięciu podoficerów zatrudnionych było dwóch oficerów, w tym jeden starszy. W czerwcu 1919 roku rozpoczęto formowanie samodzielnego dywizjonu podległego bezpośrednio inspektorowi Wojskowej Straży Granicznej. Działać on miał na rzecz Ministerstwa Aprowizacji i ochraniać magazyny i transporty z aprowizacją. Mimo że jego podstawowe zadania nie miały żadnego związku z ochroną granicy, stanowił jednak rezerwę pododdziałów granicznych.
14 lipca 1919 roku ukazało się rozporządzenie ministra spraw wojskowych odnośnie do dyslokacji i reorganizacji oddziałów granicznych. Dotychczasowe kompetencje Inspektoratu WSG i struktura wewnętrzna oddziałów granicznych pozostała bez zmian, natomiast regulowało rozbudowę, dyslokacją oraz szkoleniem wojskowych oddziałów Wojskowej Straży Granicznej. W tym czasie Wojskowa Straż Graniczna ochraniała dwa odcinki granicy polsko-niemieckiej. Jeden na obszarze Prus Wschodnich, począwszy od Rajgrodu aż po prawe skrzydło frontu wielkopolskiego, drugi na południowym zachodzie, poczynając od Dziedzic po Grabów, na styku lewego skrzydła frontu. Długość ochranianej granicy wynosiła ponad 600 km, w tym około 360 km na odcinku północnym i ponad 240 km na południowo-zachodnim. Środek między tymi odcinkami obsadzony przez oddziały Armii Wielkopolskiej. Na północ od Jeziora Rajgrodzkiego, ze względu na działania wojenne, rozpoczynał się teren operacyjnego działania wojsk podległych Naczelnemu Dowództwu Wojska Polskiego. Podobnie na odcinku Śląska Cieszyńskiego linia rozejmowa obsadzona była przez jednostki podległe Naczelnemu Dowództwu WP. Wschodnie odcinki granicy Polski także wytyczały linie frontu, natomiast na granicy karpackiej ważniejsze przełęcze i przejścia obsadzone były przez policję, żandarmerię wojskową i nieliczne mniejsze oddziały wojskowe.
18 lipca 1919 roku Naczelny Wódz Józef Piłsudski zwolnił podpułkownika Adolfa Małyszkę ze stanowiska inspektora Wojskowej Straży Granicznej, „wyrażając mu podziękowanie za dotychczasową owocną pracę”, i powołał na to stanowisko – „zastępczo” – pułkownika Bronisława Zaniewskiego.
W połowie lipca Wojskowa Straż Graniczna posiadała trzy pułki oraz jeden samodzielny dywizjon. W ich skład których wchodziło 28 szwadronów o łącznej liczbie około 5 tysięcy ludzi. Po przeprowadzonej reorganizacji utworzono dodatkowo dwa samodzielne dywizjony graniczne oraz pięć szwadronów szkolnych. Liczba żołnierzy wzrosła wówczas do 8900, w tym ponad 260 oficerów. Zwiększyła się również liczba koni do ponad 3100 sztuk. Przewidziano też przeformowanie trzech samodzielnych dywizjonów w pułki. Przygotowano plan obsadzenia granicy południowej w Karpatach. Planowano utworzyć pięć szwadronów z zadaniem zabezpieczenia najważniejszych przełęczy, a następnie powiększyć siły do pięciu dywizjonów.
W tym samym czasie zaczęto stopniowo przerzucać na front wschodni dywizje wielkopolskie. Wiązało się to z podpisaniem traktatu wersalskiego i zmniejszeniem napięcie na granicy zachodniej. Wojskowa Straż nie była jeszcze w stanie zabezpieczyć granicę w Wielkopolsce, w miejsce wycofywanych jednostek armii, dla czasowej osłony granic tworzono "wojska garnizonowe" podlegające Dowództwu Okręgu Generalnego „Poznań”. Do końca 1919 roku utworzono dziewięć batalionów wojsk garnizonowych, z czego osiem rozmieszczono wzdłuż granicy państwowej.
Pod koniec 1919 roku i na przełomie lat 1919/1920 nastąpiły dalsze zmiany w dyslokacji i rozbudowie oddziałów Wojskowej Straży Granicznej. 2 samodzielny dywizjon WSG przeformowano w 4 pułk WSG, Dowództwo Okręgu Generalnego „Poznań” z własnych rezerw miało sformować 5 i 6 pułki WSG, a zadanie utworzenia batalionu wartowniczego otrzymał DOG „Pomorze”. Rozkazem ministra spraw wojskowych z 12 listopada 1919 roku 3 samodzielny dywizjon WSG został przeniesiony na nieobsadzoną jeszcze dotąd wschodnią granicę obszaru plebiscytowego na Mazurach. Granicę na obszarze Wolnego Miasta Gdańska miał objąć 1 samodzielny dywizjon WSG, a odcinek granicy morskiej – jednostka utworzona przez departament morski. Granicę zachodnią od Bałtyku do styku rozgraniczającego obszar DOG „Pomorze” i DOG „Poznań” miał obsadzić 4 pułk WSG oraz jeden utworzony w tym celu batalion wartowniczy. Dalej na południe, na granicy przylegającej do województwa poznańskiego, miały pełnić służbę 5 i 6 pułki WSG, natomiast odcinek od rozgraniczenia DOG „Poznań” do styku granic Polski, Czechosłowacji i Niemiec miał ochraniać 2 pułk WSG. W sumie więc granicę polsko–niemiecką miało ochraniać sześć pułków WSG, dwa samodzielne dywizjony oraz jeden batalion wartowniczy. Projekt planu zakładał perspektywicznie postawienie na tej granicy 95 szwadronów liczących ogółem około 19 000 żołnierzy. Po zrealizowaniu planu rozbudowy formacji, w pierwszym kwartale 1920 roku Wojskowa Straż Graniczna obsadziła granicę polsko–niemiecką na całej jej długości. W dalszej kolejności oddziały Wojskowej Straży Granicznej miały obejmować granicę południową w Karpatach.
Na mocy rozkazu wiceministra spraw wojskowych z 3 marca 1920 roku Wojskową Straż Graniczną zastąpili Strzelcy Graniczni, a Inspektorat WSG przemianowano na Dowództwo Strzelców Granicznych.
Służba graniczna.
W maju 1919 roku ukazał został opracowany "Tymczasowy Statut Wojskowej Straży Granicznej" w którym zawarto cele i zadania oddziałów granicznych.
Do zadań Wojskowej Straży Granicznej należało szczególnie:
Struktura organizacyjna.
W marcu 1920:
Łącznie w tym okresie WSGran. liczyła około 11000 ludzi.

</doc>
<doc id="1542540" url="https://pl.wikipedia.org/wiki?curid=1542540" title="Asthenodipsas">
Asthenodipsas

Asthenodipsas – rodzaj węża z rodziny Pareidae.
Zasięg występowania.
Rodzaj obejmuje gatunki występujące w Azji (Laos, Tajlandia, Malezja, Singapur, Brunei i Indonezja). 
Systematyka.
Podział systematyczny.
Do rodzaju należą następujące gatunki: 

</doc>
<doc id="1542542" url="https://pl.wikipedia.org/wiki?curid=1542542" title="Parafia Świętego Apostoła Jana Teologa w Chełmie">
Parafia Świętego Apostoła Jana Teologa w Chełmie

Parafia Świętego Apostoła Jana Teologa – parafia prawosławna w Chełmie, w dekanacie Chełm diecezji lubelsko-chełmskiej.
Na terenie parafii funkcjonują 4 cerkwie i 1 kaplica:
Zasięg terytorialny.
Chełm, Dubienka, Brzeźno, Ruda, Ruda-Huta

</doc>
<doc id="1542547" url="https://pl.wikipedia.org/wiki?curid=1542547" title="Ranger 7">
Ranger 7

Ranger 7 – amerykańska sonda kosmiczna wysłana w ramach programu Ranger, a zarazem pierwsza udana misja w ramach tego programu. Statek planowo zderzył się z Księżycem 31 lipca 1964, wykonując ponad 4300 zdjęć jego powierzchni w ciągu 17 minut przed upadkiem. Były to pierwsze zdjęcia Srebrnego Globu wykonane przez amerykański statek kosmiczny.
Przebieg misji.
Rakietą nośną Atlas Agena B wystrzelono sondę na tymczasową orbitę okołoziemską, na wysokości 192 km. Pół godziny po starcie drugie odpalenie członu Agena umieściło statek na trajektorii doksiężycowej. Po odłączeniu Rangera od ostatniego członu rakiety nośnej, rozłożyły się panele ogniw słonecznych, włączono system kontroli położenia i przełączono komunikację z anteny dookolnej na paraboliczną. Drugiego dnia, 29 lipca o 10:27 UTC, wykonano planowy manewr korekcji trajektorii. Jedynym zakłóceniem misji na tym etapie była krótkotrwała utrata namiaru na statek przez antenę stacji naziemnej na przylądku Canaveral.
Ranger 7 doleciał do Księżyca 31 lipca. Osiemnaście minut przed uderzeniem, kanał F zaczął się nagrzewać przez minutę w ramach przygotowań do pracy. Pierwsze zdjęcie wykonane zostało o 13:08:45 UTC, 2110 km od Księżyca. Przez kolejne siedemnaście minut statek przesłał 4308 zdjęć. Ostatnie zdjęcie przed zderzeniem z powierzchnią Srebrnego Globu ma rozdzielczość 0,5 metra. Trajektoria była nachylona pod kątem 26,84° do równika Księżyca. Upadek sondy po 68,6 godziny lotu nastąpił między Mare Nubium a Oceanus Procellarum, w punkcie o współrzędnych selenograficznych: 10,70° S, 339,33° E. Uderzenie nastąpiło o godzinie 13:25:48,82 UTC, z prędkością 2,62 km/s (9432 km/h). Statek działał poprawnie aż do zderzenia z Księżycem.
Instrumenty.
Obraz wideo zapisywany był w dwóch formach: na magnetycznym rejestratorze taśmowym oraz kineskopie (lampa katodowa rekonstruowała obraz, który uwieczniany był na filmie 35 mm). Kamery z pełnym skanowaniem rozpoczęły nadawanie o 13:08 UTC 31 lipca 1964, 17 min 13 s przed zderzeniem. Kamery drugiego zespołu rozpoczęły pracę cztery minuty później, 13 min 40 s przed zderzeniem. Ostatnie obrazy z kamer z pełnym skanowaniem wykonano 2,5 i 5 s przed uderzeniem, a z kamer o częściowym skanowaniu: 0,2 i 0,4 s przed uderzeniem. Ostatnie obrazy noszą wyraźne rozmazania spowodowane wzajemnym ruchem statku i Księżyca.
System zwrócił 4308 zdjęć zebranych w dwóch zbiorach NASA.

</doc>
<doc id="1542548" url="https://pl.wikipedia.org/wiki?curid=1542548" title="Jazz Composers Guild">
Jazz Composers Guild

Jazz Composers Guild – samopomocowa muzyczna organizacja międzyrasowa założona w 1964 przez Billa Dixona przy pomocy Cecila Taylora.
Historia ruchu i jego założenia.
Jesienią 1964, amerykański trębacz Bill Dixon zorganizował w Nowym Jorku – i z sukcesem wypromował – cykl koncertów pod hasłem „The October Revolution in Jazz”. Wzięło w nich udział wielu awangardowych muzyków, którzy – z uwagi na brak zainteresowania producentów i firm płytowych ich muzyką – nie mogli się dotąd zaprezentować. Zachęcony powodzeniem Bill Dixon, przy pomocy pianisty Cecila Taylora, założył samopomocową organizację nazwaną Jazz Composers Guild.
Prekursorem była organizacja Jazz Artists’ Guild. Zgromadziła ona głównie muzyków z Nowego Jorku i Filadelfii. Zorganizowała kilka koncertów w małym kinie na Manhattanie, wydała album "Newport Rebels" i rozpadła się na skutek wewnętrznych nieporozumień.
Jazz Composers Guild różniła się od poprzednich organizacji zakresem zamierzonych inicjatyw. JCG była kolektywem i każdy muzyk należący do niego miał swoje obowiązki (np. wspomaganie finansowe itp.) i wynikające z tego prawa. Głównym zamiarem JCG było całkowite wycofanie jej członków z wszystkich komercyjnych firm i studiów nagraniowych, klubów itd.
Starali się oni także zgromadzić i w pewien sposób nawet przygotować i wychować swoją publiczność. Tym sposobem chcieli wpłynąć tak na biznes muzyczny, aby ten negocjował z gildią i oferował kontrakty sprzyjające tej grupie muzyków w całości. "Naszą ideą jest przyprzeć ten rynek do muru, zabrać tę muzykę z rynku na tak długo, jak to będzie konieczne aby ustanowić taki rodzaj relacji z ludźmi biznesu, które są konieczne, aby dać tej muzyce odpowiednie wsparcie. W międzyczasie będziemy tworzyć naszą własną działalność".
Członkowie gildii stali się sami producentami koncertów i płyt.
Przy wejściu na koncerty rozdawano publiczności ulotki ze wskazówkami jak powinna ona wspierać muzyków. Jednym z najbardziej przestrzeganych statutowych zapisów był zakaz takiej pracy dla członków gildii, która nie uzyskała aprobaty innych. Członkowie organizacji zastępowali oparty na konkurencji system „gwiazd” propagowany przez komercyjny przemysł rozrywkowy, etycznym systemem wzajemnej pomocy, która odzwierciedlała estetykę kolektywnej freejazowej improwizacji
Efekt działalności.
Założenia Dixona okazały się właściwe i tym samym skuteczne.
Przede wszystkim gildia wypromowała freejazzową improwizację, co stało się szczególnie widoczne w drugiej fali muzyków ruchu, z Johnem Coltrane’em na czele. Coltrane całkowicie wycofał się ze swoich eksperymentów muzycznych prowadzonych z Erikiem Dolphym. I ponownie pojawił się jako jedna z wiodących sił free jazzu pod koniec 1965 Ornette Coleman przestał w latach 1962–1965 w ogóle występować w USA. Powrócił w styczniu 1965 r.
Przemysł nagraniowy został zmuszony do zauważenia, że free jazz dalej istnieje i przyciąga coraz większą liczbę słuchaczy. Po czterodniowym festiwalu w „Cellar Cafe” na początku października 1964 („The October Revolution in Jazz”) dwaj najbardziej szanowani reporterzy magazynu „Down Beat” Dan Morgenstern i Martin Williams napisali entuzjastyczne artykuły o całej serii tych koncertów. Festiwal ten trwał cztery dni i cztery noce. Wystąpiło około dwudziestu zespołów i olbrzymia liczba znanych i nieznanych muzyków. Zaraz potem wspólny album Dixona (pierwsza strona) i Archiego Sheppa (druga strona) wydany przez Savoy otrzymał w tym piśmie cztery gwiazdki. Peter Welding napisał o tej płycie: "wprowadzenie do dzieła kilku z najbardziej ekscytujących nowojorskich awangardowych jazzmenów".
W grudniu 1964 odbyły się kolejne koncerty w „Judson Hall”, wiosną 1965 w „Contemporary Dance Center” w Greenwich Village, i spowodowały one napływ nowej publiczności.
Ten zbiorowy sukces przyczynił się także do upadku organizacji. Niektórzy aktywiści organizacji zaczęli przyjmować prace bez konsultacji i otrzymania zgody od reszty kolektywu. Szczególnie destrukcyjny charakter miały negocjacje Sheppa z firmą Impulse!. Pojawiły się również konflikty o charakterze społecznym. Niektórzy afroamerykańscy muzycy zaczęli oskarżać białych muzyków, że ci czują się poirytowani tym, że grają pod ich kierunkiem. Sun Ra zażądał, aby usunięto z gildii wszystkie kobiety.
Wiosną 1965 Dixon opuścił organizację zniechęcony nowymi problemami.
Ostatecznie „Jazz Composers Guild” przestała istnieć w kwietniu lub maju 1965.
Prawnik organizacji Bernard Stollman zaczął promować „nowy jazz”, „the new thing” i ostatecznie założył firmę nagraniową ESP Records, która wsławiła się nagrywając freejazowych improwizatorów takich jak m.in. Albert Ayler.
Członkowie.
Bill Dixon, Cecil Taylor, Archie Shepp, Sun Ra, John Tchicai, Roswell Rudd, Jon Winter, Burton Greene, Michael Mantler, Carla Bley, Paul Bley.

</doc>
<doc id="1542551" url="https://pl.wikipedia.org/wiki?curid=1542551" title="Ewelina Staszulonek">
Ewelina Staszulonek

Ewelina Staszulonek (ur. 17 lutego 1985 w Jarosławiu) – polska saneczkarka w konkurencji jedynek, uczestniczka zimowych igrzysk olimpijskich w Turynie (2006) i Vancouver (2010). Zawodniczka klubu MKS Karkonosze Jelenia Góra.
Zajęła 15. miejsce w konkurencji jedynek podczas igrzysk olimpijskich w Turynie, 16. miejsce rok później na mistrzostwach świata na torze w Igls (2007), 13. miejsce w tej samej konkurencji 6 lutego 2009 roku na mistrzostwach świata w Lake Placid i 8. miejsce 16 lutego 2010 podczas igrzysk olimpijskich w Vancouver.
23 października 2007 miała na torze w Cesanie (Włochy) groźnie wyglądający wypadek. Zawodniczka uderzyła wówczas przy szybkości około 120 km/h w nakrywki toru i doznała otwartego złamania obu kości podudzia nogi lewej. Dwukrotnie operowana, w szpitalu w Susie i Monachium, powróciła na tor, by na inaugurację sezonu 2008/2009 Pucharu Świata w Igls zająć 7. miejsce. Dziewiąta zawodniczka w klasyfikacji końcowej sezonu Pucharu Świata 2008/2009. Dwukrotnie zajmowała 5. miejsce w zawodach o Puchar Świata, w Turynie (2006) i Altenbergu (2007).
Mistrzyni Polski 2005 i 2010. W roku 2011 zakończyła karierę sportową.
Mieszka w Mroczkowicach koło Świeradowa-Zdroju.

</doc>
<doc id="1542553" url="https://pl.wikipedia.org/wiki?curid=1542553" title="Trinity College (Dublin)">
Trinity College (Dublin)



</doc>
<doc id="1542554" url="https://pl.wikipedia.org/wiki?curid=1542554" title="Irena (gmina)">
Irena (gmina)

Irena (pod koniec "Dęblin") – dawna gmina wiejska istniejąca do 1954 roku w woj. lubelskim/woj. warszawskim. Siedzibą władz gminy była Irena (obecnie część Dęblina).
Gmina Irena powstała za Królestwa Polskiego – w powiecie nowoaleksandryjskim w guberni lubelskiej w związku z utratą praw miejskich przez miasto Bobrowniki i przyłączenie jego do prawobrzeżnej (w stosunku do Wieprza) strony gminy Iwanowskie Sioło (z siedzibą w Irenie), którą przemianowano na "gminę Irena". 
W okresie międzywojennym gmina Irena należała do powiatu puławskiego w woj. lubelskim. 1 kwietnia 1939 roku gminę przyłączono do woj. warszawskiego, po czym weszła ona w skład powiatu garwolińskiego. 
1 lipca 1952 roku gmina składała się z 15 gromad: Bobrowniki, Dęblin, Irena, Kleszczówka, Krasnogliny, Lasoń, Masów, Mierzwiączka, Młynki, Moszczanka, Nowy Dęblin, Podwierzbie, Rycice, Sędowice i Zdżary.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin 1 stycznia 1973 roku gminy Irena nie przywrócono, a jej dawny obszar znalazł się głównie w obrębie gminy Ryki i miasta Dęblina.

</doc>
<doc id="1542556" url="https://pl.wikipedia.org/wiki?curid=1542556" title="Parafia Narodzenia Najświętszej Maryi Panny we Włodawie">
Parafia Narodzenia Najświętszej Maryi Panny we Włodawie

Parafia Narodzenia Przenajświętszej Bogurodzicy – parafia prawosławna we Włodawie, w dekanacie Chełm diecezji lubelsko-chełmskiej, siedziba dziekana.
Na terenie parafii funkcjonują 2 cerkwie i 1 kaplica:
Parafia opiekuje się ponadto cmentarzami prawosławnymi w Sobiborze, Wyrykach-Adampolu, Wyrykach-Woli oraz nieczynną nekropolią w Suchawie.
Historia.
Parafia ok. r. 2003(?) liczyła 143 wiernych w 56 domach.

</doc>
<doc id="1542557" url="https://pl.wikipedia.org/wiki?curid=1542557" title="Wola Lipieniecka">
Wola Lipieniecka

Wola Lipieniecka – przystanek osobowy zlokalizowany w Rudzie Wielkiej w gminie Wierzbica w powiecie radomskim w woj. mazowieckim. Znajduje się niedaleko miejscowości Wola Lipieniecka Duża w gminie Jastrząb w powiecie szydłowieckim.
Przystanek powstał pomiędzy 1984 a 1985 rokiem. W roku 2017 obsługiwał 100–149 pasażerów na dobę.
Na przystanku zatrzymują się pociągi osobowe Kolei Mazowieckich relacji Skarżysko-Kamienna – Radom. Przystanek w latach 1945-1994 miał także posterunek odstępowy.

</doc>
<doc id="1542558" url="https://pl.wikipedia.org/wiki?curid=1542558" title="Stefan Lichański">
Stefan Lichański

Stefan Lichański (ur. 3 września 1914 w Warszawie, zm. 30 października 1983 tamże) – polski eseista i krytyk literacki. Długoletni redaktor PIW. Ojciec historyka literatury i kultury Jakuba Z. Lichańskiego.
Ukończył filologię polską na Uniwersytecie Łódzkim. Uzyskał stopień doktora na Uniwersytecie Warszawskim. Debiutował w 1937 na łamach tygodnika „Pion” jako krytyk literacki. W latach 1940–1942 był więźniem niemieckiego obozu koncentracyjnego KL Auschwitz. W latach 1945–1947 był redaktorem tygodnika „Wieś” (w Łodzi). Od 1952 mieszkał w Warszawie. W latach 1952–1956 był redaktorem tygodnika „Dziś i Jutro”. W 1975 otrzymał nagrodę państwową I stopnia za edytorstwo. Pochowany na cmentarzu Bródnowskim w Warszawie (kwatera 27G-3-23).

</doc>
<doc id="1542560" url="https://pl.wikipedia.org/wiki?curid=1542560" title="Trzebiatowski">
Trzebiatowski

Trzebiatowski (kaszb. "Trzebiatowsczi"; forma żeńska: Trzebiatowska, kaszb. "Trzebiatowskô"; liczba mnoga: Trzebiatowscy, kaszb. "Trzebiatowsczé") – nazwisko rodów kaszubskiej szlachty, wywodzących się z kaszubskiej miejscowości Trzebiatkowa.
Główne rody Trzebiatowskich to: Jutrzenka Trzebiatowscy (spotykane również w wariantach Jutrzonka, Morgenstern), Smuda Trzebiatowscy (spotykane również w wariantach Zmuda, Żmuda, Schmude) oraz Malotka Trzebiatowscy (spotykane również w wariantach Malotki, Moltke).
Nazwisko wywodzi się bezpośrednio od nazwy miejscowości rodowej "Trzebiatkowa" (niem. "Tschebiatkow"), etymologicznie zawierającej rdzeń "trzeb-", który prawdopodobnie należy wywodzić od starosłowiańskiego słowa "trzeba" 'ofiara'.
Trzebiatowski.
kaszb. "Trzebiatowsczi"
W pierwszej połowie lat 90. XX wieku nazwisko to nosiły 1534 osoby.
Z uwzględnieniem ówczesnego podziału administracyjnego zamieszkiwały one następujące województwa:
Jutrzenka Trzebiatowski.
kaszb. "Witrzónka Trzebiatowsczi"
Herb rodowy – Jutrzenka, być może też Jutrzenka II
W pierwszej połowie lat 90. XX wieku nazwisko to nosiły 283 osoby.
Z uwzględnieniem ówczesnego podziału administracyjnego zamieszkiwały one następujące województwa:
Zmuda Trzebiatowski.
kaszb. "Zmuda Trzebiatowsczi"
Herb rodowy – Żmuda, Żmuda IIIc, Pietyrog
W pierwszej połowie lat 90. XX wieku nazwisko to nosiło 317 osób.
Z uwzględnieniem ówczesnego podziału administracyjnego zamieszkiwały one następujące województwa:
Żmuda Trzebiatowski.
kaszb. "Żmùda Trzebiatowsczi"
Herb rodowy – Żmuda, Żmuda IIIc, Pietyrog
W pierwszej połowie lat 90. XX wieku nazwisko to nosiły 643 osoby.
Z uwzględnieniem ówczesnego podziału administracyjnego zamieszkiwały one następujące województwa:
Malotka Trzebiatowski.
kaszb. "Malotka Trzebiatowsczi"
Herb rodowy – Młotek

</doc>
<doc id="1542566" url="https://pl.wikipedia.org/wiki?curid=1542566" title="Zima w Wiklinowej Zatoce">
Zima w Wiklinowej Zatoce

Zima w Wiklinowej Zatoce – serial animowany produkcji polskiej. Zawiera 7 odcinków.

</doc>
<doc id="1542569" url="https://pl.wikipedia.org/wiki?curid=1542569" title="Kasumi (singel)">
Kasumi (singel)

 – singiel zespołu Dir En Grey wydany w 2003 roku. Tytułowa piosenka pojawiła się na albumie VULGAR. Trzeci utwór to koncertowa wersja "umbrelli" z mini-albumu six Ugly. Jest to to samo nagranie, które ukazało się na DVD "Rettou Gekishin Angya".
Lista utworów.
Autorem tekstów jest Kyo. Muzykę do tytułowej piosenki skomponował Kaoru, zaś do pozostałych - Shinya.

</doc>
<doc id="1542570" url="https://pl.wikipedia.org/wiki?curid=1542570" title="Nadobna Paskwalina">
Nadobna Paskwalina

Nadobna Paskwalina – wierszowany epicki romans barokowy Samuela Twardowskiego opublikowany w 1655 roku w Krakowie, zadedykowany mecenasowi pisarza, Krzysztofowi Opalińskiemu.
Utwór zawiera elementy pseudohistoryczne, przygodowe, erotyczne, fantastyczne, alegoryczne i moralizatorskie. Opowiada o konflikcie pomiędzy piękną kobietą, tytułową Paskwaliną, a Wenerą, w którym bohaterka uwalniając się spod władzy miłości zmysłowej, znajduje przystań w miłości Bożej. Część akcji utworu dzieje się w Lizbonie.
Romans jest swobodnym przekładem (adaptacją) nieodkrytego do dzisiaj hiszpańskiego pierwowzoru. Do obecnych czasów zachował się tylko jeden egzemplarz pierwszego wydania "Nadobnej Paskwaliny".
Okoliczności powstania.
"Nadobna Paskwalina" została ukończona w 1653 roku, po dziesięciu latach pracy. Drukiem ukazała się dwa lata później w 1655 roku. W tym czasie Twardowski pracował równocześnie nad "Wojną domową". Wydanie "Nadobnej Paskwaliny" opóźniła śmierć typografa krakowskiego Łukasza Kurpisza (druk ukończyła wdowa po nim).
Na stronie tytułowej autor zamieścił następującą informację: "Z hiszpańskiego świeżo w polski przemieniona ubiór". Sugeruje to fakt istnienia pierwowzoru, jednakże badacze przypuszczają, że Twardowski nie władał językiem hiszpańskim. Istnieją hipotezy, że posłużył się już istniejącą polską adaptacją utworu w formie prozatorskiej nieznanego autorstwa. Rękopis tego przekładu, odkrytego w Bibliotece Archidiecezjalnej przy Seminarium Metropolitalnym w Warszawie, pochodzi najprawdopodobniej z końca XVI lub z początku XVII wieku i został zatytułowany "O nadobnej Paskwalinie jako prze gładkość swą od Wenera wiele ucierpieć miała".
Fabuła.
Utwór rozpoczyna się opisem Lizbony, następnie przechodzi do opisu pałacu Wenery oraz urody Paskwaliny. Wśród mężczyzn panuje opinia, że jest ona piękniejsza od bogini miłości, z czym zresztą zgadza się sama Paskwalina. Zostaje za to ukarana przez Wenerę nieodwzajemnioną miłością do Oliwera, a wyrok bogini wykonuje Kupido. Za namową Stelli, swojej opiekunki, Paskwalina postanawia udać się w podróż do świątyni Minerwy po pomoc. Po drodze odwiedza świątynię Junony, spotyka rybaka, pasterzy, Apollina i Dianę. W efekcie trafia na złotą łąkę, gdzie mści się na Kupidynie niszcząc jego atrybuty (łuk i strzałę). Zostaje związana, ale szybko uwalnia ją Satyr. Dociera do świątyni Minerwy, gdzie zostaje oczyszczona, po czym powraca zwycięsko do Lizbony. Wenera pokonana przez Paskwalinę ucieka z miasta.
Konstrukcja romansu.
"Nadobna Paskwalina" składa się z trzech części zwanych "Punktami". Punkt I zawiera 1492 wersy, II – 1364, III – 1094 wersy. W tym epickim utworze trzecioosobowy wszechwiedzący narrator ujawnia się tylko w inwokacji, natomiast w dalszych partiach tekstu pozostaje ukryty. Jego zniknięcie ma zasugerować czytelnikowi, że opowiadana historia jest prawdą. Funkcję narratora przejmują monologi bohaterów, głównie monolog Stelli.
W tekście występuje 55% przytoczeń monologów bohaterów w stosunku do 45% narracji, co zbliża utwór do późniejszej epiki romantycznej. Najważniejszymi przytoczeniami, skierowanymi głównie do czytelnika, są:
Stanowią one w sumie 1458 wierszy, czyli 37% całego tekstu (na 2172 wersów, tzn. 55% wspomnianych przytoczeń ogółem). Monologi te przejmują zadania narratora, np. przekazują czytelnikowi minione wydarzenia, pełnią także funkcję perswazyjną (mają przekonać Paskwalinę, ale także czytelnika, do przyjęcia określonej postawy).
Akcja utworu, wbrew romansowej tradycji, nie rozgrywa się w szybkim tempie i nie zmierza konsekwentnie do rozwiązania. Konflikt pomiędzy Paskwaliną a Wenerą ma charakter umowny, jest pretekstem do ukazania procesu wewnętrznej przemiany bohaterki oraz uwolnienia się jej ze zgubnego uczucia miłości. Ta pretekstowa fabuła została wzmocniona przez liczne epizody oraz ekspozycję emocji Paskwaliny. Drobiazgowo zostają przedstawione gesty, wypowiedzi, myśli bohaterów oraz szczegóły otoczenia, a wszystko zostaje logicznie uporządkowane. Psychologia postaci w utworze została tym samym znacznie pogłębiona. Poprzez pokonywanie trudów i niebezpieczeństw oraz przez wykonywanie zadań zleconych przez Stellę, Felicyję, Apollina, Dianę, Belizę, a nawet przez rybaka i pasterzy Paskwalina dojrzewa duchowo oraz w efekcie przezwycięża zgubne uczucie miłości.
"Nadobna Paskwalina" została zbudowana z trzynastozgłoskowca stychicznego, znanego już literaturze polskiej ("Żywot Józefa", "Wizerunk własny żywota człowieka poczciwego" Mikołaja Reja). Autor przestrzegał sylabowca ścisłego i jego podstawowych wyznaczników: izosylabizmu, rymu żeńskiego, paroksytonicznego akcentu w klauzuli. Występuje regularna średniówka (7+6), z mocnymi zakończeniami wewnątrz niej (40%, co ponownie zbliża utwór do romantycznej powieści poetyckiej, np. "Maria" Malczewskiego ma ich 44%, natomiast "Transakcja wojny chocimskiej" Potockiego tylko 20%). Ponadto autor wprowadził w swoim tekście mocne działy poza średniówką: 4+3+6, także 2+2+3+6, 3+4+6, 2+5+6 itd., w sumie 25% wersów. Zdania w "Nadobnej Paskwalinie" przeważnie nie zamykają się w wersach, ale występują od średniówki do średniówki.
Utwór jest przykładem dojrzałego baroku, a ściślej jego odmiany sarmackiej. Charakteryzuje się przeładowaniem, egzotyką, orientalną stylistyką i drobiazgowym opisem. Wśród trzech części poematu wyróżnia się "Punkt I" dzięki rozbudowanym epitetom oraz nagromadzeniem przysłów (ok. 70 w całym utworze), oraz nadmiarem słów pochodzenia łacińskiego („area”, „ceduła”, „certować”, „fawor”, „pretekst”). W rymach natomiast występują fonetyczne kolokwializmy, a nawet prowincjonalizmy.

</doc>
<doc id="1542571" url="https://pl.wikipedia.org/wiki?curid=1542571" title="Nino Cerruti">
Nino Cerruti

Nino Cerruti (ur. 25 września 1930 w Bielli, zm. 15 stycznia 2022 w Vercelli) – włoski stylista, projektant mody oraz biznesmen; założyciel domu mody Cerruti.
Odziedziczył po swoim dziadku fabrykę tekstyliów w piemonckim mieście Biella, zmuszony był porzucić studia filozoficzne. Pierwszy butik otworzył w roku 1967 na Place de la Madeleine w Paryżu.
Nino Cerruti wprowadził „casual chic” do ekskluzywnej odzieży męskiej. Jego linia odzieży sportowej odniosła duży sukces w latach 80. Ubierał najlepszych sportowców tamtych czasów, takich jak amerykański tenisista Jimmy Connors i szwedzki narciarz Ingemar Stenmark.
Ale nie tylko sportowcy będą nosić jego ubrania. Jego garnitury będą również nosić znani aktorzy jak Jean-Paul Belmondo i Marcello Mastroianni.
Gwiazdy filmu zakładały jego kreacje na ceremonię wręczenia Oscarów i wielkie festiwale filmowe, w tym w Cannes (Festiwal Filmowy w Cannes).
Zaprojektował kostiumy dla odtwórców głównych ról męskich w wielu filmach, między innymi "Filadelfia", "Prêt-à-Porter", "Nagi instynkt", "Pretty Woman", "Wall Street", "Fatalne zauroczenie". W kilku innych zagrał samego siebie (cameo).
U Nino Cerrutiego nauki pobierał włoski projektant mody, Giorgio Armani. W latach 60. poznał Cerruti młodszego o cztery lata i zatrudnił go jako projektanta dla panów.

</doc>
<doc id="1542572" url="https://pl.wikipedia.org/wiki?curid=1542572" title="Mieszarka bębnowa">
Mieszarka bębnowa

Mieszarka bębnowa, mieszalnik bębnowy – odmiana mieszalnika z obrotową komorą mieszania, maszyna przeznaczona do mieszania, której organem roboczym jest bęben mieszalny obracający się wokół osi poziomej lub skośnej. Do wewnętrznej ściany bębna mogą być przymocowane łopatki wymuszające mieszanie się obrabianego materiału. Urządzenie wykorzystywane w przemyśle: chemicznym, budowlanym, spożywczym.
Specjalizowane mieszarki bębnowe:

</doc>
<doc id="1542573" url="https://pl.wikipedia.org/wiki?curid=1542573" title="Materiał anizotropowy">
Materiał anizotropowy



</doc>
<doc id="1542574" url="https://pl.wikipedia.org/wiki?curid=1542574" title="Tytło">
Tytło

Tytło (  ҃  ) – znak dawnej cyrylicy. Stosowany w zależności od kontekstu:

</doc>
<doc id="1542575" url="https://pl.wikipedia.org/wiki?curid=1542575" title="Pani Podczaszyna">
Pani Podczaszyna

Pani Podczaszyna (właśc. "Pani Podczaszyna. Tom II Przypadków Wojciecha Zdarzyńskiego") – powieść Michała Dymitra Krajewskiego, stanowiąca luźną kontynuację utworu "Wojciech Zdarzyński", opublikowana w 1786 roku w Warszawie. Powieść miała w założeniu autora kreować wzór osobowy doskonałej szlachcianki, gospodyni i żony. Czerpie również ze schematu fabularnego "Nowej Heloizy" Jana Jakuba Rousseau.
Treść utworu.
Bohaterką jest siostra Wojciecha Zdarzyńskiego, sportretowanego w poprzedniej powieści Krajewskiego. Podobnie jak jej brat, jest źle wychowywana przez rodziców, trafia jednak w końcu pod opiekę babki, która stosuje metody wychowawcze zarysowane przez Rousseau w "Emilu". Kiedy dziewczyna dorasta, staje się obiektem zalotów swojego opiekuna, typowego Sarmaty i Pana Kasztelanica, modnego fircyka. Dziewczyna kocha jednak Starostę i to z nim właśnie się zaręcza. Jej matka nalega jednak na zerwanie tego związku i małżeństwo z Podczaszym. Bohaterka ulega, planuje jednak utrzymać miłość do Starosty i swój związek z nim, pomimo małżeństwa. Planów tych wyzbywa się jednak pod wpływem modlitwy. Odtrąca Starostę, który postanawia na zawsze pozostać kawalerem, a sama decyduje się pozostać wierną i dobrą żoną wybranego przez matkę Podczaszego. Podczaszy pod wpływem żony traci sarmackie wady i staje się dobrym mężem, zasługującym na miłość i szacunek bohaterki. Szczęśliwe i zgodne pożycie zostaje po 14 latach przerwane śmiercią Podczaszego. Już jako wdowa, Podczaszyna przyjmuje wizytę swojego brata, Wojciecha Zdarzyńskiego. Oprowadza go po swoim wzorcowym gospodarstwie, prowadzonym mądrze i humanitarnie, ku zadowoleniu poddanych. Po wizycie brata Podczaszyna przyjmuje kolejnego gościa – jest nim odrzucony niegdyś Starosta, który ponownie prosi ją o rękę. Podczaszyna odmawia i niedługo potem choruje. Na łożu śmierci prosi dawnego kochanka, aby pojął za żonę jej córkę Anielę. Starosta zgadza się i zyskuje dobrą i kochającą towarzyszkę życia.
Wzór osobowy w utworze.
Postać Podczaszyny stanowi częściową polemikę wobec wzoru kobiety zawartego w "Nowej Heloizie" – w przeciwieństwie do bohaterki Rousseau, heroina Krajewskiego rezygnuje z tego, co w człowieku emocjonalne, aby stać się przykładną kobietą-obywatelką. Gospodarstwem zajmuje się w sposób przykładny i rozsądny, dla swoich poddanych buduje szkoły i szpitale. Swoją dobrocią i mądrością oddziałuje na męża, który pod jej wpływem pozbywa się sarmackich nawyków.

</doc>
<doc id="1542577" url="https://pl.wikipedia.org/wiki?curid=1542577" title="Foul Football">
Foul Football

Foul Football (Sfaulowany football) – brytyjska seria książek popularnonaukowych wydawana w Polsce w ramach serii Monstrrrualna erudycja. Tematyką serii jest football. Autorem jest Michael Coleman. Seria powstała po dużym sukcesie pierwszych książek Colemana w serii The Knowledge.
The Knowledge.
Następujące tytuły:
zostały wydane w ramach serii The Knowledge. Po ich dużym sukcesie założono serię Foul Football i oficjalnie je do niej zaliczono.
Linki zewnętrzne.
Strona serii

</doc>
<doc id="1542578" url="https://pl.wikipedia.org/wiki?curid=1542578" title="1991 NBA Playoffs">
1991 NBA Playoffs

Rozgrywki playoff NBA w 1991 r. stały pod znakiem bezsprzecznej przewagi drużyny Chicago Bulls, która rozpoczęła w ten sposób kilkuletnią dominację w lidze. 
MVP Finałów został wybrany po raz pierwszy w swej karierze Michael Jordan z Chicago.
Po czwartym meczu finału Konferencji Wschodniej, między Chicago a Detroit Pistons, zakończonym wynikiem 4-0, kilku zawodników drużyny Detroit, na czele z Isiahem Thomasem, wyszło z hali na 8 sekund przed końcem meczu, nie podając rąk zwycięzcom. Wydarzenie to wpisuje się w ciąg konfliktów między liderami obu zespołów - Michaelem Jordanem i Isiahem Thomasem.
Ustawienie w Playoff po sezonie zasadniczym.
Konferencja Wschodnia.
(*) Mistrz Dywizji
Konferencja Zachodnia.
(*) Mistrz Dywizji
Mecze Mistrzów.
@ mecze na wyjeździe
OT - dogrywka

</doc>
<doc id="1542579" url="https://pl.wikipedia.org/wiki?curid=1542579" title="Ablutomania">
Ablutomania

Ablutomania (fr. "folie de lavement") – jeden z najczęstszych i najbardziej znanych objawów zaburzenia obsesyjno-kompulsyjnego, polegający na niepowstrzymanej potrzebie zbyt częstego mycia rąk. W cięższych przypadkach może doprowadzić do powstania ran na rękach.

</doc>
<doc id="1542582" url="https://pl.wikipedia.org/wiki?curid=1542582" title="Malik Ibn Anas">
Malik Ibn Anas

Malik Ibn Anas, arab. مالك بن أنس (ur. pomiędzy 708 a 716 - zm. 796 w Medynie) – muzułmański prawnik, eponimiczny założyciel malikickiej szkoły prawa.
Większość swojego życia spędził w Medynie. Wiemy, że w roku 761 kalif Al-Mansur (754 - 775) wysłał go z misją wezwania przed swoje oblicze Alidów Muhammada i Ibrahima Ibn Abd Allaha, co sugeruje, że już wtedy Malik cieszył się ogólnym poważaniem, a także iż był uważany za osobę przynajmniej nie otwarcie wrogą wobec rządu. Wkrótce został też wynagrodzony skonfiskowaną własnością Abd Allaha, ojca wspomnianych wyżej Alidów. Niemniej jego misja skończyła się niepowodzeniem, a kiedy w roku następnym Muhammad Ibn Abd Allah podniósł bunt w Medynie, Malik wydał fatwę, zgodnie z którą przysięga wobec Al-Mansura miała nie obowiązywać, ponieważ złożona była pod przymusem. Po stłumieniu buntu w roku 763 Malik za swoje zachowanie został wychłostany. Później ugodził się jednak z Abbasydami. Kalif Al-Mahdi (775 - 785) miał zasięgać jego rady w sprawie zmian w świątyni w Mekce, zaś Harun ar-Raszid (786 - 809) miał go odwiedzić podczas swojej pielgrzymki w roku 796. W tym samym roku Malik zmarł.
Nauka Malika Ibn Anasa zawarta jest w dziele "Kitab al-Muwatta" ("Księga udeptanej ścieżki"). Oparł on w niej swój system prawny na Koranie, starannie wybranych hadisach oraz prawie zwyczajowym Medyny. Malik starał się podążać za idżmą społeczności Medyny, która miała szczególną wagę z uwagi na świętość miasta niegdyś rządzonego przez Mahometa. W razie kontrowersji przyjmował on opinie najbardziej umiarkowane, najpowszechniej przyjęte. Jego dzieło jest zatem nie tyle wyrazem jego osobistych opinii, co świadectwem stadium, w jakim znajdowało się prawo muzułmańskie w tym okresie. Ze względu na umiarkowanie jego stanowiska i jego zgodność z ogólnymi tendencjami w prawie Al-Hidżazu, jak również szacunek do jego walorów jako osoby, szkoła prawa, która w IX wieku zaczęła powstawać w tym regionie, uznała go za swojego eponima. Malik Ibn Anas miał wielu uczniów, z których najważniejszym był bez wątpienia Asz-Szafi’i, założyciel szafi’ickiej szkoły prawa.

</doc>
<doc id="1542588" url="https://pl.wikipedia.org/wiki?curid=1542588" title="Malik ibn Anas">
Malik ibn Anas



</doc>
<doc id="1542589" url="https://pl.wikipedia.org/wiki?curid=1542589" title="Levi Wells Prentice">
Levi Wells Prentice

Levi Wells Prentice (ur. 18 grudnia 1851, zm. 28 listopada 1935 w Filadelfii) – amerykański malarz realista.
Urodził się na farmie w hrabstwie Lewis w stanie Nowy Jork. Był samoukiem, malował początkowo pejzaże gór Adirondak, okolic Syracuse i Buffalo. Jego wczesną twórczość związaną z Hudson River School opisał John Ruskin w jednym z suplementów do dzieła "Współcześni malarze" (ang. "Modern Painters").
W 1883 Prentice zamieszkał i założył studio w nowojorskim Brooklynie, w tym czasie zaczął malować martwe natury – owoce. Jego prace przedstawiają najczęściej jabłka wysypujące się z wysokich koszy lub przedstawione na drzewach na tle krajobrazów. Realistycznie oddana powierzchnia owoców kontrastuje zwykle z szorstką fakturą kory lub koszyka.
Artysta był również uzdolnionym rzemieślnikiem: wykonywał pędzle, ramy i palety. Był członkiem Brooklyn Art Association, gdzie najczęściej wystawiał, nauczał również malarstwa.
W 1903 malarz opuścił Nowy Jork i przeniósł się do Germantown (obecnie dzielnica Filadelfii) w Pensylwanii. Dalsze jego losy nie są znane, jedynie nekrologi w prasie poinformowały o śmierci w 1935. Do lat 70. XX wieku twórczość Pentice'a była zapomniana jej ponownego odkrycia dokonał m.in. historyk sztuki William H. Gerdts. Obecnie martwe natury artysty cieszą się znaczną popularnością wśród kolekcjonerów, głównie ze względu na dopracowane efekty iluzjonistyczne. Najwięcej prac artysty posiadają muzea i galerie amerykańskie m.in. New York State Museum, Museum of Fine Arts w Bostonie, Montclair Art Museum, Philbrook Museum of Art i Yale University Art Gallery.

</doc>
<doc id="1542598" url="https://pl.wikipedia.org/wiki?curid=1542598" title="Parafia Przemienienia Pańskiego w Braniewie">
Parafia Przemienienia Pańskiego w Braniewie

 
Parafia Przemienienia Pańskiego – parafia prawosławna w Braniewie, w dekanacie Gdańsk diecezji białostocko-gdańskiej.
Na terenie parafii funkcjonuje 1 cerkiew:
Historia.
Parafia erygowana w 1948. Wierni to wyznawcy prawosławia, przesiedleni na te tereny w 1947 w ramach Akcji „Wisła”. Początkowo nabożeństwa odbywały się w budynku mieszkalnym, później pozyskano kaplicę poewangelicką, którą dostosowano do potrzeb liturgii prawosławnej. Do 1964 parafia posiadała filię w Młynarskiej Woli, a w latach 1964–1972 – w Młynarach.
W 1999 r. oddano do użytku dom parafialny.

</doc>
<doc id="1542599" url="https://pl.wikipedia.org/wiki?curid=1542599" title="Algona (Iowa)">
Algona (Iowa)

Algona – miasto w Stanach Zjednoczonych, w stanie Iowa, w hrabstwie Kossuth, nad rzeką Des Moines. W 2000 r. liczyło 5741 mieszkańców.

</doc>
<doc id="1542602" url="https://pl.wikipedia.org/wiki?curid=1542602" title="Urszula Mirouët">
Urszula Mirouët

Urszula Mirouët (oryg. fr. "Ursule Mirouët") – powieść Honoriusza Balzaka z 1841, stanowiąca część "Scen z życia prowincji" cyklu "Komedia ludzka". 
Powieść na język polski przełożył Julian Rogoziński. W publikowanych przez wydawnictwo Czytelnik przekładach "Komedii ludzkiej" utwór został zamieszczony w tomie VII, Warszawa 1958, razem z powieścią "Eugenia Grandet".
Treść.
Tytułowa Urszula, po stracie rodziców, trafia pod opiekę doktora Denisa Minoreta, niezwykle bogatego człowieka, który zapewnia jej najlepszą możliwą w prowincjonalnym Nemours edukację. Sporządza również testament, w którym dziewczyna zostaje jedyną spadkobierczynią. Delikatna i niewinna Urszula nie zdaje sobie sprawy, że liczni i do tej pory skłóceni ze sobą krewni doktora nie mogą się pogodzić z utratą wymarzonego spadku, a za sprawą intryg, jak i zwykłej kradzieży testamentu zostaje zniesławiona i pozbawiona pieniędzy przeznaczonych jej przez doktora. Sytuacja zmienia się jednak dzięki wsparciu ze strony ukochanego Sawiniana de Portenduère i sennych wizji, które pozwalają Urszuli odgadnąć los testamentu, a po uzyskaniu wsparcia przyjaciół - odzyskać należne jej szczęście.
Cechy utworu.
Powieść łączy w sobie cechy typowej analizy niewinności (którą uosabia Urszula) skonfrontowanej z chciwością i zepsuciem większości ludzi (podobny wątek podejmuje, choć w formie jeszcze brutalniejszej, "Piotrusia") z balzakowską fascynacją zjawiskami niewyjaśnionymi, tajemnicami i kultem energii. To właśnie "przekazywanie myśli", fantastyczna koncepcja mająca swoje korzenie w mesmeryzmie (notabene kluczowa także w opowiadaniu "Rekrut") umożliwia rzadkie w "Komedii ludzkiej" szczęśliwe zakończenie. Szczęście osiągnięte przez Urszulę i zakochanego w niej Sawiniana ma również podkreślać, że prawdziwa prostolinijność i niewinność nie zawsze musi ponieść klęskę. Ważnym aspektem jest tu fakt usytuowania akcji na prowincji, nie w bezlitosnym i materialistycznym Paryżu - wprowadzenie motywu nadnaturalnego koresponduje z powszechną na francuskiej wsi przez cały XIX wiek wiarą w ingerencję rzeczywistości nadprzyrodzonej w życie ludzi. 
Ważnym motywem w utworze jest również nawrócenie doktora Minoreta - za sprawą niewinnej wychowanki z agnostyka staje się on praktykującym katolikiem. W ten sposób rozwinięty zostaje motyw podjęty w opowiadaniu "Msza ateusza". 

</doc>
<doc id="1542606" url="https://pl.wikipedia.org/wiki?curid=1542606" title="Aleksander Widyński">
Aleksander Widyński

Aleksander Widyński (ur. 1961 w Poniatowej) – polski malarz, grafik, pedagog Akademii Sztuk Pięknych w Gdańsku.
Życiorys.
Studiował w gdańskiej PWSSP (ASP) w latach 1981–1986. Dyplom uzyskał w Pracowni Malarstwa prof. Kazimierza Ostrowskiego w 1986. od 1989 pracuje na macierzystej uczelni w Pracowni Tkaniny Artystycznej u prof. Włodzimierza Cygana. Prowadził także zajęcia z sitodruku. Od 2008 r. na Wydziale Malarstwa. Zajmuje się malarstwem, grafiką, tkaniną drukowaną. Brał udział m.in. w wystawie Arsenał '88.

</doc>
<doc id="1542608" url="https://pl.wikipedia.org/wiki?curid=1542608" title="Wiktoria Lewandowiczówna">
Wiktoria Lewandowiczówna

Wiktoria Lewandowiczówna – polska działaczka kulturalna, bibliotekarka i właścicielka wypożyczalni, działająca w Kaliszu.
Bliższe dane biograficzne na jej temat nie są znane. Była córką urzędnika kaliskiej kasy gubernialnej i siostrą Antoniego Lewandowicza, który po ukończeniu Instytutu Głuchoniemych i Ociemniałych w Warszawie od co najmniej 1892 prowadził w Kaliszu zakład galanteryjno-introligatorski. Przy tym zakładzie, wspierana przez Felicję Łączkowską (która ofiarowała własny księgozbiór), Wiktoria Lewandowiczówna otworzyła w 1900 wypożyczalnię i czytelnię książek. Placówka mieściła się przy ulicy Rzeźniczej, od 1904 przy ulicy Łaziennej. Udostępniano literaturę naukową, głównie z historii i literatury, a także beletrystykę; istniała również biblioteczka dla dzieci. Koszt rocznego abonamentu wynosił 4 ruble.
W marcu 1907 biblioteka Lewandowiczówny przejęta została przez Polską Macierz Szkolną i rok później stała się zaczątkiem kaliskiej Biblioteki Publicznej imienia Adama Mickiewicza. Lewandowiczówna pracowała w niej jako bibliotekarka do wybuchu I wojny światowej, dalsze jej losy nie są znane.
W 1905 należała do organizatorek Stowarzyszenia Narodowego Kobiet Polskich w Kaliszu, na czele którego stała Melania Parczewska.

</doc>
<doc id="1542613" url="https://pl.wikipedia.org/wiki?curid=1542613" title="Zdobycie Aszur">
Zdobycie Aszur

Zdobycie Aszur – starcie zbrojne, które miało miejsce w 614 r. p.n.e. Zdobycie miasta Aszur przez wojska medyjskie pod dowództwem króla Kyaksaresa zapoczątkowało serię porażek Asyryjczyków, które zakończyły się ostatecznym upadkiem państwa. Samo miasto zostało gruntownie zniszczone i nie odzyskało więcej swojego znaczenia.
Pierwszy atak.
Dawna stolica Asyrii Aszur po śmierci Aszurbanipala znalazła się pod rządami jego syna Sin-szar-iszkuna. Jak informuje "Kronika babilońska" w 615 r. p.n.e. nastąpił pierwszy atak Babilończyków pod dowództwem Nabopolassara na miasto:
Upadek miasta.
Miasto zostało zdobyte w wyniku szybkiego ataku wojsk medyjskich w 614 r. p. n.e. Oblężenie nie trwało długo, dlatego Asyryjczycy nie mogli zorganizować na czas odsieczy:

</doc>
<doc id="1542614" url="https://pl.wikipedia.org/wiki?curid=1542614" title="Smorze">
Smorze

Smorze (ukr. "Сможе") – wieś na Ukrainie, w rejonie skolskim obwodu lwowskiego. Wieś liczy 655 mieszkańców. Leży 710 m n.p.m.
Wieś założona w 1553. Za II Rzeczypospolitej do 1934 były to dwie oddzielne gminy jednostkowe – Smorze Miasto (początkowo pod nazwą Smorze Miasteczko) i Smorze Dolne (równocześnie osada Smorze Górne należała do gminy Felizienthal). Następnie gminy należały do zbiorowej wiejskiej gminy Tucholka. Początkowo w powiecie skolskim, a od 1932 w powiecie stryjskim w woj. stanisławowskim. Po wojnie miejscowości weszły w struktury administracyjne Związku Radzieckiego.

</doc>
<doc id="1542616" url="https://pl.wikipedia.org/wiki?curid=1542616" title="Parafia św. Marii Magdaleny w Elblągu">
Parafia św. Marii Magdaleny w Elblągu

 
Parafia św. Marii Magdaleny – parafia prawosławna w Elblągu, w dekanacie Gdańsk, w diecezji białostocko-gdańskiej.
Na terenie parafii funkcjonuje 1 cerkiew:

</doc>
<doc id="1542620" url="https://pl.wikipedia.org/wiki?curid=1542620" title="Kątowy moment pędu">
Kątowy moment pędu



</doc>
<doc id="1542624" url="https://pl.wikipedia.org/wiki?curid=1542624" title="Prawosławna parafia św. Mikołaja w Gdańsku">
Prawosławna parafia św. Mikołaja w Gdańsku

Parafia św. Mikołaja – parafia prawosławna w Gdańsku, w dekanacie Gdańsk diecezji białostocko-gdańskiej.
Na terenie parafii funkcjonuje 1 cerkiew:
Historia.
Kontakty miasta z prawosławnymi są tak dawne, jak dawna jest tradycja kupiecka Gdańska. W czasach Hanzeatyckiego Związku Handlowego prowadzono wymianę handlową m.in. z Wielkim Nowogrodem i Pskowem. Z obu tych miast prawosławni kupcy przybywali do Gdańska, jednak byli tam pozbawieni opieki duszpasterskiej. Sytuacja taka trwała do początku XVIII w., kiedy to w Gdańsku kilkakrotnie przebywał car Piotr I Wielki. Na jego polecenie założono w 1720 prawosławną kaplicę, stanowiącą zaczątek istniejącej dziś parafii. Patronem kaplicy został opiekun żeglarzy – św. Mikołaj Cudotwórca. Kaplica mieściła się przy budynku placówki dyplomatycznej Cesarstwa Rosyjskiego.
W czasie I wojny światowej, wskutek utworzenia obozu jenieckiego, liczba prawosławnych w Gdańsku znacznie się zwiększyła. Obóz ten znajdował się na Przeróbce (Troyl). Jeńcy mieszkali na około 30 barkach zakotwiczonych na Motławie. Choć wśród jeńców wyznawcy prawosławia stanowili zdecydowaną większość, nie mieli w obozie duchownego; nabożeństwa odprawiali księża przyjeżdżający z innych obozów. Zmarli jeńcy chowani byli na Zaspie, w Sopocie oraz na Cmentarzu Garnizonowym w Gdańsku, dając początek dość obszernej kwaterze prawosławnej.
W 1922 powstała w Gdańsku samodzielna parafia prawosławna (w jurysdykcji Zachodnioeuropejskiego Egzarchatu Rosyjskiego Kościoła Prawosławnego). Początkowo nabożeństwa odprawiano w cerkwi znajdującej się na terenie poselstwa rosyjskiego. W latach 1925–1926 korzystano z niewielkiego lokalu w Domu Angielskim (przy ulicy Świętego Ducha), a następnie urządzono cerkiew w budynku przy ulicy Garncarskiej. W latach 30. XX w. parafia gdańska liczyła około 2000 wiernych, głównie rosyjskich emigrantów. W tym czasie przy parafii działały m.in.: chór cerkiewny, szkoła podstawowa, organizacja dobroczynna, kasa pogrzebowa.
Pod koniec II wojny światowej większość dotychczasowych parafian została ewakuowana w głąb Niemiec. W czasie walk o Gdańsk (marzec 1945) całkowitemu zniszczeniu uległ budynek cerkiewny.
Istotnym dla rozwoju społeczności parafialnej był rok 1945, kiedy to po przyłączeniu byłego Wolnego Miasta Gdańska do Polski na miejsce wysiedlanej ludności niemieckiej zaczęli masowo napływać polscy repatrianci z terenów utraconych na rzecz ZSRR, a także mieszkańcy terenów przeludnionych. Pojawiła się duża grupa prawosławnych wilnian, do pracy przyjeżdżało też sporo młodzieży z terenów wschodnich. Ludzie ci zakładali tu swe rodziny, domy, powoli wrastali w nowe środowisko. Dlatego też już w 1945 organizowano pierwsze nabożeństwa prawosławne w kościele ewangelickim w Sopocie. Ks. Eugeniusz Naumow, ówczesny prawosławny duszpasterz Trójmiasta, otrzymał w 1946 od władz miejskich budynek we Wrzeszczu, przy ulicy Henryka Sienkiewicza 8, gdzie w domowej cerkwi rozpoczęło się regularne życie religijne. 6 grudnia 1948, w dniu patrona wspólnoty, cerkiew ta została konsekrowana przez arcybiskupa Tymoteusza (Szrettera).
W 1954 parafia otrzymała obecnie użytkowany budynek świątyni (dawna ewangelicka kaplica cmentarna przy krematorium Towarzystwa „Die Flame”) na terenie nieistniejącego już cmentarza. Obiekt mieści się przy ulicy Romualda Traugutta 45. Cerkiew parafialna jest jednocześnie konkatedrą diecezji białostocko-gdańskiej, służy też prawosławnej parafii wojskowej.
Święte Liturgie od września 2015 są służone również w języku polskim (w czwartą niedzielę każdego miesiąca).
W 2018 r. parafia liczyła około 1000 wiernych.
Główne uroczystości parafialne obchodzone są 9/22 maja i 6/19 grudnia. Proboszczem parafii jest ks. Dariusz Jóźwik.

</doc>
<doc id="1542626" url="https://pl.wikipedia.org/wiki?curid=1542626" title="Julius Bruck">
Julius Bruck

Julius Bruck (ur. 6 października 1840 we Wrocławiu, zm. 20 kwietnia 1902 tamże) – niemiecki lekarz dentysta, praktykował we Wrocławiu. Pamiętany jest za pionierskie prace nad przyrządami do oświetlania jam ciała, opartych o metodę diafanoskopii.
Życiorys.
Urodził się 6 października 1840 roku jako najstarszy z trzech synów żydowskiego lekarza dentysty Jonasa Brucka (1813–1883) i Rosalie z domu Marle. Jonas Bruck był synem kupca, jego rodzina pochodziła z Raciborza. Brat Juliusa Felix (1843–1911) studiował prawo we Wrocławiu i Heidelbergu.
Julius wcześnie zainteresował się medycyną i zdecydował się pójść w ślady ojca. Studiował we Wrocławiu, Berlinie, Bonn i w Paryżu. W 1858 roku ukończył studia, w 1866 roku w Erlangen doktoryzował się. Od 1863 do 1867 roku pracował we wrocławskiej klinice Albrechta Theodora Middeldorpfa. W 1871 roku został Privatdozentem odontologii na Uniwersytecie Wrocławskim. W 1873 roku otworzył prywatny Instytut Stomatologiczny (jego ojciec otworzył prywatną poliklinikę w 1862 roku).
W 1890 roku Instytut uznano za samodzielną katedrę Uniwersytetu Wrocławskiego i państwo odkupiło go od Brucka. Rok później Bruck został profesorem tytularnym. Był również honorowym członkiem "Ehrenmitglied des Vereins schlesischer Zahnärzte" i otrzymał kilka wysokich odznaczeń państwowych.
W 1895 roku ze względów zdrowotnych Bruck zmuszony był udać się na emeryturę.
Zmarł w 1902 roku, pochowany jest w rodzinnym grobowcu na Starym Cmentarzu Żydowskim we Wrocławiu. Syn Walther Wolfgang Bruck (1872–1937) również wybrał zawód lekarza stomatologa i karierę akademicką.
Dorobek naukowy.
Poza praktyką lekarską Bruck zajmował się innymi zagadnieniami, m.in. próbował skonstruować przyrząd do oświetlania jam ciała niedostępnych wzrokowi lekarza. W 1867 roku przy pomocy rozgrzanego do białości drucika platynowego chłodzonego usiłował oświetlić wnętrze jamy ustnej pacjenta. W podobny sposób dokonał próby oświetlenia pęcherza moczowego przez wprowadzenie do odbytnicy przyrządu wyposażonego w rozżarzoną pętlę i chłodzonego wodą.

</doc>
<doc id="1542627" url="https://pl.wikipedia.org/wiki?curid=1542627" title="Uczta Baltazara">
Uczta Baltazara

Uczta Baltazara – wydarzenie opisane w biblijnej Księdze Daniela (5, 1-31). Babiloński król Baltazar wydał ucztę, podczas której zbezcześcił naczynia ze świątyni Jahwe. Ukazała się wtedy ręka pisząca słowa: "mane, tekel, fares". Było to proroctwo zapowiadające upadek Babilonu i śmierć Baltazara, co nastąpiło jeszcze tej samej nocy.
Przebieg uczty.
Babiloński król Baltazar sprosił tysiąc ludzi na ucztę. Obecne były też nałożnice i żony Baltazara. Orientacyjny opis uczty babilońskiej podaje George Rawlinson:
Zbezczeszczenie naczyń z Świątyni Jahwe.
Po rozpoczęciu uczty, gdy biesiadnicy zdążyli zasmakować w winie, Baltazar rozkazał przynieść srebrne i złote naczynia, które Nabuchodonozor zabrał ze świątyni jerozolimskiej. Puchary liturgiczne pochodzące ze świątyni trafiły w ręce babilońskich dostojników i nałożnic królewskich. Pili z nich wino, czcząc bogów Babilonu, czym bezcześcili naczynia zrabowane z Jerozolimy.
Stanowiło to obrazę Boga. Naczynia mogły być używane jedynie w świątyni i tylko do wielbienia Jahwe. Nawet kapłani żydowscy musieli pamiętać o zachowywaniu czystości przy korzystaniu z nich.
Pismo na ścianie.
Wówczas na ścianie ukazała się dłoń pisząca na tynku ściany słowa "Mane", "Tekel", "Fares". Baltazar bardzo się wystraszył. Zbladł, dygotały mu biodra i kolana. Jego pozorna odwaga i buta ustąpiła miejsce śmiertelnemu przerażeniu.
Wezwał wróżbitów by przetłumaczyli napis. Za odczytanie i wyjaśnienie napisu obiecał purpurę, złoty łańcuch i stanowisko trzeciego w kraju. Wszystkie te atrybuty były związane z władzą. Baltazar w ten sposób wyznaczał swojego następcę. Zadanie wydawało się łatwe. Babilon był miejscem gdzie mieszkało wielu magów, astrologów i kapłanów. Posiadał też bogate zbiory różnych zaklęć, tajemnych znaków i rytuałów religijnych. W zamyśle Baltazara powinno to wystarczyć do rozwiązania zagadki. Jednak nikt nie potrafił tego przełożyć ani wyjaśnić. Niepowodzenie największych mędrców państwa spowodowało zaskoczenie wśród króla i jego dostojników. Użyte tu aramejskie słowo מִשְׁתַּבְּשִׁין (szeb-asz') sugeruje wielkie zamieszanie, popłoch, wręcz panikę wśród obecnych. Matka Baltazara poradziła mu, by wezwał Daniela, który kiedyś służył Nabuchodonozorowi. Baltazar uczynił to, choć niezręcznie było mu prosić o pomoc sługę Boga, którego niedawno obraził.
Prorok Daniel przypomniał mu losy Nabuchodonozora, jego ojca, który był potężnym władcą, ale za swoją pychę został ukarany przez Najwyższego Boga. Mimo że Baltazar wiedział o tym, postąpił butnie i lekkomyślnie, co będzie go drogo kosztować. Daniel przełożył treść tajemniczego napisu i oznajmił królowi: "MENE", "MENE", "TEKEL", "FARES". Policzono, Policzono, Zważono, Rozdzielono. Takie jest znaczenie poszczególnych wyrazów:
Śmierć Baltazara.
W tym czasie Persowie i Medowie na czele z królem Dariuszem oblegali Babilon, który jeszcze tej samej nocy upadł. Baltazara (zgodnie z proroctwem) zabito.
Uczta Baltazara w kulturze.
Postać Baltazara jest pierwowzorem buty i bezduszności władcy. Jego uczta to metafora mrocznej biesiady, poprzedzającej tragiczne wydarzenia. Symbolizuje też ukaraną pychę.
Uczta jest motywem przewodnim wielu utworów i dzieł artystycznych.

</doc>
<doc id="1542630" url="https://pl.wikipedia.org/wiki?curid=1542630" title="Uzupełniająca Mapa Polski">
Uzupełniająca Mapa Polski

UMP-pcPL (w skrócie UMP) – polski projekt społecznościowy stworzenia otwartej mapy wektorowej, zorientowanej na odbiorniki przedsiębiorstwa Garmin. UMP opiera się na podobnych zasadach co OpenStreetMap, jednak niemal cała ekipa pochodzi z Polski, w rezultacie terytorium Polski jest opracowane wyraźnie lepiej, niż inne kraje.
W skład projektu wchodzi też zbiór niebezpiecznych miejsc, zwany UMP-Radary.
Historia projektu.
Około roku 1998 powstały pierwsze darmowe mapy do odbiorników GPS przedsiębiorstwa Garmin. Możliwe to było dzięki poznaniu formatu binarnego plików map – bez poparcia, ale i też bez sprzeciwów przedsiębiorstwa Garmin. Został opublikowany kompilator (produkt płatny). Środowisko ukuło dla takich map nazwę „Uzupełniająca Mapa Polski” (patrz też ujęcie na stronie GPS Maniak).
Na początku 2003 roku powstała mapa drogowa Polski, nazwana UMP-PL. Technicznie były to ślady oraz punkty zapamiętane przez odbiorniki, bez znacznego przystosowania. Zbieranie danych oraz ich przeróbkę koordynował Tomasz Surmacz.
W marcu 2004 pod nazwą UMP-Wawa zawiązała się ekipa tworząca szczegółową mapę dla Warszawy. Dwa miesiące później mapa stała się częścią składową UMP-PL. Również w 2004 roku wystartował serwis Mapcenter umożliwiający kompilację własnych map pełną wersją kompilatora, za cenę udostępnienia jej wszystkim chętnym.
Od lipca do listopada 2006 UMP-Wawa wchłonął dane UMP-PL i przyjęto wspólną nazwę UMP-pcPL.
W marcu 2008 powiększono teren o Czechy i Słowację.
W styczniu 2009 oprócz kompilacji na odbiorniki Garmin pojawiła się wizualizacja mapy możliwa do bezpośredniego przeglądania przez WWW, a w 2012 serwis został wzbogacony o wyznaczanie tras online
Według stanu na rok 2013 – Czechy, Słowacja, Niemcy są uwzględniane również w wersji topo, a mapa obejmuje całą Europę ze szczątkowymi danymi z innych kontynentów.
Dane.
Pozyskiwanie i autorstwo.
Podstawą tworzenia danych są ślady zbierane w terenie przez odbiorniki GPS oraz obserwacje osób wspierających projekt.
Bezpośrednia edycja danych źródłowych jest możliwa tylko dla mianowanych autorów (prawa zapisu do repozytorium CVS). Pozostałe osoby mogą przygotowywać dane w różnym stopniu zaawansowania – od zgłaszania pojedynczych punktów, aż do propozycji konkretnych poprawek, wprowadzanych do źródeł bez zmian.
Udostępnianie (licencjonowanie).
Ideą map UMP jest bezpłatność (freeware). Początkowo mapy UMP w ogóle nie miały określonych zasad używania, ewentualnie ogólnie określone zasady, np. poniżej początek licencji UMP-Wawa:
Od marca 2007 dla UMP-pcPL obowiązuje licencja Creative Commons Share Alike 3.0 (CC BY-SA) zarówno dla danych, jak i dla udostępnianych plików po przetworzeniu.
Oprogramowanie.
Używane narzędzia są ogólnie dostępne na zasadach freeware lub shareware. Zadania specyficzne wykonywanie są przy pomocy własnych skryptów.

</doc>
<doc id="1542634" url="https://pl.wikipedia.org/wiki?curid=1542634" title="Parafia św. Mikołaja w Ornecie">
Parafia św. Mikołaja w Ornecie

Parafia św. Mikołaja – parafia prawosławna w Ornecie, w dekanacie Gdańsk diecezji białostocko-gdańskiej.
Na terenie parafii funkcjonują 2 cerkwie:
Historia.
Parafia prawosławna w Ornecie powstała po przesiedleniu do tego miasta ludności ukraińskiej w czasie akcji „Wisła”. Cerkwią parafialną stał się dawny kościół ewangelicki. Pierwszy proboszcz parafii, ks. Aleksy Nestorowicz, rozpoczął w 1948 jego remont. Dzięki zbiórkom darów wiernych na terenie całego Polskiego Autokefalicznego Kościoła Prawosławnego przeprowadzane były kolejne renowacje (remont plebanii, fasady i ściany zachodniej, dachu, wymiana części ikonostasu). 
W latach 1998–2003 parafią kierował późniejszy biskup szepetowski (w jurysdykcji Ukraińskiego Kościoła Prawosławnego Patriarchatu Moskiewskiego) Włodzimierz (Melnyk).
Placówka filialna w Morągu powstała w lipcu 1964.
Parafia w Ornecie należy do najmniejszych parafii prawosławnych w Polsce; liczba jej wiernych ulega dalszemu spadkowi. W 2016 w Ornecie mieszkało ok. 60 prawosławnych, natomiast filia w Morągu grupowała niespełna 30 wiernych.

</doc>
<doc id="1542635" url="https://pl.wikipedia.org/wiki?curid=1542635" title="Międzynarodowe Biuro Miar i Wag">
Międzynarodowe Biuro Miar i Wag

 
Międzynarodowe Biuro Miar i Wag, BIPM (fr. "Bureau international des poids et mesures") – organizacja zajmująca się ujednolicaniem jednostek miar układu SI. Organizuje międzynarodowe porównania krajowych standardów pomiaru i przeprowadza kalibracje jednostek w państwach członkowskich.
Siedziba.
BIPM mieści się w Sèvres, na zachodnich przedmieściach Paryża. Pałace, które zajmuje BIPM zostały wzniesione na polecenie Ludwika XIV w XVII stuleciu. Podczas wojny francusko-pruskiej zostały poważnie zniszczone, ale odbudowano je. Po utworzeniu organizacji zostały oddane na jej rzecz w 1875 roku. 

</doc>
<doc id="1542637" url="https://pl.wikipedia.org/wiki?curid=1542637" title="Wyraz modalny">
Wyraz modalny



</doc>
<doc id="1542638" url="https://pl.wikipedia.org/wiki?curid=1542638" title="Parafia św. Onufrego w Pasłęku">
Parafia św. Onufrego w Pasłęku

Parafia św. Onufrego – parafia prawosławna w Pasłęku, w dekanacie Gdańsk diecezji białostocko-gdańskiej.
Na terenie parafii funkcjonuje 1 cerkiew:
Historia.
Wskutek Akcji „Wisła” w Pasłęku i okolicy zostało osiedlonych 5898 osób, z czego 1950 wyznawców prawosławia. Wiosną 1949 w mieście została erygowana parafia. Początkowo władze stalinowskie odmawiały jej rejestracji, uzasadniając to niedostateczną liczbą wiernych. Dopiero na przełomie 1949/1950 placówka duszpasterska rozpoczęła formalnie działalność, jako jedna z parafii w dekanacie olsztyńskim. W 1966 parafia liczyła 240 wiernych. W 1974 była ona większa o 20 osób. Do 2001 liczba parafian spadła natomiast do 128.
W 1997 została odremontowana cerkiew parafialna.

</doc>
<doc id="1542640" url="https://pl.wikipedia.org/wiki?curid=1542640" title="Breń (dopływ Wisły)">
Breń (dopływ Wisły)

Breń – rzeka, prawobrzeżny dopływ Wisły o długości 53,56 km.
Rzeka bierze początek na Płaskowyżu Tarnowskim w pobliżu wsi Stare Żukowice. Płynie w większości przez tereny rolnicze, ale także przez miasto Dąbrowa Tarnowska. Do doliny Wisły wpływa w gminie Olesno na wysokości miejscowości Swarzów i Podborze, a uchodzi do Wisły na 210 km jej biegu w okolicach miejscowości Otałęż.
W okolicach miejscowości Wola Mędrzechowska do Brnia wpada Żabnica, która w latach 1937–1991 prowadziła ścieki z Niedomickich Zakładów Celulozy, 

</doc>
<doc id="1542642" url="https://pl.wikipedia.org/wiki?curid=1542642" title="Acantharia">
Acantharia

Kolconóżki (Acantharia) – rząd pierwotniaków należących do podgromady promienionóżek. Posiadają ok. 20 dość długich igieł, które rozchodzą się promieniście ze środka komórki, wyrastając z niej na zewnątrz. Igły u niektórych z nich zbudowane są z siarczanu strontu, u innych – z krzemian wapnia glinu. 
Acantharia wytwarza jednojądrowe wiciowe gamety z wyglądu podobne do takich, jakie występują u otwornic.
Unoszą się w toni wodnej dzięki możliwości zwiększania lub zmniejszania powierzchni komórki, dzięki działaniu kurczliwych włókienek cytoplazmatycznych. Są składową częścią morskiego planktonu.

</doc>
<doc id="1542646" url="https://pl.wikipedia.org/wiki?curid=1542646" title="Alice Cullen">
Alice Cullen



</doc>
<doc id="1542647" url="https://pl.wikipedia.org/wiki?curid=1542647" title="Wiktor Tomir Drymmer">
Wiktor Tomir Drymmer



</doc>
<doc id="1542648" url="https://pl.wikipedia.org/wiki?curid=1542648" title="Pecha Kucha">
Pecha Kucha

Pecha Kucha (jap. ペチャクチャ) – rodzaj prezentacji multimedialnej składającej się z 20 slajdów pokazywanych po 20 sekund każdy, czyli trwającej 6 minut 40 sekund. Taki charakter prezentacji ma zapewnić jej dynamikę oraz żywiołowość, a relatywnie krótki czas trwania - skupienie i uwagę. Pytania i dyskusja wstrzymywane są do zakończenia pokazu.
Wymyślona przez Astrid Klein i Marka Dythama w 2003 na potrzeby spotkań o architekturze organizowanych przez nich w Tokio. 
Pierwotnie przeznaczona do prezentowania projektów z dziedzin kreatywnych, np. sztuki, mody, architektury. 
Nazwa jest japońskim określeniem dźwięków rozmowy.

</doc>
<doc id="1542650" url="https://pl.wikipedia.org/wiki?curid=1542650" title="Maria Targońska">
Maria Targońska

Maria Targońska (ur. 1954 w Olsztynie) – polska malarka, rysowniczka, emerytowana profesor Akademii Sztuk Pięknych w Gdańsku.
Życiorys.
W latach 1975–1980 studiowała w Państwowej Wyższej Szkole Sztuk Plastycznych w Gdańsku; dyplom uzyskała w 1980 w pracowni Kazimierza Śramkiewicza. Od 1981 pracowała na uczelni, w latach 2003–2016 pełniła funkcję Kierownika Pracowni Rysunku na Wydziale Malarstwa.
Jej prace znajdują się w polskich i europejskich zbiorach publicznych i prywatnych oraz w USA, Kanadzie i Izraelu.
W 2019 została nagrodzona Brązowym Medalem „Zasłużony Kulturze Gloria Artis”.

</doc>
<doc id="1542652" url="https://pl.wikipedia.org/wiki?curid=1542652" title="Muchomor żółtawy">
Muchomor żółtawy

Muchomor żółtawy ("Amanita crocea" (Quél.) Singer) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1898 r. Lucien Quélet jako odmianę muchomora szarawego ("Amanita vaginata" var. "crocea"). Obecną, uznaną przez Index Fungorum nazwę nadał mu w 1951 r. Rolf Singer, podnosząc go do rangi odrębnego gatunku.
Synonimy naukowe:
Nazwę polską zaproponował Władysław Wojewoda w 2003 r.
Morfologia.
Ochrowo-pomarańczowy do żółtopomarańczowego, 6–15 cm średnicy, początkowo półkolisto-jajowato-dzwonkowaty, z wiekiem wypukły do rozpostartego i z garbkiem, powierzchnia wilgotna lepka, sucha gładka i aksamitna, zwykle bez resztek osłony, brzeg wyraźnie prążkowany do 1/3 promienia.
Kremowe, dość gęste, szerokie, wolne.
Cylindryczny, wysokość 10–15 cm, grubość 1–2,5 cm, nieco zwężający się ku górze; powierzchnia z żółto-pomarańczowymi kłaczkami na białym tle. W nasadzie trzonu trwała i solidna pochwa, błoniasta, biała z zewnątrz, żółtawa wewnątrz.
Biały, cienki, bez zapachu, smak łagodny, nieokreślony.
Biały. Zarodniki kuliste lub prawie kuliste, rozmiar: 11–12,5 × 9–10 µm
Występowanie i siedlisko.
Występuje w Europie i w Ameryce Północnej. Od lat 1980. jest w Europie coraz rzadszy. W piśmiennictwie naukowym na terenie Polski do 2003 r. podano 6 jego stanowisk.
Owocniki wyrastają pojedynczo lub w grupach, w lasach liściastych, na obrzeżach, w trawie, w ciepłych, nasłonecznionych miejscach, preferuje gleby mineralne. Źle znosi zawartość związków azotowych w glebie.
Znaczenie.
Grzyb mikoryzowy. Grzyb jadalny. Ze względu na możliwość pomyłki z trującymi gatunkami muchomorów lepiej go nie zbierać do celów spożywczych. Ponadto ze względu na rzadkie występowanie nie ma znaczenia użytkowego.
Gatunki podobne.
Możliwość pomyłki z muchomorem cesarskim ("Amanita caesarea"), który również posiada podobny, żółto-pomarańczowy kolor, jednak gatunek ten nie występuje w Polsce. Można też pomylić z muchomorem rdzawobrązowym ("Amanita fulva"), który tworzy mniejsze owocniki i ma kapelusz o bladym pomarańczowym kolorze.

</doc>
<doc id="1542653" url="https://pl.wikipedia.org/wiki?curid=1542653" title="Muchomor żółty">
Muchomor żółty



</doc>
<doc id="1542655" url="https://pl.wikipedia.org/wiki?curid=1542655" title="Zdanie nadrzędne">
Zdanie nadrzędne



</doc>
<doc id="1542656" url="https://pl.wikipedia.org/wiki?curid=1542656" title="Zdanie podrzędne">
Zdanie podrzędne



</doc>
<doc id="1542658" url="https://pl.wikipedia.org/wiki?curid=1542658" title="Amanita crocea">
Amanita crocea



</doc>
<doc id="1542660" url="https://pl.wikipedia.org/wiki?curid=1542660" title="Zdanie współrzędne">
Zdanie współrzędne



</doc>
<doc id="1542665" url="https://pl.wikipedia.org/wiki?curid=1542665" title="Zdobycie Niniwy">
Zdobycie Niniwy

Zdobycie Niniwy – zajęcie Niniwy w 612 roku p.n.e. przez sprzymierzone siły medyjsko-babilońskie. Upadek asyryjskiej stolicy doprowadził do opanowania rdzennej Asyrii przez koalicjantów oraz śmierci króla Sin-szar-iszkuna z dynastii Sargonidów. Był to moment przełomowy w toczonej przez Asyrię wojnie z koalicją, bowiem przeważył szalę zwycięstwa na stronę Nabopolassara i Kyaksaresa.
Pierwsze ataki na miasto były przeprowadzane oddzielnie przez Babilończyków i Medów w latach 615–614 p.n.e., ale bez skutku. Po zdobyciu Aszuru w ruinach starej asyryjskiej stolicy obaj królowie doszli do porozumienia i połączyli siły. Prawdopodobnie wtedy też ustalili wspólne uderzenie na Niniwę na rok 612 p.n.e.
Atak na miasto ułatwił sam Sinsariszkun, który w ciągu dwóch lat od zniszczenia Aszur zachował całkowitą bierność, zamykając się w stolicy.
W czasie trwania tej kampanii zostało zdobyte też Kalchu przez wojska medyjskie, na co wskazują znalezione w ruinach przez archeologów resztki grotów pochodzenia irańskiego.
Szturm na miasto.
Jak podaje "Kronika babilońska" kampania została starannie zorganizowana:
Upadek Niniwy w relacji biblijnej.
Obok źródeł babilońskich również . Autor księgi żył w drugiej połowie VII w. p.n.e. i dysponował informacjami, które wkomponował w utwór. Zawarł też wzmiankę o wylewie wód (), co wskazywałoby, że oblegający miasto Medowie i Babilończycy spiętrzyli wody Tygrysu, które podmyły mury. Tłumaczyłoby to dość szybkie zdobycie tego silnie ufortyfikowanego miasta.

</doc>
<doc id="1542667" url="https://pl.wikipedia.org/wiki?curid=1542667" title="Stolichnaya">
Stolichnaya

Stolichnaya (, Stolicznaja, dosł. „stołeczna”, znana także jako Stoli) – rosyjska wódka, produkowana z żyta i pszenicy.
Proces produkcji.
Produkcję wódki rozpoczyna się od zalania żyta wodą ze studni artezyjskich z regionu Kaliningradu, które następnie poddawane są około sześćdziesięciogodzinnej fermentacji. Uzyskany płyn destylowany jest czterokrotnie, do uzyskania spirytusu o zawartości alkoholu wynoszącej około 96,4%. Roztwór następnie rozcieńczany jest wodą artezyjską, która nadaje mu odpowiedniej płynności, później poddaje się go filtrowaniu. W procesie filtracji wódki nie używa się produktów pochodzenia zwierzęcego, toteż uważana jest za przyjazną weganom.
Na etykiecie znajdują się słowa "Stolichnaya vodka" pisane złotą pochyloną czcionką, w tle zaś widnieje hotel Moskwa, w którym niegdyś zatrzymał się Józef Stalin.
Historia.
Początki marki sięgają 1901 roku, kiedy w Moskwie zaczęto produkować wódkę, domyślnie o wyższej jakości niż pozostałe. Od 2001 do 2002 roku trwał spór sądowy o prawa do marki, które ostatecznie odebrane zostały przedsiębiorstwu Sojuzplodimport i przekazane państwu, a dokładniej rosyjskiemu ministerstwu rolnictwa.
W 1972 roku PepsiCo zawarła porozumienie z rządem ZSRR, na mocy którego przedsiębiorstwo stało się dystrybutorem wódki na rynkach zachodnich, rozpoczęła także sprzedaż pepsi w Rosji; pepsi była pierwszym zagranicznym produktem legalnie sprzedawanym w ZSRR.
Po rozpadzie Związku Radzieckiego stolichnaya nadal produkowana była w kilku krajach postradzieckich, m.in. na Ukrainie. Nie zmieniono jednak używanej od lat etykiety.
Rodzaje.
Stolichnaya dostępna jest w kilku rodzajach, m.in.:

</doc>
<doc id="1542668" url="https://pl.wikipedia.org/wiki?curid=1542668" title="Aerofity">
Aerofity

 
Aerofity – w odniesieniu do glonów termin oznaczający organizmy występujące poza środowiskami wodnymi, tj. w środowiskach lądowych okresowo lub stale wilgotnych. Do życia wystarcza im woda pochodząca z opadów, mgły, rosy i podsiąkająca z podłoża. Biocenozy glonów aerofitycznych tworzą na wilgotnych podłożach naloty. W środkowej Europie naloty na korze drzew często tworzy pierwotek ("Pleurococcus vulgaris") (zielone) lub trentepolia ("Trentepohlia umbrina") (rdzawe). Glony z tych samych rodzajów tworzą naloty również na skałach (epility). Podłoże może być w zasadzie dowolne, byle zapewniało możliwość osiedlenia i zatrzymania wilgoci – powierzchnia roślin (wtedy glony aerofityczne są jednocześnie epifitami, także epifilami), powierzchnia grzybów (np. huby), powierzchnia gleby (wówczas glony należące do tzw. "geofitonu" znajdują się na pograniczu grup glonów aerofitycznych i glebowych, przykładem jest wydętka ziarnista ("Botrydium granulatum")), powierzchnia betonowych płyt, powierzchnia murów, powierzchnia dachówek, powierzchnia drewna (epiksylity), np. płotów itp. Glony aerofityczne to głównie zielenice (najczęściej z rodziny "Trentepohliaceae", ale również inne w tym sprzężnice) i sinice, rzadziej i głównie w wilgotniejszych miejscach też okrzemki lub różnowiciowce. Lądowe siedliska często zachowują wilgoć dzięki zacienieniu, więc zasiedlające je fotoautotrofy są cieniolubne. Glony aerofityczne nierzadko wchodzą w interakcje z organizmami, na których się osiedlają (w przypadku glonów epifitycznych) – np. zielenica "Cephaleuros" będąca pasożytem lub które zajmują to samo siedlisko. Glony aerofityczne często współżyją z grzybami, przy czym stopień współzależności może być różny, łącznie z tworzeniem porostów. Ilość glonów aerofitycznych jest największa w strefach o klimacie gorącym i wilgotnym, malejąc wraz ze spadkiem wilgotności i temperatury. Glony aerofityczne wykazują przystosowania do okresowego wysychania.
Mianem aerofitów określa się także czasem wszelkie epifity.

</doc>
<doc id="1542669" url="https://pl.wikipedia.org/wiki?curid=1542669" title="Agamermis decaudata">
Agamermis decaudata

Agamermis decaudata – gatunek nicienia z rzędu struńców (Mermithida), gatunek typowy rodzaju "Agamermis".
Formy dorosłe tych obleńców żyją w glebie, gdzie dojrzewają i kopulują. Ich larwy przedostają się poprzez kutikulę do ciała szarańczaków, gdzie pozostają i rozwijają się.
Po pewnym czasie opuszczają swojego gospodarza i wędrują do ziemi, gdzie dochodzą do dojrzałości rozrodczej.

</doc>
<doc id="1542670" url="https://pl.wikipedia.org/wiki?curid=1542670" title="Makbet (opera)">
Makbet (opera)

Makbet (wł. "Macbeth") – opera Giuseppego Verdiego w czterech aktach. Libretto napisał Francesco Maria Piave (na podstawie tragedii Williama Szekspira pod tym samym tytułem). Jest to dziesiąta opera Verdiego i pierwsza z librettem na podstawie dramatu Szekspira.
Miejsce i czas akcji.
Szkocja i granica szkocko-angielska, połowa XI wieku.

</doc>
<doc id="1542672" url="https://pl.wikipedia.org/wiki?curid=1542672" title="Glony aerofityczne">
Glony aerofityczne



</doc>
<doc id="1542673" url="https://pl.wikipedia.org/wiki?curid=1542673" title="Dynamo Irpień">
Dynamo Irpień



</doc>
<doc id="1542675" url="https://pl.wikipedia.org/wiki?curid=1542675" title="Pablo Piatti">
Pablo Piatti

Pablo Daniel Piatti (ur. 31 marca 1989 w La Carlota) – argentyński piłkarz grający na pozycji lewego pomocnika lub napastnika w hiszpańskim klubie Elche.
Oprócz argentyńskiego posiada także włoskie obywatelstwo.
Kariera klubowa.
Urodził się w prowincji Córdoba. Wychowywał się w klubie Estudiantes La Plata i w 2006 roku awansował do kadry pierwszego zespołu, prowadzonego przez Diego Simeone. W argentyńskiej Primera Division zadebiutował 18 listopada w wygranym 2:1 wyjazdowym meczu z Newell’s Old Boys i w debiucie zdobył zwycięskiego gola dla swojej drużyny. Dzięki temu trafieniu przyczynił się do wywalczenia przez Estudiantes mistrzostwa fazy Apertura. W fazie Clausura 2007 był już podstawowym zawodnikiem "Los Pincharratas" i stworzył linię pomocy z José Luisem Calderónem, Juanem Sebastiánem Verónem i José Ernesto Sosą. Na koniec sezonu wywalczył wicemistrzostwo Argentyny. W sezonie 2007/2008 strzelił 8 goli w lidze.
W lipcu 2008 roku został sprzedany za 7 milionów euro do hiszpańskiej Almerii. W jej barwach zadebiutował 31 sierpnia w wygranym 3:1 meczu z Athletic Bilbao. W spotkaniach z Valencią (2:2), Realem Madryt (1:1) i Villarrealem (1:2) zdobywał gole.
W sierpniu 2011 roku za 5,5 mln euro przeszedł do Valencii.
Kariera reprezentacyjna.
W 2007 roku został powołany przez selekcjonera Hugo Tocallego do reprezentacji Argentyny U-20 na Mistrzostwa Świata U-20 w Kanadzie. Tam był podstawowym zawodnikiem Argentyny i najmłodszym członkiem kadry. Wywalczył z nią młodzieżowe mistrzostwo świata.

</doc>
<doc id="1542676" url="https://pl.wikipedia.org/wiki?curid=1542676" title="Muchomor złotawy">
Muchomor złotawy

Muchomor złotawy ("Amanita ceciliae" (Berk. &amp; Broome) Bas) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozowali w 1854 r. Berkeley i Broome nadając mu nazwę "Agaricus ceciliae". Obecną, uznaną przez Index Fungorum nazwę nadał mu w 1984 r. Cornelius Bas, przenosząc go do rodzaju "Amanita".
Posiada 13 synonimów naukowych. Niektóre z nich to:
Nazwę polską podały A. Borowska i Alina Skirgiełło w 1993 r. W polskim piśmiennictwie mykologicznym gatunek ten opisywany był też jako muchomor pochwiasty forma łuskowata.
Morfologia.
Średnica 8-20 cm, początkowo jajowaty, potem dzwonkowato-stożkowaty, na koniec rozpostarty, prążkowany do 1/4 promienia. Brzeg ostry. Powierzchnia żółtobrązowa, czerwonobrązowa do szarobrązowej i oliwkowobrązowej, na środku ciemniejsza, w stanie suchym matowa, w stanie wilgotnym nieco lepka. Łatki grube, początkowo szare, brązowawe z wiekiem, w centrum gęsto rozmieszczone, rzadziej duże (osłona składa się głównie z kulistych komórek i dlatego jest łamliwa i często zostaje na kapeluszu).
Białe, nieco brązowiejące z wiekiem wolne, ostrza z białymi kłaczkami.
Wysokość 12-25 cm, grubość 2-4 cm, nieco rozszerzający się ku podstawie, białawy w górze, poza tym brązowawy, nieco łuseczkowaty, bez pierścienia, podstawa bez wyraźnej pochwy, z kilkoma strefami łusek, resztek osłony, początkowo pełny, pusty z wiekiem kruchy.
Biały, w kapeluszu cienki, bez zapachu, smak łagodny, orzechowy.
Biały, nieamyloidalny. Zarodniki okrągłe, gładkie, przejrzyste, 10,5-14 × 10-14 µm.
Występowanie i siedlisko.
Występuje na półkuli północnej, jego stanowiska opisano w Ameryce Północnej, Europie i Japonii. W Polsce jest dość rzadki. 
Owocniki wyrastają od lata do jesieni, w lasach liściastych i iglastych, na polanach i w parkach, preferuje gleby wapienne, gliniaste i ilaste.
Znaczenie.
Grzyb mikoryzowy. Grzyb jadalny po obróbce termicznej, w stanie surowym toksyczny dla człowieka. Bez aromatu i dlatego niezbyt zalecany do jedzenia.
Gatunki podobne.
Muchomora złotawego można pomylić z muchomorem brązowooliwkowym ("Amanita submembranacea"), czy też z muchomorem oliwkowym ("Amanita battarrae").

</doc>
<doc id="1542679" url="https://pl.wikipedia.org/wiki?curid=1542679" title="Amanita ceciliae">
Amanita ceciliae



</doc>
<doc id="1542682" url="https://pl.wikipedia.org/wiki?curid=1542682" title="Mimmo Paladino">
Mimmo Paladino

Mimmo Paladino (ur. 18 grudnia 1948 w Paduli) – współczesny włoski malarz, rzeźbiarz, grafik i rysownik. 
Obok Sandro Chia, Enzo Cucchi i Francesco Clemente jeden z głównych przedstawicieli włoskiej transawangardy. 
Życiorys.
Studiował w latach 1964-1968 na Liceo Artistico di Benevento. W latach 70. skupiał się w swoich pracach na rysunku. Pierwsze wystawy indywidualne Paladiniego odbyły się w 1976 roku w galeriach D'Arte Duemila w Bolonii i Nuovi Strumenti w Brescii. Rok później przeniósł się na stałe do Mediolanu. Prace z końca lat 70. wyróżniają się głównie monochromatycznością — kolorami niebieskim, czerwonym lub żółtym.
Krytycy sztuki w 1980 roku przypisali Paladiniego do listy przedstawicieli włoskiej transawangardy ("wł. transavanguardia", czyli „poza awangardą”). Kariera tego artysty nabrała znacznego rozwoju. W swoich pracach stosował alegoryczny styl figuratywny. Wśród inspiracji wymienia sztukę chrześcijańską, mitologię klasyczną, a także wpływ sztuki starożytnego Egiptu, plemiennej i współczesnej.
W 1982 uczestniczył w Documenta 7 w Kassel.

</doc>
<doc id="1542687" url="https://pl.wikipedia.org/wiki?curid=1542687" title="Falstaff (opera)">
Falstaff (opera)

Falstaff – komediowa opera liryczna w trzech aktach. Libretto według "Wesołych kumoszek z Windsoru" i "Henryka IV" Williama Szekspira napisał Arrigo Boito, a muzykę skomponował Giuseppe Verdi.
Premiera opery miała miejsce 9 lutego 1893 roku w La Scali w Mediolanie i z miejsca przyniosła wielki sukces. Wprawdzie nie tak popularna, jak poprzednie prace Verdiego, "Aida" czy "Otello", "Falstaff" cieszył się jeszcze długo uznaniem krytyków z powodu wyrafinowanego smaku utworu i pewnych nowinek melodycznych.
Miejsce i czas akcji.
Akcja toczy się w Windsorze, w Anglii, za panowania Henryka IV (1399-1413).
Akt I.
Odsłona 1
W staroangielskiej gospodzie "Pod Podwiązką" przy kuflu siedzi stary, gruby szlachcic, John Falstaff i zastanawia się jak zdobyć pieniądze. Obok niego słudzy Bardolf i Pistol oraz oberżysta. Zjawia się dr Caius, oskarżając szlachcica o to, że pobił jego służących i zajeździł jego konia. Falstaff zaprzecza wszystkiemu, a po wyjściu doktora wzywa swych służących, Bardolfa i Pistola, do odniesienia listów z wyznaniami miłosnymi do bogatych mężatek Alicji Ford i Meg Page. Słudzy odmawiają, utrzymując, że byłoby to wbrew honorowi. Rozgniewany Falstaff wygłasza tyradę, z której wynika, że od honoru jeszcze nikt nie utył ("L'onore! Ladri!"), po czym wypędza obu służących, a listy każe odnieść giermkowi Robinowi.
Odsłona 2
Do Alicji Ford przybywa jej przyjaciółka Meg Page, aby jej pokazać list miłosny od Falstaffa. Okazuje się, że pani Ford otrzymała identyczny list. Obie damy postanawiają, przy pomocy znajomej, pani Quickly, dać nauczkę "adoratorowi".
Przybyły dr Caius opowiada swoją rozmowę z Falstaffem; zjawia się również Fenton ubiegający się o rękę Anusi, a na koniec Bardolf i Pistol, którzy opowiadają Fordowi o zamiarach swego pana. Tak więc kobiety z jednej strony, a mężczyźni z drugiej, zmawiają się przeciwko Falstaffowi, przy czym żadna ze stron nie zdradza swych planów.
Akt II.
Odsłona 1
Falstaff siedzi w gospodzie. Wchodzą Bardolf i Pistol prosząc o ponowne przyjęcie do służby i anonsują wizytę pani Quickly, która zgodnie z planem zaprasza Falstaffa w imieniu pani Ford na randkę. W chwilę po jej wyjściu słudzy wprowadzają nieznanego mężczyznę, który przedstawia się jako "pan Fontana" i prosi Falstaffa, by ten pomógł zorganizować schadzkę z Alicją Ford, obiecując w zamian kiesę ze złotem. Falstaff odpowiada Fontanie, że sam jest umówiony z panią Ford, nie wiedząc, że Fontana to sam Ford, który przybył w przebraniu dla zbadania sprawy, przekonany, że żona naprawdę chce go zdradzić ("É sogno?").
Odsłona 2
Dom Forda. Pani Quickly zdaje damom relację z wizyty w gospodzie. Pani Ford pociesza córkę, która obawia się, że ojciec chce ją wydać za doktora Caiusa. Wszyscy kryją się, bo właśnie nadchodzi Falstaff. Zastaje Alicję rozmarzoną, z lutnią w rękach, ale jego zaloty przerywa pani Quickly, która wbiega i mówi, że przyszła Meg Page. Ukryty za zasłoną Falstaff słyszy, jak pani Page opowiada, że Ford coś podejrzewa i jest wściekły. Za chwilę wpada Ford, a wraz z nim dr Caius, Fenton, Bardolf i Pistol oraz kilku przyjaciół pana domu. Gdy zazdrosny mąż wybiega, by szukać Falstaffa w dalszych częściach domu, przyjaciółki chowają Falstaffa w koszu na bieliznę. Biegający po domu Ford słyszy w pewnej chwili odgłos pocałunku. Wściekły dopada zasłony, lecz zamiast Alicji i Falstaffa, zastaje Anusię i Fentona. Wypędza młodzieńca za drzwi, sam zaś nadal szuka Falstaffa. Tymczasem kosz, w którym ukrył się Falstaff, służący wrzucają do strumienia, gdzie pierze się bieliznę.
Akt III.
Odsłona 1
Falstaff, popijając wino przed gospodą, rozmyśla o swej niefortunnej przygodzie ("Ehi! Taverniere!"). Uważa wprawdzie, że padł ofiarą złośliwego żartu, a przecież znów daje wiarę słowom pani Quickly, która w imieniu Alicji wyznacza mu miejsce schadzki – o północy pod wielkim dębem w parku. Plany dam zdołali po części podsłuchać mężczyźni, którzy postanawiają również udać się do windsorskiego parku i dać nauczkę Falstaffowi, a jednocześnie, korzystając z ciemności, wydać Anusię za doktora Caiusa. Nie wiedzą, że ich rozmowę podsłuchała pani Quickly.
Odsłona 2
Noc w parku. Fenton śpiewa pieśń miłosną ("Dal labro il canto"), wołając Anusię, która pojawia się przebrana za królową elfów. Pani Ford przebrała Fentona tak, by wyglądał jak doktor Caius, a w Anusine suknie ubrała pachołka Berdolfa. O północy pod dębem zjawia się Falstaff. Podchodzi doń Alicja, ale znów nie ma czasu na miłosne wyznania, bo nagle zjawia się pani Page i woła, że zbliżają się złośliwe duchy. Obie kobiety uciekają, a w ich miejsce nadchodzi przebrana za Tytanię Anusia w otoczeniu orszaku elfów. Chór śpiewa ("Sul fil d'un soffio d'etesio"), po czym psotne elfy rzucają się na Falstaffa i biją bez miłosierdzia. Gdy w końcu przerażony i wytarmoszony szlachcic zaczyna błagać o łaskę odstępują go, stwierdziwszy, że otrzymał wystarczającą nauczkę. Teraz nadchodzą mężczyźni, prowadząc obie młode pary. Nagle wychodzi na jaw, że Ford w ciemnościach pobłogosławił Anusię i Fentona, musi więc teraz dać zezwolenie na ich ślub, zaś niewiasta, którą wybrał Caius, okazuje się przebranym Bardolfem.
Operę kończy pogodny finał.
Orkiestra.
Verdi rozpisał "Falstaffa" na 3 flety (jako trzeci piccolo), 2 oboje, rożek angielski, 2 klarnety, klarnet basowy, 2 fagoty, 4 rogi, 3 trąbki, 3 puzony, tubę, perkusję (trójkąt, talerze, wielki bęben, kotły), harfę oraz instrumenty smyczkowe. W tle słychać także gitarę, róg myśliwski i dzwony.

</doc>
<doc id="1542688" url="https://pl.wikipedia.org/wiki?curid=1542688" title="Podolanka (powieść)">
Podolanka (powieść)

Podolanka (właśc. "Podolanka wychowana w stanie natury, życie i przypadki swe opisująca") – powieść Michała Dymitra Krajewskiego opublikowana w 1784 roku, nawiązująca do sposobu wychowania "dziecka natury", inspirowanego Rousseau. Powieść stanowiła polską adaptację książki Henri Josepha Du Laurensa "Imirce, ou la Fille de la nature". Cieszyła się wielką popularnością (siedem wydań w ciągu 1784 roku) i ze względu na kontrowersyjną koncepcję wychowawczą, negatywny stosunek do wielu dzieł literackich oraz swoją wartość artystyczną, stała się przedmiotem pierwszej w Polsce polemiki literackiej.
Treść utworu.
W ramach eksperymentu pedagogicznego Hrabia wychowuje dwoje dzieci, chłopca i dziewczynkę (Podolankę) w zamkniętej piwnicy. Przebywają tam oni aż do 22 roku życia i w tym czasie poddawani są przez wychowawcę rozlicznym doświadczeniom. Pewnego dnia śpiąca Podolanka zostaje przeniesiona do pałacu hrabiego. Tam okazuje się, że wychowanie w oderwaniu od cywilizacji wyposażyło dziewczynę w niezwykłą wrażliwość na piękno przyrody, ale zarazem uniemożliwiło jej zrozumienie zasad rządzących cywilizacją i stosunkami pomiędzy ludźmi kulturalnymi. W rozmowach zadaje niewygodne pytania, podważając tym samym panujące w towarzystwie konwencje. Postawa Podolanki staje się punktem wyjścia do przeprowadzenia krytyki norm społecznych i państwowych oraz zwyczajów ówczesnego społeczeństwa.
Spór o "Podolankę".
Powieść spotkała się przede wszystkim z negatywną reakcją pijarów, których środowisko zostało skrytykowane w "Podolance" (do zakonu należał sam autor powieści). W 1784 roku pojawił się "List Sandomierzanki do Podolanki", w którym nieznany autor (badacze podejrzewają, że mógł to być Franciszek Ksawery Dmochowski, Franciszek Siarczyński lub Filip Nereusz Golański) skrytykował użycie przez Krajewskiego słowa natura – Podolanka została wychowana nie w warunkach naturalnych, a w piwnicy. Protestował również przeciwko bardzo surowej ocenie literatury polskiej, dokonanej w powieści (Krajewski pozytywnie ocenił właściwie tylko Kochanowskiego, Janickiego i Sarbiewskiego, krytykując wielu innych pisarzy, w tym m.in. Konarskiego). W "Liście" zawarła się również krytyka licznych błędów stylistycznych występujących w "Podolance". Również w 1784 roku ukazał się "List Paryżanki do Podolanki", pisany przez niezidentyfikowanego autora (badacze podejrzewają, że mógł to być Franciszek Siarczyński). W liście tym, opisanym jako "list oryginału do kopii", zarzucono Krajewskiemu plagiat (jest to sytuacja nietypowa dla polskiego oświecenia, w którym teksty literackie traktuje się jako powszechną i wspólną własność). Krajewski bronił się przed tymi zarzutami w tekście "List Podolanki wychowanej w stanie natury do swojej przyjaciółki" (1784). Jego autorstwa są być może także dwa inne teksty broniące powieści: "Odpis męża Podolanki na list Sandomierzanki" (1784) i "Dialogi, czyli rozmowa Podolanki z jej mężem" (1785). Ten ostatni tekst stanowił obronę powieściowej fikcji i gatunków romansowych, mogących stanowić źródło pożytecznych nauk. List ten zakończył spór o "Podolankę".
"Podolanka" wobec pierwowzoru.
W przeciwieństwie do oryginalnej powieści Henri Josepha Du Laurensa "Imirce, ou la Fille de la nature", utwór Krajewskiego nie jest jednoznacznie krytyczny wobec koncepcji wychowawczych inspirowanych Rousseau. Chociaż powieść zawiera wiele krytycznych uwag, dotyczących współczesnych zjawisk społecznych, autor zrezygnował ze szczególnie kontrowersyjnych poglądów, zawartych w oryginalne, np. z gruntownej krytyki Kościoła katolickiego.

</doc>
<doc id="1542700" url="https://pl.wikipedia.org/wiki?curid=1542700" title="Wałerij Zujew">
Wałerij Zujew

Wałerij Łeonidowycz Zujew, ukr. Валерій Леонідович Зуєв, ros. Валерий Леонидович Зуев, "Walerij Leonidowicz Zujew" (ur. 5 listopada 1952 w Kijowie, Ukraińska SRR, zm. 6 maja 2016 w Kijowie, Ukraina) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Jako 10 latek zapisał się do szkoły piłkarskiej Dynama Kijów. W 1969 debiutował w podstawowym składzie Dynama. W 1971 występował w drużynie rezerwowej, a od 1972 regularnie występował w podstawowym składzie zespołu. Z nim też odnosił największe sukcesy: Mistrzostwo ZSRR w 1974, 1975 i 1977, krajowy puchar w 1974 i 1978, Puchar Zdobywców Pucharów w sezonie 1974/1975 oraz Superpuchar Europy w 1975. W latach 1980–1981 występował w drużynie SKA Rostów nad Donem, z którym zdobył kolejny krajowy puchar w 1981. W 1981 przeszedł do SKA Kijów, a w 1982 do Dnipra Dniepropietrowsk, z którym zdobył kolejne Mistrzostwo ZSRR w 1983. Karierę zakończył w 1983, ale jeszcze od 1984 do 1990 występował w nieprofesjonalnym zespole YuGW.
Kariera reprezentacyjna.
23 listopada 1975 zadebiutował w radzieckiej reprezentacji w spotkaniu z reprezentacją Turcji. To był jego jedyny występ.
Kariera trenerska.
Po zakończeniu kariery piłkarskiej pracował jako asystent trenera klubów Dynamo-2 Kijów i Dynamo Kijów oraz reprezentacji Ukrainy. W latach 1997–2000 był głównym trenerem klubu Dynamo-2 Kijów. Potem pomagał trenować Dynamo i Tawrija Symferopol.
6 maja 2016 zmarł w Kijowie w wieku 64 lat.

</doc>
<doc id="1542712" url="https://pl.wikipedia.org/wiki?curid=1542712" title="17 Dywizja Piechoty (LWP)">
17 Dywizja Piechoty (LWP)

17 Dywizja Piechoty (17 DP) – związek taktyczny piechoty ludowego Wojska Polskiego.
Historia dywizji.
Dywizja została sformowana w sierpniu 1945 roku na bazie 2 zapasowego pułku piechoty według etatów pokojowych o stanie osobowym 6200 żołnierzy . Całością sił stacjonowała w garnizonie Kraków. Weszła w skład Krakowskiego Okręgu Wojskowego. W 1946 roku dywizja została rozformowana . W okresie od 31 lipca 1945 roku do lutego 1946 roku dywizją dowodził pułkownik Aleksander Sadowski.

</doc>
<doc id="1542714" url="https://pl.wikipedia.org/wiki?curid=1542714" title="Hanna Nowicka-Grochal">
Hanna Nowicka-Grochal

Hanna Nowicka-Grochal (ur. w 1962 w Szczecinie) – polska artystka współczesna, malarka, pedagog ASP w Gdańsku i Akademii Sztuki w Szczecinie. Tworzy instalacje, zajmuje się również fotografią i malarstwem.
Życiorys.
Studiowała w gdańskiej PWSSP (ASP) w latach 1982–1987. Dyplom uzyskała w Pracowni Malarstwa prof. Kazimierza Ostrowskiego w 1987 r. Od 2005 r. doktor habilitowany. W latach 1988-2013 pracownik na Wydziale Malarstwa ASP w Gdańsku, gdzie była asystentem w Pracowni
Malarstwa prof. Kiejstuta Bereźnickiego. Od 2013 r. kierownik Pracowni Obrazu IV na Wydziale Malarstwa i Nowych Mediów w Akademii Sztuki w Szczecinie. 
Wystawy indywidualne (do 2001 r.):
Ważniejsze wystawy zbiorowe (do 2001 r.):
Nagrody (do 1999 r.):
Stypendia (do 2001 r.):

</doc>
<doc id="1542715" url="https://pl.wikipedia.org/wiki?curid=1542715" title="Szkoła koraniczna">
Szkoła koraniczna



</doc>
<doc id="1542716" url="https://pl.wikipedia.org/wiki?curid=1542716" title="Adam Michna">
Adam Michna

Adam Václav Michna z Otradovic (ur. ok. 1600 w Jindřichowym Hradcu, zm. 2 listopada 1676 tamże) – czeski organista i kompozytor okresu baroku.
Większość życia spędził w swym rodzinnym Jindřichowym Hradcu, gdzie ukończył gimnazjum jezuickie i pracował jako organista. Utrzymywał dobre kontakty ze środowiskami jezuickimi, dlatego też większość jego dzieł zostało wydane w praskim Klementinum. Był także autorem poetyckich tekstów w języku czeskim.
Adam Michna był twórcą czeskiej muzyki barokowej o samodzielnym stylu a jego utwory (pieśni kościelne, kolędy) z czasem stały się popularne i były śpiewane również wśród prostych ludzi. Kompozytor zapewne świadomie podtrzymywał ducha narodowego w wynaradawianych po katastrofie bitwy na Białej Górze Czechach, skoro pisał muzykę do własnych tekstów nie tylko po łacinie, ale i w języku czeskim.

</doc>
<doc id="1542717" url="https://pl.wikipedia.org/wiki?curid=1542717" title="Wyraz zapożyczony">
Wyraz zapożyczony



</doc>
<doc id="1542720" url="https://pl.wikipedia.org/wiki?curid=1542720" title="Kodeks Squarcialupi">
Kodeks Squarcialupi

Kodeks Squarcialupi powstał we Florencji (oryginał znajduje się w Bibliotece Medicea Laurenziana) i został spisany we wczesnych latach XV stulecia. Jest jednym z najdokładniejszych i najważniejszych źródeł prezentujących muzyczną twórczość włoską z XIV wieku - czyli tzw. "Włoską ars nova".
Składa się z 216 stron, na których widnieją bogate zdobienia i piękne ilustracje (portrety, inicjały). Zachowany jest w bardzo dobrym stanie w porównaniu do innych źródeł piśmiennych z tamtego okresu. Znajduje się w nim dużo kompletnych dzieł różnych kompozytorów, z przewagą twórczości Francesco Landiniego - ponad 140 utworów; a także Bartolino da Padova, Niccolò da Perugia, Andreas de Florentia, Jacopo da Bologna, Lorenzo da Firenze i wielu mniej znanych.
W Kodeksie Squarcialupi jest 16 pustych stron, najprawdopodobniej przeznaczonych dla dzieł kompozytora Paolo da Firenze (strony te poprzedza podpisany imieniem i nazwiskiem portret kompozytora). Główne założenie tłumaczące tę lukę w kodeksie jest przypuszczenie, że podczas pisania manuskryptu, twórczość Paola da Firenze była po prostu niekompletna, a w roku 1409 w ogóle nie było go we Florencji.
Kodeks najprawdopodobniej spisywany był w bazylice Santa Maria degli Angeli w latach 1410-1415. Później był w posiadaniu organisty Antonia Squarcialupi (stąd zapewne nazwa manuskryptu) mniej więcej w połowie XV wieku. Przed śmiercią przekazał go swojemu siostrzeńcowi, a ten oddał w ręce właścicielowi majątku Giuliano di Lorenzo de' Medici. W okolicach XVI wieku został przekazany do biblioteki Palatina, a od XVIII wieku stoi w gablocie Biblioteki Medicea Laurenziana i do dziś można go tam oglądać.
Na pierwszej stronie widnieje złoto-czerwono-niebiesko-fioletowy napis: "Ta księga jest własnością Antonia di Bartolomeo Squarcialupi, organisty katedry Santa Maria del Fiore".
W Kodeksie znajdują się utwory głównie w formie ballaty, madrygału i cacci. Jest ich tam w sumie ponad 350 i datowane są na okres od 1340-1415. Zbliżonym do kodeksu Squarcialupi jest tzw. Kodeks Rossi, spisany w latach 1350-1370, rozprawiający o muzyce kompozytorów wcześniejszych. Kodeks Rossi jest jednak krótszy (zawiera jedynie 37 utworów różnych kompozytorów).

</doc>
<doc id="1542721" url="https://pl.wikipedia.org/wiki?curid=1542721" title="Adam Václav Michna z Otradovic">
Adam Václav Michna z Otradovic



</doc>
<doc id="1542724" url="https://pl.wikipedia.org/wiki?curid=1542724" title="Ardit Gjebrea">
Ardit Gjebrea

Ardit Gjebrea (ur. 7 czerwca 1963 w Tiranie) – albański piosenkarz, kompozytor i producent programów telewizyjnych.
Życiorys.
Już w szkole podstawowej śpiewał i grał na skrzypcach. W 1986 ukończył studia w Instytucie Sztuk w Tiranie w klasie śpiewu, a w latach 90. odbył studia podyplomowe z zakresu teorii kompozycji w konserwatorium im. św. Cecylii w Rzymie. 
Od 1984 jest związany z telewizją albańską, przygotowując dla niej programy muzyczne. Zadebiutował na ekranie telewizyjnym jako prowadzący program "Dzieci i muzyka" (alb. Femijet dhe muzika). W 1986 rozpoczął współpracę ze Studiem Filmowym Nowa Albania, (komponując muzykę do pięciu filmów fabularnych), a także z Teatrem Narodowym (alb: Teatri Kombetar). Jego debiutem teatralnym była muzyka do dramatu Dhimitra Xhuvaniego: "W życiu" (alb. "Ne jete"), skomponowana jeszcze w okresie studiów w Akademii.
Swoje umiejętności wokalne Gjebrea potwierdził w grudniu 1991, zwyciężając w "Festivali i Këngës" organizowanym przez telewizję albańską – sukces przyniosła mu piosenka "Jon". Swój debiutancki album nagrał w 1995 we włoskim Detan Studio. 
We współczesnej Albanii Gjebrea jest znany głównie jako kompozytor i wykonawca największych przebojów muzyki rozrywkowej, ale też jako konferansjer w czasie wyborów Miss Albania. Jak sam przyznaje pierwszą piosenką którą skomponował była "Ballada dla zamordowanych pionierów", przygotowana w 1978 na święto 1 maja i wykonana w stołecznym Pałacu Pionierów. Obecnie na liście piosenkarzy, którzy śpiewali jego utwory są tak znane w Albanii nazwiska, jak: Frederik Ndoci, Liliana Kondakçi, Irma Libohova, Rovena Dilo i Manjola Nallbani. Komponuje także dla grupy hip-hopowej West Side Family (działającej od 2002), której jest menedżerem.
Ardit Gjebrea jest pomysłodawcą i producentem organizowanego od 1999 Festiwalu Pieśni Magicznej w Tiranie, który miał prezentować nowe oblicze albańskiej muzyki rozrywkowej. Festiwal organizowany jest corocznie, a jego koncert finałowy, w którym przedstawiane jest 20 najlepszych utworów wyłonionych w eliminacjach jest transmitowany w całości przez telewizję albańską.
Gjebrea jest także współtwórcą i prowadzącym programu rozrywkowego "E diela Shqiptare" (Albańska niedziela), emitowanego przez telewizję Klan.
Życie Prywatne.
Jest żonaty z Anilą, ma córkę Annę, która reprezentowała Albanię w 19. Konkursie Piosenki Eurowizji dla Dzieci.

</doc>
<doc id="1542728" url="https://pl.wikipedia.org/wiki?curid=1542728" title="Olga Stanisławska">
Olga Stanisławska

Olga Maria Stanisławska (ur. 2 listopada 1967 w Warszawie) – polska dziennikarka, reportażystka, laureatka Nagrody Kościelskich (2002).
Życiorys.
W 1986 r. zdała egzaminy maturalne w I Liceum Ogólnokształcącym im. Mikołaja Kopernika w Łodzi.
Jej reporterska książka "Rondo de Gaulle’a" (2001) opowiada o podróży do Afryki. Wiele jej obszernych afrykańskich reportaży drukowano w końcu lat 90. w "Gazecie Wyborczej".
Przetłumaczyła także kilka pozycji z angielskiego, m.in. "Nowojorskie odloty" Gene’a Wolfe’a.
Od 2013 roku, jako jedna ze spadkobierczyń rodu Czartoryskich, współwłaścicielka zespołu pałacowo-parkowego w Konarzewie.
Życie prywatne.
Jej rodzicami są Urszula Czartoryska herbu Pogoń Litewska i Ryszard Marian Stanisławski. 24 maja 2003, wzięła ślub z Janem Gabrielem Potockim herbu Pilawa w Montrésor, ma z nim dwójkę dzieci; syna Antoine’go i córkę o imieniu Maya.

</doc>
<doc id="1542738" url="https://pl.wikipedia.org/wiki?curid=1542738" title="Sotadicum">
Sotadicum



</doc>
<doc id="1542740" url="https://pl.wikipedia.org/wiki?curid=1542740" title="Versus cancrini">
Versus cancrini



</doc>
<doc id="1542743" url="https://pl.wikipedia.org/wiki?curid=1542743" title="Wieża ciśnień w Miastku">
Wieża ciśnień w Miastku

Wieża ciśnień w Miastku – wieża zapewniająca stabilne ciśnienie w miejskim wodociągu Miastka, wybudowana w 1928, pełniła swą funkcję do 2006. Obecnie jest własnością prywatną. Wieża znajduje się na zboczu wzgórza morenowego na osiedlu "Zatorze" w Miastku.
Historia.
Wieża ciśnień została zbudowana w 1928 roku razem z innymi elementami centralnego wodociągu miejskiego - ujęciem wody, stacją pomp i uzdatniania wody oraz całą siecią wodociągową. Wodę czerpano z trzech studni głębinowych oraz z rzeki Studnicy i podawano bezpośrednio do miejskiej sieci wodociągowej z wykorzystaniem pomp tłokowych. Niezużytą częścią wody napełniano zbiornik wieżowy, który odgrywał rolę rezerwowego i wyrównującego ciśnienie. W wyniku ostrzału artyleryjskiego w 1945 r. został zniszczony dach wieży oraz ściana osłonowa głowicy (w płaszczu zbiornika naliczono ponad 500 przestrzelin). W ramach modernizacji sieci wodociągów w latach 1978-1984 wykonano gruntowny remont wieży ciśnień. W 2006 roku została sprzedana prywatnemu właścicielowi. Obecnie planuje się przebudowę wieży i przystosowanie jej do potrzeb publicznych. Jeden z takich projektów renowacyjnych był tematem pracy dyplomowej studentki architektury Politechniki Koszalińskiej.
Budowa.
Wieża utrzymana jest w stylu charakterystycznym dla historyzmu niemieckiego i swym wyglądem nawiązuje do średniowiecznych budowli obronnych. Wieża stoi na szerokiej ławie kamiennej wysokości około 0,5 m i murowanym fundamencie z cegły pełnej ceramicznej. Do wysokości ok. 1 m elewacja trzonu jest licowana kamieniem granitowym. Plan wieży oparty jest na rzucie koła. W bryle wyróżniają się dwa podstawowe moduły: trzon (18,22 m) oraz głowica (ok. 12 m). Głowicę wieńczy dach w kształcie foremnego ostrosłupa o podstawie 14-boku. Koronę wieży wieńczą 4 lukarny umieszczone w stylizowanych sterczynach.
Ciekawostka.
Bliźniacza wieża ciśnień, wzniesiona w 1929 r., znajduje się w Strzelcach Krajeńskich.

</doc>
<doc id="1542747" url="https://pl.wikipedia.org/wiki?curid=1542747" title="Boyband">
Boyband

Boyband – musical autorstwa Petera Quiltera, po raz pierwszy wystawiony w londyńskim "The Gielgud Theatre" 27 maja 1999. Polska premiera tej sztuki miała miejsce w Teatrze Komedia w Warszawie 7 listopada 2008.

</doc>
<doc id="1542752" url="https://pl.wikipedia.org/wiki?curid=1542752" title="Club Test 01">
Club Test 01

Club Test 01 to pierwszy EP zespołu Bloom 06 z cyklu "Club Test" wydany nakładem Blue Boys. Seria "Club Test" ma zawierać klubowe i dance'owe remiksy piosenek Bloom 06 oraz ich wcześniejszej formacji - Eiffel 65. Premiera odbyła się 5 grudnia 2008 roku. Na "Club Test 01" znalazła się między innymi nowa wersja megahitu Eiffel 65 pod tytułem Blue (Da Ba Dee), nagrana w 10. rocznicę powstania utworu.

</doc>
<doc id="1542756" url="https://pl.wikipedia.org/wiki?curid=1542756" title="Kościół Najświętszej Marii Panny Wspomożenia Wiernych w Miastku">
Kościół Najświętszej Marii Panny Wspomożenia Wiernych w Miastku

Kościół pw. Najświętszej Marii Panny Wspomożenia Wiernych w Miastku – rzymskokatolicki kościół parafialny. Patronem pomocniczym świątyni jest św. Juda Tadeusz.
Historia.
Kościół wybudowano w latach 1730-1733 w stylu późnego baroku jako zbór ewangelicki w miejscu wcześniej istniejącego obiektu, spalonego w 1719 r. Świątynię często przebudowywano. Od 1861 roku do roku 1904 na kalenicy dachu znajdowała się wieżyczka kościoła. W 1904 roku do budynku kościoła dobudowano wieżę z małym wierzchołkiem. Od roku 1917 do 1927 wieża kościoła miała płaskie zwieńczenie. Kolejny remont kościoła wykonano w 1922 r. Przerobiono m.in. późnobarokowy ołtarz z około 1730 r. pierwotnie posiadający ambonę z bogatym zwieńczeniem w formie baldachimu. Od 1927 r. wieża posiada swój dzisiejszy kształt (charakterystyczny hełm).
Do końca II wojny światowej za kościołem od strony prezbiterium stał pomnik Bismarcka. Obecnie na oryginalnym postumencie znajduje się figura Chrystusa Króla.
Na początku XXI w. kościół przeszedł gruntowną modernizację: od strony północnej kościoła dobudowano zakrystię, naprawiono i odrestaurowano zegar na wieży kościelnej, odnowiono elewacje, zakupiono nowe mosiężne żyrandole i stacje drogi krzyżowej, ułożono posadzkę z marmuru, zamontowano stylizowaną mosiężną balustradę, z nowym krzyżem w prezbiterium. Kościół otrzymał nowe ławki, ołtarz, ambonę.
Architektura.
Usytuowany na niewielkim wzniesieniu umocnionym kamiennym murem oporowym kościół jest jednokondygnacyjną budowlą, na planie wydłużonego prostokąta zamkniętego w części wschodniej trójbocznie. W zachodniej części kościoła znajduje się czworoboczna, bogato dekorowana gzymsami wieża, nakryta fantazyjnym 8-bocznym hełmem. U podnóża wieży znajduje się główny wejściowy portal, złożonym z klasycystycznych kolumn, nad którymi można dostrzec herb dawnych właścicieli Miastka - rodziny von Massowów. W narożnikach przy wieży umieszczone są półkoliste przybudówki.
Zabytkowe wyposażenie wnętrza.
Do nielicznych zachowanych zabytkowych elementów wystroju wnętrza kościoła należą zakupione w 1876 r. w Szczecinie dwunastogłosowe organy B. Grüneberga, barokowa ambona i neogotycka chrzcielnica (ambona i chrzcielnica pochodzą z nieczynnego kościoła w Ciecholubiu, natomiast jeden z trzech dzwonów kościelnych z kościoła w Dretyniu.
Tablice pamiątkowe.
Na wewnętrznych i zewnętrznych ścianach świątyni umieszczone są następujące tablice pamiątkowe:

</doc>
<doc id="1542758" url="https://pl.wikipedia.org/wiki?curid=1542758" title="Dariusz Szlachetko">
Dariusz Szlachetko

Dariusz Lucjan Szlachetko (ur. 27 lipca 1961 w Gdańsku) – polski botanik, orchidolog i jeden z nielicznych tropikalistów w Polsce.
Życiorys.
W 1985 ukończył studia na Uniwersytecie Gdańskim, następnie podjął pracę na macierzystej uczelni, w Katedrze Ekologii Roślin i Ochrony Przyrody. W 1990 obronił pracę doktorską "Rewizja taksonomiczna i zróżnicowanie gatunków rodzaju Schiedeella Schltr.sensu lato (Orchidaceae, Spiranthinae)" napisaną pod kierunkiem Hanny Piotrowskiej. W 1996 habilitował się na Uniwersytecie im. Adama Mickiewicza w Poznaniu na podstawie pracy "Systema Orchidalium". W 1999 otrzymał tytuł profesora nauk biologicznych. Pracuje w Katedrze Taksonomii Roślin i Ochrony Przyrody Uniwersytetu Gdańskiego. Jest dziekanem Wydziału Biologii UG.
Do 2013 opisał ponad 3000 gatunków storczykowatych.

</doc>
<doc id="1542762" url="https://pl.wikipedia.org/wiki?curid=1542762" title="Jezioro Lechickie">
Jezioro Lechickie

Jezioro Lechickie – jezioro na Równinie Nowogardzkiej, położone w gminie Maszewo, w powiecie goleniowskim, w woj. zachodniopomorskim.
Jezioro ma wydłużony kształt o przebiegu południkowym, długości 2,8 km; przeciętna szerokość 250 m.
Powierzchnia zbiornika wynosi ok. 66 ha, a maksymalna głębokość 3,2 m. Objętość misy jeziornej sięga 1 526,8 m³. Na wschodnim brzegu rozciąga się las, a całe Jezioro Lechickie otacza wąski pas drzew. Zbocza jeziora wznoszą się na 10 do 15 m ponad lustro wody.
Według typologii rybackiej jest to jezioro linowo-szczupakowe.
Jezioro leży na północ od Jeziora Budzieszowskiego.
Nad południowym brzegiem biegnie droga wojewódzka nr 113. Na obu końcach rynny jeziora leżą dwie miejscowości. Na południowym brzegu znajduje się wieś Budzieszowce, w której do jeziora wpada rzeka Stepnica. Następnie uchodzi w północnej części w osadzie Maciejewo, w której nad brzegiem jeziora położony jest pałac użytkowany obecnie jako obiekt noclegowy.

</doc>
<doc id="1542764" url="https://pl.wikipedia.org/wiki?curid=1542764" title="Przenośne urządzenia internetowe">
Przenośne urządzenia internetowe



</doc>
<doc id="1542769" url="https://pl.wikipedia.org/wiki?curid=1542769" title="Zespół Høyeraala- Hreiðarssona">
Zespół Høyeraala- Hreiðarssona



</doc>
<doc id="1542770" url="https://pl.wikipedia.org/wiki?curid=1542770" title="Zespół Høyeraala-Hreidarssona">
Zespół Høyeraala-Hreidarssona



</doc>
<doc id="1542776" url="https://pl.wikipedia.org/wiki?curid=1542776" title="Cezar Onufrowicz">
Cezar Onufrowicz

Cezar Onufrowicz (ur. 1864 w Mińsku, zm. 11 kwietnia 1929 w Krakowie) – polski lekarz psychiatra, działacz niepodległościowy i społeczny.
Życiorys.
Urodził się w Mińsku jako syn Eliasza Onufrowicza i Karoliny z domu Herting; miał siostrę Marię Zofię (1862–1922), po mężu Płoską, i braci Bolesława (1860–1913) i Adama (1856–1914). Rozpoczął studia na Uniwersytecie Kijowskim, ale już od 1888 studiował medycynę na Uniwersytecie w Zurychu; do Szwajcarii emigrował z powodów politycznych. Tytuł doktora medycyny otrzymał w 1894 roku po przedstawieniu rozprawy przygotowanej pod kierunkiem Ottona Rotha. W Zurychu był prezesem towarzystwa „Sokół”.
Po ukończeniu studiów wrócił do Rosji, gdzie nostryfikował dyplom i przez pewien czas praktykował w zawodzie. Około 1897 współpracował z Marcelim Nenckim i Szymonem Dzierzgowskim w Petersburgu. Praktykował też w Odessie. Od 1908 roku w Krakowie, gdzie związał się z kliniką neurologiczną Jana Piltza. W 1918 roku został odznaczony Złotym Krzyżem Zasługi z Koroną na wstążce Medalu za Dzielność – za ofiarną służbę medyczną podczas wojny.
Został pierwszym kierownikiem zakładu dla dzieci z odchyleniami rozwoju umysłowego, założonego w Krakowie przy ul. Kopernika, potem przeniesionego pod adres ul. Wenecja 2. Później był także współwłaścicielem zakładu, który zmienił nieco profil i przyjmował również dorosłych. Jednym z asystentów w zakładzie był Władysław Chłopicki. Po śmierci kierownika instytucję nazwano Lecznicą dla Nerwowo i Psychicznie chorych im. Dra Onufrowicza.
W Krakowie mieszkał pod adresem ul. św. Marka 23, a potem ul. Wenecja 2. Zmarł w kwietniu 1929 roku. Wspomnienie o nim napisał Piltz. Pochowany na Cmentarzu Rakowickim w Krakowie (kw. XIIIB, rząd: płd). W tym samym grobie pochowane są Konstancja Teodorowicz z domu Onufrowicz (1858–1924) i Aurelia Sikorska.
W 1909 w podróży do Włoch towarzyszył mu Paweł Hulka-Laskowski. Jednym z pacjentów doktora Onufrowicza był Jan Lechoń.

</doc>
<doc id="1542777" url="https://pl.wikipedia.org/wiki?curid=1542777" title="Narodowo-Socjalistyczna Partia Braci Kaukaskich">
Narodowo-Socjalistyczna Partia Braci Kaukaskich

Narodowo-Socjalistyczna Partia Kaukaskich Braci (ros. Национал-социалистическую партию кавказских братьев) – północnokaukaskie antysowieckie ugrupowanie polityczne działające nielegalnie w I poł. lat 40. na obszarze Czeczeno-Inguszetii.
W lutym 1940 r. powstanie antysowieckie w górskiej części Czeczeno-Inguszetii wszczął pisarz Hasan Israiłow. Było ono jednak ograniczone terytorialnie i nie spotkało się z większym poparciem społecznym. W tej sytuacji H. Israiłow postanowił stworzyć polityczną nadbudowę ruchu powstańczego, aby rozszerzyć jego zasięg na cały północny Kaukaz. 28 stycznia 1942 r. na konspiracyjnym zebraniu w Ordżonikidze powołał Specjalną Partię Kaukaskich Braci. Jej podstawowym celem było doprowadzenie do współpracy narodów kaukaskich, a następnie utworzenia na Kaukazie pod protektoratem niemieckim niezależnej republiki federacyjnej, w skład której wchodziłyby różne narody kaukaskie. Ponadto głosiła hasła przeprowadzenia powstania zbrojnego, likwidacji systemu kołchozowego, zwalczania organów i przedstawicieli władzy sowieckiej, walki z oddziałami NKWD oraz organizowania dezercji z Armii Czerwonej. Partia miała swoją symbolikę. Herbem był orzeł, którego głowa była otoczona słońcem z 11 złotymi promieniami. Na lewym skrzydle orła występowała kosa, sierp, młot i ręka, zaś u nóg – jadowita żmija przy prawej i świnia przy lewej. Między skrzydłami znajdowało się 2 uzbrojonych ludzi w ubiorze kaukaskim, z których jeden strzelał z karabinu, zaś drugi szablą ciął świnię. Orzeł symbolizował Kaukaz, słońce – wolność, złote promienie – 11 narodów kaukaskich, kosa i sierp – chłopa, młot – robotnika, ręka – naukę dla braci Kaukazu, żmija – bolszewika, świnia – rosyjskiego barbarzyńcę, zaś uzbrojeni ludzie – bojowników kaukaskich, walczących przeciw bolszewickiemu barbarzyństwu i rosyjskiemu despotyzmowi. W późniejszym okresie, aby zjednać sobie Niemców, H. Israiłow przemianował swoje ugrupowanie na Narodowo-Socjalistyczną Partię Kaukaskich Braci. Jej liczebność, według danych NKWD, osiągnęła ok. 5 tys. członków. Hasan Israiłow twierdził, że liczyła ok. 25 tys. ludzi, ale jest to niewątpliwie liczba znacznie zawyżona. W czerwcu 1942 r. wraz z drugim przywódcą powstańczym Majrbekiem Szeripowem ogłosił „Wezwanie do Narodu Czeczeno-Inguskiego”, w którym napisał, że narody kaukaskie oczekują na wojska niemieckie jako gości i okażą im pełne wsparcie jedynie wtedy, kiedy Niemcy zagwarantują im pełną niezależność. Kiedy wojska niemieckie zbliżyły się do terytorium Czeczeno-Inguszetii, H. Israiłow usiłował rozszerzyć zasięg powstania, jednak jego poczynania nie spotkały się z większym poparciem społecznym, co skłoniło go do wycofania się w niedostępne obszary górskie. Działalność Narodowo-Socjalistycznej Partii Kaukaskich Braci ostatecznie zakończyła deportacja Czeczenów i Inguszów w głąb ZSRR, przeprowadzona w lutym 1944 r. Sam H. Israiłow ukrywał się w górskich jaskiniach, aż został zabity 29 grudnia tego roku.
Linki zewnętrzne.
Powstanie w Czeczeno-Inguszetii w latach 40., w tym krótka historia działalności Narodowo-Socjalistycznej Partii Kaukaskich Braci (jęz. rosyjski)

</doc>
<doc id="1542790" url="https://pl.wikipedia.org/wiki?curid=1542790" title="Marzena Kubera">
Marzena Kubera

Marzena Kubera (ur. 1969 w Piotrkowie Trybunalskim) – polska piłkarka ręczna, zawodniczka kadry narodowej grająca na pozycji lewej skrzydłowej. Była zawodniczką jednego klubu Piotrcovia Piotrków Trybunalski. Po sezonie 2006/2007 zakończyła karierę.

</doc>
<doc id="1542792" url="https://pl.wikipedia.org/wiki?curid=1542792" title="Fundusze Unii Europejskiej">
Fundusze Unii Europejskiej

Fundusze Europejskie, fundusze unijne – środki finansowe wykorzystywane w celu wspierania i restrukturyzacji gospodarek krajów członkowskich Unii Europejskiej. Obejmują europejskie fundusze strukturalne i inwestycyjne oraz pozostałe fundusze UE. Z funduszy unijnych pochodzi część środków przeznaczanych na realizację programów operacyjnych.

</doc>
<doc id="1542798" url="https://pl.wikipedia.org/wiki?curid=1542798" title="1655 w literaturze">
1655 w literaturze



</doc>
<doc id="1542804" url="https://pl.wikipedia.org/wiki?curid=1542804" title="Puchar Świata w biathlonie 2008/2009 – Hochfilzen 2008">
Puchar Świata w biathlonie 2008/2009 – Hochfilzen 2008

Puchar Świata w Hochfilzen odbył się w dniach 12 – 14 grudnia 2008. Rozegrane zostały po 3 konkurencje biathlonowe z podziałem na mężczyzn i kobiety.
Sprint – 12.12.2008.
Mężczyźni.
Do zawodów zgłoszonych zostało 125 zawodników. Z zawodów wycofał się Tim Burke. Nikt nie wycofał się podczas wyścigu.
Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zgłoszonych zostało 115 zawodniczek. Nikt nie wycofał się podczas wyścigu.
Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Biegi indywidualne – 13.12.2008.
Mężczyźni.
Do zawodów zgłoszonych zostało 60 zawodników. Przed startem wycofał się Jānis Bērziņš. Nikt nie wycofał się podczas wyścigu.
Wyniki:
"Uwzględniono tylko najlepszą dwudziestkę"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zgłoszonych zostało 60 zawodniczek. Przed startem wycofała się Agnieszka Grzybek, a podczas wyścigu wycofały się Darja Domraczewa i Wiktorija Semerenko.
Wyniki:
"Uwzględniono tylko najlepszą dwudziestkę"
Klasyfikacja po zawodach.
"Uwzględniono tylko pierwszą dziesiątkę"
Sztafety – 14.12.2008.
Mężczyźni.
Do zawodów zgłoszonych zostało 23 reprezentacje. Nikt nie wycofał się z wyścigu.
Wyniki:
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zgłoszonych zostało 20 reprezentacji. Nikt nie wycofał się z wyścigu.
Klasyfikacja po zawodach.
"Uwzględniona została tylko pierwsza dziesiątka"

</doc>
<doc id="1542806" url="https://pl.wikipedia.org/wiki?curid=1542806" title="Canso de la Crosada">
Canso de la Crosada

Canso de la Crosada (arch. oks. "Pieśń o Krucjacie") – poemat średniowieczny, spisany w języku oksytańskim, opisujący wydarzenia z lat 1208–1219, związane z krucjatą przeciw albigensom. Najstarszy zachowany rękopis utworu pochodzi z 1275.
Canso de la Crosada dzieli się na 214 "laisses" (strof), liczących w sumie 9560 wersów. Utwór podzielony jest na dwie części, napisane przez różnych autorów.
Część 1.
Autorem pierwszej części, składającej się ze 130 "laisses", liczących 2749 wersów jest Wilhelm z Tudeli. Obejmuje ona wydarzenia od roku 1208 (decyzja o zwołaniu krucjaty) do roku 1213. Wilhelm z Tudeli w swojej relacji jest stronniczy – sławi czyny krzyżowców i potępia albigensów.
Część 2.
Druga część utworu obejmuje "laisses" od 131 do 214, liczące 6811 wersów. Wyszły one spod pióra anonimowego autora, który kontynuuje relację Wilhelma z Tudeli do czerwca 1219. W przeciwieństwie do swojego poprzednika, anonim potępia krzyżowców za ich okrucieństwo. Styl pisarski anonima wskazuje, że był on człowiekiem wykształconym, prawdopodobnie mnichem.

</doc>
<doc id="1542807" url="https://pl.wikipedia.org/wiki?curid=1542807" title="Mariawityzm felicjanowski">
Mariawityzm felicjanowski



</doc>
<doc id="1542809" url="https://pl.wikipedia.org/wiki?curid=1542809" title="Meme">
Meme



</doc>
<doc id="1542811" url="https://pl.wikipedia.org/wiki?curid=1542811" title="Liczba Lewisa">
Liczba Lewisa

Liczba Lewisa – liczba podobieństwa, określa stosunek dyfuzji termicznej do dyfuzji molekularnej:
gdzie:
Liczbę Lewisa można wyrazić poprzez stosunek liczby Schmidta do liczby Prandtla:

</doc>
<doc id="1542814" url="https://pl.wikipedia.org/wiki?curid=1542814" title="Czerteż (województwo podlaskie)">
Czerteż (województwo podlaskie)

Czerteż – osada w Polsce położona w województwie podlaskim, w powiecie sokólskim, w gminie Janów.
W latach 1975–1998 miejscowość administracyjnie należała do województwa białostockiego.

</doc>
<doc id="1542819" url="https://pl.wikipedia.org/wiki?curid=1542819" title="Puchar Świata w biathlonie 2008/2009 – Pokljuka/Hochfilzen 2008">
Puchar Świata w biathlonie 2008/2009 – Pokljuka/Hochfilzen 2008

Puchar Świata w Hochfilzen odbył się w dniach 18-21 grudnia 2008 w zastępstwie zawodów w Pokljuce. Rozgrywane były po 3 konkurencje biathlonowe z podziałem na mężczyzn i kobiety.
Biegi indywidualne – 18.12.2008.
Mężczyźni.
Do biegu zostało zgłoszonych 124 zawodników. Na starcie wycofał się Dominik Landertinger. Nikt nie wycofał się podczas wyścigu.Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zostało zgłoszonych 109 zawodniczek. Przed startem wycofały się Kati Wilhelm i Lilia Pandurowa, a w czasie wyścigu Zdeňka Vejnarová i Elena Gorohova.Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Sprint – 20.12.2008.
Mężczyźni.
Do biegu zostało zgłoszonych 125 zawodników. Na starcie nie stanęli dwaj znakomici Norwegowie: Emil Hegle Svendsen i Ole Einar Bjørndalen. Nikt się nie wycofał podczas wyścigu.Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zostało zgłoszonych 107 zawodniczek. Przed startem wycofały się Kati Wilhelm i Līga Glazere, a w czasie wyścigu Teija Kuntola.Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Sztafety – 21.12.2008.
Mężczyźni.
Do zawodów zgłoszonych zostało 25 reprezentacji. Przed startem wycofała się , a w czasie wyścigu .
Wyniki:
Klasyfikacja po zawodach.
"Uwzględniona została tylko pierwsza dziesiątka"
Kobiety.
Do zawodów zostało zgłoszonych 21 reprezentacji. Przed startem wycofała się oraz .
Reprezentantki Polski (Krystyna Pałka, Magdalena Gwizdoń, Weronika Nowakowska-Ziemniak, Agnieszka Grzybek) zajęły czwarte miejsce (podczas ostatniej zmiany po pierwszym strzelaniu Polki były drugie!), najlepsze w dotychczasowych startach sztafetowych w historii występów w Pucharze Świata.

</doc>
<doc id="1542820" url="https://pl.wikipedia.org/wiki?curid=1542820" title="Zakłady Naprawcze Taboru Kolejowego w Łapach">
Zakłady Naprawcze Taboru Kolejowego w Łapach

Zakłady Naprawcze Taboru Kolejowego w Łapach S.A. – rozwiązana spółka akcyjna zajmująca się naprawą, modernizacją i budową taboru kolejowego, głównie dla PKP Cargo, w której od lipca 2009 do lipca 2016 prowadzone było postępowanie likwidacyjne. Zakłady były największym pracodawcą w Łapach.

</doc>
<doc id="1542821" url="https://pl.wikipedia.org/wiki?curid=1542821" title="Hans von Moltke">
Hans von Moltke



</doc>
<doc id="1542824" url="https://pl.wikipedia.org/wiki?curid=1542824" title="Edward Manukian">
Edward Manukian

Edward Manukian, (orm. Էդվարդ Մանուկյան; ur. 1981 w Armawirze) – ormiański kompozytor muzyki poważnej.

</doc>
<doc id="1542825" url="https://pl.wikipedia.org/wiki?curid=1542825" title="Marana tha">
Marana tha

Maranatha (też: "Maranata"; ܡܪܢܐ ܬܐ/מרנא תא "maranâ’ thâ’" lub ܡܪܢ ܐܬܐ/מרן אתא "maran ’athâ’"; aram. zapisane jako maran atha znaczy "Nasz Pan przyszedł" lub "Niech nasz Pan przyjdzie".) – wyrażenie, prawdopodobnie pochodzenia chaldejskiego, przyjęte do aramejskiego a następnie do Nowego Testamentu, gdzie pojawia się tylko w Liście apostoła Pawła do Koryntian (1 Kor 16,22 Jeśli ktoś nie miłuje Pana Jezusa Chrystusa, niech będzie przeklęty. Maranatha.), Występuje tam jako grecka transliteracja wyrażenia aramejskiego. Aramejskie מר mogło być czytane mar, mari, maria - pan, nasz pan. Możliwe, że było to pozdrowienie pierwszych chrześcijan. Występuje w modlitwach i pieśniach chrześcijańskich, zwłaszcza w okresie adwentu.

</doc>
<doc id="1542826" url="https://pl.wikipedia.org/wiki?curid=1542826" title="Język gori">
Język gori



</doc>
<doc id="1542828" url="https://pl.wikipedia.org/wiki?curid=1542828" title="Enzo Cucchi">
Enzo Cucchi

Enzo Cucchi (ur. 14 listopada 1949 w Morro d’Alba) – włoski malarz, rzeźbiarz i rysownik. Przedstawiciel włoskiej transawangardy.
W 1982 i 1987 brał udział w Documenta 7 i 8 w Kassel. W 1984 zaprojektował rzeźbę dla Bruglinger Park w Bazylei.

</doc>
<doc id="1542831" url="https://pl.wikipedia.org/wiki?curid=1542831" title="Chełchy (przystanek kolejowy)">
Chełchy (przystanek kolejowy)

Chełchy – nieczynny przystanek osobowy w Chełchach, w województwie warmińsko-mazurskim, w Polsce. Znajduje się tu 1 peron. Ruch pociągów pasażerskich zawieszono 31 grudnia 2012 roku.

</doc>
<doc id="1542835" url="https://pl.wikipedia.org/wiki?curid=1542835" title="Fort-de-France (zatoka)">
Fort-de-France (zatoka)

Baie de Fort-de-France – zatoka Morza Karaibskiego u zachodnich wybrzeży Martyniki (departament zamorski Francji). Jej nazwa pochodzi od leżącej nad jej brzegiem miasta Fort-de-France - stolicy departamentu. W obszarze zatoki położona jest niezamieszkana wysepka Gros Îlet.

</doc>
<doc id="1542836" url="https://pl.wikipedia.org/wiki?curid=1542836" title="Port lotniczy Atar">
Port lotniczy Atar

Port lotniczy Atar (IATA: ATR, ICAO: GQPA) - międzynarodowy port lotniczy położony w Atar, w regionie Adrar, w Mauretanii.

</doc>
<doc id="1542837" url="https://pl.wikipedia.org/wiki?curid=1542837" title="Baie de Fort-de-France">
Baie de Fort-de-France



</doc>
<doc id="1542839" url="https://pl.wikipedia.org/wiki?curid=1542839" title="Zaliczenie">
Zaliczenie

Zaliczenie – polski, czarno biały, telewizyjny film krótkometrażowy, utrzymany w tonacji kameralnej z 1968 roku, w reżyserii Krzysztofa Zanussiego, zrealizowany przez Zespół Filmowy „Tor”.
Charakterystyka filmu.
Inspiracją twórców tego filmu (m.in. reżyserii i scenariusza – Krzysztofa Zanussiego oraz Edwarda Żebrowskiego) był stan moralny studentów u schyłku lat 60. XX wieku oraz refleksje nad ich zachowaniami. Zderzenie dwóch energii, dwóch sił, studenta i profesora – wigor, brawura, młodzieńcza bezczelność połączona z nieświadomością, może nawet z głupotą kontra uczciwość, stateczność i mądrość życiowa. Gra emocji, test charakteru i moralności. Krótka, poglądowa lekcja stosunku do życia, bo nie wszystko co młode, nowe, świeże jest godne pozazdroszczenia. Duet aktorski Aleksander Bardini – Daniel Olbrychski, mistrz, autorytet i pedagog w starciu z młokosem i nieopierzonym kombinatorem. Eksperyment pedagogiczny, sprawdzający, w jakim stopniu młody człowiek gotów będzie zrezygnować z własnej godności, by uzyskać to, na czym mu zależy. Kameralne studium psychologiczne, przywołujące częsty w twórczości reżysera motyw ludzkiej godności jako niezbędny składnik egzystencji.
Film trwający nieco ponad 28 minut powstał w 1968 na zamówienie Telewizji Polskiej, w Zespole Filmowym „Tor” na taśmie czarno białej (formatu standardowego 4:3), a wyprodukowała go Wytwórnia Filmów Dokumentalnych w Warszawie. Premiera filmu odbyła się 1 grudnia 1968, w Programie 1 Telewizji Polskiej o godzinie 18:30.
Opis fabuły.
Student Politechniki idzie do domu profesora, żeby u niego zaliczyć poza sesją. Pokazuje list polecający od przyjaciółki żony profesora. Po naleganiach, profesor się zgadza, ale stwierdza jego oszustwo.
Treść filmu.
Student II roku Politechniki Warszawskiej – Zdzisiewicz, będący repetentem przychodzi z listem polecającym do willi prof. Karola Krajewskiego w celu zaliczenia semestralnego egzaminu z fizyki. Żona profesora Helena zaprasza go do środka. Początkowo profesor nie chce się zgodzić, ale po złożonych wyjaśnieniach decyduje się w drodze wyjątku przepytać go dając jedno pisemne zadanie, które on po wyznaczonych dziesięciu minutach rozwiązuje o następującej treści:
W celu sprawdzenia wyniku – pod nieobecność profesora – zagląda on do odpowiedzi, do zadanego zbioru zadań i koryguje błędnie wynik, który w tym zbiorze był błędem zecerskim. Przy tablicy z prezentowanymi wzorami obliczeń i tokiem postępowania toczy się spór co do trafności wyniku formula_1
Student bezmyślnie decyduje się błędnie poprawić sekwencję wyliczeń formula_2 na formula_3 po czym w ogrodzie, w altanie wdaje się w rozmowę dotyczącą wspólnych zainteresowań związanych z żeglarstwem. Następnie błaga profesora o danie jeszcze jednej szansy. Profesor wskazuje na rzut monetą – stwierdzając, że jest podobną do egzaminu loterią – który kończy się niepowodzeniem. Profesor proponuje w tej sytuacji potraktowanie sprawy „po męsku”, wycofanie się i odejście. Przestaje zwracać na niego uwagę, bawi się z psami. Student jednak nie rezygnuje, przyjmuje kilka moralnych, życiowych wskazówek i rad. Ostatecznie profesor zalicza egzamin wpisując do indeksu wynik dostateczny. Po chwilowej radości z zaliczenia nadchodzi refleksja i niesmak do samego siebie.
Obsada aktorska.
Poza głównymi bohaterami w filmie zagrało również kilku statystów.

</doc>
<doc id="1542841" url="https://pl.wikipedia.org/wiki?curid=1542841" title="Samara (linie lotnicze)">
Samara (linie lotnicze)

Samara – zlikwidowane rosyjskie linie lotnicze z siedzibą w Samarze.
Flota.
W 2008 flota linii lotniczych Samara składała się z następujących samolotów:

</doc>
<doc id="1542843" url="https://pl.wikipedia.org/wiki?curid=1542843" title="Jan Ciechanowski">
Jan Ciechanowski

&lt;onlyinclude&gt;* Jan Ciechanowski (1887–1973) – polski dyplomata

</doc>
<doc id="1542845" url="https://pl.wikipedia.org/wiki?curid=1542845" title="Rekord świata (film)">
Rekord świata (film)

Rekord świata - polski film obyczajowy z 1977 roku.
Opis fabuły.
Pływak Michał bije na zawodach rekord świata, ale zamiast odnosić następne sukcesy nie wytrzymuje "ciśnienia". Przestaje się uczyć, nie uczęszcza na treningi, zaczyna pić. Kiedy naraża się działaczom - usuwają go z życia sportowego. Michała dopada choroba, na skutek której amputowano mu nogę. Mimo to nie załamuje się i za namową trenera uczestniczy w zawodach dla niepełnosprawnych. Fabuła filmu jest inspirowana losami Marka Petrusewicza.

</doc>
<doc id="1542847" url="https://pl.wikipedia.org/wiki?curid=1542847" title="Laurent Bonnevay – Astroballe">
Laurent Bonnevay – Astroballe

Laurent Bonnevay - Astroballe – stacja metra w Lyonie, na linii A. Stacja została otwarta 2 maja 1978.

</doc>
<doc id="1542850" url="https://pl.wikipedia.org/wiki?curid=1542850" title="Vaulx-en-Velin – La Soie">
Vaulx-en-Velin – La Soie

Vaulx-en-Velin - La Soie – stacja końcowa metra w Lyonie, na linii A. Stacja została otwarta 2 października 2007.

</doc>
<doc id="1542856" url="https://pl.wikipedia.org/wiki?curid=1542856" title="Zaraza piersiowa koni">
Zaraza piersiowa koni

Zaraza piersiowa koni (łac. "Pleuropneumonia contagiosa equorum") zwana również piersiówką.
Występowanie.
Chorują tylko konie. Największą wrażliwość na zachorowanie wykazują konie w wieku 3–9 lat.
Objawy.
Okres inkubacji choroby wynosi od 3 dni do nawet 2 miesięcy. Proces chorobowy rozpoczyna się wysoką temperaturą ciała. Może ona wynosić nawet 40,5 0 C. Tak wysoka temperatura może się utrzymywać nieprzerwanie przez kilka dni (łac. "febris continua"). Obserwuje się również osłabienie, dreszcze, brak apetytu, pragnienie. W 2 – 3 dniu choroby pojawiają się objawy świadczące o zapaleniu płuc i opłucnej. Są to duszność, kaszel – głuchy, bolesny, wypływ z nosa śluzowo-ropny.
Choroba może mieć bardzo różny przebieg od lekkiego do bardzo ciężkiego, który kończy się śmiercią.
Zmiany anatomopatologiczne.
Zmiany typowo dotyczą płuc. W zależności od stadium choroby stwierdza się przekrwienie, zwątrobienie lub rozpłynnienie płuc. Stany zapalne najczęściej występują dolnych częściach płatów płucnych. W jamie opłucnej występuje mętny żółtawy płyn. Węzły chłonne tchawiczo-oskrzelowe wykazują zmiany oraz są powiększone.
Rozpoznawanie.
Charakterystyczny przebieg temperatury, następnie nasilające się objawy ze strony układu oddechowego.
Zapobieganie.
Zapewnienie odpowiednich warunków życiowych, prawidłowe i dobre jakościowo żywienie koni. Dezynfekcja stajni.

</doc>
<doc id="1542857" url="https://pl.wikipedia.org/wiki?curid=1542857" title="Straszny sen Dzidziusia Górkiewicza">
Straszny sen Dzidziusia Górkiewicza

Straszny sen Dzidziusia Górkiewicza – polski film komediowy z 1993 roku, przedstawiający dalsze dzieje głównego bohatera noweli „Scherzo alla polacca” z filmu "Eroica" Andrzeja Munka z 1958 roku. Górkiewicza ponownie zagrał Edward Dziewoński. Oba filmy powstały na podstawie scenariuszy Jerzego Stefana Stawińskiego.
Opis fabuły.
Dzidziuś Górkiewicz po przejściu na emeryturę zamieszkuje razem z wnuczką w podwarszawskim miasteczku. Po latach robienia interesów, nie zawsze do końca legalnych, wiedzie spokojne życie. Szybko zdobywa zaufanie i szacunek mieszkańców. Postrzegany jako osoba spoza układów, odważnych poglądów, kryształowo czysty. Grupa miejskich biznesmenów chce, by Górkiewicz kandydował na burmistrza. On sam nie jest do końca przekonany. I wtedy śni mu się posiedzenie obrad Rady Gminy, na którym przedstawia swój program. Radni jednak bardziej interesują się jego przeszłością niż programem.

</doc>
<doc id="1542864" url="https://pl.wikipedia.org/wiki?curid=1542864" title="Oznaczenie Bayera">
Oznaczenie Bayera

Oznaczenie Bayera – sposób oznaczania gwiazd, w którym każda z nich jest definiowana przez literę grecką lub łacińską oraz łacińską dopełniaczową nazwą gwiazdozbioru. Pierwotna liczba gwiazd z oznaczeniem Bayer wynosiła 1564.
Większości jasnych gwiazd nazwy naukowe zostały przyznane przez niemieckiego astronoma Johanna Bayera na początku wieku XVII, w 1603 w jego atlasie gwiazd "Uranometria" (nazwanym na cześć Uranii, greckiej muzy astronomii a także Uranosa, greckiego boga nieba). Johann Bayer płynął do różnych części świata, także na półkulę południową, by przeprowadzać swoje obserwacje astronomiczne. Bayer przypisywał małe litery alfabetu greckiego (alfa (α), beta (β), gamma (γ) itd.) każdej gwieździe, którą skatalogował. Bayer wtedy dołączał do tejże litery nazwę gwiazdozbioru, w którym ta gwiazda leży, w dopełniaczu, by podkreślić, że dana gwiazda należy do danego gwiazdozbioru. Dla przykładu: Bayer oznaczył grecką literą alfa (α) konkretną gwiazdę w gwiazdozbiorze Byka, dodał więc literę α do nazwy Tauri, która jest dopełniaczem łacińskiej nazwy gwiazdozbioru , by zaznaczyć, że dana gwiazda należy do gwiazdozbioru Byka. W związku z tym, naukową nazwą tej gwiazdy jest "α Tauri" (inaczej "alfa Tauri"), co znaczy „alfa Byka”. Pojedynczy gwiazdozbiór może w sobie zawierać bardzo wiele gwiazd, ale są tylko 24 litery alfabetu greckiego, więc gdy skończyły się litery greckie, zaczął on używać małych liter alfabetu łacińskiego, a następnie wielkich.
Czy alfa zawsze oznacza najjaśniejszą gwiazdę.
W oznaczeniu Bayera litery są generalnie przypisywane gwiazdom według ich jasności obserwowanej, od najjaśniejszej do najsłabszej. Najjaśniejsza gwiazda w danym gwiazdozbiorze to alfa (α), dalej beta (β), trzecią co do jasności gwiazdą jest gamma (γ) itd. Jednakże były to tylko założenia, gdyż brak dostępnych środków technicznych w jego czasach uniemożliwiał dokładne pomiary, przez co nie zawsze litera odpowiada jasności gwiazdy. Jednakże, jako że większość gwiazd oznaczonych literą alfa jest też najjaśniejszymi w swoim gwiazdozbiorze, wielu ludzi błędnie przypuszcza, że oznaczenie Bayera dokładnie określa kolejność gwiazd w gwiazdozbiorach co do jasności. Tradycyjnie gwiazdy były oznaczane 6 klasami jasności, więc w katalogu gwiazdy 1 klasy jasności mają wcześniejszą literę niż gwiazdy 2 czy 3 klasy. Jednakże wewnątrz każdej klasy jasności nie próbowano uporządkować gwiazd według jasności. Bayer nie zawsze oznaczał gwiazdy właśnie w taki sposób, lecz czasami litery przypisywał biorąc pod uwagę umiejscowienie gwiazdy w gwiazdozbiorze, biorąc pod uwagę kolejność, w której gwiazdy danego gwiazdozbioru wschodzą, mitologiczną lub historyczną wagę danej gwiazdy czy też przez przypadek. Gwiazdy często były niezgrabnie przyporządkowywane od głowy do stóp lub ogona gwiazdozbioru (tak jak gwiazdy w Wielkim Wozie). Wniosek z tego taki: „alfa” (α) nie zawsze jest najjaśniejszą gwiazdą swojego gwiazdozbioru; wśród 88 gwiazdozbiorów jest co najmniej 30 gwiazdozbiorów, w których „alfa” nie jest najjaśniejszą gwiazdą, a 4 z tych 30 w ogóle nie posiada „alfy”.
Gwiazdozbiór Oriona jako przykład metody Bayera.
Gwiazdozbiór Oriona w doskonały sposób obrazuje metodę Bayera. Warto pamiętać, że im mniejsza wielkość gwiazdowa gwiazdy, tym ona jest jaśniejsza. Dodatkowo gwiazda o wielkości gwiazdowej 2 może mieć dokładną jasność gdzieś w przedziale 1,51–2,50. Bayer najpierw oznaczył dwie gwiazdy o wielkości 1, Betelgezę i Rigel, jako alfę i betę: alfą została Betelgeza (ramię), betą zaś Rigel (stopa), mimo że Rigel jest jaśniejszy.
Pas Oriona składa się z trzech jasnych gwiazd: delta Orionis, epsilon Orionis i zeta Orionis, jednakże najjaśniejszą gwiazdą pasa nie jest „delta”, lecz „epsilon”. Bayer gwiazdy te oznaczył według kolejności, w której gwiazdy te wschodzą na niebie.
Inne przykłady oznaczeń Bayera.
Metoda korzystająca z kolejności, w której gwiazdy z gwiazdozbioru wschodzą została wykorzystana w wielu innych przypadkach, na przykład przy Kastorze i Polluksie z gwiazdozbioru Bliźniąt. Mimo że Polluks jest jaśniejszy od Kastora, to jemu przypadła litera alfa, gdyż to on wstaje jako pierwszy. Bayer mógł także oznaczyć tak te gwiazdy z pobudek historycznych i mitologicznych: historycznie i mitologicznie imię Kastor wymawiane jest pierwsze (Kastor i Polluks) ilekroć bliźniacy są wspominani.
Mimo że najjaśniejszą gwiazdą Smoka jest Eltanin (gamma Draconis), Thuban został oznaczony jako „alfa” przez Bayera, ponieważ Thuban był gwiazdą polarną 4000 lat temu. Prawie wszystkie jasne gwiazdy będące kiedyś gwiazdami polarnymi, wliczając Wegę, Alderamina i Polaris, zostały oznaczone jako „alfa” (α) przez Bayera.
Czasami w oznaczeniach gwiazd nie ma żadnego porządku, co ilustrują gwiazdozbiory Lutni i Strzelca, gdzie Bayer losowo przyporządkowywał gwiazdom litery (litery greckie były używane w starożytności do przedstawiania kolejnych liczb całkowitych, więc schemat Bayera mógł być równoważny do numerowania gwiazd).
Litery łacińskie są rzadko stosowane, ale zdarzają się wyjątki takie jak h Persei (tak naprawdę jest to gromada gwiazd) czy P Cygni. Warto zanotować, że najwyższą literą w oznaczeniu Bayera jest „Q”, a nazwy takie jak R Leporis czy W Ursae Majoris są oznaczeniami gwiazd zmiennych.
Dalsze komplikacje występują przy korzystaniu z indeksów numerycznych do wyróżnienia gwiazd o tym samym oznaczeniu Bayera. Często są to gwiazdy podwójne (często są to tylko pary optyczne), ale są też wyjątki, takie jak ciąg gwiazd π1, π2, π3, π4, π5 i π6 Orionis.
Poprawki w oznaczeniu Bayera.
Gdy Międzynarodowa Unia Astronomiczna (IAU) w 1930 wyznaczyła oficjalnie granice 88 współczesnych gwiazdozbiorów, część gwiazd zostało oddzielonych od swoich gwiazdozbiorów. IAU ogłosiło, że te gwiazdy i inne obiekty astronomiczne mogą być przyporządkowane tylko do jednego gwiazdozbioru. W wyniku tego tym gwiazdom zostały przyporządkowane nowe oznaczenia Bayera. Dla przykładu, β Tau, wcześniej znana jako γ Aur i α And, wcześniej znana jako δ Peg. Inna gwiazda, σ Lib, wcześniej była znana jako γ Sco, jednakże nie znajduje się ona blisko granicy Skorpiona i Wagi, lecz głęboko wewnątrz Wagi. Tym niemniej oznaczenia Bayera dowiodły swojej użyteczności i są używane po dziś dzień.
Sposób zapisywania oznaczeń Bayera.
Występują dwa tradycyjne sposoby zapisy oznaczeń Bayera. Można zapisywać pełnymi nazwami, np. alfa Canis Majoris lub beta Persei, albo też za pomocą małej litery greckiej wraz z 3-literowym skrótem gwiazdozbioru, np. α CMa lub β Per. Wcześniejsze 4-literowe skróty (takie jak α CMaj) nie są już dziś stosowane.

</doc>
<doc id="1542865" url="https://pl.wikipedia.org/wiki?curid=1542865" title="Balblair">
Balblair

Balblair – destylarnia single malt whisky, znajdująca się w mieście Edderton, w granicach byłego hrabstwa Ross-shire (obecnie wchłonięte przez Highland) w Szkocji. W języku gaelickim nazwa oznacza „pole bitwy” lub „miasteczko na równinie”. Obydwa tłumaczenia są prawidłowe i mają swoje uzasadnienie – odnoszą się zarówno w historii tego miejsca, jak i ukształtowania terenu wokół zakładu.
Historia.
Gorzelnia Balblair została założona w roku 1790, przebudowana zaś w 1895 przez projektanta Charles C Doiga tak, by znajdowała się bliżej stacji kolejowej Edderton. Okazało się jednak, że oryginalne źródło wody jest tak dobre, że porzucono szybko lokalny strumień i powrócono do czerpania wody z Ault Dearg. W ciągu swojej historii destylarnia wielokrotnie zmieniała właściciela, produkcja była nawet zawieszona w czasie II wojny światowej. Obecnym właścicielem jest niezależna szkocka firma "Inver House Distillers Ltd."
Produkcja.
Pierwotnie destylarnia produkowała głównie na potrzeby innych producentów whisky mieszanej – Whyte and Mackay, Ballantine’s oraz Bell's. Obecnie firma wydaje również własną gamę produktów – m.in. serię "vintages".
Charakter.
Balblair to whisky o pełnym i wyraźnym smaku oraz harmonijnym bukiecie z nutami słodyczy zapewniającymi miły finisz.

</doc>
<doc id="1542869" url="https://pl.wikipedia.org/wiki?curid=1542869" title="Miłość jest dla głupców">
Miłość jest dla głupców

Miłość jest dla głupców – amerykański film biograficzny z 1998 roku.
Opis fabuły.
Frankie Lymon był bardzo utalentowanym muzykiem, idolem nastolatek lat 60. Kiedy umarł, okazało się, że miał trzy żony. Zola, Elizabeth i Emira poznają się na jego pogrzebie. Wszystkie mają prawo do spadku po zmarłym. Każda z nich uważała się za prawowitą spadkobierczynię. Próbują się dogadać...
Obsada.
i inni

</doc>
<doc id="1542870" url="https://pl.wikipedia.org/wiki?curid=1542870" title="Lina Andersson">
Lina Andersson

Lina Marie Andersson (ur. 18 marca 1981 w Gällivare) – szwedzka biegaczka narciarska, mistrzyni olimpijska, trzykrotna medalistka mistrzostw świata seniorów i wielokrotna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się w 1998 roku, podczas mistrzostw świata juniorów w Sankt Moritz, gdzie była siódma w biegu na 5 km techniką dowolną, piąta na dystansie 15 km techniką klasyczną, a w sztafecie zdobyła złoty medal. Jeszcze trzykrotnie startowała na imprezach tego cyklu, zdobywając złoty medal w biegu na 5 km na mistrzostwach świata juniorów w Saalfelden w 1999 roku i sztafecie podczas mistrzostw świata juniorów w Szczyrbskism Plesie w 2000 roku. Ponadto zdobyła złoty medal na 5 km klasykiem, srebrny na 15 km stylem dowolnym i brąz w sztafecie na rozgrywanych w 2001 roku mistrzostwach świata juniorów w Szklarskiej Porębie.
W Pucharze Świata zadebiutowała 28 listopada 1998 roku w Muonio, gdzie zajęła 52. miejsce w sprincie stylem dowolnym. Pierwsze punkty wywalczyła blisko rok później – 27 listopada 1999 roku w Kirunie zajęła 22. miejsce w biegu na 5 km klasykiem. Ośmiokrotnie stawała na podium zawodów PŚ, po raz pierwszy dokonała tego 7 marca 2001 roku w Oslo, gdzie była trzecia w sprincie stylem klasycznym. W zawodach tych wyprzedziły ją tylko Finka Pirjo Manninen oraz Norweżka Bente Skari. Dwukrotnie zwyciężała: 13 marca 2002 roku w Oslo i 8 stycznia 2006 roku w Otepää była najlepsza w sprincie klasykiem. Najlepsze wyniki osiągnęła w sezonie 2005/2006, kiedy to zajęła piętnaste miejsce w klasyfikacji generalnej, a w klasyfikacji sprintu była czwarta.
Jej pierwszymi mistrzostwami były rozgrywane w 2001 r. mistrzostwa świata w Lahti, podczas których zajęła 27. miejsce w biegu na 15 km techniką klasyczną. Na mistrzostwach w Val di Fiemme jej najlepszym wynikiem było 21. miejsce w biegu na 10 km stylem klasycznym. Swój pierwszy medal zdobyła na mistrzostwach świata w Oberstdorfie w 2005 roku zajmując drugie miejsce w sprincie technika klasyczną, ustąpiła jedynie swej rodaczce Emilie Öhrstig. Dwa lata później, na mistrzostwach świata w Sapporo zajmowała wysokie pozycje, między innymi 4. miejsca w sztafecie oraz sprincie drużynowym, ale medalu nie zdobyła. Mistrzostwa świata w Libercu były jej najbardziej udanymi. Razem z Anną Olsson zdobyła srebrny medal w sprincie drużynowym techniką klasyczną. Ponadto razem z Brittą Norgren, Anną Haag oraz Charlotte Kallą wywalczyła brązowy medal w sztafecie.
W 2002 roku brała udział w igrzyskach olimpijskich w Salt Lake City, gdzie jej najlepszym indywidualnym wynikiem było 16. miejsce w biegu na 10 km techniką klasyczną. Cztery lata później, podczas igrzysk olimpijskich w Turynie wywalczyła wraz z Anną Dahlberg złoty medal w sprincie drużynowym stylem klasycznym.
W 2011 roku zakończyła karierę.

</doc>
<doc id="1542873" url="https://pl.wikipedia.org/wiki?curid=1542873" title="Światła stadionów">
Światła stadionów

Światła stadionów – amerykański dramat sportowy z 2004 roku na podstawie książki Buzza Bissingera opowiadający o trenerach i zawodnikach licealnej drużyny futbolu amerykańskiego z teksańskiej Odessy, którzy w 1989 roku zdobyli mistrzostwo stanowe. Film został bardzo dobrze przyjęty przez amerykańską krytykę i znalazł się na liście '50 najlepszych filmów o szkole średniej'.
Inspirowany sukcesem filmu, w listopadzie 2006 roku w stacji NBC zadebiutował serial Friday Night Lights opisujący podobne wydarzenia.
Fabuła.
Koniec lat 80. Miasteczko Odessa na zachodnim Teksasie. Perspektywy są żadne, przyszłość niepewna, sytuacja materialna pogarsza. Ale w piątek wieczór w miasteczku rzeczywistość nabiera kolorów, a wszystko przez mecze futbolu. Drużyna Permian High Panters postanawia zdobyć po raz piąty zdobyć mistrzostwo stanu. Jej trener Gary Gaines z grupy niesfornych małolatów próbuje zrobić zawodowych graczy.

</doc>
<doc id="1542875" url="https://pl.wikipedia.org/wiki?curid=1542875" title="System Bayera">
System Bayera



</doc>
<doc id="1542876" url="https://pl.wikipedia.org/wiki?curid=1542876" title="Józef Maksymilian Staniewski">
Józef Maksymilian Staniewski

Józef Maksymilian Staniewski (ur. 1795, zm. 1871) – duchowny katolicki, dominikanin. Od 27 września 1858 biskup pomocniczy mohylewski i biskup tytularny Plataea. Od 1869 także administrator archidiecezji. Był zwolennikiem polityki rusyfikacyjnej prowadzonej przez władze carskie.

</doc>
<doc id="1542879" url="https://pl.wikipedia.org/wiki?curid=1542879" title="Mario Pestano">
Mario Pestano

Mario Pestano (ur. 8 kwietnia 1978 w Arico na Teneryfie) – hiszpański lekkoatleta, dyskobol.
Od początku stulecia należy do czołowych dyskoboli na świecie, jednak na najważniejszych imprezach nie udało mu się dotąd stanąć na podium, ma jednak na swoim koncie kilka wartościowych osiągnięć :

</doc>
<doc id="1542880" url="https://pl.wikipedia.org/wiki?curid=1542880" title="Gwidon Czerwiński">
Gwidon Czerwiński

Gwidon Czerwiński, (ur. w Siemianowiczach, w rejonie stołpeckim, zm. 3 grudnia 1969 w Sołniecznogorsku) – , generał major Armii Czerwonej i generał brygady Wojska Polskiego, organizator i pierwszy dowódca Wojsk Ochrony Pogranicza.
Życiorys.
Syn leśniczego Fulgencjusza, skończył 4 klasy szkoły wiejskiej i 2 klasy szkoły miejskiej w Smoleńsku. W czasie wojny domowej w Rosji w wieku 16 lat wstąpił do Armii Czerwonej. 1919-1920 słuchacz Kursów Wojskowo-Politycznych w Smoleńsku. 1921-1923 studiował w Instytucie Politechnicznym w Mińsku. W latach 1923-1937 pełnił służbę w wojskach ochrony pogranicza Związku Radzieckiego na terenie Białorusi i Azji Środkowej. Od stycznia 1927 słuchacz Wyższej Szkoły Pogranicznej NKWD w Moskwie. Od 1927 członek WKP(b). Od stycznia 1929 komendant strażnicy granicznej w 12 Oddziale Pogranicznym, od lutego 1930 54 Oddziału we Wschodniej Syberii. W okresie czystek w ACz, od listopada 1937 do lutego 1940 był więziony. 
W 1941 po napaści III Rzeszy na ZSRR został dowódcą pułku, z którym brał udział w walkach o Moskwę. Od 12 grudnia 1942 do 2 maja 1943 dowodził 185 Pułkiem Strzeleckim 224 Dywizji Piechoty (2 formowania). W maju 1942 ciężko ranny w walkach. Od lipca 1942 podpułkownik Armii Czerwonej.
W 1943 po wyleczeniu ran został skierowany do formowanej 1 Dywizji Piechoty im. Tadeusza Kościuszki. Dowódca 2 Pułku Piechoty, uczestnik bitwy pod Lenino. Od kwietnia do czerwca był zastępcą dowódcy 1 DP. 4 lipca 1944 wyznaczony został na stanowisko dowódcy 1 Brygady Piechoty Zmotoryzowanej, którą organizował od podstaw. W styczniu 1945 mianowany komendantem Oficerskiej Szkoły Broni Pancernej i dowódcą Twierdzy Modlin.
Od 20 września 1945 do 1 kwietnia 1947 był dowódcą, a następnie szefem Departamentu WOP. 9 maja 1946 uchwałą Krajowej Rady Narodowej awansowany na generała brygady. 
27 maja 1947 powrócił do ZSRR. Został na własną prośbę dyrektorem sowchozu im. Dzierżyńskiego w północnym Kazachstanie.

</doc>
<doc id="1542885" url="https://pl.wikipedia.org/wiki?curid=1542885" title="2 Oddział Ochrony Pogranicza">
2 Oddział Ochrony Pogranicza

2 Oddział Ochrony Pogranicza – oddział w strukturze organizacyjnej Wojsk Ochrony Pogranicza.
Formowanie oddziału.
Formowany w październiku i listopadzie przez Poznański Okręg Wojskowy na podstawie rozkazu NDWP z 13 września 1945 roku. 
W myśl przyjętych założeń Oddział miał zostać zorganizowany w oparciu o stan osobowy:
Stan etatowy wynosił 2507 wojskowych i 23 pracowników kontraktowych. Sztab oddziału i pododdziały graniczne formowano w Poznaniu przy ul. Grunwaldzkiej i Palacza oraz w Biedrusku. Większość żołnierzy (prawie 60%) nie spełniało wymogu wykształcenia, zaś 5% stanowili analfabeci i półanalfabeci.
Miejscem postoju Oddziału został wybrany Rzepin, a od 29 listopada 1945 roku Krosno Odrzańskie. Oddział rozpoczął służbę graniczną w pierwszej dekadzie listopada 1945.
12 listopada 1945 przyjął do ochrony środkowy odcinek na Odrze i Nysie Łużyckiej.
Na podstawie rozkazu Nr 0153/Org. Naczelnego Dowódcy WP z dnia 21 września 1946 roku jednostka została przeformowana w 2 Poznański Oddział WOP
Przekształcenia.
2 Oddział Ochrony Pogranicza → 2 Poznański Oddział WOP → 10 Brygada Ochrony Pogranicza → 9 Brygada WOP → 9 Lubuska Brygada WOP → Lubuska Brygada WOP → Ośrodek Szkolenia WOP w Krośnie Odrzańskim → Lubuski Oddział Straży Granicznej → Nadodrzański Oddział Straży Granicznej.

</doc>
<doc id="1542886" url="https://pl.wikipedia.org/wiki?curid=1542886" title="Pokrewieństwo agnatyczne">
Pokrewieństwo agnatyczne



</doc>
<doc id="1542889" url="https://pl.wikipedia.org/wiki?curid=1542889" title="Rakietowy silnik hybrydowy">
Rakietowy silnik hybrydowy

Rakietowy silnik hybrydowy – rodzaj silnika rakietowego w którym paliwo lub utleniacz występują w postaci ciekłej, a drugi składnik w postaci stałej.
Ze względu na dostępność użytecznych materiałów, zazwyczaj stosuje się płynny utleniacz i stałe paliwo (reduktor).
Wady i zalety.
Podstawowymi zaletami silników hybrydowych w stosunku do silników na paliwo stałe jest możliwość regulacji siły ciągu, zatrzymania silnika i jego łatwego restartu. Łatwiejszy jest też transport i przechowywanie paliwa (paliwo nie jest materiałem wybuchowym). Paliwo używane w silnikach hybrydowych jest prostsze w otrzymaniu.
W stosunku do silnika gdzie paliwo i utleniacz są w formie płynnej, silnik hybrydowy ma prostszą konstrukcję (tylko jeden system dostarczający ciecz do komory spalania), mniejsze jest też ryzyko pożaru.
Paliwa i utleniacze stosowane w silnikach hybrydowych oraz produkty ich spalania są mniej szkodliwe dla środowiska.
Wadą silników hybrydowych jest mniejszy ciąg. Jest to spowodowane słabym mieszaniem składników spalania.
Historia.
Pierwsze próby napędu hybrydowego przedsięwzięto w radzieckim GIRD i w 1933 wystrzelono rakietę testową GIRD-9 w której użyto benzyny w formie żelu i płynnego tlenu. Zaprojektowana do osiągnięcia wysokości 5 km rakieta wzniosła się tylko na pół kilometra z powodu usterki technicznej. W latach 1937-1939 w Niemczech prowadzono prace nad rakietami napędzanymi węglem i tlenkiem diazotu oraz grafitem i płynnym tlenem. W pracach brał udział Hermann Oberth. W USA w latach 1938 – 1956 prace nad silnikiem hybrydowym prowadziły Pacific Rocket Society (używając drewna i płynnego tlenu) oraz California Rocket Society (używając węgla i gazowego tlenu) oraz General Electric (z użyciem polietylenu i nadtlenku wodoru). Od lat 60 w USA i Europie konstruowano niewielkie silniki hybrydowe, niektóre z nich wykorzystywano do napędzania pocisków i rakiet sondażowych. SpaceShipOne, którego pierwszy lot odbył się w 2003 roku był pierwszym tak dużym pojazdem wykorzystującym silnik hybrydowy (używający tlenku diazotu oraz uwodornionego polibutadienu). Silniki większe i mocniejsze były opracowane i testowane lecz nie zostały użyte w pojazdach.

</doc>
<doc id="1542891" url="https://pl.wikipedia.org/wiki?curid=1542891" title="A ty, czego chcesz?">
A ty, czego chcesz?

„A ty, czego chcesz?” – pierwszy singel Kasi Kowalskiej promująca jej ósmy album Antepenultimate (z 2008 roku).

</doc>
<doc id="1542894" url="https://pl.wikipedia.org/wiki?curid=1542894" title="1 Oddział Ochrony Pogranicza">
1 Oddział Ochrony Pogranicza

1 Oddział Ochrony Pogranicza – terenowa jednostka organizacyjna Wojsk Ochrony Pogranicza.
Formowanie i zmiany organizacyjne.
1 Oddział Ochrony Pogranicza został sformowany na podstawie rozkazu organizacyjnego Nr 0245/Org. Naczelnego Dowódcy WP z dnia 13 września 1945 przez Śląski Okręg Wojskowy według etatu Nr 8/8-B o stanie 2507 oficerów, podoficerów i szeregowców oraz 23 pracowników cywilnych.
Miejscem postoju Oddziału początkowo został wybrany Żagań, jednak ostatecznie wybrano Lubań. 25 października 1945 dowództwo oddziału z pododdziałami zabezpieczenia zostało przesunięte do miejscowości Szymbark (obecnie Sulików). 24 maja 1946 dowództwo oddziału powróciło do Lubania.
W dniach 25-31 października 1945 następowało przejmowanie przez żołnierzy Oddziału od pododdziałów 7, 10 i 11 DP odcinka granicy polsko-niemieckiej o długości 144 km od m. Zasieki do m. Porajów i odcinka granicy polsko-czechosłowackiej liczącego 140 km od m. Markocice do m. Graniczne Budy. 1 listopada 1945 Oddział rozpoczął pełnić służbę graniczną.
Na podstawie rozkazu Nr 0153/Org. Naczelnego Dowódcy WP z dnia 21 września 1946 jednostka została przeformowana w 1 Łużycki Oddział WOP.

</doc>
<doc id="1542896" url="https://pl.wikipedia.org/wiki?curid=1542896" title="Jewgienij Gołowko">
Jewgienij Gołowko

Jewgienij Stiepanowicz Gołowko, ros. Евгений Степанович Головко (ur. ?, zm. we wrześniu 1980 r. w Caracas) – oficer armii jugosłowiańskiej, a następnie Rosyjskiego Korpusu Ochronnego podczas II wojny światowej, emigracyjny działacz religijny
Był z pochodzenia Kozakiem kubańskim. W poł. listopada 1920 r. jego rodzina ewakuowała się z resztkami wojsk białych z Krymu do Gallipoli, po czym zamieszkała w Królestwie SHS. Jewgienij S. Gołowko w 1930 r. ukończył korpus kadetów im. imperatora Aleksandra III. Pracował w Niszu w zakładzie swojego ojca. Krótko przed atakiem wojsk niemieckich na Jugosławię w kwietniu 1940 r., został zmobilizowany do jugosłowiańskiej armii w stopniu podporucznika rezerwy. Uniknął niewoli niemieckiej. Po zajęciu Jugosławii wstąpił do nowo formowanego Rosyjskiego Korpusu Ochronnego. Doszedł do funkcji dowódcy plutonu saperów. Po zakończeniu wojny wyemigrował do Wenezueli, gdzie otworzył własną stolarnię. Jednocześnie założył gminę prawosławną i zaczął budowę nikołajewskiej cerkwi.
Linki zewnętrzne.
Biografia Jewgienija S. Gołowki (jęz. rosyjski)

</doc>
<doc id="1542897" url="https://pl.wikipedia.org/wiki?curid=1542897" title="Rejon horodyszczeński">
Rejon horodyszczeński

Rejon horodyszczeński – jednostka administracyjna wchodząca w skład obwodu czerkaskiego Ukrainy.
Rejon utworzony w 1923, ma powierzchnię 887 km² i liczy około 40 tysięcy mieszkańców. Siedzibą władz rejonu jest Horodyszcze.
Na terenie rejonu znajdują się 1 miejska rada, 2 osiedlowe rady i 17 silskich rad, obejmujących w sumie 21 wsi i 8 osad.

</doc>
<doc id="1542898" url="https://pl.wikipedia.org/wiki?curid=1542898" title="3 Oddział Ochrony Pogranicza">
3 Oddział Ochrony Pogranicza

3 Oddział Ochrony Pogranicza – oddział w strukturze organizacyjnej Wojsk Ochrony Pogranicza pełniący służbę ochronną na granicy polsko-niemieckiej.
Sformowany na podstawie rozkazu nr 05 dowódcy Wojskowego Okręgu Morskiego z 12 października 1945 według etatu nr 8/8B w składzie pięciu komendantur odcinków i 25 strażnic o stanie 2507 wojskowych i 23 kontraktowych. Początkowo stacjonował w Stargardzie
Służbę objął 10 listopada 1945
Na podstawie rozkazu Nr 0153/Org. Naczelnego Dowódcy WP z dnia 21 września 1946 jednostka została przeformowana w 3 Szczeciński Oddział WOP.
Formowanie oddziału.
W myśl przyjętych założeń Oddział miał zostać zorganizowany w oparciu o stan osobowy:
Miejscem postoju Oddziału miał być początkowo Starogród (obecnie Stargard), ale faktycznie pierwszą siedzibą dowództwa był budynek w Szczecinie przy ul. Piotra Skargi 35, a następnie koszary przy ul.Żołnierskiej.
Oddział miał ochraniać część granicy zachodniej oraz granicę morską - od Kostrzyna nad Odrą do Dziwnowa.
Struktura organizacyjna.
1 grudnia 1945 oddział liczył 1597 żołnierzy i 14 pracowników cywilnych. Obejmował 5 komendantur odcinków ze strażnicami w terenie
Łącznie stanowiło to 25 strażnic.
Przejściowe punkty kontrolne I kategorii
Ochrona granicy.
3 Oddział OP przejął ochronę granicy od 12 Dywizji Piechoty wzmocnionej szwadronem ułanów 1 Warszawskiej Dywizji Kawalerii i pododdziałami 13 pułku WW. Ochraniał odcinek granicy na Odrze od Kostrzyna do Gryfina i na lądzie, na zachód od Szczecina i Świnoujścia, do Wybrzeża Bałtyku. Portu Szczecin przyjęto od Armii Czerwonej w październiku 1947 roku.
Przekształcenia.
3 Oddział Ochrony Pogranicza → 3 Szczeciński Oddział WOP → 8 Brygada Ochrony Pogranicza → 12 Brygada WOP → 12 Pomorska Brygada WOP → Pomorska Brygada WOP → Pomorski Oddział Straży Granicznej

</doc>
<doc id="1542900" url="https://pl.wikipedia.org/wiki?curid=1542900" title="Dalmore">
Dalmore

Dalmore – destylarnia single malt whisky, znajdująca się w mieście Alness w Szkocji, niedaleko Inverness w rejonie Highlands.
Historia.
Założona w roku 1839 przez Alexandra Mathesona destylarnia Dalmore mieści się nad brzegiem Cromarty Firth, skąd rozpościera się widok na całą zatokę oraz półwysep Black Isle. Gorzelnia zatrudnia obecnie 20 pracowników.

</doc>
<doc id="1542901" url="https://pl.wikipedia.org/wiki?curid=1542901" title="Lorca-Sutullena">
Lorca-Sutullena

Lorca-Sutullena – stacja kolejowa w Lorca, we wspólnocie autonomicznej Murcja, w Hiszpanii. Jest jednym z dwóch dworców położonych w Lorca, obok Lorca-San Diego. Znajduje się obok Plaza de Carruajes, w pobliżu centrum Lorca i koło Plaza de Toros de Sutullena. Stacja posiada 2 perony. Dworzec został zbudowany w 1876.
Znajduje się tam przystanek dla pociągów na linii C-2 Cercanías Murcia/Alicante i stacja końcowa pociągów Talgo z Barcelony.

</doc>
<doc id="1542902" url="https://pl.wikipedia.org/wiki?curid=1542902" title="Rejon drabiwski">
Rejon drabiwski

Rejon drabiwski – jednostka administracyjna wchodząca w skład obwodu czerkaskiego Ukrainy.
Rejon utworzony w 1923, ma powierzchnię 1161 km² i liczy około 35 tysięcy mieszkańców. Siedzibą władz rejonu jest Drabiw.
Na terenie rejonu znajdują się 2 osiedlowe rady i 31 silskich rad, obejmujących w sumie 40 wsi i 9 osad.

</doc>
<doc id="1542903" url="https://pl.wikipedia.org/wiki?curid=1542903" title="Lars Figura">
Lars Figura

Lars Figura (ur. 25 marca 1976) – niemiecki lekkoatleta, sprinter.
Największe indywidualne sukcesy, Figura osiągnął w biegu na 400 metrów:
Figura startował również w niemieckiej sztafecie 4 x 400 metrów, z którą wywalczył:

</doc>
<doc id="1542904" url="https://pl.wikipedia.org/wiki?curid=1542904" title="Rejon żaszkowski">
Rejon żaszkowski

Rejon żaszkowski – jednostka administracyjna wchodząca w skład obwodu czerkaskiego Ukrainy.
Rejon utworzony w 1923 r., ma powierzchnię 964 km² i liczy około 37 tysięcy mieszkańców. Siedzibą władz rejonu jest Żaszków.
Na terenie rejonu znajdują się jedna miejska rada i 33 silskie rady, obejmujące w sumie 35 wsi i 2 osady.

</doc>
<doc id="1542905" url="https://pl.wikipedia.org/wiki?curid=1542905" title="Rejon zwinogródzki">
Rejon zwinogródzki

Rejon zwinogródzki – jednostka administracyjna wchodząca w skład obwodu czerkaskiego Ukrainy.
Rejon został utworzony w 1923 roku, ma powierzchnię 5278,5 km² i liczy około 200 tysięcy mieszkańców. Siedzibą władz rejonu jest Zwinogródka.
Na terenie rejonu znajdują się 17 hromad.

</doc>
<doc id="1542908" url="https://pl.wikipedia.org/wiki?curid=1542908" title="Dawid I Komnen">
Dawid I Komnen



</doc>
<doc id="1542910" url="https://pl.wikipedia.org/wiki?curid=1542910" title="Rejon złotonoski">
Rejon złotonoski

Rejon złotonoski – jednostka administracyjna wchodząca w skład obwodu czerkaskiego Ukrainy.
Rejon utworzony w 1923, ma powierzchnię 4246 km² i liczy około 138 tysięcy mieszkańców. Siedzibą władz rejonu jest Złotonosza.
Na terenie rejonu znajdują się 11 hromad.

</doc>
<doc id="1542916" url="https://pl.wikipedia.org/wiki?curid=1542916" title="9 Oddział Ochrony Pogranicza">
9 Oddział Ochrony Pogranicza

9 Oddział Ochrony Pogranicza – jeden z oddziałów w strukturze organizacyjnej Wojsk Ochrony Pogranicza.
Formowanie i zmiany organizacyjne.
Sformowany przez Krakowski Okręg Wojskowy rozkazem dowódcy okręgu – gen. Mikołaja Prus-Więckowskiego w składzie sześciu komendantur odcinków i 30 strażnic o stanie 2934 wojskowych i 23 kontraktowych.
Zgodnie z przyjętymi założeniami Oddział miał powstać na bazie stanu osobowego 6 i 8 DP, a także niewielkiej części 17 DP. W skład grupy formującej między innymi wchodzili: ppor. Henryk Mardeusz i ppor. Aleksander Cisłowski. Miejscem postoju Oddziału miał być Nowy Sącz, ul. Jagiellońska. Komenda w Rajczy powstała na bazie 3/14 pp, komenda w Jabłonce na bazie 3/18 pp, komenda w Nowym Targu na bazie l/16 pp, komenda w Nowym Sączu na bazie 3/16 pp.
Oddział przyjął do ochrony odcinek granicy południowej z Czechosłowacją od rejonu Baligród po Zwardoń, ochraniany wcześniej przez 6 i 8 Dywizje Piechoty.
Na podstawie rozkazu Nr 0153/Org. Naczelnego Dowódcy WP z dnia 21 września 1946 roku jednostka została przeformowana w 9 Krakowski Oddział WOP

</doc>
<doc id="1542920" url="https://pl.wikipedia.org/wiki?curid=1542920" title="Alfredo Foglino">
Alfredo Foglino

Alfredo Foglino (ur. 31 stycznia 1893 w Montevideo, zm. w 1968) – urugwajski piłkarz grający jako obrońca.
Życiorys.
Jako piłkarz klubu Club Nacional de Football był w kadrze reprezentacji Urugwaju podczas turnieju Copa América 1916 – pierwszych w dziejach mistrzostwach Ameryki Południowej oraz pierwszych w dziejach mistrzostwach kontynentalnych. Urugwaj zdobył tytuł pierwszego mistrza Ameryki Południowej, a Foglino zagrał w dwóch meczach - z Chile i Argentyną. Wkrótce po turnieju wziął udział w przegranym meczu w ramach Copa Lipton 1916.
Rok później wziął udział w turnieju Copa América 1917, gdzie Urugwaj ponownie został mistrzem Ameryki Południowej. Foglino zagrał w 2 ostatnich meczach - z Brazylią i Argentyną.
Po raz trzeci w mistrzostwach kontynentalnych wystąpił podczas turnieju Copa América 1919, gdzie Urugwaj został wicemistrzem Ameryki Południowej. Foglino zagrał we wszystkich 4 spotkaniach - z Argentytną, Chile i w obu meczach z Brazylią.
W następnym roku w turnieju Copa América 1920 Urugwaj po raz trzeci sięgnął po mistrzostwo kontynentu, a Foglino zagrał we wszystkich 3 meczach - z Argentyną, Brazylią i Chile.
Po raz piąty i ostatni Foglino wziął udział w mistrzostwach kontynentalnych podczas turnieju Copa América 1921. Był to najmniej udany turniej, gdyż Urugwaj zajął dopiero 3. miejsce. Foglino wystąpił we wszystkich trzech spotkaniach - z Paragwajem, Brazylią i Argentyną.
Wraz z Nacionalem, w którego barwach rozegrał 416 spotkań, 9-krotnie zdobył mistrzostwo Urugwaju – w 1912, 1915, 1916, 1917, 1919, 1920, 1922, 1923 i w 1924.
Foglino od 5 sierpnia 1912 roku do 22 lipca 1923 roku rozegrał w reprezentacji Urugwaju 47 meczów. Podczas turniejów Copa América był kierownikiem gry obronnej drużyny Urugwaju. Jako pierwszy w historii uzyskał w urugwajskiej reprezentacji przydomek "Mariscal" (czyli Marszałek) – stało się to podczas pierwszych mistrzostw kontynentu z 1916 roku. Słynął z ostrych wejść w atakujących przeciwników oraz charakteryzował się tubalnym głosem, słyszlanym wyraźnie na trybunach.

</doc>
<doc id="1542921" url="https://pl.wikipedia.org/wiki?curid=1542921" title="Ołtarz z Wiener Neustadt">
Ołtarz z Wiener Neustadt

Ołtarz z Wiener Neustadt znany także jako ołtarz Fryderyka (niem. "Friedrichsaltar") – cenny przykład gotyckiej rzeźby i malarstwa z I połowy XV w. Dzieło anonimowych austriackich rzeźbiarzy i malarzy wykonane na zlecenie cesarza Fryderyka III. Znajduje się w wiedeńskiej katedrze Świętego Szczepana.
Dzieje.
Ołtarz znajduje się we wschodniej części północnej nawy katedry przy absydzie. Jest to gotycki poliptyk zwany ołtarzem z Wiener Neustädt (niem. "Wiener Neustädt Altar"), wykonany w 1447 na zlecenie cesarza Fryderyka III, który spoczywa we wschodniej części nawy południowej. Na predelli umieszczono skrót dewizy Habsburgów – AEIOU.
Cesarz Fryderyk ofiarował to dzieło opactwu cysterskiemu w Viktring (okolice Klagenfurt am Wörthersee), pozostało tam aż do kasacji zakonu w 1786 w ramach programu reform cesarza Józefa II. Następnie ołtarz przekazano opactwu św. Bernarda z Clairvaux (także założone przez cesarza Fryderyka III) w Wiener Neustadt, ostatecznie w 1885 dzieło to przekazano wiedeńskiej katedrze ze względu na połączenie dwóch cysterskich klasztorów opactwa w Wiener Neustadt i opactwa w Heiligenkreuz.
Na jubileusz 100-lecia konsekracji tego monumentalnego dzieła (którego łączna powierzchnia wynosi 100 m²) w 1985 dokonano gruntownej konserwacji ołtarza, która trwała 20 lat, pracami kierowało 10 konserwatorów, którzy przepracowali 40 000 osobogodzin, koszty prac osiągnęły 1,3 miliona €.
Wygląd.
Od strony prezentacji poszczególnych scen retabulum z Wiener Neustadt trzy odsłony, pierwszą, kiedy ołtarz jest zamknięty całkowicie, drugą, po otwarciu pierwszej pary skrzydeł, oraz trzecią, po otwarciu drugiej pary. Trzecia odsłona jest otwarciem całkowitym.
Ołtarz zamknięty.
Malowidła kwater skrzydeł bocznych.
W dni powszechnie ołtarz był całkowicie zamknięty. Odsłona jest podzielona na osiem prostokątnych kwater, z pełnopostaciowymi wizerunkami świętych, zgrupowanych po trzy postaci w danej kwaterze. Tło każdej z nich tworzy krajobrazowa sceneria oraz usiane gwiazdami niebo, o irracjonalnym, bordowym kolorze. Na obramieniach kwater utrzymanych w barwie cynobru oprócz malowanego w ciemnych tonacjach ozdobnego ornamentu roślinnego w niektórych częściach widnieją malowane białą minuskułą inskrypcje identyfikujące stojących poniżej świętych. Tożsamość większości pozostałych postaci umożliwiają ustalić typowe dla nich atrybuty.
Predella.
Zamknięte skrzydła predelli ukazują niezgodnie z narracją cztery sceny z Pasji Chrystusa:
Druga odsłona (niedzielna).
Odsłonę drugą (niedzielną) stanowi widok ołtarza po pierwszym otwarciu, kiedy to ukazują się widzowi kwatery będące awersami drugiej pary i rewersami pierwszej pary skrzydeł. Tworzy ją szesnaście prostokątnych kwater z pełnoplastycznymi wizerunkami świętych, także zgrupowanych po trzy postaci ukazanych w krajobrazowej lub architektonicznej scenerii na złotym tle.
Trzecia odsłona (świąteczna).
Rzeźby w szafie.
Odsłonę trzecią tworzy widok ołtarza po otwarciu drugiej pary skrzydeł. Ołtarz jest całkowicie otwarty, widok ten stanowi istotę i punkt wyjścia całości ołtarza. Środkową część tworzy szafa podzielona poziomo na dwie strefy, w których umieszczono po trzy większe pełnoplastyczne figury oraz po kilka mniejszych figurek aniołów, apostołów i świętych. Istotę tworzy tu wątek Marii jako Matki Bożej, Dziewicy i Królowej Świata. W dolnej strefie Maria zasiada na tronie, na jej kolanach siedzi Dzieciątko Jezus. Po bokach stoją święte Barbara oraz Katarzyna Aleksandryjska, najbardziej czczone w średniowieczu święte Dziewice. Razem z Marią tworzą wątek "Sacra Conversazione". Całość przedstawienia wieńczy trójarkadowy ażurowy baldachim z bogatą dekoracją maswerkową. Po bokach pod wieżyczkowymi baldachimami figurki apostołów, świętych Szymona i Jakuba oraz Pawła i Andrzeja.
Powyżej ukazano scenę Koronacji Marii przez Trójcę Świętą: tronujących Boga Ojca (z koroną i jabłkiem) po lewicy, Jezusa (z koroną i berłem) po prawicy oraz powyżej Marii gołebicę Ducha Świętego. Całości sceny nadano królewski, ceremonialny charakter; Maria przyklękuje, przyjmując z rąk Chrystusa koronę i Boże błogosławieństwo. U góry znajduje się bogato zdobiony gotyckimi formami architektonicznymi baldachim, gdzie widoczne są małe figurki aniołów oraz wyróżniające się postaci Chrystusa i Matki Bolesnej przypominające współudział Marii w Pasji będącej odniesieniem do Eucharystii (Chrystus Boleściwy trzyma kielich). Po bokach figurki świętych Bernarda i Benedykta oraz Jana i Piotra.
Rzeźby w kwaterach skrzydeł.
Na skrzydłach bocznych trzeciej odsłony ukazano cztery płaskorzeźbione sceny z życia Chrystusa i Marii, które wieńczą ażurowe baldachimy, z motywami łuków w ośli grzbiet oraz fialami i bogatą dekoracją maswerkową. Pod nimi następujące przedstawienia:
Predella.
Schemat ołtarza szafiastego zastosowano także w predelli, przy czym zamykana jest jedną parą dwustronnie malowanych skrzydeł. Zasadniczą częścią predelli jest repozytorium na relikwie zakryte ażurową ścianą, podzieloną na osiem ostrołukowych arkadek z maswerkami. Pomiędzy arkadkami niskie sterczyny. Pośrodku, powyżej dwóch arkad na czerwonym obramieniu widnieje podwójna inskrypcja o treści A.E.I.O.U. z datą 1447.
Na awersach skrzydeł zamykających predellę następujące sceny:
Rdzeń stanowi dwudzielna szafa (część środkowa, korpus) z pełnoplastycznymi figurami wykonanymi z drewna lipowego oraz dekoracją architektoniczną wykonaną ze świerczyny. Te same materiały zużyto w pozostałych partiach snycerskich. Związek rzeźby z malarstwem podkreśla użyta we wszystkich partiach rzeźbionych polichromia. Pozostałe elementy ołtarza są malowane techniką tempery na tle ze złota płatkowego. Do szafy podporządkowano i dopasowano dwie pary ruchomych skrzydeł oraz predellę z parą ruchomych skrzydeł oraz nieistniejące dziś zwieńczenie. Całość (z mensą) liczyła około 10 metrów wysokości, a szerokość po otwarciu skrzydeł osiąga ponad pięć i pół metra. Mensa, na której pierwotnie stało retabulum znajduje się w pierwotnym miejscu całego ołtarza.
Analiza.
Ołtarz z Wiener Neustadt jest przykładem klasycznego retabulum szafiastego, uniwersalnego typu ołtarza w okresie gotyku, jednakże skomplikowana struktura dzieła jest efektem ewolucji która miała miejsce w późnym gotyku wynikającej z potrzeby dostatecznego z punktu duchowo-religijnego wyrażenia treści. Wykształconemu duchowieństwu nie wystarczało dosłowne przedstawienia wizerunków Chrystusa, Marii lub świętych oraz inne podobne tematy dlatego też częstokroć kreowało bardzo wysublimowane programy ikonograficzne. Stąd też wiele retabulów, w tym z Wiener Neustadt charakteryzuje się skomplikowaną strukturą, wysublimowanymi treściami ideowymi, mnogością wizerunków świętych.
Bogaty program ikonograficzny retabulum uzasadniony jest ideą kultu Wszystkich Świętych, wyrażanego m.in. poprzez Litanię. Struktura i kompozycja oraz funkcja całości retabulum ma związek z hierarchią świętych, zaakcentowaną także w Litanii. Ukazani na kwaterach malowanych święci w liczbie 72 byli ukazywani w dni powszechne oraz niedziele. Natomiast w dni świąteczne retabulum całkowicie otwierano z racji ukazania wiernym Marii oraz Trójcy Świętej wzywanych na początku Litanii, co stanowi najwyższy punkt w hierarchii wyróżniony w retabulum nie tylko od strony technicznej, kompozycyjnej ale także liturgicznej. Rzeźbione sceny Zaśnięcia, Wniebowzięcia oraz Koronacji Matki Bożej znalazły swoje miejsce w całości kompozycji otwartego retabulum, stanowią plastyczną dominantę, każde z tych epizodów było uwzględniane w dni świąteczne kalendarza liturgicznego. Związek Marii z Trójcą Świętą podkreśla ukazana w sposób pełnoplastyczny scena Koronacji.
Od strony stylistycznej ołtarz ten jest cennym przykładem późnej recepcji form charakterystycznych dla stylu pięknego.

</doc>
<doc id="1542922" url="https://pl.wikipedia.org/wiki?curid=1542922" title="Pianino cyfrowe">
Pianino cyfrowe

Pianino cyfrowe – instrument muzyczny zaliczany do elektrofonów elektronicznych. Jest on często mylony z keyboardem, m.in. dlatego, że obecnie różnice między tymi instrumentami są coraz mniejsze. Pianino cyfrowe wyróżnia się dokładniejszym i bardziej realistycznym niż w przypadku keyboardu odwzorowaniem dźwięku klasycznego pianina oraz tzw. ważoną klawiaturą o właściwościach fizycznych i dynamice bardziej zbliżonych do klasycznego pierwowzoru. W obecnych czasach wiele keyboardów także posiada realistyczne brzmienie i ważoną klawiaturę, a pianina cyfrowe – możliwości używania ich także jako keyboardów. Pianino cyfrowe, w przeciwieństwie do keyboardu, zawsze powinno posiadać pedały (lub choćby jeden pedał). Ponadto spełnia ono często również rolę klawiatury sterującej.
Różnice w działaniu.
Zasadniczą różnicą między keyboardem, pomijając klawiaturę, jest sposób generowania dźwięku. W klasycznych keyboardach dźwięk był generowany poprzez cyfrowy generator i modulator – co sprawiało wrażenie sztucznego, „plastikowego” brzmienia. Ideą pianina cyfrowego było zaś jak najdokładniejsze odwzorowanie dźwięku, stąd stosowano wiele generatorów i modulatorów fali dźwiękowej, a z czasem zaczęto wykorzystywać nagrane próbki wprowadzane do pamięci urządzenia, oraz modele fizyczne opisujące np. czas czy głośność drgania struny. Mimo że coraz więcej keyboardów bazuje na dźwięku odtwarzanym z próbek, niemal wszystkie posiadają lekką plastikową obudowę i relatywnie małe wbudowane głośniki, natomiast pianina cyfrowe, z wyjątkiem najtańszych modeli, są wyposażone w masywną obudowę z materiałów drewnopochodnych oraz bardziej zaawansowany, często wielodrożny, system głośników. Pozwala to na wierniejsze odtwarzanie dźwięku naśladowanego oryginalnego instrumentu.
Większość pianin cyfrowych ma funkcjonalność mniejszą od keyboardów (brak automatycznego akompaniamentu, sekwencera itp.). Najprostsze modele mają tylko możliwość wyboru spośród kilku dostępnych zestawów próbek, pobranych z kilku instrumentów i w różnych warunkach akustycznych (kilka fortepianów, pianin, czasami klawesyn lub wybrane brzmienie organowe) oraz regulację głośności. Dzięki temu posiadają dość zachowawczy wygląd, pozbawiony świecących wskaźników, ekranów, dużej liczby przycisków. Wadą takiego podejścia jest konieczność posługiwania się skomplikowanymi kombinacjami nielicznych przycisków funkcyjnych oraz klawiszy muzycznych, które na chwilę stają się dodatkowymi przyciskami funkcyjnymi. Istnieją także modele wyposażone w wiele dodatkowych funkcji czy wręcz pełną funkcjonalność keyboardów, z rozbudowanym panelem sterowania nad klawiaturą.

</doc>
<doc id="1542924" url="https://pl.wikipedia.org/wiki?curid=1542924" title="Arno Surminski">
Arno Surminski

Arno Surminski (ur. 20 sierpnia 1934 w Jäglack, Prusy Wschodnie) − niemiecki pisarz i dziennikarz.
Życiorys.
Arno Surminski urodził się na Mazurach w małej wiosce Jäglack (dzisiaj Jegławki) pod Kętrzynem. 
Po zajęciu w 1945 roku Prus Wschodnich przez Armię Czerwoną i po deportacji jego rodziców w głąb Rosji, skąd nigdy nie powrócili, jego samego, uratowanego niemal cudem, los rzucił na zachodnie ziemie Niemiec, do Szlezwiku-Holsztynu, gdzie został adoptowany przez wielodzietną rodzinę pochodzącą z jego rodzinnej wsi. 
Od 1955 roku do 1957 roku przebywał w Kanadzie. Od 1962 roku mieszka w Hamburgu, gdzie pracował najpierw jako radca prawny towarzystwa ubezpieczeniowego, a później jako niezależny dziennikarz dla czasopism ekonomicznych. Od 1972 roku zajmuje się pisarstwem. Opublikował ponad 20 książek. Większość z nich dotyczy tematyki wschodniopruskiej. Surminski pisze w nich o swej utraconej ojczyźnie z nostalgią, a o jej obecnych mieszkańcach Polakach z sympatią. 
W 2011 roku otrzymał w Olsztynie tytuł "Honorowy obywatel województwa warmińsko-mazurskiego". To najwyższe wyróżnienie przyznawane przez warmińsko-mazurski sejmik samorządowy. W 2019 roku uhonorowano Surminskiego tytułem "Zasłużonego dla Powiatu Kętrzyńskiego".
Od 1962 roku żonaty, ma troje dzieci i sześcioro wnuków. 
Uhonorowany Nagrodą Literacką im. Andreasa Gryphiusa (1978). W 2016 roku został odznaczony Orderem Zasługi Republiki Federalnej Niemiec.
Publikacje.
Powieści:
Opowiadania:
Książki dla dzieci:
Inne publikacje:
Książki przetłumaczone na język polski

</doc>
<doc id="1542925" url="https://pl.wikipedia.org/wiki?curid=1542925" title="Carlton Chambers">
Carlton Chambers

Carlton Chambers (ur. 27 czerwca 1975) – kanadyjski lekkoatleta, sprinter, złoty medalista Igrzysk Olimpijskich.
Największym sukcesem Chambersa jest złoty medal jaki wywalczył podczas Igrzysk Olimpijskich w Atlancie (1996). Chambers biegł w biegu eliminacyjnym i półfinałowym sztafety 4 x 100 metrów, która w finale wywalczyła złoty medal, pokonując faworyzowanych gospodarzy Igrzysk - Amerykanów. W finale biegła czwórka : Robert Esmie, Glenroy Gilbert, Bruny Surin, oraz Donovan Bailey, ale Chambers również otrzymał złoty medal jako członek sztafety. 
Złoty medalista mistrzostw świata (1997) – biegł w eliminacjach sztafet. W tej samej konkurencji wywalczył złoto igrzysk Wspólnoty Narodów (1994).

</doc>
<doc id="1542930" url="https://pl.wikipedia.org/wiki?curid=1542930" title="Star 52">
Star 52



</doc>
<doc id="1542941" url="https://pl.wikipedia.org/wiki?curid=1542941" title="Rosyjska piątka">
Rosyjska piątka



</doc>
<doc id="1542942" url="https://pl.wikipedia.org/wiki?curid=1542942" title="Sydney Tower">
Sydney Tower

Sydney Tower – wieża w Sydney, w stanie Nowa Południowa Walia, w Australii. Wieża została otwarta w 1981. Jej wysokość wynosi 309 m.

</doc>
<doc id="1542944" url="https://pl.wikipedia.org/wiki?curid=1542944" title="Christina Romer">
Christina Romer

Christina Romer (ur. 25 grudnia 1958 w Alton, Illinois jako Christina Duckworth) – amerykańska ekonomistka, profesor ekonomii na Uniwersytecie Berkeley. 24 listopada 2008 prezydent elekt USA, Barack Obama wskazał ją jako nowego szefa Rady Doradców Ekonomicznych Prezydenta USA. Romer zapowiedziała odejście z funkcji szefa doradców ekonomicznych prezydenta USA z dniem 3 września 2010.
Kariera naukowa.
Ukończyła Glen Oak High School w Canton, Ohio, w czerwcu 1977. Uzyskała licencjat z ekonomii w College of William and Mary w 1981, a następnie doktorat w Massachusetts Institute of Technology w 1985. Po ukończeniu pracy nad doktoratem rozpoczęła pracę jako wykładowca w stopniu młodszego profesora na Uniwersytecie Princeton. W 1988 rozpoczęła pracę na Uniwersytecie Berkeley i uzyskała awans do stopnia pełnego profesora w 1993.
Romer badała m.in. zjawiska niestabilności makroekonomicznej po i przed drugą wojną światową, a także przyczyny Wielkiego Kryzysu w USA i w Europie. Była wiceprzewodniczącym Amerykańskiego Towarzystwa Ekonomicznego. Jest dyrektorem Programu Ekonomii Monetarnej w National Bureau of Economic Research.
Życie prywatne.
Jej mężem jest David Romer, specjalista ds. polityki fiskalnej i monetarnej, także pracujący na Uniwersytecie Berkeley, który otrzymał propozycję pracy w biurze głównego ekonomisty Międzynarodowego Funduszu Walutowego, co zostało odebrano jako umacnianie związków między MFW a nową administracją Obamy.

</doc>
<doc id="1542945" url="https://pl.wikipedia.org/wiki?curid=1542945" title="Mikołaj Jung">
Mikołaj Jung

Mikołaj Wiktorowicz Jung (ros. Николай Викторович Юнг; ur. 23 października 1855, zm. 16 maja 1905) – rosyjski oficer marynarki niemieckiego pochodzenia, kapitan 1 rangi, dowódca m.in.: na krążownikach wojennych „Gienierał Admirał" czy „Giercog Edingsburskij". 
Życiorys.
W latach 1880-1881 był jednym z założycieli organizacji rewolucyjnej, wojskowego centrum morskiego w Kronsztad. W czasie masowych aresztowań wśród oficerów, 14 lipca 1883, udało mu się zbiec. Powrócił do czynnej służby dopiero w kwietniu 1886. Jung był już wtedy porucznikiem i jak wynika z raportów specjalnych sporządzanych dla Ministerstwa Sprawiedliwości, został aresztowany i był przesłuchiwany za swoje powiązania z antycarską „Narodnoj woliej” (Narodna Wola). Zaszantażowany brakiem wydania oficerskiego certyfikatu odstąpił od ruchu rewolucyjnego. 
Początkowo dowodził wojennymi krążownikami, m.in.: opancerzonym „Gienierał Admirał” („Generał-admirał") i „Giercog Edingsburskij” („Książę edynburski”), następnie wiosną 1904 został mianowany dowódcą dywizjonu „Orioł” („Orzeł”, pancernik typu Borodino), który wchodził w skład Drugiej Eskadry Pacyfiku. Podczas bitwy pod Cuszimą został śmiertelnie ranny. Zmarł 16 maja 1905 roku. Został pochowany na morzu na współrzędnych 35° 56'13 "N, 135° 10 'E.
Postać kapitana Junga pojawia się w słynnej powieści "Cuszima" Nowikow-Priboja.
Kalendarium.
23 października 1855 - Urodził się w szlacheckim domu w guberni twerskiej (dystrykt moskiewski)
15 września 1872 - Został przyjęty do Szkoły Morskiej
1 maja 1873 - Zaczyna odbywać służbę jako uczeń czynny
16 listopada 1875 - Унтер-офицер (Podoficer)
1 maja 1876 - Absolwent Szkoły Morskiej, po spisku wypuszczony, otrzymał rangę гардемарина (fr. "garde-marine")
19 maja 1876 - Mianowany do 5. floty 
9 listopada 1876 - Przeniesiony do 8. floty
30 sierpnia 1877 - Мичман (Miczman)
24 grudnia 1877 – Dowodzi jednostką na Dunaju
2 lutego 1878 – Dowódca portowej maszynowni „Wasilij»
7 listopada 1881 – Dowódca roty monitorującej „Pierun”
1 stycznia 1882 – Лейтенант (Podporucznik)
22 marca 1882 – Rewizor klipera „Żemczug” z 6. floty
10 maja 1882 – Przeniesiony do 7. floty
7 lipca 1882 – Rewizor na okręcie 2. floty „Razbojnik”
28 kwietnia 1884 – W 6. flocie
W latach 1885-1889 nadal pełni służbę na okręcie „Razbojnik”, przyucza jednocześnie sztuki artyleryjskiej, związany z 6. flotą
13 kwietnia 1890 – Drugi dowódca kanonierskiego batalionu „Jorsz”
28 maja 1890 – Kierownik «Лахта»
18 sierpnia 1890 – Dowódca załogi fregaty „Minin”
1 października 1891 – W 2. flocie
29 sierpnia 1892 – Starszy oficer na krążowniku „Gienierał Admirał”
30 sierpnia 1893 – Kapitan II rangi
17 kwietnia 1894 – Szef szwadronu „Połtawa”
20 lutego 1895 – Dowódca parowca „Sławianka”
5 lutego 1896 – Dowódca szkoleniowca „Woin”
7 sierpnia 1896 – Absolwent Akademii Marynarki Wojennej
13 kwietnia 1897 – Kapitan II rangi na okręcie „Wiestnik”
2 sierpnia 1898 – Członek komisji badań nad nowymi technologiami militarnymi
24 sierpnia 1898 – Członek komisji egzaminującej w MKK ("Morskom Kadietskom Korpusie")
8 września 1898 – Członek komisji ds. oficerów 7. floty
6 grudnia 1898 – Dowódca szkoleniowca „Morjak”
14 sierpnia 1899 – Członek komisji ds. weryfikacji wadliwego funkcjonowania portu w Kronsztad
W latach 1899-1901 – Dowódca na szkoleniowcu „Wiernyj”
21 maja 1901 – 26 maja 1903 Szef szkoleniowy kwatermistrzów
20 września 1902 – 19 kwietnia 1904 Dowódca I rangi na okręcie „Gienierał-Admirał”
19 kwietnia 1904 – 15 maja 1905 Dowódca szwadronu „Orioł”

</doc>
<doc id="1542948" url="https://pl.wikipedia.org/wiki?curid=1542948" title="Wells Fargo Center (Portland)">
Wells Fargo Center (Portland)

Wells Fargo Center – wieżowiec w Portland, w stanie Oregon, w Stanach Zjednoczonych, o wysokości 166,4 m. Budynek został otwarty w 1972 i liczy 41 kondygnacji.

</doc>
<doc id="1542949" url="https://pl.wikipedia.org/wiki?curid=1542949" title="Basento">
Basento

Basento (łac. Casuentus) – rzeka w południowych Włoszech, o długości 149 km. Wypływa z południowych Gór Apeninskich (Apenin Lukański), na zachód od miasta Potenza. Uchodzi do Zatoki Tarenckiej, która stanowi część Morza Jońskiego, nieopodal Metaponto. Największym miastem leżącym nad rzeką jest Potenza, ośrodek administracyjny regionu Basilicata.

</doc>
<doc id="1542950" url="https://pl.wikipedia.org/wiki?curid=1542950" title="Dzierżko">
Dzierżko

Dzierżko (Dersław, Dzierżysław) herbu Janina – rycerz z Chotla, fundator kościoła i klasztoru norbertanek w Busku. Brat biskupa płockiego Wita z Chotela.
Życiorys.
W drugiej połowie XII w. rycerz Dzierżko był właścicielem części buskiej osady, na terenie której około 1166 r. ufundował kościół. W latach 80. lub 90. XII w. wspólnie ze swoim bratem, biskupem płockim Witem, rycerz Dzierżko ufundował trzy klasztory należące do linii strahowsko-brzeskiej. Jednym z nich była powstała w osadzie Busko, w latach 1180–1186, żeńska filia ufundowanego przez bp. Wita klasztoru norbertanów w Witowie.
Dla fundacji buskiego konwentu, około 1190 r., Dzierżko wyprawiając się na III krucjatę, sporządził zachowany jedyny w swoim rodzaju dokument – testament, pierwszy w Polsce. Rycerz wyposażył w nim klasztor norbertanek w Busku, a równocześnie nakłaniał żonę, by sama wstąpiła do tego klasztoru. Dzierżko przekazał w nim klasztorowi 10 wsi, swój cały lub prawie cały majątek.

</doc>
<doc id="1542952" url="https://pl.wikipedia.org/wiki?curid=1542952" title="Maxdo Centre">
Maxdo Centre

Maxdo Centre - wieżowiec w Szanghaju, w dystrykcie Changning, w Chińskiej Republice Ludowej, o wysokości 241 m. Budynek został otwarty w 2002, posiada 55 kondygnacji.

</doc>
<doc id="1542953" url="https://pl.wikipedia.org/wiki?curid=1542953" title="Manifest praski KONR">
Manifest praski KONR

Manifest praski KONR (ros. Манифест КОНР) – wydany w Pradze 14 listopada 1944 dokument programowy Komitetu Wyzwolenia Narodów Rosji, oficjalnej reprezentacji Rosjan wobec władz III Rzeszy.
Prace nad stworzeniem dokumentu programowego Komitetu Wyzwolenia Narodów Rosji rozpoczęły się krótko po spotkaniu gen. Andrieja A. Własowa z Reichsführerem SS Heinrichem Himmlerem 16 września 1944 r. w Berlinie. Pod koniec września tego roku doszło do spotkania gen. Gieorgija N. Żylenkowa, naczelnika oddziału propagandy KONR, z prof. N. W. Kowalczukiem, redaktorem pisma „Заря” i adiutantem gen. G. N. Żylenkowa, Nikołajem A. Troickim, pracującym w redakcji pisma „Доброволец” oraz A. N. Zajcewem. Otrzymali oni zadanie opracowania programowego dokumentu politycznego KONR, który – według gen. A. A. Własowa – powinien nazywać się manifestem, a nie deklaracją. W opracowywaniu dokumentu byli też zaangażowani oficerowie propagandowi ze Szkoły propagandystów ROA w Dabendorfie oraz inni członkowie KONR. Były też stworzone 2 grupy eksperckie, liczące po 30 ludzi z „nowej” i „starej” emigracji, które zaproponowały swoje poprawki. To samo zrobiła Naukowa Rada KONR. Końcowy projekt dokumentu został poprawiony przez gen. G. N. Żylenkowa, który rozbił go na 14 punktów, nadając ostateczny kształt. Taka wersja została ostatecznie zaakceptowana z jednej strony przez gen. A. A. Własowa, z drugiej – przez H. Himmlera, który polecił dodatkowo uzupełnić manifest 2 punktami dotyczącymi walki z Żydami oraz z imperialistami brytyjskimi i amerykańskimi. Przygotowany tekst manifestu został przedstawiony podczas zebrania członków KONR 12 listopada. Doszło wówczas do poważnych sporów dotyczących punktów dodanych przez Reichsführera SS. Niektórzy domagali się wyrzucenia ich z tekstu manifestu, ale zdecydowała decyzja gen. G. N. Żylenkowa, który kazał je utrzymać. Na miejsce ogłoszenia manifestu postanowiono wybrać słowiańskie miasto. Wybór padł na Pragę, stolicę Protektoratu Czech i Moraw.
Już wieczorem 11 listopada do Pragi z Berlina przybył gen. G. N. Żylenkow i płk Michaił A. Meandrow wraz z 8 oficerami KONR. Od 12 listopada ustalili oni z niemieckimi władzami Protektoratu Czech i Moraw szczegółowy program imprezy. 13 listopada wieczorem do Pragi przybyli pociągiem członkowie i kandydaci na członków KONR, starsi oficerowie Sił Zbrojnych KONR, rosyjscy dziennikarze i przedstawiciele białej emigracji rosyjskiej. Oddzielnym pociągiem przyjechał gen. A. A. Własow i członkowie Prezydium KONR. Na stacji powitał go płk M. A. Meandrow i gen. mjr. Rudolf Toussaint, komendant garnizonu Pragi. Do hotelu, w którym zamieszkali członkowie KONR, przybył wkrótce gen. Ernst Köstring, pełniący funkcję Generała Formacji Wschodnich przy Dowództwie Wojsk Lądowych (OKH). Generał A. A. Własow zdążył jeszcze złożyć wizytę protektorowi Karlowi Hermannowi Frankowi. 14 listopada na Zamku Królewskim miała miejsce ceremonia przedstawienia Manifestu KONR. Wzięło w niej udział ok. 600 osób, w tym – oprócz gen. A. A. Własowa i innych członków KONR – protektor K. H. Frank, przedstawiciel władz III Rzeszy SS-Obergruppenführer Werner Lorenz, prezydent Emil Hácha, wyżsi wojskowi Sił Zbrojnych KONR i niemieckich sił zbrojnych, przedstawiciele zagranicznych ambasad w Protektoracie oraz białej emigracji rosyjskiej: gen. Wasilij W. Biskupski, gen. Aleksiej A. von Lampe, gen. Anton W. Turkul, ataman gen. Piotr N. Krasnow i ataman gen. Andriej G. Szkuro.
Ceremonia rozpoczęła się 5 minut przed godziną 15. O godzinie 15 przybył gen. A. A. Własow wraz z protektorem K. H. Frankiem i SS-Obergruppenführerem W. Lorenzem. Powitał ich gen. G. N. Żylenkow i płk M. A. Meandrow. Po zajęciu miejsc krótką mowę wstępną wygłosił członek KONR prof. S. M. Rudniew. Następnie przemawiał kolejno gen. A. A. Własow, protektor K. H. Frank, SS-Obergruppenführer W. Lorenz, ponownie gen. A. A. Własow i gen. Fiodor I. Truchin. Po zakończeniu jego przemówienia odbyły się wybory Prezydium KONR, którego wyniki przedstawił prof. S. M. Rudniew. Następnie gen. A. A. Własow odczytał treść Manifestu KONR, po czym na koniec podziękował protektorowi K. H. Frankowi i czeskim władzom Protektoratu. O godzinie 19 przez K. H. Franka został zorganizowany bankiet dla 60 rosyjskich i niemieckich gości z koncertem rosyjskich i niemieckich artystów oraz zebranie w Klubie Automobilowym dla wszystkich uczestników ceremonii. Po zakończeniu bankietu około godziny 2 w nocy gen. A. A. Własow wraz z członkami Prezydium KONR wrócił na dworzec kolejowy, skąd specjalnym pociągiem pojechał do Berlina. W tym czasie z Pragi wyjechali też pozostali niemieccy i rosyjscy uczestnicy ceremonii. 18 listopada w Berlinie treść Manifestu KONR została ogłoszona na masowym zebraniu rosyjskich robotników, inteligencji, wojskowych i działaczy różnego rodzaju.
Manifest praski KONR został opublikowany w piśmie „Голос Народа”. Podpisało go 37 członków KONR i 12 kandydatów na członków: przewodniczący KONR gen. A. A. Własow, członkowie KONR gen. Fiodor F. Abramow, G. Aleksiejew, prof. S. Andriejew, prof. G. Anufrijew, gen. Jewgienij I. Bałabin, Szamba Balinow, prof. Fiodor P. Bogatyrczuk, S. Wołchowski, płk Władimir I. Bojarski, K. Gordijenko, ppor. A. Dżanapow, gen. G. N. Żylenkow, gen. Dmitrij J. Zakutny, kpt. D. Ziablicki, J. Żerebkow, płk Siergiej K. Buniaczenko, płk Michaił A. Meandrow, A. Zajcew, prof. A. Karpinski, prof. N. Kowaliow, A. Lisowski, gen. Wasilij F. Małyszkin, feldfebel I. Mamiedow, prof. I. I. Moskwitinow, J. Muzyczenko, N. Podlaznik, prof. S. Rudniew, G. Saakajan, J. Tenzorow, gen. Fiodor I. Truchin, prof. A. Cagoł, Ch. Cymbał, kpt. I. Czanuch, Ibrahim Czulikow, F. F. Szlippe, F. Januszewska oraz kandydaci: por. W. Dubowiec, W. Jegorow, Aleksandr S. Kazancew, P. Kumin, D. Lewicki, J. Rodnyj, P. Siemionow, prof. L. Smirnow, prof. W. Stalmakow, prof. W. Tajarinow, mjr I. Tielnikow, A. Szczegłow. Na końcu spisu podpisanych znajdowała się następująca informacja: "Nazwiska niektórych członków i kandydatów na członków Komitetu Wyzwolenia Narodów Rosji nie są opublikowane w związku z ich przebywaniem na terytorium ZSRR lub w celu zapewnienia im bezpieczeństwa".
Według manifestu celem KONR było:
KONR głosił następujące hasła:
Zniszczenie bolszewizmu i wygranie walki KONR uzależniało od wysiłku:
Według części przekazów w pierwszym wariancie manifestu, nie tylko była wyraźnie zadeklarowana niezależność KONR od władz III Rzeszy, ale też występowały pewne hasła odwołujące się do idei monarchistycznych. Ta wersja manifestu miała mieć charakter progresywno-demokratyczny, odchodząc od większości haseł Rosyjskiego Ruchu Wyzwoleńczego (ROD). Mogłoby to sugerować, że jego faktycznymi autorami były głównie osoby nie związane z ROD, ale wywodzące się ze „starej” emigracji.

</doc>
<doc id="1542954" url="https://pl.wikipedia.org/wiki?curid=1542954" title="Dain Rauscher Plaza">
Dain Rauscher Plaza

Dain Rauscher Plaza, RBC Plaza - wieżowiec w Minneapolis, w stanie Minnesota, w Stanach Zjednoczonych, o wysokości 164 m. Budynek został otwarty w 1992 i posiada 40 kondygnacji.

</doc>
<doc id="1542957" url="https://pl.wikipedia.org/wiki?curid=1542957" title="JP Morgan Chase Tower">
JP Morgan Chase Tower

JP Morgan Chase Tower – wieżowiec w Dallas, w stanie Teksas, w Stanach Zjednoczonych, o wysokości 225 m. Budynek został zaprojektowany przez Skidmore, Owings &amp; Merrill a jego budowa została ukończona w 1987 roku. Wieżowiec posiada 55 kondygnacji, a jego charakterystycznym elementem jest otwór o wysokości blisko 23 metrów (7 pięter) i szerokości nieco ponad 8 metrów.

</doc>
<doc id="1542959" url="https://pl.wikipedia.org/wiki?curid=1542959" title="Złota Siklawa">
Złota Siklawa

Złota Siklawa – wodospad w Dolinie Małej Zimnej Wody w słowackich Tatrach Wysokich na potoku Mała Zimna Woda. Opada on z wysokiej ściany stawiarskiej zwanej Złotymi Spadami, jaką Dolina Pięciu Stawów Spiskich (górna część Doliny Małej Zimnej Wody) obrywa się w południowym kierunku. Wodospad spada kaskadami z nachylonej pod kątem 45° wysokiej płyty skalnej. Zachwycał się nim w 1865 Mariusz Łomnicki, pisząc: „"Prześliczny widok! Z ogromnej, więcej może niż stosążniowej wysokości, spływa miejscami w kilkoro rozdzierzgniona wstęga, bielsza od najbielszego śniegu, cudownie odbijająca od szczerniałego granitu"”.
Po zachodniej stronie wodospadu istniała w latach 1833–1845 niewielka kopalnia rudy. Ludwik Zejszner pisał o niej: „"dobytą rudę trzeba znosić na barkach"”. Obok wodospadu prowadzi szlak turystyczny.

</doc>
<doc id="1542963" url="https://pl.wikipedia.org/wiki?curid=1542963" title="Tufy wulkaniczne">
Tufy wulkaniczne



</doc>
<doc id="1542964" url="https://pl.wikipedia.org/wiki?curid=1542964" title="Skoki narciarskie na zimowej uniwersjadzie">
Skoki narciarskie na zimowej uniwersjadzie

Skoki narciarskie są w programie zimowej uniwersjady od 1960, czyli od początku jej rozgrywania do dziś (nie odbyły się w 1975 i 2019). Początkowo rozgrywano jeden konkurs - mężczyzn, na skoczni normalnej. W 1987 do programu dołączono skoki mężczyzn na skoczni dużej (nie rozegrano w 1989 i 1995) oraz konkurs drużynowy mężczyzn (nie rozegrano w 1993). Od 2005 rozgrywany jest też konkurs kobiet na skoczni normalnej.
Najbardziej utytułowanym zawodnikiem w historii uniwersjady jest Polak Łukasz Kruczek, który zdobył cztery złote medale indywidualnie oraz jeden brązowy z drużyną.
Medaliści.
Mężczyźni (skocznia normalna).
Źródło: 
Mężczyźni (skocznia duża).
Źródło: 
Mężczyźni (konkurs drużynowy).
Źródło: 

</doc>
<doc id="1542966" url="https://pl.wikipedia.org/wiki?curid=1542966" title="Petra (imię)">
Petra (imię)



</doc>
<doc id="1542969" url="https://pl.wikipedia.org/wiki?curid=1542969" title="Dumbs">
Dumbs

Dumbs – warszawski zespół punkrockowy, który powstał w roku 1995. W początkowym okresie zespół grał wyłącznie covery amerykańskiej grupy Ramones, aby w dalszym okresie działalności przygotować własny materiał. The Dumbs zakończyli działalność 25 stycznia 2013 r.

</doc>
<doc id="1542975" url="https://pl.wikipedia.org/wiki?curid=1542975" title="Kristian">
Kristian



</doc>
<doc id="1542977" url="https://pl.wikipedia.org/wiki?curid=1542977" title="BIPM">
BIPM



</doc>
<doc id="1542978" url="https://pl.wikipedia.org/wiki?curid=1542978" title="Apenin Lukański">
Apenin Lukański

Apenin Lukański (wł. "Appennino Lucano") – pasmo górskie w południowych Włoszech, część Apeninu Południowego. Zbudowane głównie ze skał osadowych. Występuje tam szereg masywów i grup górskich, oddzielonych głębokimi dolinami i bogata rzeźba krasowa. Wysokość maksymalna do 2267 m n.p.m. (szczyt Dolcedorme w masywie Pollino). Powyżej 800 m n.p.m. lasy bukowe, w masywie Pollino sosnowe. Uprawa oliwek. Góry przecina droga z Neapolu do Tarentu. Główne miasto – Potenza.

</doc>
<doc id="1542979" url="https://pl.wikipedia.org/wiki?curid=1542979" title="George Legge (3. hrabia Dartmouth)">
George Legge (3. hrabia Dartmouth)

George Legge (ur. 3 października 1755, zm. 10 listopada 1810) – brytyjski arystokrata i polityk.
Życiorys.
Był synem Williama Legge’a, 2. hrabiego Dartmouth, i Frances Nicoll, córki sir Charlesa Nicolla. Od urodzenia nosił tytuł grzecznościowy „wicehrabiego Lewisham”.
W 1778 r. został wybrany do Izby Gmin jako reprezentant okręgu Plymouth. W 1780 r. zmienił okręg na Horsham, ale jeszcze w tym samym roku przeniósł się do okręgu Staffordshire. Okręg ten reprezentował do 1784 r. 15 czerwca 1801 r. na podstawie procedury "writ of acceleration" otrzymał należący do ojca tytuł barona Dartmouth i zasiadł w Izbie Lordów. Miesiąc później zmarł jego ojciec i George został 3. hrabią Dartmouth.
3 maja 1781 r. został członkiem Towarzystwa Królewskiego. W 1801 r. został członkiem gabinetu jako przewodniczący Rady Kontroli. W 1802 r. został Lordem Stewardem. Od 1804 r. aż do śmierci był Lordem Szambelanem. W 1805 r. otrzymał Order Podwiązki. Zmarł w 1810 r.
Rodzina.
24 września 1782 r. poślubił lady Frances Finch (zm. 21 listopada 1838), córkę Heneage’a Fincha, 3. hrabiego Aylesford, i lady Charlotte Seymour, córki 6. księcia Somerset. George i Frances mieli razem pięciu synów i siedem córek:

</doc>
<doc id="1542981" url="https://pl.wikipedia.org/wiki?curid=1542981" title="Ubaldo (kardynał S. Croce)">
Ubaldo (kardynał S. Croce)

Ubaldo (zm. 1170) – włoski kardynał. Według XVI-wiecznego historyka Alphonso Chacóna należał do bolońskiej rodziny Caccianemici i był krewnym papieża Lucjusza II, nie ma jednak na to dowodów. Wiadomo, że przed nominacją był członkiem kongregacji kanoników regularnych San Frediano di Lucca. Lucjusz II mianował go kardynałem prezbiterem Santa Croce in Gerusalemme, prawdopodobnie w maju 1144 roku. Uczestniczył w papieskiej elekcji 1145, 1153, 1154 i 1159; w tej ostatniej poparł wybór papieża Aleksandra III i w 1162 roku był jednym z jego legatów na synodzie w Saint-Jean-de-Losne zwołanym przeciwko cesarzowi Fryderykowi I i popieranemu przez niego antypapieżowi. Od 1166 był protoprezbiterem Świętego Kolegium Kardynałów. Sygnował bulle papieskie między 28 czerwca 1144 a 12 września 1170; wkrótce po tej ostatniej dacie zmarł.

</doc>
<doc id="1542982" url="https://pl.wikipedia.org/wiki?curid=1542982" title="Carlos Mercenario">
Carlos Mercenario

Carlos Mercenario (ur. 23 maja 1967) – meksykański lekkoatleta, chodziarz.
Na przełomie lat 80. i 90. czołowy chodziarz świata, osiągnął wiele wartościowych rezultatów :

</doc>
<doc id="1542983" url="https://pl.wikipedia.org/wiki?curid=1542983" title="Bureau international des poids et mesures">
Bureau international des poids et mesures



</doc>
<doc id="1542984" url="https://pl.wikipedia.org/wiki?curid=1542984" title="Złote Spady">
Złote Spady

Złote Spady (słow. "Jazerná stena") – wielka ściana stawiarska, jaką Dolina Pięciu Stawów Spiskich (górna część Doliny Małej Zimnej Wody) w słowackich Tatrach Wysokich obrywa się w południowym kierunku. Jest to klasyczny próg lodowcowy, przez który kaskadami z wyżej położonych Pięciu Stawów Spiskich spływa potok Mała Zimna Woda, tworząc wodospad nazywany w polskiej literaturze Złotą Siklawą. Ściana Złotych Spadów jest bardzo stroma i zbudowana z wielkich płyt, ale po zachodniej stronie progu zygzakami wspina się na nią szlak turystyczny, wykorzystując łagodniejszą w tym miejscu skośną podstawę ściany, stożek piargowy i skalne złomy.
Z północy w okolice Złotych Spadów opada Durna Grań, odgraniczająca od siebie Spiski Kocioł i Klimkowy Żleb.
Po zachodniej stronie Złotych Spadów istniała w latach 1833–1845 niewielka kopalnia rudy. Ludwik Zejszner pisał o niej: „"dobytą rudę trzeba znosić na barkach"”.

</doc>
<doc id="1542985" url="https://pl.wikipedia.org/wiki?curid=1542985" title="Lotnictwo myśliwsko-bombowe">
Lotnictwo myśliwsko-bombowe

Lotnictwo myśliwsko-bombowe - rodzaj lotnictwa bojowego, wyposażony w samoloty o cechach samolotów lotnictwa myśliwskiego, mogące zabierać znaczny ładunek bomb. Mają one pokaźny zasięg (ok. 1000 km) i są przeznaczone do zwalczania celów w strefie operacyjnej i dalszej taktycznej - głównie ruchomych. Do zwalczania celów naziemnych (morskich) może wykorzystywać pociski rakietowe, bomby klasyczne i jądrowe oraz broń pokładową. Samoloty lotnictwa myśliwsko-bombowego (bez ładunku bomb) mogą być użyte jako samoloty myśliwskie do zwalczania celów powietrznych lub wykonywania zadań rozpoznania.
W czasie II wojny światowej pododdziałem lotnictwa myśliwsko-bombowego Polskich Sił Powietrznych w Wielkiej Brytanii był 305 Dywizjon Bombowy Ziemi Wielkopolskiej im. Marszałka Józefa Piłsudskiego uzbrojony w samoloty Mosquito FB VI.
Po wojnie w polskich Wojskach Lotniczych funkcjonowały dywizje i pułki lotnictwa myśliwsko-bombowego:

</doc>
<doc id="1542987" url="https://pl.wikipedia.org/wiki?curid=1542987" title="Ahawa">
Ahawa



</doc>
<doc id="1542988" url="https://pl.wikipedia.org/wiki?curid=1542988" title="Wojny karlistowskie">
Wojny karlistowskie

Wojny karlistowskie () – nazwa określająca trzy hiszpańskie wojny domowe z XIX wieku. Konflikt o podłożu ideologicznym i sukcesyjnym nastąpił pod koniec panowania króla Ferdynanda VII pomiędzy karlistami – zwolennikami królewskiego brata infanta Don Carlosa, hrabiego Molina i liberałami, zwolennikami królowej Marii Krystyny Burbon i jej nieletniej córki – dziedziczki tronu – Izabeli.

</doc>
<doc id="1542989" url="https://pl.wikipedia.org/wiki?curid=1542989" title="Al-Azy">
Al-Azy



</doc>
<doc id="1543008" url="https://pl.wikipedia.org/wiki?curid=1543008" title="Młodzi Demokraci">
Młodzi Demokraci



</doc>
<doc id="1543014" url="https://pl.wikipedia.org/wiki?curid=1543014" title="Stephen Carpenter (muzyk)">
Stephen Carpenter (muzyk)

Stephen Carpenter (ur. 3 sierpnia 1970 w Sacramento w stanie Kalifornia) – amerykański muzyk, kompozytor i gitarzysta. Carpenter jest współzałożycielem oraz wieloletnim gitarzystą grupy muzycznej Deftones.
W 2004 roku muzyk został sklasyfikowany na 60. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="1543015" url="https://pl.wikipedia.org/wiki?curid=1543015" title="Royal Bank of Canada">
Royal Bank of Canada

Royal Bank of Canada, RBC franc. Banque Royale du Canada – największa spółka i największy bank Kanady. Zajmuje 55. pozycję w rankingu 2000 największych firm świata według magazynu Forbes (w roku 2008).

</doc>
<doc id="1543016" url="https://pl.wikipedia.org/wiki?curid=1543016" title="Ściana stawiarska">
Ściana stawiarska

Ściana stawiarska – rodzaj rygla skalnego przegradzającego dolinę, powyżej którego znajduje się jeden lub kilka stawów. Ściana stawiarska powstaje wskutek działalności lodowców, jest zazwyczaj stroma i skalista, woda spływająca z leżących ponad nią stawów często tworzy jeden lub kilka wodospadów.
W Tatrach ściana stawiarska występuje np. poniżej Wielkiego Stawu Polskiego, tworząc naturalną granicę odgradzającą Dolinę Pięciu Stawów Polskich od Doliny Roztoki; ze ściany tej spada wodospad Siklawa.

</doc>
<doc id="1543020" url="https://pl.wikipedia.org/wiki?curid=1543020" title="Czerkieska Dywizja Konna">
Czerkieska Dywizja Konna

Czerkieska Dywizja Konna (ros. Черкесская конная дивизия) – kawaleryjska jednostka wojskowa białych podczas wojny domowej w Rosji.
Od początku marca 1918 r. istniał 600-osobowy Czerkieski Pułk Konny pod dowództwem Czerkiesa płk. Sułtana Gireja-Kłycza. Pod koniec 1918 r. w Jekaterynodarze została sformowana Czerkieska Dywizja Konna. Nieformalnie była też nazywana Dziką Dywizją Konną. 18 listopada tego roku weszła w skład Armii Ochotniczej gen. Antona I. Denikina. 21 grudnia dowódcą został gen. mjr Sułtan Girej-Kłycz. Szefem sztabu był płk Biekiłow. Dywizja składała się z 1, 2, 3 i 4 Czerkieskich Pułków Konnych oraz Karaczajewskiego Pułku Konnego. Liczyła jedynie ok. 1,2 tys. żołnierzy. Rozkazem gen. A. I. Denikina Czerkieska Dywizja Konna z powodu strat i małej liczebności została przeformowana w Czerkieski Pułk Konny, który od lutego do kwietnia tego roku wchodził w skład III Korpusu Konnego Kaukaskiej Armii Ochotniczej. W kwietniu został znowu rozwinięty w Czerkieską Dywizję Konną. Działała wówczas na Kubaniu. Walczyła pod Carycynem. Wiosną 1920 r. dywizję, walczącą na północnym Kaukazie, z powodu dużych strat ponownie przeorganizowano w Czerkieski Pułk Konny. Rozkazem gen. Piotra N. Wrangla z 6 maja tego roku został rozwiązany. Resztki pułku na czele z gen. mjr. Sułtanem Girejem-Kłyczem przeszły z północnego Kaukazu na terytorium Demokratycznej Republiki Gruzji, gdzie zostały internowane.

</doc>
<doc id="1543022" url="https://pl.wikipedia.org/wiki?curid=1543022" title="Sennik (album)">
Sennik (album)

Sennik – drugi album studyjny polskiej grupy muzycznej Mikromusic. Wydawnictwo ukazało się 5 grudnia 2008 roku. Teksty wszystkich piosenek napisała Natalia Grosiak.
Lista utworów.
Album zawiera też teledysk do piosenki „Sennik”.

</doc>
<doc id="1543024" url="https://pl.wikipedia.org/wiki?curid=1543024" title="Wiaczesław Woronin">
Wiaczesław Woronin

Wiaczesław Woronin (ros. Вячеслав Николаевич Воронин; ur. 5 kwietnia 1974 w Ordżonikidze) – rosyjski lekkoatleta, uprawiający skok wzwyż.
Kariera sportowa.
Woronin jest wielokrotnym medalistą międzynarodowych imprez :
Trzykrotnie brał udział w igrzyskach olimpijskich, jednak bez znaczących rezultatów, a najwyższe, dziewiąte miejsce, zanotował podczas Igrzysk w Atenach w (2004).

</doc>
<doc id="1543026" url="https://pl.wikipedia.org/wiki?curid=1543026" title="Onufry Jacewicz">
Onufry Jacewicz

Onufry Jacewicz (ur. 1800 – zm. 17 marca 1836 w Nancy) – polski generał, dowódca powstania w powiecie telszewskim w 1831, w czasie powstania listopadowego.
W 1831 został naczelnikiem siły zbrojnej powiatu telszewskiego z tytułem generała. Jacewicz rozpoczął organizację wojska w Telszach, uruchomił kursy oficerskie i podoficerskie, utworzył młyn prochowy w Retach i odlewnię dział w Worniach, gdzie wyprodukowano kilkanaście armat. W maju na czele ok. 4000 wojska z dwoma działami przeprowadził nieudany atak na port w Połądze, skąd miano odbierać transporty broni. W połowie sierpnia przekroczył granicę z Królestwem Prus. Odznaczony Krzyżem Złotym Orderu Virtuti Militari.
Wyemigrował do Francji. Jest autorem wspomnień z powstania pod tytułem "Pamiętnik naczelnika siły zbrojnej powstania telszewskiego w ks. Żmudzkim".

</doc>
<doc id="1543038" url="https://pl.wikipedia.org/wiki?curid=1543038" title="Elena Gjika">
Elena Gjika

Elena Gjika, vel Dora d'Istria, vel Helena Kolcowa-Massalska (ur. 3 lutego 1828 w Bukareszcie, zm. 17 listopada 1888 we Florencji) – albańsko-rumuńska pisarka, publicystka, malarka, folklorystka i feministka.
Życiorys.
Urodziła się w Bukareszcie, jako córka archeologa i numizmatyka Mihaia Ghica (alb. – Gjika) i Kateriny. Dzięki wsparciu rodziny otrzymała staranne wykształcenie – studiowała w Dreźnie, Wiedniu i Berlinie. Studia berlińskie pod kierunkiem Alexandra von Humboldta zakończyła dyplomem z literatury antycznej. Po powrocie w 1849 do Bukaresztu wyszła za mąż za ks. Aleksandra Kolcowa-Massalskiego, z którym przeniosła się do Petersburga, gdzie jej mąż służył na dworze cara Mikołaja I. Mieszkała w Rosji przez kilka lat. Tamtejszy klimat spowodował pogorszenie jej stanu zdrowia. Kiedy jej mąż znalazł się w niełasce u cara, Elena, unikając zesłania na Syberię, przeniosła się do Szwajcarii, a następnie do Florencji, skąd podróżowała do Francji, Irlandii i USA.
Pisała używając pseudonimu Dora d'Istria. Jej pierwszym znanym dziełem była wydana w 1855 w Brukseli praca poświęcona życiu monastycznemu w Kościele prawosławnym, w której domagała się likwidacji klasztorów. Kolejne dzieło wydane rok później w Genewie było trzytomowym opisem Szwajcarii i Szwajcarów. W dwóch pracach wydanych w latach 1859 i 1869 skoncentrowała się na kwestii kobiecej, domagając się w nich emancypacji kobiet w imperium osmańskim, a także porównując sytuację prawną i społeczną kobiet w różnych krajach europejskich.
Z uwagi na jej rodzinne powiązania z Albanią i wątek albański obecny w jej twórczości od 1866 r., Albańczycy zaliczają ją do klasyków własnej literatury, a także do kanonu XIX-wiecznych badań nad folklorem albańskim.
Oprócz dzieł literackich pozostawiła po sobie cykl obrazów, w większości pejzaży. Przetłumaczyła "Iliadę" na język niemiecki. Gjika była pierwszą znaną pisarką, która zdobyła szczyt Mont Blanc (1 czerwca 1860). Posługiwała się dziewięcioma językami obcymi.
Dom, w którym mieszkała we Florencji, został zniszczony w czasie bombardowań alianckich w 1943. Obecnie w tym miejscu znajduje się plac nazwany jej imieniem. Imieniem Gjiki nazwano szkołę w Prisztinie, a także ulicę w Fierze. W listopadzie 2002 została uhonorowana przez Prezydenta Albanii Orderem Nderi i Kombit (Honor Narodu).

</doc>
<doc id="1543039" url="https://pl.wikipedia.org/wiki?curid=1543039" title="Olecko Małe (przystanek kolejowy)">
Olecko Małe (przystanek kolejowy)

Olecko Małe - nieczynny przystanek osobowy w Olecku Małym, w województwie warmińsko-mazurskim, w Polsce. Ruch pociągów pasażerskich zawieszono 31 grudnia 2012 roku.

</doc>
<doc id="1543042" url="https://pl.wikipedia.org/wiki?curid=1543042" title="Cezary Onufrowicz">
Cezary Onufrowicz



</doc>
<doc id="1543048" url="https://pl.wikipedia.org/wiki?curid=1543048" title="Gewehr 43">
Gewehr 43



</doc>
<doc id="1543069" url="https://pl.wikipedia.org/wiki?curid=1543069" title="Simon Hollósy">
Simon Hollósy

Simon Hollósy (ur. 2 lutego 1857, zm. 8 maja 1918) – węgierski malarz, jeden z najsłynniejszych węgierskich przedstawicieli nurtu realizmu oraz naturalizmu.
Życiorys.
Simon urodził się w 1857 roku w Máramarossziget (obecne Sighetu Marmaţiei w Rumunii) w rodzinie osadników armeńskich.
W wieku 18 lat rozpoczął studia na Akademii Sztuk Pięknych w Monachium. Po zakończeniu studiów rozpoczął karierę malarską, a w 1885 roku założył własną szkołę artystyczną która zrzeszała młode talenty malarskie. W Monachium był skupiony wokół bohemy artystycznej która w ówczesnych czasach skupiała malarzy francuskiego nurtu realistycznego. 
W 1896 roku wraz ze swoimi uczniami Istvánem Réti oraz Jánosem Thormą spędził wakacje w Nagybánya, gdzie znajdowała się jedna z najlepszych szkól malarskich na Węgrzech oraz odgrywająca ważną rolę w życiu kulturalnym tego kraju. Podczas pobytu w Nagybánya trójka malarzy namalowała liczne portrety przedstawiające przyrodę (głównie słoneczne krajobrazy).
W 1901 roku Hollósy opuścił kolonię artystyczną w Nagybánya i powrócił do Monachium, gdzie kontynuował pracę w swojej szkole, a także tworzył kolejne dzieła sztuki. Wolne chwilę spędzał w swoim domku letniskowym w okolicach Tiaczowa.
Jednym z ostatnich ważnych dzieł Simona był własny autoportret namalowany w 1916 roku. 
Simon Hollósy zmarł w 1918 roku w Sighetu Marmaţiei w wieku 61 lat.

</doc>
<doc id="1543075" url="https://pl.wikipedia.org/wiki?curid=1543075" title="Meleschwitz">
Meleschwitz



</doc>
<doc id="1543076" url="https://pl.wikipedia.org/wiki?curid=1543076" title="OŹI">
OŹI



</doc>
<doc id="1543077" url="https://pl.wikipedia.org/wiki?curid=1543077" title="Ramona Maier">
Ramona Maier



</doc>
<doc id="1543091" url="https://pl.wikipedia.org/wiki?curid=1543091" title="Fünfteichen">
Fünfteichen



</doc>
<doc id="1543094" url="https://pl.wikipedia.org/wiki?curid=1543094" title="Yoel Hernández">
Yoel Hernández

Yoel Hernández (ur. 12 grudnia 1977) – kubański lekkoatleta, płotkarz.
Hernández osiągał wartościowe wyniki zarówno w hali (bieg na 60 m przez płotki) :
jak i na stadionie (bieg na 110 m przez płotki) :
Dwukrotnie reprezentował Kubę podczas Igrzysk Olimpijskich (Sydney 2000 i Ateny 2004), w obu przypadkach odpadł w półfinale.

</doc>
<doc id="1543102" url="https://pl.wikipedia.org/wiki?curid=1543102" title="Janusz Michalewicz">
Janusz Michalewicz

Janusz I. Michalewicz (ur. 28 czerwca 1943 roku w Stanisławowie) – polski aktor teatralny, ekonomista, przedsiębiorca, publicysta – wolny strzelec. Autor i wydawca książek opisujących Polskę w XX-XXI w., relacje osobiste Polaków, życie artystyczne, teatry i kulturę studencką, transformację po 1989 r. i politykę gospodarczą Polski. Publikował w wielu periodykach: "Gazeta Robotnicza", "Sprawy i Ludzie", "Kwartalnik Prawniczy", "Odra", "Odrodzone Słowo Polskie".
Życiorys.
Urodził się na polskich ziemiach wschodnich pozostających ówcześnie pod okupacją. W 1945 roku przyjechał na Dolny Śląsk, do Kamiennej Góry. Tam rozpoczął szkolną edukację. W 1953 roku zamieszkał we Wrocławiu. Jest absolwentem XII Liceum Ogólnokształcącego im. Bolesława Chrobrego. Zanim w 1969 roku ukończył studia na wydziale ekonomiki przedsiębiorstw w Wyższej Szkole Ekonomicznej, studiował polonistykę w Uniwersytecie Wrocławskim. W 1974 roku na Wydziale Prawa i Administracji Uniwersytetu Wrocławskiego ukończył studia podyplomowe, a w 1988 roku na Politechnice Wrocławskiej, Szkołę Dyrektorów. W latach 1962-1971 związany był z teatrem. W 1971 roku pełnomocnik ds. zatrudnienia absolwentów skierował go do wypełnienia obowiązku pracy w zawodzie ekonomisty. Do 1974 roku pracował w spółdzielczości; w Oddziale CZSBM we Wrocławiu, na stanowisku lustratora, a następnie jako prezes spółdzielni mieszkaniowej w Strzelinie. W latach 1974–1990 pracował w przedsiębiorstwach państwowych na stanowiskach dyrektorskich: w kulturze w PPIA "Impart", w budownictwie we Wrocławskiej Jedynce Przemysłowej, PUSB, PBM "Północ" oraz w handlu i usługach we Wrocławskiej Centrali Materiałów Budowlanych i ZTB "Infobiuro". W latach 1984–1988 był radnym we Wrocławiu, w dzielnicy Krzyki. W 1990 roku Janusz Michalewicz założył rodzinną firmę: "Comex", zajmującą się importem i handlem w branżach: medycznej, grzewczej, wentylacyjnej. Przekształconą z biegiem lat w Przedsiębiorstwo Techniki Wentylacji, Klimatyzacji "Comex" oraz "Comex Deweloperstwo". Firma "Comex", we wrześniu 2020 roku obchodziła 30lecie istnienia. Rozwija działalność w zakresie budownictwa mieszkaniowego oraz usług wentylacyjno-klimatyzacyjnych. 
Wydał w 2010 roku publikację z okazji 60-lecia Zrzeszenia Studentów Polskich. Jest członkiem Stowarzyszenia Dziennikarzy Rzeczypospolitej Polskiej.
Życie prywatne.
Z żoną Marią Barbarą Michalewicz z d. Maik, absolwentką Wydziału Inżynieryjno-Ekonomicznego Politechniki Szczecińskiej oraz Podyplomowego Studium Tłumaczy na Uniwersytecie Wrocławskim, licencjonowaną tłumaczką języka angielskiego, ma dwoje dzieci. Córka Marta (ur. 1974) jest lekarzem stomatologiem, syn Bartosz (ur. 1976) jest absolwentem Technikum Mechanicznego i Akademii Ekonomicznej. Jego wnukami są: Juliusz (2003), Hanna (2006) oraz Kacper (2006).
Działalność artystyczna.
W okresie studiów (1962–1969) był aktorem Teatru "Kalambur". Sławę doskonałego recytatora zdobył interpretacją wierszy K.I. Gałczyńskiego, w szczególności "Inge Bartsch".
Po studiach występował w kilku teatrach:
W latach 1964–1966 był kierownikiem "Teatru Otwartej Sceny" w Studenckim Klubie Pałacyk we Wrocławiu. W latach 1974–1977 pełnił funkcję dyrektora w Przedsiębiorstwie Imprez Artystycznych "Impart" we Wrocławiu.

</doc>
<doc id="1543103" url="https://pl.wikipedia.org/wiki?curid=1543103" title="Karabin Gewehr 43">
Karabin Gewehr 43



</doc>
<doc id="1543104" url="https://pl.wikipedia.org/wiki?curid=1543104" title="Jezioro Wojnowo">
Jezioro Wojnowo



</doc>
<doc id="1543109" url="https://pl.wikipedia.org/wiki?curid=1543109" title="Drużynowe Mistrzostwa Świata Par Strongman 2005">
Drużynowe Mistrzostwa Świata Par Strongman 2005

Drużynowe Mistrzostwa Świata Par Strongman 2005 – doroczne, drużynowe zawody siłaczy, rozgrywane w zespołach złożonych z dwóch zawodników, reprezentujących ten sam kraj.
Data: 12 czerwca 2005 r.
Miejsce: Poznań 
WYNIKI ZAWODÓW:

</doc>
<doc id="1543115" url="https://pl.wikipedia.org/wiki?curid=1543115" title="Jezioro Linki">
Jezioro Linki



</doc>
<doc id="1543118" url="https://pl.wikipedia.org/wiki?curid=1543118" title="Chudoba (gmina Byczyna)">
Chudoba (gmina Byczyna)

Chudoba (niem. "Eichborn") – wieś w Polsce położona w województwie opolskim, w powiecie kluczborskim, w gminie Byczyna.
Założona jako folwark majątku w Dobiercicach.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="1543126" url="https://pl.wikipedia.org/wiki?curid=1543126" title="Miasto Jelcz-Laskowice">
Miasto Jelcz-Laskowice



</doc>
<doc id="1543134" url="https://pl.wikipedia.org/wiki?curid=1543134" title="Kodowanie sieciowe">
Kodowanie sieciowe

Kodowanie sieciowe () – dział teorii informacji i teorii kodowania. Jest metodą osiągania maksymalnego przepływu danych w sieci.
Ogólne informacje.
Sieć jest bezpośrednim grafem, gdzie jego brzegi reprezentują przepływ informacji. Używając teorii max-flow min-cut można obliczyć maksymalną ilość informacji, jaka może być przesłana przez sieć pomiędzy wysyłającym a wieloma odbiorcami. Zostało udowodnione, że taka ilość maksymalnego przepływu jest osiągalna, ale że trasowanie nie jest w stanie jej osiągnąć.
Podstawą kodowania sieciowego jest pozwolenie na mieszanie danych na średnich sieciowych punktach węzłowych. Odbiorca widzi te pakiety danych i odczytuje z nich wiadomości, które były przeznaczone dla danych sink.
Trasowanie nie może zapewnić maksymalnego przepływu danych, ale można go osiągnąć poprzez użycie prostego kodowania.
. Z przedstawionych wówczas wyników badań wynikało, że zastosowanie specjalnego algorytmu umożliwia podwojenie przepływności transmisji.
Zasada działania kodowania sieciowego opiera się na podzieleniu wiadomości na mniejsze części. Umożliwiają one urządzeniu końcowemu odtworzenie nadanej informacji bez konieczności transmisji lub retransmisji całej wiadomości.
Liniowe kodowanie sieci.
W 2003 r. zostało pokazane, że kody liniowe osiągną maksymalny przepływ w pojedynczo-źródłowe multicast sieci (każdy docelowy punkt węzłowy otrzymuje wszystkie informacje źródła), biorąc pod uwagę, że rozmiar alfabetu jest dość wielki.
W 2004 r. zostało pokazane, że liniowe kody sieciowe nie są ogólnie wystarczające. Nie są one asymptomatycznie liniowe, ani nie są liniowo rozwiązalne używając convolutional codes, badź metod time-sharing. Pokazano też, że braki liniowych kodów odnoszą się do wielu sieci unicast.
Teoria.
W przypadku problemu w kodowaniu sieci liniowej grupa punktów węzłowych P przenosi dane z S źródlanych punktów węzłowych do K sink nodes [końcowych punktów węzłowych]. Każdy punkt węzłowy generuje nowy pakiet, który jest liniową kombinacją wcześniej otrzymanych pakietów na link poprzez współczynnik w finite field [skończonym polu]. Wiadomość wygenerowana w sposób taki, że Xk jest połączone z otrzymanymi wiadomościami Mi
Każdy punkt węzłowy przesyła obliczoną wartość formula_2 razem ze wszystkimi współczynnikami używanymi w formula_3
Wartości formula_4 są współczynnikami z pola formula_5
Skoro operacje są obliczane w skończonych polach, rezultat tych operacji jest także tej samej długości, tak jak wielkość każdego wektora M.
Każdy punkt węzłowy wytwarza podobny produkt, tak jak obliczono powyżej. Równa się to liniowemu problemowi typu X = GM gdzie znając X i G musimy obliczyć M. Każdy z odbiorców w K próbuje rozwiązać to liniowe równanie dla którego przynajmniej formula_6
Otrzymane pakiety są bez przerwy używane w metodzie eliminacji Gaussa do ograniczenia matrycy G do „row-echelon” formy. Na końcu uzyskane wartości formula_7 są rozwiązane aby uzyskać M.
Przykład.
Sieć Motylowa
W sieci motylowej są dwa źródła (na górze schematu), każde posiadające wiedzę o jakiejś wartości A i B. Są dwa docelowe punkty węzłowe(na dole schematu), z których każdy chce „widzie” A i B. Każda krawędź może tylko nieść pojedyncze wartości (możemy myśleć o krawędzi przesyłającej bit w każdym czasowym przedziale).
Jeśli użylibyśmy trasowania to linia centralna mogłaby nieść A lub B, ale nie obydwa. Przypuśćmy, że wysyłamy A poprzez węzeł; docelowy punkt po lewej otrzymałby A dwa razy i nie znałby B w ogóle. Wysyłanie B sprowadza podobny problem dla docelowego punktu po prawej. Mówimy więc że trasowanie jest niewystarczające ponieważ żaden układ trasowania nie może przekazać razem A i B jednocześnie do dwóch punktów docelowych.
Używanie prostego kodu, jak pokazano powyżej, dostarczamy razem A i B do obydwóch punktów docelowych jednocześnie poprzez wysyłanie suma symboli przez centrum (innymi słowy, kodujemy A i B używając formuły „A+B”). Lewy punkt docelowy otrzymuje A i A+B i może znaleźć B przez odjęcie tych dwóch wartości. To jest kod liniowy, ponieważ schematy kodowania, jak i schematy odkodowania są operacjami liniowymi.
Przekaz.
W środku sieci motylowej są przesyłane trzy wiadomości (A. A+B. B). Aczkolwiek cztery wiadomości są odbierane na punktach końcowych na dole (odbierane są cztery wiadomości kosztem trzech wiadomości, poprawienie o 33%). Zauważmy, że pamięć w wiadomości w środkowym routerze mogłaby przechować wiadomości A i B i nadal przekazać wszystkie cztery wiadomości do punktów końcowych (odbierane są cztery wiadomości kosztem dwóch wiadomości, poprawienie o 100%).
Dekodowanie.
Kodowanie sieciowe wykorzystuje operację różnicy symetrycznej (XOR, exclusive or), by połączyć dwa pakiety informacji. Bit po bicie pakiety poddawane są wspomnianemu działaniu logicznemu, które daje wynik równy 1 jeśli dane wejściowe były różne. Rezultat wynosi zero, jeśli obydwa bity były tej samej wartości.
Te jedynki i zera tworzą kod, na podstawie którego stacja końcowa wyposażona w odpowiednią „inteligencję” może odtworzyć wiadomość otrzymaną od nadawcy. W ten sposób kodowanie sieciowe pozwala przesłać i odebrać wiele wiadomości jednocześnie, bez wzrostu ilości przesłanych pakietów.
Poprzez kodowanie sieciowe będzie można wzmocnić bezpieczeństwo informacji, gdyż zakłada wymieszanie dwóch strumieni danych przy użyciu funkcji logicznej XOR. Jeśli mamy dwa bity, A i B, i zastosujemy różnicę symetryczną, wówczas na podstawie samej wartości XOR nie jesteśmy w stanie jednoznacznie określić początkowej wartości poszczególnych bitów. Oczywiście, można zdefiniować jaka kombinacja par daje w efekcie otrzymany wynik, jednak jedynie w przypadku, gdy znana jest wartość bitu B można z całą pewnością powiedzieć, jaka była wartość bitu A.
Kodowanie sieci i P2P.
Wielu uczonych uważa, że kodowanie sieci mogłoby pomóc i ulepszyć wydajność sieci P2P, inni natomiast są zupełnie innego zdania. Dr Yeung zapytany „Czy kodowanie sieci może pomóc w P2P?” odpowiedział, że kodowanie sieci niekoniecznie pomaga sieciom P2P, podał on kilka problemów jakie mogą się pojawić przy stosowaniu tej techniki.
Istnieje wiele trudności dla Kodowania Sieciowego w sieciach P2P:
W oparciu o te argumenty, niektórzy naukowcy sądzą, że sieci P2P z Kodowaniem Sieciowym mogłyby być jeszcze gorsze niż sieci BitTorrent.
Historia.
Fundamentalny koncept kodowania sieci został zastosowany w sieciach komunikacji satelitarnej w pracy R.W. Yeunga i Z. Zhanga.
Koncept ten był w pełni rozwinięty w kolejnych pracach R. Ahlswede’a, N. Caia, S.Y.R. Lia oraz R.W. Yeunga, gdzie termin kodowanie sieci został ukształtowany. W tej pracy, zaleta kodowania sieci nad tradycyjnym sposobem operowania siecią, została wskazana po raz pierwszy przy pomocy bardzo prostego przykładu znanego jako sieć motylowa.
W 2006 roku, Chiu et al zademonstrował, że maksymalnie osiągalny przepływ systemu p2p w sieci bez multicastingu jest dokładnie taki sam z lub bez jakiegokolwiek rodzaju kodowania sieci, jeśli idealne informacje trasowania są dostępne (co nie jest do końca prawdą w realnych sytuacjach).
Pozytywne skutki korzystania z kodowania sieciowego.
Kodowanie sieci jest uważane za przydatne w następujących sytuacjach:

</doc>
<doc id="1543142" url="https://pl.wikipedia.org/wiki?curid=1543142" title="Szuwar turzycy Buxbauma">
Szuwar turzycy Buxbauma

Zespół turzycy Buxbauma", "szuwar turzycy Buxbauma ("Caricetum buxbaumii") – zespół roślinności wodno-błotnej budowany głównie przez turzycę Buxbauma. Zaliczany do związku szuwarów wielkoturzycowych "Magnocaricion" (klasa "Phragmitetea"), choć niektórzy włączają go do klasy młak niskoturzycowych "Scheuchzerio-Caricetea nigrae".
Charakterystyka.
Szuwar niski zajmujący podmokłe siedliska lądowe. Podłoże torfowe (torf węglanowy na złożach kredy jeziornej). Odczyn gleby zasadowy (pH 7,5-8). W sukcesji przechodzi w wilgotne młaki z rzędu "Caricetalia nigrae".

</doc>
<doc id="1543145" url="https://pl.wikipedia.org/wiki?curid=1543145" title="Zdobycie Harranu">
Zdobycie Harranu

Zdobycie Harranu – zajęcie Harranu w 608 r. p.n.e. przez Medów, Babilończyków oraz Scytów przyczyniło się do rozbicia głównych wojsk Aszuruballita II i śmierci ostatniego asyryjskiego króla.
Upadek Harranu oznaczał też fiasko planów odbudowy Asyrii w oparciu o prowincje i wojska stacjonujące w północnej Mezopotamii oraz pomoc Egiptu.
Harran stolicą państwa.
Zdobycie Niniwy nie oznaczało jeszcze końca wojny. Jeden z asyryjskich generałów po śmierci Sin-szar-iszkuna ogłosił się królem i uczynił miasto w północnej Mezopotamii swoją siedzibą. Skoncentrował tam też wszystkie siły jakie udało się uratować z zajętej przez wrogów Asyrii.
Król Nabopolassar, który dążył do przejęcia ważnych terenów po upadającej Asyrii nie mógł sobie pozwolić na istnienie tego państwa nawet w tak szczątkowej formie.
Oblężenie miasta.
Asyryjczykom udało się w Harranie zgromadzić znaczne siły, pomimo niszczycielskiej wojny, jaką przeciwko nim prowadziła koalicja medyjsko-babilońska. Chociaż wojska sprzymierzonych państw były przeważające, przez blisko dwa lata trwały zmagania o miasto, które przechodziło z rąk do rąk. Opis zmagań podaje "Kronika babilońska":
Miasto padło ostatecznie ok. 608 r. p.n.e., jednak źródła są niepełne, dlatego trudno odtworzyć dalsze losy Aszuruballita II.
Ostatnie wojska asyryjskie zostały pokonane pod Karkemisz.

</doc>
<doc id="1543146" url="https://pl.wikipedia.org/wiki?curid=1543146" title="Zespół turzycy Buxbauma">
Zespół turzycy Buxbauma



</doc>
<doc id="1543152" url="https://pl.wikipedia.org/wiki?curid=1543152" title="Zespół unikania patologicznego">
Zespół unikania patologicznego

Zespół unikania patologicznego (, ) – jedno ze słabiej znanych CZR stwierdzone przez Elizabeth Newson (Child Development Research Unit, University of Nottingham). Odznacza się bardzo dobrym rozwojem umiejętności społecznych (np. kontakt wzrokowy) i teorii umysłu (dzieci wcześnie i chętnie bawią się w udawanie), w przeciwieństwie do wielu innych zaburzeń ze spektrum autyzmu, częściej także występuje u kobiet. To właśnie wcześnie rozwinięta wyobraźnia jest tym, co różni te osoby od tych np. z autyzmem dziecięcym czy zespołem Aspergera. Świadczą o tym częste obsesyjne zainteresowania innymi ludźmi (zwykle jedną osobą), osoby te należą do jakby innego rodzaju spektrum autystycznego, „autyzmu imaginującego”. Występuje także płytki afekt, impulsywność, często opóźnienie rozwoju mowy. Osoby te mają problem z poczuciem odpowiedzialności.
Rzadsze są natomiast: echolalia, manieryzmy, chodzenie na palcach, zaburzenie języka pragmatycznego, opór na zmiany.

</doc>
<doc id="1543154" url="https://pl.wikipedia.org/wiki?curid=1543154" title="Jessica Jerome">
Jessica Jerome

Jessica Jerome (ur. 8 lutego 1987 w Jacksonville) – amerykańska skoczkini narciarska, olimpijka, uczestniczka Mistrzostw Świata w Narciarstwie Klasycznym 2009, 2011, 2013 i 2015, wielokrotna medalistka mistrzostw Stanów Zjednoczonych w skokach narciarskich.
Przebieg kariery.
Początki.
Zaczęła uprawiać skoki narciarskie w wieku siedmiu lat, kiedy wraz z rodziną przeprowadziła się z rodzinnego Jacksonville do znanego amerykańskiego ośrodka sportów zimowych; Park City, w stanie Utah. Miała tam bardzo dobre zaplecze do trenowania skoków. Ma dwóch młodszych braci – Andrew i Michaela, także uprawiających skoki narciarskie.
Kariera zawodowa.
Kariera zawodowa zaczęła się w 2001 od występu na mistrzostwach Stanów Zjednoczonych. W 2002 po raz pierwszy wystąpiła w zawodach międzynarodowych. W tym samym roku została mistrzynią Stanów Zjednoczonych, zarówno na dużej jak i na średniej skoczni, a w roku następnym powtórzyła ten sukces. Na swoich debiutanckich mistrzostwach świata zajęła 6. miejsce. Na następnych mistrzostwach świata zajęła 14. miejsce, co było najlepszym rezultatem wśród amerykańskich zawodniczek. Występuje w klubie National Sports Foundation. Jej trenerem, jest były skoczek Casey Colby.
3 grudnia 2011 w pierwszym w historii konkursie Pucharu Świata kobiet w Lillehammer zajęła 12. miejsce, oddając skoki na odległości 84 m oraz 87 m, tym samym zdobywając pierwsze punkty PŚ.
8 stycznia 2012 w Hinterzarten po raz pierwszy w zawodach PŚ stanęła na podium zajmując najniższe miejsce, przy oddanych skokach na odległości 100,5 m oraz 99,5 m obok drugiej Sary Takanashi i pierwszej Sarah Hendrickson.

</doc>
<doc id="1543157" url="https://pl.wikipedia.org/wiki?curid=1543157" title="Caricetum buxbaumii">
Caricetum buxbaumii



</doc>
<doc id="1543159" url="https://pl.wikipedia.org/wiki?curid=1543159" title="Jurij Biłonoh">
Jurij Biłonoh

Jurij Biłonoh (ukr. Юрій Григорович Білоног; ur. 9 marca 1974 w Białopolu) – ukraiński lekkoatleta, kulomiot.
Trzy razy startował w igrzyskach olimpijskich (w latach 2000-2008) zdobywając podczas zawodów w Atenach złoty medal – odebrany decyzją MKOl 5 grudnia 2012. Halowy mistrz świata oraz mistrz Europy ze stadionu. Swoją karierę rozpoczął od zdobycia złotego krążka na mistrzostwach świata juniorów w roku 1992. Ma w kolekcji trzy medale – w tym dwa złote – uniwersjady. Wielokrotny reprezentant Ukrainy oraz medalista mistrzostw kraju, także w rzucie dyskiem. Aktualny rekordzista Ukrainy w pchnięciu kulą.
W styczniu 2010 ogłosił zakończenie kariery sportowej.
Z powodu wykrycia u niego dopingu na igrzyskach w 2004 anulowano wszystkie rezultaty Ukraińca uzyskane między 18 sierpnia 2004 a 17 sierpnia 2006 oraz nałożono karę dwuletniej dyskwalifikacji (do 26 marca 2015).

</doc>
<doc id="1543172" url="https://pl.wikipedia.org/wiki?curid=1543172" title="Mercedes-Benz Viano">
Mercedes-Benz Viano



</doc>
<doc id="1543175" url="https://pl.wikipedia.org/wiki?curid=1543175" title="Advanced Gravis">
Advanced Gravis

Advanced Gravis Computer Technology, Ltd. – kanadyjski producent akcesoriów komputerowych. Firma została założona w roku 1982 w Kolumbii Brytyjskiej (Kanada). Do jej najbardziej znanych produktów należą kontrolery do gier Gravis PC GamePad i Gravis Joystick oraz rodzina kart dźwiękowych Gravis Ultrasound – pierwszych kart z wbudowaną syntezą wavetable dla użytkowników domowych. W latach świetności firma zatrudniała 200 pracowników i była największym producentem dżojstików komputerowych. W roku 1997 firma została przejęta przez Kensington Technology Group i wkrótce zniknęła z rynku.

</doc>
<doc id="1543192" url="https://pl.wikipedia.org/wiki?curid=1543192" title="Śreżoga">
Śreżoga

Śreżoga – promienie słoneczne przeświecające przez warstwę mgły, także dymu, zapylonego powietrza itp.
H. Sienkiewicz – "W pustyni i w puszczy – rozdział VIII":
Słowo "śreżoga" bywa też rozumiane jako ruch konwekcyjny rozedrganego w upalny dzień powietrza, powodujący wrażenie mgły (np. nad rozgrzanym asfaltem).

</doc>
<doc id="1543194" url="https://pl.wikipedia.org/wiki?curid=1543194" title="Wydział Pedagogiki i Psychologii Uniwersytetu Marii Curie-Skłodowskiej w Lublinie">
Wydział Pedagogiki i Psychologii Uniwersytetu Marii Curie-Skłodowskiej w Lublinie



</doc>
<doc id="1543199" url="https://pl.wikipedia.org/wiki?curid=1543199" title="Heavy Metal Payback">
Heavy Metal Payback

Heavy Metal Payback – ósmy solowy album niemieckiego rapera Bushido. Promowały go trzy single "Ching Ching", "Für immer jung" z gościnnym udziałem Karel Gott i "Kennst du die Stars" z Oliver Pocher. Krążek sprzedał się w ponad 100.000 egzemplarzach.

</doc>
<doc id="1543205" url="https://pl.wikipedia.org/wiki?curid=1543205" title="Johnny Whitworth">
Johnny Whitworth

Johnny Whitworth, właściwie Jonathan Lance Whitworth Jr. (ur. 31 października 1975 w Charleston) – amerykański aktor filmowy i telewizyjny.
Życiorys.
Wczesne lata.
Urodził się w Charleston w Karolinie Południowej jako trzeci z pięciorga synów Dianne i J. D. Whitwortha. Jego rodzina była pochodzenia angielskiego, irlandzkiego i szkockie. Jego rodzice są rozwiedli się. Dzieciństwo spędził w Charleston w Kalifornii Południowej wraz z matką. Gdy był starszy, przeprowadził się z ojcem do Dallas w Teksasie. W 1991 w wieku 16 lat brał udział i wygrał I konkurs „Młody i nowoczesny człowiek”. Niedługo potem wspólnie z matką przeniósł się do Los Angeles, gdzie ukończył Beverly Hills High School z Breckinem Meyerem i Alicią Silverstone. Jako nastolatek pobierał lekcje aktorstwa. Wystąpił w wielu produkcjach teatralnych. Został także dożywotnim członkiem prestiżowego Actors Studio w Nowym Jorku. 
Kariera.
W 1993 zadebiutował w telewizyjnej roli Deana w pilocie sitcomu ABC o tenisistach "Zjawisko" ("Phenom") z Williamem Devane. Następnie wystąpił jako P.K. Strickler w dwóch odcinkach serialu dla nastolatków "Ich pięcioro" (1994). Nagrywał głos w wielu reklamach i McDonald’s. Po występie w komedii romantycznej "Bye Bye, Love" (1995), zagrał jedną z głównych ról A.J. w kultowym komediodramacie "Empire Records" (1995). Francis Ford Coppola zaangażował go do roli młodego pacjenta chorego na raka w dramacie prawniczym "Zaklinacz deszczu" (1997). W ciągu następnych kilku lat występował w rolach drugoplanowych w produkcjach kinowych i telewizyjnych. W latach 2006–2008 występował w roli detektywa Jake’a Berkeleya w serialu "".

</doc>
<doc id="1543217" url="https://pl.wikipedia.org/wiki?curid=1543217" title="Cadbury-Wedel Polska">
Cadbury-Wedel Polska



</doc>
<doc id="1543219" url="https://pl.wikipedia.org/wiki?curid=1543219" title="Fregaty rakietowe typu Jacob van Heemskerck">
Fregaty rakietowe typu Jacob van Heemskerck

Fregaty rakietowe typu Jacob van Heemskerck – seria dwóch holenderskich fregat rakietowych zbudowanych dla Holenderskiej Marynarki Wojennej. Okręty są przeciwlotniczą odmianą fregat typu "Kortenaer".
Oba okręty po zakończeniu służby w holenderskiej marynarce zostały sprzedane do Chile. W grudniu 2019 oba okręty wycofane zostały ze służby czynnej. Ich funkcję w chilijskiej flocie zajęły dwie fregaty typu "Adelaide" konstrukcji australijskiej.

</doc>
<doc id="1543220" url="https://pl.wikipedia.org/wiki?curid=1543220" title="Thomas Pelham (2. hrabia Chichester)">
Thomas Pelham (2. hrabia Chichester)

Thomas Pelham, 2. hrabia Chichester (ur. 28 kwietnia 1756 w Londynie, zm. 4 lipca 1826 tamże) – brytyjski arystokrata i polityk.
Życiorys.
Był najstarszym synem Thomasa Pelhama, 1. hrabiego Chichester, i Anne Frankland, córki Fredericka Franklanda. Wykształcenie odebrał w Westminster School oraz w Clare Hall na Uniwersytecie Cambridge. Studia ukończył w 1775 r. z tytułem magistra sztuk.
W 1780 r. został wybrany do brytyjskiej Izby Gmin jako reprezentant okręgu Sussex. Pelham był również deputowanym do parlamentu Irlandii z okręgów Carrick (1783–1790), Clogher (1795–1798) i Armagh Borough (1798–1799). W 1801 r. na podstawie procedury "writ of acceleration" otrzymał należący do ojca tytuł barona Pelham i zasiadł w Izbie Lordów. Tytuł 2. hrabiego Chichester odziedziczył po śmierci ojca w 1805 r.
W 1782 r. został zastępcą generała artylerii i sprawował to stanowisko do 1783 r. Następnie w latach 1783–1784 i 1795–1798 był Głównym Sekretarzem Irlandii. W 1801 r. został ministrem spraw wewnętrznych w gabinecie Addingtona. W latach 1803–1804 był Kanclerzem Księstwa Lancaster. W latach 1807–1826 był poczmistrzem generalnym.
Rodzina.
16 lipca 1801 r. w Londynie poślubił lady Mary Osborne (7 września 1776 – 21 października 1862), córkę Francisa Osborne’a, 5. księcia Leeds, i Amelii Darcy, córki 4. hrabiego Holderness. Thomas i Mary mieli razem trzech synów i trzy córki:

</doc>
<doc id="1543222" url="https://pl.wikipedia.org/wiki?curid=1543222" title="Desai Williams">
Desai Williams

Desai Williams (ur. 12 czerwca 1959, zm. 13 kwietnia 2022) – kanadyjski lekkoatleta, sprinter, medalista Igrzysk Olimpijskich.
Desai odniósł kilka indywidualnych sukcesów:
jednak większe osiągnięcia notował jako członek kanadyjskiej sztafety 4 × 100 metrów:

</doc>
<doc id="1543224" url="https://pl.wikipedia.org/wiki?curid=1543224" title="Skoki narciarskie na zimowym olimpijskim festiwalu młodzieży Europy">
Skoki narciarskie na zimowym olimpijskim festiwalu młodzieży Europy

Skoki narciarskie są w programie zimowego olimpijskiego festiwalu młodzieży Europy od 1999, czyli od imprezy rozegranej w słowackim Popradzie. Od początku rozgrywane są dwa konkursy mężczyzn na skoczni normalnej – indywidualny i drużynowy. W 2003 do programu dołączono także indywidualny konkurs kobiet na skoczni normalnej. W 2005, 2007 oraz 2019 skoki nie były rozgrywane w ramach festiwalu w ogóle.

</doc>
<doc id="1543228" url="https://pl.wikipedia.org/wiki?curid=1543228" title="Fregaty typu Jacob van Heemskerck">
Fregaty typu Jacob van Heemskerck



</doc>
<doc id="1543230" url="https://pl.wikipedia.org/wiki?curid=1543230" title="Happy, Texas">
Happy, Texas

Happy, Texas – film komediowy produkcji amerykańskiej z 1999 roku, powstały w reżyserii, współprodukcji i oparciu o scenariusz Marka Illsleya.
Fabuła.
Przestępcy Wayne i Harry ukrywają się przed wymiarem sprawiedliwości w zapomnianej prowincjonalnej miejscowości. Udając parę gejów-organizatorów konkursu piękności, nie ściągają na siebie podejrzeń okolicznych mieszkańców. Ich problemy rozpoczynają się w momencie, gdy okazuje się, że miejscowy szeryf to homoseksualista i jest on zainteresowany bliższą znajomością z jednym z kryminalistów.

</doc>
<doc id="1543232" url="https://pl.wikipedia.org/wiki?curid=1543232" title="Fregaty typu Almirante Padilla">
Fregaty typu Almirante Padilla



</doc>
<doc id="1543234" url="https://pl.wikipedia.org/wiki?curid=1543234" title="Hrabia Chichester">
Hrabia Chichester

Hrabiowie Chichester 1. kreacji (parostwo Anglii)
Hrabiowie Chichester 2. kreacji (parostwo Anglii)
Baroneci Pelham of Laughton
Baronowie Pelham 1. kreacji (parostwo Wielkiej Brytanii)
Baronowie Pelham of Stanmer 1. kreacji (parostwo Wielkiej Brytanii)
Hrabiowie Chichester 3. kreacji (parostwo Zjednoczonego Królestwa)
Dziedzic tytułu hrabiego Chichester: Robert Anthony Henry Pelham, kuzyn 9. hrabiego

</doc>
<doc id="1543240" url="https://pl.wikipedia.org/wiki?curid=1543240" title="Bitwa pod Arraphą">
Bitwa pod Arraphą

Bitwa pod Arraphą – starcie zbrojne, które miało miejsce w 616 r. p.n.e. pomiędzy wojskami asyryjskimi i babilońskimi w pobliżu Arraphy. Była jedną z serii bitew w czasie kampanii Nabopolassara przeciwko Asyrii.
Przebieg.
Król Nabopolassar w czasie trwania jednej z wypraw natknął się na wojska Asyryjczyków w pobliżu rzeki Zab, które ścigał aż do Arraphy (dziś Kirkuk). Według relacji "Kroniki babilońskiej":

</doc>
<doc id="1543246" url="https://pl.wikipedia.org/wiki?curid=1543246" title="Bajram">
Bajram



</doc>
<doc id="1543248" url="https://pl.wikipedia.org/wiki?curid=1543248" title="Somalijscy piraci">
Somalijscy piraci



</doc>
<doc id="1543250" url="https://pl.wikipedia.org/wiki?curid=1543250" title="Okręg wyborczy Sussex">
Okręg wyborczy Sussex

Okręg wyborczy Sussex powstał w 1290 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował hrabstwo Sussex. Został zlikwidowany w 1832 r.

</doc>
<doc id="1543257" url="https://pl.wikipedia.org/wiki?curid=1543257" title="Egham">
Egham

Egham – miasto w Wielkiej Brytanii, w Anglii, w regionie South East England, w hrabstwie Surrey, nad Tamizą. W 2001 r. miasto to zamieszkiwało 5 724 osób. Siedziba Royal Holloway University of London.

</doc>
<doc id="1543259" url="https://pl.wikipedia.org/wiki?curid=1543259" title="Kōshi Inaba">
Kōshi Inaba

, właściwie (ur. 23 września 1964 w Tsuyamie) – japoński wokalista, jeden z założycieli popularnego japońskiego zespołu rockowego B’z, który tworzy wraz z gitarzystą – Takiem Matsumoto. Na swoim koncie ma również pięć solowych albumów studyjnych.
Kōshi czerpie wpływy muzyczne z takich artystów jak: Deep Purple, Led Zeppelin, Aerosmith, Queen, Guns N’ Roses. Jako wokalistów szanuje Davida Coverdale’a, Roberta Planta, a w szczególności Stevena Tylera. Jest fanem Elvisa Presleya.
Jako wokalista dysponuje bardzo szeroką skalą głosu: od G2 do B5. Znany jest z tego, że potrafi znakomicie ją wykorzystywać, co czyni z niego bardzo dobrego wokalistę potrafiącego zaintrygować słuchacza. Ma doskonałą dykcję, świetnie wypada na koncertach na żywo. Jego umiejętności wokalne słyszalne są zwłaszcza na solowych płytach, np. Magma. W jego solowym dorobku mieszczą się także albumy: Peace of Mind oraz Shian.
Tematy, o jakich śpiewa, zawierają często kwestie społeczne, poruszają tematy wojny, pokoju, porzucenia, miłości i osamotnienia.
Podczas występów scenicznych jest na ogół bardzo aktywny na scenie: rozmawia z widownią, zachęcając do wspólnej zabawy. Na co dzień jednak jego usposobienie jest bardzo łagodne. Kōshi jest osobą raczej spokojną i małomówną, woli spędzać czas w samotności.
Ukończył studia na uniwersytecie w Jokohamie i ma uprawnienia nauczycielskie, a z wykształcenia jest matematykiem.

</doc>
<doc id="1543261" url="https://pl.wikipedia.org/wiki?curid=1543261" title="Achiropita">
Achiropita



</doc>
<doc id="1543265" url="https://pl.wikipedia.org/wiki?curid=1543265" title="Talme Jehi'el">
Talme Jehi'el



</doc>
<doc id="1543266" url="https://pl.wikipedia.org/wiki?curid=1543266" title="Li Chao (szachista)">
Li Chao (szachista)

Li Chao (; ur. 21 kwietnia 1989 w Taiyuan) – chiński szachista, arcymistrz od 2007 roku.
Lista sukcesów turniejowych.
Wielokrotnie reprezentował Chiny w turniejach drużynowych, m.in.:
Najwyższy ranking w dotychczasowej karierze osiągnął 1 czerwca 2016, z wynikiem 2758 punktów zajmował wówczas 15. miejsce na światowej liście FIDE, jednocześnie zajmując 2. miejsce (za Dingiem Lirenem) wśród chińskich szachistów.

</doc>
<doc id="1543268" url="https://pl.wikipedia.org/wiki?curid=1543268" title="Pareas">
Pareas

Pareas – rodzaj węża z rodziny Pareidae.
Zasięg występowania.
Rodzaj obejmuje gatunki występujące w Azji (Chiny, Tajwan, Indie, Bangladesz, Mjanma, Tajlandia, Laos, Wietnam, Kambodża, Japonia, Malezja, Brunei i Indonezja). 
Systematyka.
Podział systematyczny.
Do rodzaju należą następujące gatunki:

</doc>
<doc id="1543269" url="https://pl.wikipedia.org/wiki?curid=1543269" title="Achromatyzacja">
Achromatyzacja



</doc>
<doc id="1543271" url="https://pl.wikipedia.org/wiki?curid=1543271" title="Camilla Dalby">
Camilla Dalby

Camilla Dalby (ur. 15 maja 1988 w Randers), duńska piłkarka ręczna, reprezentantka kraju, występująca na pozycji rozgrywającej. Od sezonu 2013/14 występuje w czarnogórskiej Budućnost Podgoricy.

</doc>
<doc id="1543272" url="https://pl.wikipedia.org/wiki?curid=1543272" title="Achromatyzm">
Achromatyzm



</doc>
<doc id="1543274" url="https://pl.wikipedia.org/wiki?curid=1543274" title="Stolicznaja">
Stolicznaja



</doc>
<doc id="1543275" url="https://pl.wikipedia.org/wiki?curid=1543275" title="Stoliczna">
Stoliczna



</doc>
<doc id="1543276" url="https://pl.wikipedia.org/wiki?curid=1543276" title="Stoli">
Stoli



</doc>
<doc id="1543277" url="https://pl.wikipedia.org/wiki?curid=1543277" title="Afterpik">
Afterpik



</doc>
<doc id="1543278" url="https://pl.wikipedia.org/wiki?curid=1543278" title="Aftersztag">
Aftersztag



</doc>
<doc id="1543280" url="https://pl.wikipedia.org/wiki?curid=1543280" title="Kurban Bajram">
Kurban Bajram



</doc>
<doc id="1543282" url="https://pl.wikipedia.org/wiki?curid=1543282" title="Perkins Engines Company Limited">
Perkins Engines Company Limited

Perkins Engines (Perkins Engines Company Limited) – brytyjskie przedsiębiorstwo będące własnością Caterpillar Inc. z siedzibą w Peterborough produkująca silniki Diesla dla marynarki, rolnictwa i silniki stacjonarne.
Silniki Perkinsa są używane przez wiele przedsiębiorstw produkujących ciągniki i maszyny rolnicze, np. Massey Ferguson, Landini, McCormick, Claas, Ursus, a także takie firmy jak JCB.
Posiada fabryki produkcyjne w:
Historia.
Firma Perkins Engines została założona w 1932 w Peterborough w Anglii przez Franka Perkinsa. W 1959 została sprzedana producentowi maszyn rolniczych Massey Ferguson, następnie stała się częścią LucasVarity plc. W 1994 Perkins wyprodukował swój 15-milionowy silnik. Caterpillar zakupił spółkę Perkins Engines od LucasVarity w 1998 r. za 1,325 miliarda dolarów.
W 1960 roku rozpoczęto produkcję silnika 6.354 z bezpośrednim wtryskiem paliwa.
W sierpniu 1964 roku z taśmy produkcyjnej zjechał pierwszy silnik typu 4.236 wyprodukowany w ilości około 4,5 mln sztuk.
W 1967 roku licencję na produkcję 5 typów silników zakupiła bułgarska firma VAMO (Varna Motors) z Warny.
W Polsce produkowano silniki Perkinsa z serii AD3.152 oraz A4.236 w Zakładach Mechanicznych „Ursus” na podstawie licencji zakupionej na ciągniki rolnicze w 1974 roku od firmy Massey Ferguson. Produkcja 3-cylindrowego silnika w Polsce rozpoczęła się w 1978 r.
W maju 1997 roku powstała spółka joint venture Perkins Lovol Engines (Tiencin) Co. Ltd produkująca silniki Perkins w Chinach. 31 grudnia 2007 roku skończyły się prawa firmy Lovol do używania nazwy Perkins.
W 1998 roku Varity sprzedaje aktywa Perkins firmie Caterpillar, tym samym zapoczątkowując nową erę w Peterborough.
W 1999 roku rozpoczęto produkcję serii 1000 z nowo zaprojektowaną komorą spalania o zmniejszonej emisji spali i hałasu i mniejszym zużyciem paliwa.
W 2003 roku rozpoczęto produkcję silników serii 1104D spełniających normę Stage IIIA/Tier 3.
27 listopada 2008 roku powstała spółka joint venture Perkins Shibaura Engines (Wuxi) Company Limited (PSEW) pomiędzy IHI Shibaura Machinery Corporation (ISM) i Perkins Engines Company Limited (Perkins) produkująca silniki diesla serii 400 i 1100 w Wuxi w Chinach.
W 2011 roku Fiat Powertrain Technologies zaczął dostarczać firmie Perkins 3,4 litrowe silniki spełniające normę Tier 4 Interim/Stage IIIB o mocy od 45 kW (60 KM) do 86 kW (115 KM) produkowane w swojej fabryce w Turynie. Silnik będzie występował na rynku jako Perkins serii 854.

</doc>
<doc id="1543284" url="https://pl.wikipedia.org/wiki?curid=1543284" title="Maibritt Kviesgård">
Maibritt Kviesgård

Maibritt Kviesgård (ur. 15 maja 1986 roku) - duńska piłkarka ręczna, reprezentantka kraju. Gra na pozycji prawoskrzydłowej. Obecnie występuje w duńskim FC Midtjylland Håndbold.

</doc>
<doc id="1543289" url="https://pl.wikipedia.org/wiki?curid=1543289" title="Acydofit">
Acydofit



</doc>
<doc id="1543290" url="https://pl.wikipedia.org/wiki?curid=1543290" title="Kalcyfob">
Kalcyfob



</doc>
<doc id="1543295" url="https://pl.wikipedia.org/wiki?curid=1543295" title="Acydofob">
Acydofob

Acydofob – organizm nierozwijający się w siedlisku zakwaszonym, z reguły acydofobami są rośliny wapieniolubne. Acydofoby często są alkalifilami.

</doc>
<doc id="1543296" url="https://pl.wikipedia.org/wiki?curid=1543296" title="Laal">
Laal



</doc>
<doc id="1543298" url="https://pl.wikipedia.org/wiki?curid=1543298" title="Perkins Engines">
Perkins Engines



</doc>
<doc id="1543299" url="https://pl.wikipedia.org/wiki?curid=1543299" title="Odległy front">
Odległy front

Odległy front (tytuł oryg. "Over There") – amerykański serial telewizyjny poruszający temat wojny w Iraku, oryginalnie emitowany przez stację FX od lipca do października 2005 roku. W Polsce serial wyemitowała stacja HBO. Od zakończenia emisji pierwszego sezonu, krążą spekulacje na temat nakręcenia serii drugiej.
Bohaterami serialu są amerykańscy żołnierze wyjeżdżający na misję do Iraku. Serial przedstawia wyzwania, z jakimi zmagają się członkowie jednostki piechoty oraz piętno, jakie wojna odciska na wojskowych i ich rodzinach. Twórcy ukazują także problemy psychiczne, fizyczne oraz różnice kulturowe, które pojawiają się każdego dnia.

</doc>
<doc id="1543300" url="https://pl.wikipedia.org/wiki?curid=1543300" title="Francis Osborne (5. książę Leeds)">
Francis Osborne (5. książę Leeds)

Francis Godolphin Osborne, 5. książę Leeds (ur. 29 stycznia 1751 w Londynie, zm. 31 stycznia 1799 tamże) – brytyjski arystokrata i polityk.
Życiorys.
Był jedynym synem Thomasa Osborne’a, 4. księcia Leeds, i lady Mary Godolphin, córki 2. hrabiego Godolphin. Od urodzenia nosił tytuł grzecznościowy „markiza Carmarthen”. Wykształcenie odebrał w Westminster School oraz w Christ Church na Uniwersytecie Oksfordzkim.
Lord Carmarthen był deputowanym do Izby Gmin z okręgów Eye (1774) i Helston (1774–1775). W 1776 r. dzięki procedurze "writ of acceleration" otrzymał należący do ojca tytuł barona Osborne i zasiadł w Izbie Lordów. W latach 1777–1780 był Lordem Szambelanem Dworu Królowej. Należał do grona przeciwników premiera lorda Northa, który w 1780 r. pozbawił Carmarthena uzyskanego dwa lata wcześniej stanowiska lorda namiestnika East Riding of Yorkshire. Markiz odzyskał jednak to stanowisko już w 1782 r.
Na początku 1783 r. Carmarthen odrzucił nominację na stanowisko ambasadora w Paryżu. W grudniu tego roku został ministrem spraw zagranicznych w rządzie Williama Pitta Młodszego. Po śmierci ojca w 1789 r. odziedziczył tytuł 5. księcia Leeds. W latach 1789–1790 był przewodniczącym Izby Lordów. W 1790 r. otrzymał Order Podwiązki. W 1791 r. zrezygnował ze stanowiska ministra i wycofał się z czynnego życia publicznego. Zmarł w 1799 r.
W 1884 r. Oscar Browning opublikował jego "Political Memoranda". British Museum jest w posiadaniu 8 tomów jego korespondencji.
Rodzina.
29 listopada 1773 r. w Londynie poślubił Amelię Darcy, 12. baronową Darcy de Knayth (12 października 1754 – 27 stycznia 1784), córkę Roberta Darcy’ego, 4. hrabiego Holderness, i Mary Doublet, córki Francisa Doubleta. Małżeństwo to zakończyło się rozwodem w maju 1779 r. Francis i Amelia mieli razem dwóch synów i córkę:
11 października 1788 r. poślubił Catherine Anguish (21 stycznia 1764 – 8 października 1837), córkę Thomasa Anguisha. Francis i Catherine mieli razem syna i córkę:

</doc>
<doc id="1543303" url="https://pl.wikipedia.org/wiki?curid=1543303" title="Salon Odrzuconych">
Salon Odrzuconych

Salon Odrzuconych (fr. "Salon des Refusés") – wystawa dzieł odrzuconych przez jury paryskiego salonu, zorganizowana na polecenie Napoleona III w 1863 roku w Paryżu. Wystawę otwarto 15 maja 1863.
Historia.
Paryski salon w XIX wieku miał monopol na wystawianie dzieł; niemożliwa była kariera artystyczna bez wcześniejszego zaprezentowania dorobku na salonie. O zaprezentowaniu dzieł na salonie decydowało jury, które wobec stale rosnącej ich liczby (w 1801 wystawiono 485 obrazów, w 1806 – 707, w 1848 – 5180) musiało także odrzucać ich coraz więcej.
Od XVIII wieku obrazy kwalifikowano wg akademickiej hierarchii tematów. Akademizm jako najważniejsze postrzegał tematy historyczne, następnie portrety, pejzaże, sceny rodzajowe i na końcu martwe natury.
W połowie XIX wieku Jury Salonu było bardzo konserwatywne, m.in. pod wpływem przewodniczącego, hrabiego Émiliena de Nieuwerkerke, który kierował paryską Akademią Sztuk Pięknych.
W 1851 Gustaw Courbet wystawił na Salonie "Pogrzeb w Ornans." Rok później pokazano "Kąpiące się," wywołując skandal wśród krytyki i publiczności. W 1855 Salon odmówił wystawienia obrazów Courbeta, który zareagował na to organizacja własnego pawilonu wystawienniczego nazwanego "Realizm (Le Réalisme)".
W 1863 liczba dzieł nieprzyjętych na salon sięgała 3000 albo nawet 4000. Édouard Manet i Gustave Doré złożyli w tej sprawie do ministerstwa list protestacyjny. Dowiedział się o tym Napoleon III, a następnie po obejrzeniu odrzuconych obrazów polecił pokazać je na odrębnej wystawie, nazwanej wówczas Salonem Dodatkowym:
Wystawa ta odbyła się 15 dni po oficjalnym salonie w tym samym budynku: Palais de l'Industrie w Paryżu. Pokazano łącznie 1200 obrazów 380 autorów. Wśród nich były płótna Paula Cézanne`a, Edwarda Maneta (w tym "Śniadanie na trawie"), Johana Bartholda Jongkinda, Armanda Guillaumina, Henri Fantin-Latoura, Camille Pissarra i"Symfonia w bieli" Jamesa McNeilla Whistlera. Frekwencja na Salonie Odrzuconych równała się z tą na salonie oficjalnym; jednak Salon Odrzuconych, pozbawiony powagi oficjalnego salonu, stał się miejscem odwiedzanym przez szukający rozrywki tłum i okazją do prymitywnego szydzenia z artystów i ich dzieł. Ukazało się wiele artykułów prasowych krytykujących wystawę, ale były także głosy przychylne. Paul Mantz w "Gazette des Beaux-Arts" uznał Salon Odrzuconych za przywrócenie wolności sztukom.

</doc>
<doc id="1543304" url="https://pl.wikipedia.org/wiki?curid=1543304" title="Abronia">
Abronia



</doc>
<doc id="1543305" url="https://pl.wikipedia.org/wiki?curid=1543305" title="Calamaria">
Calamaria

Calamaria – rodzaj węża z podrodziny Calamariinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Indiach, Chinach, Mjanmie, Tajlandii, Laosie, Wietnamie, Kambodży, Malezji, Singapurze, Indonezji, na Filipinach, Tajwanie i w Japonii. 
Systematyka.
Podział systematyczny.
Do rodzaju należą następujące gatunki: 

</doc>
<doc id="1543306" url="https://pl.wikipedia.org/wiki?curid=1543306" title="Mistrzostwa Świata Juniorów w Hokeju na Lodzie 2009/Elita">
Mistrzostwa Świata Juniorów w Hokeju na Lodzie 2009/Elita

32. Mistrzostwa Świata Juniorów w Hokeju na Lodzie Elity 2009 odbędą się w stolicy Kanady – Ottawie w dniach 26 grudnia 2008 – 5 stycznia 2009. Mecze rozgrywane są w Kanadzie po raz dziewiąty w historii. 
W tej części mistrzostw uczestniczy najlepsze 10 drużyn na świecie. System rozgrywania meczów jest inny niż w niższych dywizjach. Najpierw drużyny rozgrywają mecze w fazie grupowej (2 grupy po 5 zespołów), systemem każdy z każdym. Dwie najgorsze zespoły walczą o utrzymanie w elicie, z czego dwie drużyny spada. Drużyny, które zajmą pierwsze miejsca w swoich grupach awansują bezpośrednio do półfinałów, zaś drużyny z miejsc drugich i trzecich, grają między sobą o awans do półfinału.
Hale w których odbywają się zawody to:
Mecze na terenie Polski będzie można oglądać w komercyjnej stacji: Eurosport 2.
Faza grupowa.
Grupa A.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa B.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Strefa spadkowa.
Zaliczane są mecze rozegrane w fazie grupowej pomiędzy zainteresowanymi drużynami. W tym wypadku:
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"

</doc>
<doc id="1543308" url="https://pl.wikipedia.org/wiki?curid=1543308" title="Żyto krzyca">
Żyto krzyca

Żyto krzyca, żyto świętojańskie ("Secale montanum" Guss.) gatunek z rodziny wiechlinowatych. W dzikim stanie spotykany w basenie Morza Śródziemnego. Roślina wieloletnia o cienkiej i długiej słomie i wąskim kłosie. Jest uprawiana w celach pastewnych.

</doc>
<doc id="1543309" url="https://pl.wikipedia.org/wiki?curid=1543309" title="Żyto świętojańskie">
Żyto świętojańskie



</doc>
<doc id="1543311" url="https://pl.wikipedia.org/wiki?curid=1543311" title="Secale montanum">
Secale montanum



</doc>
<doc id="1543313" url="https://pl.wikipedia.org/wiki?curid=1543313" title="Książę Leeds">
Książę Leeds

Hrabiowie Danby 1. kreacji (parostwo Anglii)
Hrabiowie Danby 2. kreacji (parostwo Anglii)
Książęta Leeds 1. kreacji (parostwo Anglii)

</doc>
<doc id="1543314" url="https://pl.wikipedia.org/wiki?curid=1543314" title="Lockheed L-14 Super Electra">
Lockheed L-14 Super Electra

Lockheed L-14 Super Electra – samolot pasażerski i transportowy przedsiębiorstwa Lockheed zaprojektowany w późnych latach 30. XX wieku. Stworzona na bazie modelu L-10 Electra, Super Electra stała się jednym z popularniejszych samolotów pasażerskich okresu poprzedzającego wybuch II wojny światowej. W czasie wojny na jej podstawie stworzono samolot bombowo-patrolowy Lockheed Hudson. Jednym z najbardziej znanych użytkowników samolotu był premier Wielkiej Brytanii Neville Chamberlain.
Historia.
Projekt samolotu Lockheed Model 14 Super Electra został stworzony przez Dona Palmera z zakładów Lockheeda w Burbank. Super Electra była w zasadzie powiększoną wersją samolotu Lockheed L-10 Electra tego samego producenta, z liczbą miejsc siedzących zwiększoną z 10 do 14 (stąd numeracja). Maszyna powstała jako odpowiedź na wprowadzenie na rynek samolotów pasażerskich Douglas DC-2 oraz Boeing 247. Oblot prototypu odbył się 29 lipca 1937, za sterami zasiadł Marshall Headle. 
Początkowo samolot oferowano w wersji z dwoma silnikami gwiazdowymi Pratt &amp; Whitney R-1690 Hornet, z czasem wprowadzono możliwość zamontowania mocniejszych silników Wright R-1820 Cyclone. 
Produkcja i warianty.
W sumie w latach 1937–1940 zakłady Lockheeda zbudowały 114 egzemplarzy Modelu 14 w różnych wersjach wyposażenia. Licencyjną produkcję uruchomiły w Japonii zakłady Tachikawa, które zbudowały w sumie 119 maszyn oznaczonych jako „Tachikawa LO” (w czasie drugiej wojny światowej Alianci nadali maszynie kod rozpoznawczy „Thelma”). Kolejne 121 sztuk w wersji transportowej zbudowały zakłady Kawasaki pod marką Kawasaki Typ 1. Wersja tego producenta różniła się od oryginału wydłużonym o 1,4 m kadłubem oraz większymi drzwiami załadunkowymi w boku kadłuba.
Lockheed Super Electra w Polsce.
Od 1936 Polskie Linie Lotnicze LOT użytkowały kilka maszyn Lockheed L-10 Electra. W 1937 zdecydowano się na zakup 10 maszyn nowej, powiększonej wersji. Pierwsze pięć maszyn przypłynęło do Polski na pokładzie transatlantyków MS Batory i MS Piłsudski w kwietniu i maju 1938. Maszyny zmontowano na lotnisku w Rumi. 
Władze spółki postanowiły wykorzystać zakup nowoczesnego samolotu propagandowo. Zdecydowano, że ostatnia z maszyn zostanie sprowadzona z fabryki w Burbank do Warszawy drogą lotniczą. Według ówczesnej prasy, z uwagi na kosztowny transport morski, wiążący się też z możliwościami uszkodzeń i korozji, „dyrekcja LOTU zdecydowała wypróbować jedyną właściwą drogę dla transportu samolotów komunikacyjnych, tj. powietrze”. Lot odbył się w maju 1938 roku. Załoga w składzie: Wacław Makowski (dyrektor LOT i pierwszy pilot), Zbigniew Wysiekierski (drugi pilot), Szymon Piskorz (mechanik), Alfons Rzeczewski (radiooperator, został w Cristobal) oraz Jerzy Krassowski (kierownik ruchu) wystartowała fabrycznie nowym samolotem z Burbank w Kalifornii 13 maja 1938. Przez Mazatlán, Meksyk, Gwatemalę, France Field w Panamie, Limę, Santiago, Buenos Aires i Rio de Janeiro maszyna dotarła do Natalu w Brazylii. Stamtąd w 11 godzin i 10 minut załoga przekroczyła Atlantyk i wylądowała w Dakarze, pokonując dystans 3070 kilometrów w rekordowym czasie bez międzylądowań. Następnie trasa wiodła przez Casablankę, Tunis i Rzym, skąd samolot dotarł 5 czerwca bezpośrednio na lotnisko Okęcie w Warszawie. W sumie podczas przelotu z Kalifornii do Polski maszyna spędziła w powietrzu 85 godzin 2 minuty, pokonując 24 850 km. Samolot pokonał Andy i dwukrotnie równik. Załoga była dobrana pod kątem zebrania doświadczeń, także z zakresu organizacji lotnictwa w USA. Samolot zabrał również pocztę lotniczą z Ameryki Południowej. Przelot miał znaczenie reklamowe i propagandowe, ale także miał być przygotowaniem do rozpoczęcia w 1940 regularnych lotów transatlantyckich. Plany te pokrzyżował wybuch II wojny światowej. 
Wkrótce potem LOT stracił dwie maszyny: SP-BNG rozbił się 22 lipca 1938 pod Câmpulung w Rumunii, a SP-BNJ spłonął na lotnisku w Bukareszcie niedługo później. By uzupełnić straty, w maju 1939 sprowadzono do Polski kolejne cztery Super Electry. W czasie wojny obronnej 1939 wszystkie samoloty Lockheed Electra zostały zmobilizowane przez Wojsko Polskie i wykonywały loty kurierskie i zaopatrzeniowe. Następnie cztery z nich ewakuowano do Rumunii, gdzie zostały internowane. Jedna maszyna została internowana w Tallinie w Estonii. Pozostałe trzy samoloty tego typu (SP-BPM, SP-LMK i SP-BNF) ewakuowano do Francji, gdzie służyły jako samoloty łącznikowe dla polskiej dyplomacji. SP-BPM został zniszczony podczas ataku Niemiec na Francję w czerwcu 1940, zaś SP-LMK i SP-BNF odleciały do Wielkiej Brytanii. Tam planowano ich przebudowę na samoloty do zrzutów cichociemnych, jednak ostatecznie wycofano się z pomysłu i obie maszyny przejęły na własność linie BOAC.
Opis.
Samolot całkowicie metalowy, kadłub o konstrukcji skorupowej, z pokryciem pracującym. Skrzydło jednodźwigarowe, trzycześciowe: centropłat z gondolami silników stanowiący całość z kadłubem oraz konsole zewnętrzne. Skrzydła wyposażone w klapy Fowlera. Silniki okryte okapotowaniem NACA. Śmigła trójłopatowe Hamilton Standard, samoczynnie nastawne. Cztery zbiorniki paliwa w skrzydłach.
Kabina pasażerska miała wysokość 1,9 m i szerokość 1,65 m, wyłożona materiałem izolującym i wyposażona w fotele obrotowe z regulowanymi oparciami. Samolot zabierał 11 pasażerów i trzy osoby załogi (pilota, radiooperatora i stewarda lub mechanika pokładowego).
Podwozie klasyczne, chowane hydraulicznie do gondoli silników, koła zaopatrzone w hamulce tarczowe. 
Z silnikami Pratt &amp; Whitney o mocy nominalnej 750 KM i startowej 850 KM, prędkość maksymalna wynosiła 392 km/h na wysokości 1700 m, a prędkość podróżna 360 km/h na wysokości 3660 m (przy 69% mocy).

</doc>
<doc id="1543316" url="https://pl.wikipedia.org/wiki?curid=1543316" title="Ihor Prokopczuk">
Ihor Prokopczuk

Ihor Prokopczuk (ur. 3 marca 1968 w obwodzie żytomierskim) – ukraiński dyplomata, od 2008 ambasador nadzwyczajny i pełnomocny w Republice Litewskiej. 
Życiorys.
W 1992 ukończył studia na Uniwersytecie Państwowym im. Tarasa Szewczenki w Kijowie z tytułem magistra filologii i tłumaczeń, po czym podjął pracę w Ministerstwie Spraw Zagranicznych niepodległej Ukrainy. W latach 90. został wysłany na placówkę do Londynu, później pracował m.in. w ukraińskim przedstawicielstwie w Nowym Jorku. Po powrocie do kraju sprawował funkcję dyrektora generalnego departamentu terytorialnego ministerstwa spraw zagranicznych obejmującego Europę Środkowo-Wschodnią, Bałkany, Zakaukazie i Turcję. 
17 kwietnia 2008 złożył na ręce prezydenta Adamkusa listy uwierzytelniające, rozpoczynając misję dyplomatyczną na Litwie.

</doc>
<doc id="1543317" url="https://pl.wikipedia.org/wiki?curid=1543317" title="Lockheed L-14H">
Lockheed L-14H



</doc>
<doc id="1543318" url="https://pl.wikipedia.org/wiki?curid=1543318" title="Calamorhabdium">
Calamorhabdium

Calamorhabdium – rodzaj węża z podrodziny Calamariinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Indonezji. 
Systematyka.
Etymologia.
"Calamorhabdium": zbitka wyrazowa nazw rodzajów: "Calamaria" , "Rhabdophidium" oraz "Pseudorhabdium" .
Podział systematyczny.
Do rodzaju należą następujące gatunki: 

</doc>
<doc id="1543321" url="https://pl.wikipedia.org/wiki?curid=1543321" title="Siodełkowy Potok">
Siodełkowy Potok

Siodełkowy Potok (słow. "Sedielkový potok") – potok płynący Doliną Ważecką w słowackich Tatrach Wysokich. Źródła potoku znajdują się w południowych stokach Siodełkowej Kopy. Płynie na południe w kierunku Wielkiego Złomiskowego Potoku, przepływa wschodnim skrajem Polany pod Babą. Przecina Magistralę Tatrzańską nieco powyżej miejsca, w którym wpada do Małego Złomiskowego Potoku, uchodzącego nieopodal do Wielkiego Złomiskowego Potoku.
Nazwa Siodełkowego Potoku pochodzi od dawnej nazwy Siodełkowej Kopy – Siodełka.

</doc>
<doc id="1543326" url="https://pl.wikipedia.org/wiki?curid=1543326" title="Ratusz w Pakości">
Ratusz w Pakości

Ratusz w Pakości – pakoski ratusz został wybudowany w 1907 roku w stylu eklektycznym. Obecnie budynek jest siedzibą Urząd Miasta i Gminy.
Historia.
Pierwszy, drewniany ratusz w Pakości został zbudowany wkrótce po nadaniu praw miejskich w drugiej połowie XIV wieku. Obecną siedzibę władz miejskich wzniesiono w 1907 roku.
Decyzją wojewódzkiego konserwatora zabytków z dnia 21 stycznia 1994 roku ratusz został wpisany do rejestru zabytków.
Architektura.
Ratusz w Pakości jest dwukondygnacyjnym, eklektycznym budynkiem, wzniesionym na planie prostokąta i położonym w północnej pierzei rynku. Fasada jest pokryta bogatą w zdobienia dekoracją. Główne wejście jest pośrodku elewacji, prowadzą do niego dwubiegowe schody z kamienną balustradą. Ponad wejściem widnieje taras, wsparty na dwóch masywnych ceglanych arkadach. Ponad tarasem jest trójkątne, zębate zwieńczenie z tarczą zegarową i napisem "Ratusz". W lewej części fasady jest zdobiony dekoracjami ryzalit, zakończony schodkowym szczytem zakończonym secesyjną metalową chorągiewką. W prawym narożniku fasady widnieje ośmioboczna wieżyczka, nakryta ostrosłupowym hełmem zwieńczonym iglicą z chorągiewką.
Obecnie budynek jest siedzibą Urząd Miasta i Gminy w Pakości.

</doc>
<doc id="1543328" url="https://pl.wikipedia.org/wiki?curid=1543328" title="American Tour">
American Tour

American Tour – minialbum (EP) zespołu Budka Suflera z 1988 roku, promujący trasę koncertową w USA. Zawiera trzy angielskojęzyczne wersje utworów grupy oraz jeden utwór instrumentalny.
„Lifeline” to „Jolka, Jolka pamiętasz” z angielskim tekstem. W odróżnieniu od oryginału, wykonywany jest przez Krzysztofa Cugowskiego. „Goin’ Down” i „Can You Feel It Now?” to angielskojęzyczne wersje utworów z najnowszego wówczas albumu studyjnego, "Ratujmy co się da!!"; są to, odpowiednio: „Mnie to nie dotyczy” i „Czy ty siebie znasz?”.
Minialbum nigdy nie został wydany powtórnie, więc obecnie nie jest dostępny w sprzedaży i z tego powodu jest bardzo poszukiwany przez kolekcjonerów.
Lista utworów.
Źródło (długość utworów)
Twórcy.
gościnnie

</doc>
<doc id="1543330" url="https://pl.wikipedia.org/wiki?curid=1543330" title="Raul Cziłaczawa">
Raul Cziłaczawa

Raul Szałwowycz Cziłaczawa (ukr. Рауль Шалвович Чілачава; ur. 15 maja 1948 w Gruzji) – ukraiński działacz państwowy i dyplomata, w latach 2005–2010 ambasador nadzwyczajny i pełnomocny w Republice Łotewskiej. 
Życiorys.
W 1970 ukończył dziennikarstwo na Uniwersytecie Państwowym w Tbilisi, po czym pracował w Kijowie m.in. jako wydawca republikańskiego wydania Ukraińskiej Encyklopedii Radzieckiej. W 1972 został zatrudniony jako korespondent w piśmie "Komsomolskoje znamia" w Kijowie, by w 1974 podjąć pracę nauczyciela na kursach przygotowawczych prowadzonych przez Państwowy Uniwersytet im. Tarasa Szewczenki w Kijowie. Od 1975 należał do Związku Pisarzy Ukraińskiej SRR. 
Po odzyskaniu przez Ukrainę niepodległości w 1991 mianowano go wiceprzewodniczącym działającej pod zwierzchnictwem rządu Komisji ds. Narodowości i Migracji. W latach 1993–1994 pełnił urząd wiceministra ds. narodowości i migracji, a od 1994 do 1996 zastępował ministra ds. narodowości, migracji i wyznań religijnych. 
W 1998 objął funkcję wiceprzewodniczącego Państwowej Komisji ds. Narodowości i Migracji. W tym samym roku został profesorem na Państwowym Uniwersytecie Kultury i Sztuki w Kijowie, a od 2000 do 2001 pracował jako wykładowca na Uniwersytecie im. Tarasa Szewczenki w Kijowie. 
W 2001 otrzymał nominację na pierwszego zastępcę przewodniczącego Państwowego Wydziału ds. Narodowości i Migracji. W latach 2002–2004 sprawował stanowisko wiceprzewodniczącego Państwowej Komisji ds. Narodowości i Migracji. 
W grudniu 2005 przeszedł do służby dyplomatycznej obejmując placówkę w Rydze jako ambasador pełnomocny i nadzwyczajny. Misję pełnił do 2010. 
Jest żonaty i ma dwóch synów. 

</doc>
<doc id="1543334" url="https://pl.wikipedia.org/wiki?curid=1543334" title="Nasturcja">
Nasturcja

Nasturcja ("Tropaeolum" L.) – rodzaj roślin z rodziny nasturcjowatych ("Tropaeolaceae"). Należy do niego ponad 80 gatunków pochodzących z Ameryki Południowej i Ameryki Środkowej, największe zróżnicowanie osiąga wzdłuż Andów od Kolumbii po południowe Chile. W naturze rośliny te zasiedlają wilgotne lasy, suche zarośla i górskie piargi. Nasturcja bulwiasta jest ważną rośliną spożywczą dla ludności Ameryki Południowej. Mięsiste owoce i pąki kwiatowe nasturcji większej zakonserwowane w słonej wodzie lub occie stosowane są jak przyprawa (przypominają kapary). Niektóre gatunki są uprawiane jako ozdobne, dotyczy to zwłaszcza: nasturcji większej, mniejszej, "Tropaeolum peltophorum" i mieszańce między nimi. W Polsce najczęściej w uprawie ogrodowej lub na balkonach.
Systematyka.
Rodzaj "Tropaeolum" był przez długi czas klasyfikowany do rodziny nasturcjowate "Tropaeolaceae" razem z rodzajami "Magallana" i "Trophaeastrum". Monotypowy rodzaj "Magallana" wyróżniano z powodu oskrzydlonych owoców. Z kolei dwa gatunki z rodzaju "Trophaeastrum" wyróżniano z powodu braku ostróg w kwiatach. Badania molekularne przeprowadzone w 2000 roku wykazały, że w takim ujęciu rodzaj "Tropaeolum" to takson parafiletyczny, a rodzaje "Magallana" i "Trophaeastrum" są w nim zagnieżdżone. W efekcie rodzaje te zostały zsynonimizowane z "Tropaeolum".
"Cardamindum" Adans., "Tropaeastrum" Mabb., orth. var.
Należy do rodziny nasturcjowatych ("Tropaeolaceae"), która wraz z siostrzaną rodziną "Akaniaceae" tworzy klad bazalny w obrębie rzędu kapustowców ("Brassicales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rutanae" Takht., rząd nasturcjowce ("Tropaeolales" Takht. ex Reveal ), rodzina nasturcjowate ("Tropaeolaceae" Juss. ex DC.), rodzaj nasturcja ("Tropaeolum" L.). 
Zastosowanie.
Rośliny jadalne.
Nasturcja bulwiasta jest ważną rośliną spożywczą dla ludności Ameryki Południowej. Poza tym pąki kwiatowe i młode, mięsiste owoce zakonserwowane w słonej wodzie lub occie stosowane są jak przyprawa (przypominają kapary i mogą być stosowane do ich fałszowania). Rośliny mają charakterystyczny, ostry smak powodowany zawartością olejku gorczycznego, identycznego jak u pieprzycy siewnej (zwanej rzeżuchą). Kwiaty i liście nasturcji większej mogą być stosowane jako dodatek w sałatkach. Kwiaty zawierają 130 mg witaminy C w 100 g. Co więcej, kwiaty są bardzo bogatym źródłem β-karotenu i luteiny zawierając tej drugiej 45 mg w 100 g.

</doc>
<doc id="1543336" url="https://pl.wikipedia.org/wiki?curid=1543336" title="Tropaeolum">
Tropaeolum



</doc>
<doc id="1543340" url="https://pl.wikipedia.org/wiki?curid=1543340" title="Kerryn McCann">
Kerryn McCann

Kerryn McCann (z domu Kerryn Hindmarsh, ur. 2 maja 1967 w Bulli, zm. 8 grudnia 2008 w Wollongong) - australijska lekkoatletka, specjalizująca się w biegach długodystansowych, w tym w maratonie i półmaratonie. Dwukrotna złota medalistka Igrzysk Wspólnoty Narodów w konkurencji bieg maratoński: w 2002 w Manchesterze i w 2006 w Melbourne. Trzykrotnie uczestniczyła w igrzyskach olimpijskich, zajmując 28. miejsce w Atlancie, 11. w Sydney i 31. w Atenach. W 1991 wyszła za mąż za Grega McCanna, reprezentanta Australii w surfingu. Zmarła na raka piersi zostawiając męża i trójkę dzieci: Bentona, Josie i Coopera.

</doc>
<doc id="1543344" url="https://pl.wikipedia.org/wiki?curid=1543344" title="Vitória Futebol Clube (ES)">
Vitória Futebol Clube (ES)



</doc>
<doc id="1543345" url="https://pl.wikipedia.org/wiki?curid=1543345" title="Ještěd K90">
Ještěd K90



</doc>
<doc id="1543346" url="https://pl.wikipedia.org/wiki?curid=1543346" title="Daszkiewicz">
Daszkiewicz

Daszkiewicz (forma żeńska: Daszkiewicz/Daszkiewiczowa; liczba mnoga: Daszkiewiczowie) – polskie nazwisko.

</doc>
<doc id="1543347" url="https://pl.wikipedia.org/wiki?curid=1543347" title="Vitoria FC">
Vitoria FC



</doc>
<doc id="1543351" url="https://pl.wikipedia.org/wiki?curid=1543351" title="Marcel Morabito">
Marcel Morabito

Marcel Morabito (ur. 25 grudnia 1951 w Hyères) – francuski prawnik, politolog.
Życiorys.
Jest profesorem w Instytucie Studiów Politycznych na Uniwersytecie w Rennes, a także jego dyrektorem. Profesor Sorbony, rektor Akademii na Martynice. Specjalista prawa rzymskiego, historii prawa (zwłaszcza średniowiecznego) i prawa konstytucyjnego. Autor książek „Historia konstytucyjna i polityczna Francji (1789-1958)” i „Szef państwa we Francji”. Przyczynił się do nawiązania współpracy między Uniwersytetem w Białymstoku a Instytutem Studiów Politycznych w Rennes, którego był założycielem i w którym pracował do 1998 r.
Kawaler Orderu Legii Honorowej przyznanego przez Prezydenta Francji Jacques’a Chiraca w roku 2001. Prof. Morabito jest doktorem honoris causa Uniwersytetu w Białymstoku, tytuł nadany 20 grudnia 2002.

</doc>
<doc id="1543352" url="https://pl.wikipedia.org/wiki?curid=1543352" title="Zębiełek kłapouchy">
Zębiełek kłapouchy

Zębiełek kłapouchy ("Crocidura arispa") – gatunek ssaka z rodziny ryjówkowatych (Soricidae). Jest gatunkiem endemicznym dla południowej Turcji, znany jest z dwóch miejscowości: Ulukışla i Niğde. Zamieszkuje obszary skaliste o suchym klimacie.

</doc>
<doc id="1543355" url="https://pl.wikipedia.org/wiki?curid=1543355" title="Austriacki Bank Narodowy">
Austriacki Bank Narodowy

Austriacki Bank Narodowy (niem. "Oesterreichische Nationalbank", "OeNB"; "Österreichische Nationalbank", "ÖNB") – austriacki bank centralny z siedzibą w Wiedniu założony w 1816 jako Privilegierte Oesterreichische Nationalbank (Uprzywilejowany Bank Narodowy Austrii); członek Europejskiego Systemu Banków Centralnych i Eurosystemu. 
Bank został założony 1 czerwca 1816 w Wiedniu. Do zadań OeNB należy podejmowanie decyzji dotyczących polityki gospodarczej w Austrii i szerzej współtworzenie polityki gospodarczej w krajach strefy Euro. Zgodnie z aktem Rządu Austriackiego Österreichische Nationalbank jest instytucją notowaną na Wiedeńskiej Giełdzie Papierów Wartościowych (Wiener Börse AG). Jednakże ze względu na specjalny status banku centralnego Austrii, instytucja ta jest kontrolowana specjalnymi ustawami rządu. Połowa kapitału banku należy do rządu Republiki Austrii, a reszta do pracodawców i organizacji związków zawodowych jak i innych banków i instytucji ubezpieczeniowych. Do głównych zadań OeNB należy formułowanie celów polityki pieniężnej państwa, utrzymanie i zarządzanie rezerwami dewizowymi, regulacja podaży pieniądza jak i oddziaływanie na politykę kredytową banków komercyjnych.

</doc>
<doc id="1543358" url="https://pl.wikipedia.org/wiki?curid=1543358" title="Ohacisujep">
Ohacisujep

Ohacisujep, zwany także Demonem Pustego Domu – według wierzeń Ajnów, diabeł, zły demon. Miał zamieszkiwać wioski opustoszałe (z powodu pory roku – Ajnowie często mieli osobne siedziby letnie i zimowe; lub z powodu wielodniowego polowania czy połowu), palić ogień w chatach i wabić przechodzących w pobliżu. Zwabionych w ten sposób, zabijał.

</doc>
<doc id="1543365" url="https://pl.wikipedia.org/wiki?curid=1543365" title="Bunseo">
Bunseo

Bunseo (, ; zm. 304) – dziesiąty władca Baekje, jednego z Trzech Królestw Korei, panujący w latach 298–304.
Najstarszy syn poprzedniego króla Chaekgye.
Jak podaje "Samguk sagi", po objęciu tronu w 298 ogłosił powszechną amnestię, zaś w 299 roku odwiedził chram Dongmyeonga (założyciela Goguryeo, będącego też protoplastą dynastii rządzącej w Baekje). W 304 roku wysłał wojska przeciw komanderii Lelang. W odwecie zarządca komanderii nasłał na niego zamachowców, którzy zabili króla Baekje.
Po śmierci Bunseo jego małoletni synowie nie mogli przejąć władzy, dlatego następnym królem został Biryu, młodszy syn Gusu (siódmego króla Baekje). Dopiero następcą Biryu został syn Bunseo, Gye.

</doc>
<doc id="1543368" url="https://pl.wikipedia.org/wiki?curid=1543368" title="Andrzej Mosz">
Andrzej Mosz

Andrzej Mosz (, zm. 27 października 2006) – polski dziennikarz, popularyzator nauki.
Życiorys.
Jeden z popularniejszych dziennikarzy dawnej telewizji. Dziennikarskie szlify zdobył w „Sztandarze Młodych”. Pracował w Eurece, miał swoich licznych widzów w magazynie motoryzacyjnym Za kierownicą.
W TVP był zastępcą redaktora naczelnego Macieja Zimińskiego.
Życie prywatne.
Był wnukiem Zygmunta Brynka.

</doc>
<doc id="1543369" url="https://pl.wikipedia.org/wiki?curid=1543369" title="Wyznanie mojżeszowe">
Wyznanie mojżeszowe



</doc>
<doc id="1543370" url="https://pl.wikipedia.org/wiki?curid=1543370" title="Łukowice Brzeskie (przystanek kolejowy)">
Łukowice Brzeskie (przystanek kolejowy)

Łukowice Brzeskie – nieczynny przystanek osobowy (do 1945 stacja kolejowa) w Łukowicach Brzeskich, w województwie opolskim, w Polsce. Ruch towarowy i pasażerski prowadzony był w obrębie przystanku od 15 września 1910 roku. Po 8 maja 1945 prowadzony był jedynie ruch pasażerski. Eksploatacji przystanku zaprzestano całkowicie po 1 września 1989 roku. Obecnie torowisko w obrębie przystanku zostało całkowicie rozebrane.

</doc>
<doc id="1543373" url="https://pl.wikipedia.org/wiki?curid=1543373" title="Cmentarz Marynarki Wojennej w Gdyni">
Cmentarz Marynarki Wojennej w Gdyni

Cmentarz Marynarki Wojennej w Gdyni – jeden z najmłodszych cmentarzy Gdyni. Położony jest w dzielnicy Oksywie.
Cmentarz przed wojną.
Choć cmentarz na Oksywiu zalicza się do stosunkowo młodych nekropolii, jego historia sięga roku 1936, gdy po katastrofie lotniczej gen. dyw. Orlicz-Dreszera, jego przyjaciele wykupili grunt na oksywskiej skarpie, by utworzyć tam cmentarz wojskowy. Cmentarz został zaliczony do cmentarzy garnizonowych w roku 1938 na mocy rozkazu nr 7 ówczesnego Ministra Spraw Wojskowych gen. dyw. Tadeusza Kasprzyckiego. Do września 1939 roku znajdowało się na nim około 60 grobów oraz mauzoleum gen. Dreszera. Po zajęciu przez Niemców Oksywia podczas II wojny światowej, nastąpiła brutalna likwidacja cmentarza, połączona z wysadzeniem mauzoleum i rabunkiem zwłok generała.
Powojenna historia cmentarza.
Na dalsze losy miejsca na oksywskim klifie trzeba było czekać do roku 1987, kiedy to pojawiła się propozycja upamiętnienia miejsca spoczynku generała Orlicz-Dreszera. Po uprzednich wyprawach rekonesansowych i ustaleniu najbardziej prawdopodobnej lokalizacji mauzoleum, dnia 31 października 1989 roku ustawiono pomnik poświęcony przez ks. kmdr. Emila Dybka. Dnia 6 grudnia 1992 roku ukazało się Zarządzenie nr 6 Dowódcy Garnizonu Gdynia, w sprawie utworzenia Cmentarza Wojskowego Marynarki Wojennej na Oksywiu, a poświęcenie cmentarza przez Biskupa Polowego gen. dyw. Sławoja Leszka Głódzia odbyło się dnia 1 listopada 1994. Swego rodzaju klamrę spinającą przedwojenne dzieje nekropolii z jego najnowszą historią, stanowi umieszczenie nieopodal wejścia na cmentarz tablicy upamiętniającej przedwojenny rozkaz generała Kasprzyckiego.
Położenie i wygląd cmentarza.
Cmentarz znajduje się nieopodal skrzyżowania ulic Muchowskiego i Miegonia w sąsiedztwie jednej z licznych jednostek wojskowych. Położony jest na stromym Klifie Oksywskim, i choć aktualnie nie zajmuje wiele miejsca, jest jednak systematycznie powiększany. Oprócz grobów ziemnych znajduje się tu także kolumbarium. Na terenie cmentarza znajduje się pomnik poświęcony generałowi Orlicz-Dreszerowi, żołnierzom Baterii „Canet” i ks. kmdr. ppor. Miegoniowi, pomnik poświęcony poległym lotnikom morskim, replika oksywskiej latarni morskiej oraz trzy tablice pamiątkowe, poświęcone twórcom Marynarki Wojennej: wadm. Kazimierzowi Porębskiemu, wadm. Jerzemu Świrskiemu, kpt. mar. Bogumiłowi Nowotnemu. W centralnej części cmentarza znajduje się Kwatera Pamięci składająca się z grobowca adm. Unruga i jego małżonki oraz kontradmirała Stanisława Mieszkowskiego, kontradmirała Jerzego Staniewicza i komandora Zbigniewa Przybyszewskiego. Obok znajduje się 18 nagrobków granitowych, ofiar stalinowskich zbrodni.
W obrębie cmentarza znajduje się również kaplica cmentarna oraz parking.

</doc>
<doc id="1543374" url="https://pl.wikipedia.org/wiki?curid=1543374" title="Karol I (książę Brunszwiku)">
Karol I (książę Brunszwiku)

Karol I (ur. 1 sierpnia 1713, zm. 26 marca 1780) –
niemiecki książę Brunszwiku-Bevern-Wolfenbüttel z dynastii Welfów.
Karol urodził się jako najstarszy syn Ferdynanda Alberta II i jego żony Antoniny. Młodość przyszłego księcia upłynęła na wojnach przeciwko Turkom pod rozkazami księcia Eugeniusza Sabaudzkiego.
W 1735 roku zmarł jego ojciec i książę brunszwicki pozostawiając mu ster rządów. Młody władca dał się poznać jako zwolennik rozwoju kultury. Na prośbę Jana Fryderyka Wilhelma Jeruzalema powołał w 1745 do życia "Collegium Carolinum", szkołę wyższą, która istnieje do dziś jako Uniwersytet Techniczny w Brunszwiku. Zdołał też wynająć słynnego dramatopisarza, Gottholda E. Lessinga, jako bibliotekarza do "Bibliotheca Augusta"- książęcej biblioteki w Wolfenbüttel.
Książę nie zaniedbywał także gospodarki. Dzięki jego staraniom uruchomiono fürstenberską fabrykę porcelany. Wprowadził także przymusowe ubezpieczenie na wypadek pożaru. Mimo starań nie zdołał jednak zapanować na stanem państwowych finansów i w roku 1773 zarząd nad budżetem powierzył swojemu synowi i przyszłemu następcy, Karolowi Wilhelmowi.
Władca Brunszwiku zmarł 26 marca 1780 roku. Został pochowany w stołecznej katedrze.
Rodzina.
Ze swoją żoną, Filipą Charlottą doczekał się ośmiorga dzieci:

</doc>
<doc id="1543378" url="https://pl.wikipedia.org/wiki?curid=1543378" title="JASPERS">
JASPERS

JASPERS (Joint Assistance to Support Projects In European Regions, pol. "Wspólna Pomoc we Wspieraniu Projektów dla Europejskich Regionów") – jest to inicjatywa mająca na celu usprawnienie przygotowania projektów ubiegających się o finansowanie z unijnych funduszy i pomoc państwom członkowskim w wykorzystaniu dotacji UE szybciej i w bardziej efektywny sposób. 
Inicjatywa JASPERS udziela pomocy w przygotowywaniu projektów wysokiej jakości, które kwalifikują się do otrzymania wsparcia z funduszy strukturalnych i spójności w państwach członkowskich UE objętych celem konwergencji, ale priorytet jest przyznawany dużym projektom i projektom w dziesięciu nowych państwach członkowskich, które weszły do Unii w 2004 roku, oraz Bułgarii i Rumunii.
Instrument przygotowania projektów jest dostępny dla projektów infrastruktury zakładających modernizację sieci transportowych, programów środowiskowych i inwestycji przyczyniających się do zwiększenia efektywności energetycznej i wykorzystujących energie odnawialne. Obejmuje również usprawnienia systemów transportu intermodalnego i transportu miejskiego oraz duże projekty w innych sektorach, jak na przykład opieka zdrowotna, edukacja i modernizacja miast.

</doc>
<doc id="1543379" url="https://pl.wikipedia.org/wiki?curid=1543379" title="W kręgu podejrzeń">
W kręgu podejrzeń

W kręgu podejrzeń (tytuł oryginalny: "Gil Saint-André") – francuska seria komiksowa autorstwa Jeana-Charlesa Kraehna (scenarusz; rysunki do tomów 1–2, 9–11), Sylvaina Vallée (rysunki do tomów 3– 8) i Chrysa Milliena (rysunki do tomów 12–13). Ukazuje się nakładem wydawnictwa Glénat od 1996 Po polsku publikowana przez wydawnictwa Motopol-Twój Komiks (tomy 1–4) i Timof i cisi wspólnicy (tom 5.).
Fabuła.
Seria opowiada historię Gilberta (Gila) Saint-André, przedsiębiorcy z Lyonu, którego życie rodzinne wali się, gdy w tajemniczych okolicznościach znika jego żona Sylvia. Gil podejmuje własne śledztwo i poszukiwania wobec oporu policji i zagadkowych przeciwności losu.

</doc>
<doc id="1543383" url="https://pl.wikipedia.org/wiki?curid=1543383" title="Mette Bergmann">
Mette Bergmann

Mette Bergmann (ur. 9 listopada 1962) – norweska lekkoatletka, dyskobolka.
Przez prawie 20 lat z różnym skutkiem reprezentowała Norwegię na międzynarodowych zawodach, notując kilka wartościowych wyników :
Bergmann jest 23-krotną medalistką Mistrzostw Norwegii (18 medali w rzucie dyskiem oraz 5 w rzucie młotem). W latach 1984–2000 zanotowała unikalną serię 17 zwycięstw z rzędu w rzucie dyskiem podczas Mistrzostw Norwegii.

</doc>
<doc id="1543387" url="https://pl.wikipedia.org/wiki?curid=1543387" title="Anguis cephalonnicus">
Anguis cephalonnicus



</doc>
<doc id="1543389" url="https://pl.wikipedia.org/wiki?curid=1543389" title="Reguła znaków Kartezjusza">
Reguła znaków Kartezjusza

Reguła znaków Kartezjusza – twierdzenie, które pozwala oszacować liczbę dodatnich pierwiastków wielomianu o współczynnikach rzeczywistych. W konsekwencji twierdzenie to szacuje też liczbę pierwiastków ujemnych i łącznie wszystkich rzeczywistych; zamiany zmiennych pozwalają też na oszacowanie liczby pierwiastków z innego zakresu. W pewnych przypadkach reguła ta podaje dokładną liczbę miejsc zerowych w niektórych przedziałach, np. o określonym znaku.
Problem ten badał Kartezjusz; w dziele "Geometria" przedstawił tę regułę, choć pierwszy poświadczony dowód jest późniejszy. Podał go w XVIII wieku Jean Paul de Gua de Malves, a pełne sformułowanie – opisane niżej – podał w XIX wieku Carl Friedrich Gauss.
Reguła znaków mówi o wielomianach jednej zmiennej rzeczywistej o rzeczywistych współczynnikach formula_1 uporządkowanych według malejących potęg zmiennej: formula_2 Twierdzenie to szacuje liczbę formula_3 dodatnich pierwiastków tego wielomianu formula_4 liczonych wraz z krotnością. Reguła znaków wiąże formula_3 z liczbą formula_6 zmian znaków między kolejnymi niezerowymi współczynnikami wielomianu; zgodnie z twierdzeniem formula_3 jest równe formula_6 lub mniejsze od niego o liczbę parzystą: formula_9 krótko: formula_10 W szczególności: jeśli formula_6 wynosi zero lub jeden, to również formula_3 wynosi odpowiednio zero lub jeden.
Reguła ta umożliwia też oszacowanie liczby formula_13 ujemnych pierwiastków wielomianu formula_14. Sprowadza się to do sprawdzenia analogicznej wielkości formula_15 dla wielomianu formula_16 czyli po zmianie na przeciwne znaków współczynników przy nieparzystych potęgach zmiennej: formula_17 Ponadto zasadnicze twierdzenie algebry mówi, że łączna liczba zespolonych pierwiastków wielomianu – licząc krotności – jest równa jego stopniowi formula_18 co pozwala znaleźć też liczbę pierwiastków poza osią rzeczywistą formula_19 formula_20 Jeśli wszystkie pierwiastki wielomianu są rzeczywiste formula_21 to formula_22.
Uogólnieniem reguły znaków jest twierdzenie Sturma, znajdujące liczbę pierwiastków wielomianu rzeczywistego w dowolnym przedziale liczbowym – nie tylko w dwóch nieskończonych przedziałach wszystkich liczb dodatnich formula_23 lub ujemnych formula_24
Przykłady.
Przykład trójmianu kwadratowego.
W wielomianie
mamy dwie zmiany znaku, zatem nasz wielomian ma zero lub dwa dodatnie pierwiastki. W istocie ma jeden dwukrotny: formula_26
Przykład funkcji kubicznej.
W wielomianie
zachodni jedna zmiana znaku – między drugim a trzecim składnikiem formula_28 Stąd wielomian ma dokładnie jeden pierwiastek dodatni. Widać to wyraźnie po rozłożeniu wielomianu na czynniki:
−1 jest pierwiastkiem dwukrotnym, jedynym dodatnim jest 1.
Zmieniając znak na przeciwny przy nieparzystych potęgach wielomianu, otrzymuje się wielomian:
Tu znak zmienia się dwukrotnie, między pierwszym a drugim oraz między trzecim a czwartym składnikiem. Zatem wielomian wyjściowy ma dwa lub zero pierwiastków ujemnych.
Przykład wielomianu 4. stopnia.
Podobnie, kolejne współczynniki wielomianu:
mają znaki: +, +, −, +, −, tzn. znak zmienia się trzy razy. Zgodnie z regułą Kartezjusza wielomian ma bądź trzy, bądź jeden pierwiastek dodatni. Ponieważ po zastąpieniu formula_32 przez formula_33 pierwiastki wielomianu zmieniają znaki, a po zastąpieniu formula_32 przez formula_35 pierwiastki zmniejszają się o formula_36 to za pomocą reguły Kartezjusza można również oszacować liczbę pierwiastków większych od formula_37 W powyższym przykładzie zastąpienie formula_32 przez formula_33 daje:
tzn. wyjściowy wielomian ma jeden pierwiastek ujemny, a zastąpienie formula_32 przez formula_42 daje:
skąd wniosek, że dany wielomian nie ma pierwiastków większych od 1.

</doc>
<doc id="1543390" url="https://pl.wikipedia.org/wiki?curid=1543390" title="Anguis cephalonnica">
Anguis cephalonnica



</doc>
<doc id="1543393" url="https://pl.wikipedia.org/wiki?curid=1543393" title="Padalec">
Padalec



</doc>
<doc id="1543394" url="https://pl.wikipedia.org/wiki?curid=1543394" title="Oficyny mieszkalne w Piastowie">
Oficyny mieszkalne w Piastowie

Oficyny mieszkalne w Piastowie – jeden z rejestrowanych zabytków miasta Piastowa.
Mieszczą się przy ulicy Cypriana Godebskiego, pod numerem 3. Zostały wpisane do rejestru zabytków 12 maja 2008. Pełniły funkcję bramy wjazdowej do Białego Pałacu zwanego również willą Adelajda.
Pałac został wybudowany w 1910 w stylu secesyjnym prawdopodobnie przez Antoniego Nikołajewicza Makowskiego, prawdopodobnie oficera rosyjskiego. Jego kubatura wynosiła 3600 metrów sześciennych, a powierzchnia użytkowa 800 metrów kwadratowych. Pałac wielokrotnie zmieniał właścicieli i dokąd nie został wykupiony przez wojsko, nieustannie był obciążony dużymi długami hipotecznymi. Zrujnowany pałac został zburzony w 2013.

</doc>
<doc id="1543395" url="https://pl.wikipedia.org/wiki?curid=1543395" title="Aquila (lotniskowiec)">
Aquila (lotniskowiec)

Aquila – włoski lotniskowiec z okresu II wojny światowej. Nigdy nie brał udziału w walkach.
Historia.
Jednym z punktów rozbudowy Regia Marina była budowa lotniskowców. Włosi nie mieli doświadczenia w budowie tego typu okrętów, więc postanowili przebudować duży statek pasażerski. Jednym z branych pod uwagę był statek pasażerski „Roma” o wyporności 32583 ton i długości 216 m. Włosi przewidywali 2 warianty przebudowy „Romy”:
Jednak w listopadzie 1940 roku Brytyjska Flota Śródziemnomorska zbombardowała port w Tarencie 3 pancerniki, podjęto wówczas decyzję o przebudowie Romy na pełnowartościowy lotniskowiec.
Budowa i opis jednostki.
Przebudowę zlecono stoczni Ansaldo w Genui. Pracę rozpoczęto w lipcu 1941 roku. W lutym 1942 „Roma” zmieniła nazwę na „Aquilę”. W czasie przebudowy z dawnego statku pasażerskiego zostały tylko blachy poszycia kadłuba. Poza tym był to zupełnie nowy okręt. Zamontowano na nim nowe silniki, dodatkowo został on przedłużony i poszerzony w wyniku dodania bąbli przeciwtorpedowych. Po przebudowie „Aquila” wyglądała jak lotniskowiec, czyli miała pokład lotniczy na górze i nadbudówkę po prawej burcie, za nadbudówką znajdował się potężny komin dorównujący wielkością kominom zamontowanych na amerykańskich lotniskowcach typu "Lexington". Pokład startowy miał na rufie nawis charakterystyczny dla brytyjskich lotniskowców z tamtego okresu. Lotniskowiec miał 1 hangar, do którego można się było dostać za pomocą 2 wind lotniczych. Okręt posiadał na dziobie 2 niemieckie katapulty, które umożliwiały start samolotów z pokładu. Siłownia okrętowa złożona z 4 zespołów turbin i 8 kotłów została zabrana z planowanych lekkich krążowników „Cornelio Silla” i „Paolo Emilio”. Łączna moc wynosiła 151 000 koni mechanicznych. Moc ta miała pozwolić na osiągnięcie 30 węzłów. Zasięg „Aquili” wynosił 5500 mil morskich przy prędkości 18 węzłów. Lotniskowiec otrzymał prowizoryczne zabezpieczenia. Burty zostały wypełnione 60 cm warstwą mieszanki betonowej, która znajdowała się w dobudowanych do burt bąblach. Podobnie uczyniono z powiększoną stępką podwodną, w którą wlano cement dla poprawienia stateczności. Pokład startowy został osłonięty płytami pancernymi o grubości 70 milimetrów, które osłaniały także paliwo lotnicze i składy amunicji.
Uzbrojenie.
Uzbrojenie lotniskowca stanowiło 8 dział 135 mm umieszczonych pojedynczo, 12 armat przeciwlotniczych 65 mm również umieszczonych na podstawach pojedynczych oraz 132 działka przeciwlotnicze 20 mm. Przewidziano dla nich sześciolufowe stanowiska. „Aquila” posiadała grupę lotniczą złożoną z maksymalnie 51 samolotów typu Re.2001, które jednak nie posiadały składanych skrzydeł. Gdyby opracowano wersję ze składanymi skrzydłami liczba samolotów wzrosłaby do 70 sztuk.
Służba i dalsze losy.
Prawie dokończona „Aquila” we wrześniu 1943, po kapitulacji Włoch, została zajęta przez Niemców. Nowi właściciele nie przejawiali chęci dokończenia lotniskowca, który został ogołocony z wszystkich przydatnych elementów. W dodatku w wyniku sabotażu był unieruchomiony. 16 czerwca 1944 lotniskowiec został uszkodzony w wyniku amerykańskiego nalotu. Okręt został zatopiony w nocy 19/20 kwietnia 1945 w wyniku akcji żywej torpedy Chariot z mieszaną, brytyjsko-włoską załogą, co miało na celu niedopuszczenie do zablokowania przez Niemców portu w Genui. W 1951 wrak wydobyto i pocięto na złom.

</doc>
<doc id="1543398" url="https://pl.wikipedia.org/wiki?curid=1543398" title="Stefania Skrobońska">
Stefania Skrobońska

Stefania Skrobońska (ur. 17 lutego 1864 w Zwinogródce na Ukrainie, zm. 3 października 1930 w Warszawie), nauczycielka polska, recenzentka prac z dydaktyki języka polskiego.
Brak jest bliższych danych na temat jej rodziców. Ukończyła gimnazjum w Radomiu i od 1881 pracowała jako nauczycielka na pensji F. Glixelli w Kielcach. Po przeniesieniu się do Warszawy w 1899 podjęła pracę na pensji Leontyny Rudzkiej, gdzie została nauczycielką historii i języka polskiego w niższych klasach. Nawiązała jednocześnie bliski kontakt i współpracę z historykiem literatury Bronisławem Chlebowskim, wykładowcą Towarzystwa Kursów Naukowych, a potem profesorem uniwersyteckim; Skrobońska pełniła na pensji Rudzkiej obowiązki asystentki Chlebowskiego i w jego imieniu poprawiała zeszyty uczniów klas wyższych, dzięki czemu uczony oszczędzał wzrok. Innym wybitnym uczonym, z którym Skrobońska pozostawała w bliskim kontakcie, był językoznawca Stanisław Szober; ta znajomość związana była z drugą posadą nauczycielską Skrobońskiej – od 1915 prowadziła zajęcia w Seminarium Nauczycielskim Żeńskim imienia Elizy Orzeszkowej. Wiedzę zdobytą dzięki kontaktom z Chlebowskim i Szoberem biograf Skrobońskiej Jerzy Starnawski określił jako "prywatne uniwersyteckie studia".
Za sprawą Chlebowskiego Skrobońska dołączyła do zespołu recenzentów pisma bibliograficznego "Książka". W latach 1909-1910 zamieściła tam kilka artykułów recenzujących książki dla dzieci oraz dotyczące nauczania początkowego. Publikacje te świadczą o wysokiej pozycji Skrobońskiej wśród współpracowników, jako że jej sąsiadami z rubryki byli sami znani autorzy – Henryk Galle, Cecylia Niewiadomska, Aniela Szycówna. 
Skrobońska zaangażowana była w działalność Polskiej Macierzy Szkolnej oraz Towarzystwa Nauczycieli Szkół Średnich i Wyższych. W 1926 przeszła na emeryturę. Zmarła w Warszawie 3 października 1930. Pierwszą rocznicę jej śmierci przypomniał w 1931 artykułem wspomnieniowym na łamach "Przeglądu Pedagogicznego" Stanisław Szober.

</doc>
<doc id="1543401" url="https://pl.wikipedia.org/wiki?curid=1543401" title="Nadtlenek sodu">
Nadtlenek sodu

Nadtlenek sodu, – nieorganiczny związek chemiczny z grupy nadtlenków. Jest jasnożółtym ciałem stałym powstającym w wyniku spalania metalicznego sodu. Wykazuje silne działanie utleniające. Z substancjami łatwo ulegającymi redukcji, takimi jak węgiel, wata, pył aluminiowy może reagować wybuchowo. Reaguje z dwutlenkiem węgla tworząc węglan sodu i wolny tlen:
Proces ten wykorzystuje się do oczyszczania powietrza w okrętach podwodnych i aparatach do oddychania. Z wodą reaguje gwałtownie wydzielając nadtlenek wodoru:

</doc>
<doc id="1543402" url="https://pl.wikipedia.org/wiki?curid=1543402" title="William Morris Davis">
William Morris Davis

William Morris Davis (ur. 12 lutego 1850, Filadelfia, zm. 5 lutego 1934, Pasadena, Kalifornia) – amerykański geograf, geolog i meteorolog, nazywany często „Ojcem amerykańskiej geografii”. 
Życiorys.
Urodził się w rodzinie kwakrów, jego babką od strony matki była Lucretia Mott, znana feministka i prawnik. Ukończył studia na Uniwersytecie Harvarda w 1869, rok później zdobył stopień Master of Engineering.
Przez okres trzech lat pracował w Córdobie w Argentynie jako meteorolog, później był asystentem Nathaniela Shalera – amerykańskiego paleontologa i geologia; od 1879 był wykładowcą geologii na Harvardzie. W tym samym roku ożenił się.
Zajmował się badaniem procesów erozyjnych – wpływu działalności rzek na ukształtowanie powierzchni Ziemi. Jego teorie obecnie uważane są za zbyt uproszczone, jednak wniósł duży wkład w rozwój geomorfologii. Uważał, że bieg rzeki dzieli się na trzy odcinki: górny, środkowy i dolny – z każdym z nich wiążą się charakterystyczne formy ukształtowania powierzchni. Twórca teorii cykli geograficznych.
Był założycielem Stowarzyszenia Geografów Amerykańskich (ang. "Association of American Geographers" w 1904, angażował się w działalność Narodowego Towarzystwa Geograficznego (ang. "National Geographic Society"), pisząc liczne artykuły dla ich magazynu („National Geographic”). Wykładał gościnnie w wielu uniwersytetach w całych Stanach Zjednoczonych i w Europie.
W 1911 odbył 9 tygodniową podróż po Włoszech i Walii, w której uczestniczył polski geograf Ludomir Sawicki. Emerytowany z uczelni w 1912. Po śmierci żony, ożenił się po raz drugi (1914) i trzeci (1928). Zmarł w Pasadenie w Kalifornii, krótko po swoich 84 urodzinach.
Linki zewnętrzne.
Biografia, streszczenie prac

</doc>
<doc id="1543404" url="https://pl.wikipedia.org/wiki?curid=1543404" title="Epidemia cholery w Zimbabwe (2008–2009)">
Epidemia cholery w Zimbabwe (2008–2009)

Epidemia cholery w Zimbabwe (2008–2009) – epidemia cholery, która rozprzestrzeniła się na terenie Zimbabwe w sierpniu 2008 roku. Do 10 grudnia epidemia objęła ponad 15 500 mieszkańców tego kraju, a także zaczęła się rozprzestrzeniać na sąsiadujące z Zimbabwe kraje: Botswana, Mozambik, Zambia oraz Południowa Afryka. Rząd w Harare ogłosił stan zagrożenia narodowego i poprosił o międzynarodową pomoc. Mimo to 11 grudnia 2008 prezydent Robert Mugabe stwierdził, iż w jego kraju choroba ta nie występuje.
Przyczyny.
Główną przyczyną występowania cholery i jej rozprzestrzeniania się jest brak czystej wody do picia w rejonach miejskich. Brak odpowiedniego systemu kanalizacyjnego oraz nieodpowiednie składowanie odpadów miejskich w rejonach ujęć wody może prowadzić do skażenia wody i spożycia jej przez mieszkańców.
Rząd Zimbabwe próbował ratować sytuację używając środków chemicznych, jednakże doprowadziło to do skażenia ujęć kanalizacyjnych w Harare oraz innych większych miastach kraju. Minister ds. Rozwoju oraz infrastruktury wodnej potwierdził 4 grudnia 2008 roku, że usuwanie skutków skażenia może potrwać nawet do 12 tygodni. W walce z epidemią nie pomaga także kryzys światowy, który dotknął Zimbabwe bardzo dotkliwie, a także biurokracja i korupcja w strukturach rządowych. Sytuacja ta utrzymuje się od upadku kolonializmu w Zimbabwe, powodując znaczący rozkład gospodarki, co w konsekwencji doprowadza do braków pieniędzy na radzenie sobie ze skutkami epidemii.
Fatalny stan służby zdrowia jest również istotnym czynnikiem wpływającym na brak efektów w walce z epidemią. Szpitale nie posiadają odpowiedniego wyposażenia oraz podstawowych lekarstw zapobiegających cholerze, takich jak szczepionki. Szukając redukcji kosztów rząd zamknął szkołę medyczną oraz znajdujący się obok niej szpital, czwarty co do wielkości w kraju. Fakt ten spowodował, że w szpitalach brakuje coraz więcej lekarzy oraz wykwalifikowanego personalu medycznego. Z powodu ogromnego poziomu inflacji, wynoszącego nawet 200 milionów procent, szpitale nie są w stanie zakupić lekarstw nawet za granicą ze względu na ogromne różnice w kursie walutowym. Ze względu na polityczne represję oraz pogarszającą się kondycję gospodarczą wielu lekarzy zdecydowało się na emigrację, co spowodowało radykalne obniżanie się jakości służby zdrowia.
Część chorych próbuje otrzymać pomoc medyczną w Botswanie, gdzie mają większe szanse na uzyskanie pomocy. Fakt ten niesie także ze sobą ryzyko masowego rozniesienia się epidemii na kraje ościenne.
Konsekwencje.
Dane międzynarodowe szacują liczbę zakażonych na 10 000-13 000 osób. W dziewięciu prowincjach kraju został ogłoszony stan epidemiologiczny. W wyniku epidemii zmarły już (według danych WHO) 1564 osoby choć dane lokalnego Ministerstwa Zdrowia mówią nawet o 3 000 zgonach. Jedyną pomoc jaką władze Harare obiecały ofiarą epidemii jest darmowy pochówek na koszt państwa. Według wielu organizacji humanitarnych w ciągu kolejnych dwóch miesięcy liczba zarażonych może wzrosnąć do 60 000 osób a śmiertelność wśród chorych ma wzrosnąć o kolejne 10%.
4 grudnia 2008 rząd Zimbabwe oficjalnie zaapelował do wspólnoty międzynarodowej o pomoc.
13 grudnia Zimbabwe oskarżyło o spowodowanie epidemii cholery Brytyjczyków.
Reakcja międzynarodowa.
W pomoc Zimbabwe zaangażowało się wiele krajów oraz organizacji, które potwierdziły następującą pomoc:

</doc>
<doc id="1543405" url="https://pl.wikipedia.org/wiki?curid=1543405" title="DRP II">
DRP II



</doc>
<doc id="1543410" url="https://pl.wikipedia.org/wiki?curid=1543410" title="Robert Ignacy Gliński">
Robert Ignacy Gliński



</doc>
<doc id="1543411" url="https://pl.wikipedia.org/wiki?curid=1543411" title="Przedrostki SI">
Przedrostki SI



</doc>
<doc id="1543413" url="https://pl.wikipedia.org/wiki?curid=1543413" title="Jakob Bernoulli (1759–1789)">
Jakob Bernoulli (1759–1789)

Jacob II Bernoulli (ur. 17 października 1759 w Bazylei, zm. 15 sierpnia 1789 w Petersburgu) – szwajcarski matematyk pochodzący z rodziny Bernoulli.
Życiorys.
Jacob II był synem Johanna II, bratem Johanna III i Daniela II. Na uniwersytecie studiował prawo, a u ojca i stryja Daniela I matematykę. Po studiach stawał do konkursów na różne katedry, jednak bezskutecznie. Dlatego opuścił Bazyleę i udał się do Włoch. Przebywał w Wenecji i Turynie. Został członkiem Turyńskiej Akademii. Publikował swoje rezultaty między innymi w Rozprawach Berlińskiej Akademii Nauk. Pełnił funkcję astronoma w rosyjskiej flocie. Był profesorem matematyki w Petersburgu, zajmował się głównie mechaniką, m.in. badał równanie różniczkowe drgań płyt. W latach 1786-1789 był członkiem Petersburskiej Akademii Nauk. Zginął młodo, tonąc podczas kąpieli w Newie.

</doc>
<doc id="1543414" url="https://pl.wikipedia.org/wiki?curid=1543414" title="Adam Berg">
Adam Berg

Adam Nicklas Berg (ur. 6 grudnia 1972 w Slagsta (Eskilstuna)) – szwedzki reżyser. Jest młodszym bratem muzyka Joakima Berga, członka grupy Kent.
Berg jest reżyserem teledysków zespołów takich jak Kent, dEUS czy A-ha. Wyreżyserował także kilka reklam telewizyjnych i filmowych m.in. dla K-Swiss, Alkoholkommittén czy JC. W dwóch reklamach wykorzystano muzykę zespołu Peking Laundry, w którym udziela się Martin Sköld basista zespołu Kent.
W 2009 "Carousel", 139-sekundowa reklama Berga nakręcona dla firmy Philips, wygrała "Film Grand Prix" na YouTube Cannes Young Lions Ad Contest – najbardziej prestiżową nagrodę w konkursie.

</doc>
<doc id="1543417" url="https://pl.wikipedia.org/wiki?curid=1543417" title="Rosengarten (Dolna Saksonia)">
Rosengarten (Dolna Saksonia)

Rosengarten – gmina samodzielna położona w niemieckim kraju związkowym Dolna Saksonia, w powiecie Harburg. Leży na południe od Hamburga, a na północy graniczy z miastem Buchholz in der Nordheide. Leży w centrum wzniesień Harburger Berge. Siedziba gminy znajduje się w dzielnicy Nenndorf.
Położenie geograficzne.
Rosengarten leży na południe od Hamburga i sąsiaduje bezpośrednio z dzielnicami hamburskimi: Hausbruch, Marmstorf i Heimfeld.
Dzielnice gminy.
Dzielnice należące do gminy samodzielnej Rosengarten to "Eckel", "Ehestorf", "Emsen", "Iddensen", "Klecken", "Leversen", "Nenndorf", "Sottorf", "Tötensen" i "Vahrendorf".
Niektóre z dzielnic są podłączone do hamburskiej sieci telefonicznej (040).
Kultura.
W dzielnicy Ehestorf znajduje się skansen "(Freilichtmuseum am Kiekeberg)" z muzeum historii kultury tych terenów.
W ogrodzie zoologicznym "Schwarze Berge" można zobaczyć ok. 100 gatunków zwierząt.
Komunikacja.
Przez środek gminy przebiega autostrada A261, gdzie przez węzeł Tötensen jest połączenie z Hamburgiem.
Osoby związane z Rosengarten.
W dzielnicy Tötensen mieszka znany muzyk Dieter Bohlen.
Linki zewnętrzne.
strona gminy samodzielnej Rosengarten 

</doc>
<doc id="1543421" url="https://pl.wikipedia.org/wiki?curid=1543421" title="Obrządek bizantyjski">
Obrządek bizantyjski



</doc>
<doc id="1543428" url="https://pl.wikipedia.org/wiki?curid=1543428" title="Underground (album Budki Suflera)">
Underground (album Budki Suflera)

Underground – kompilacyjny album Budki Suflera z 1994 roku. Zawiera utwory z wczesnych lat działalności zespołu (1970-75).
Album zawiera alternatywne wersje utworów „Lubię ten stary obraz” i „Z dalekich wypraw” z "Cienia wielkiej góry", a także przeboje „Sen o dolinie” i „Memu miastu na do widzenia”.
„Blues George’a Maxwella”, nagrany w 1970 r., jest jedyną zachowaną kompozycją Budki Suflera (w składzie: Cugowski, Pędzisz, Brozi, Odorowicz, Grün) z czasów przed oficjalną datą założenia zespołu.
Utwór „Magic Ship” pochodzi z repertuaru zespołu Free.
Lista utworów.
Źródło (długość utworów):
Twórcy.
Źródło:

</doc>
<doc id="1543431" url="https://pl.wikipedia.org/wiki?curid=1543431" title="Lubelska Komisja Boni Ordinis">
Lubelska Komisja Boni Ordinis

Lubelska Komisja Boni Ordinis, lub Lubelska Komisja Dobrego Porządku – lokalna komisja szlachecka powołana w Lublinie 12 stycznia 1780 roku, zajmująca się rozbudzeniem i rewitalizacją życia miejskiego.
Historia.
Fundacja została powołana dekretem króla Polski Stanisława Augusta Poniatowskiego w Lublinie 12 stycznia 1780 roku pod przewodnictwem wojewody lubelskiego Kajetana Hryniewieckiego. Jej celem była odbudowa miasta zniszczonego na skutek rewolt kozackich, potopu szwedzkiego i wojny północnej. W wyniku działalności "Komisji" nastąpiło rozbudzenie i rewitalizacja życia miejskiego. Restaurowano stare i budowano nowe kamienice, odrestaurowano budynek ratusza (mieszczący lubelski Trybunał Koronny), nadając mu typowo klasycystyczny wystrój, brukowano także ulice.
Komisja zwracała również swoją uwagę na polepszenie stanu sanitarnego, porządku wewnętrznego i bezpieczeństwa w mieście. Dzięki temu w mieście podnosiły się poziom i jakość życia, co przejawiało się we wzroście ilości jego mieszkańców – w 1787 roku było ich ponad 8,5 tys., a w 1799 roku około 9,5 tys.. W 1790 roku, dekretem sejmu, w Lublinie została ustanowiona nowa komisja cywilno-wojskowa. Ten nowoczesny organ kolegialny zastąpił Komisję Dobrego Porządku i dysponował większymi uprawnieniami administracyjnymi, gospodarczymi, skarbowymi, oraz w zakresie porządku, bezpieczeństwa, szkolnictwa i opieki społecznej.

</doc>
<doc id="1543432" url="https://pl.wikipedia.org/wiki?curid=1543432" title="Stiepan Chałturin">
Stiepan Chałturin

Stiepan Chałturin ros Степан Халтурин (ur. we wsi Chalewinskaja, stracony w Odessie) – rosyjski zamachowiec, członek "Narodnej Woli", autor nieudanego zamachu bombowego wymierzonego w cara Aleksandra II.
Życiorys.
Chałturin pochodził z rodziny chłopskiej. Sam zdobył zawód stolarza i pracował w kilku fabrykach w Petersburgu (od 1875). Z ideami Narodnej Woli zetknął się w czasie nauki w szkole średniej. Po przeniesieniu się do stolicy Rosji na własną rękę zaczął prowadzić propagandę antycarską w kręgach robotniczych. W 1878 założył Północny Związek Robotników Rosyjskich, jednak organizacja, przetrzebiona aresztowaniami, przetrwała tylko rok. To doświadczenie ostatecznie uczyniło z niego wroga caratu i przekonało do taktyki terrorystycznej. 
Zamach na Aleksandra II.
Chałturin sam wpadł na ryzykowny pomysł wysadzenia w powietrze całego Pałacu Zimowego, w celu uzyskania jak największego rozgłosu i zapewnienia akcji powodzenia. Aby móc urzeczywistnić ten plan, najął się w 1880 do prac remontowych w budynku pod fałszywym nazwiskiem Batyszkow. Udając nieokrzesanego i mało inteligentnego chłopa zdobył zaufanie przełożonych na tyle, że mógł spać na terenie pałacu, nikt również nie kontrolował wnoszonych przez niego przedmiotów. W ten sposób Chałturin był w stanie przetransportować na teren obiektu i ukryć w swoich rzeczach osobistych ilość dynamitu wystarczającą do wywołania potężnego wybuchu. O postępach swojej pracy regularnie informował Andrieja Żelabowa. 
Początkowo plan Chałturina uważany był za niemal niemożliwy do zrealizowania, toteż narodowolcy traktowali go jako awaryjny, prowadząc równocześnie prace nad zamachem na carski pociąg na trasie z Liwadii do stolicy. Po fiasku tego zamachu Żelabow przez łącznika Kwiatkowskiego poinformował Chałturina o zmianie planów i wyznaczył termin ataku na pałac: Chałturin miał wysadzić w powietrze jadalnię carską w czasie uroczystego obiadu, jaki Aleksander II miał zjeść razem z księciem Bułgarii Aleksandrem von Battenbergiem. Termin zamachu został ustalony wbrew protestom Nikołaja Kibalczyca, czołowego chemika narodowolców, zdaniem którego siedem pudów dynamitu zgromadzonych do tej pory przez Chałturina mogło nie wystarczyć do zrealizowania planów.
Plan zamachu został niemalże ujawniony, gdy carska policja zatrzymała Kwiatkowskiego, a w jego mieszkaniu znalazła plan Pałacu Zimowego z krzyżem w miejscu carskiej jadalni oraz niewielkie zapasy nitrogliceryny. Z nieokreślonych powodów policja nie podjęła jednak dalszych działań w związku z tym odkryciem. Podjęto jedynie częściową rewizję robotników, co zmusiło Chałturina do ograniczenia ilości wnoszonego dynamitu. 
Przed zaplanowanym wybuchem Chałturin bezpiecznie oddalił się z pałacu. Cara uratował jednak przypadek: pociąg wiozący jego gościa spóźnił się, co opóźniło również planowany obiad. W rezultacie władca Rosji znajdował się poza jadalnią w chwili eksplozji. W jej rezultacie faktycznie doszło do zaplanowanych przez narodowolców zniszczeń. Zginęło lub ciężkie rany odniosło 67 osób, głównie służących oraz carskich gwardzistów, których pomieszczenia położone były pod jadalnią. Dalszym zniszczeniom zapobiegła solidna konstrukcja pałacu. 
Dochodzenie policyjne doprowadziło do ustalenia sprawcy zamachu, któremu jednak udało się wyjechać do Odessy, gdzie kontynuował działalność w Narodnej Woli. W marcu 1881 został członkiem komitetu wykonawczego organizacji. W marcu 1882 został ujęty i powieszony za udział w zamachu na znanego z okrucieństwa prokuratora Strielnikowa. W trakcie śledztwa nie wykryto, że był również sprawcą ataku na Pałac Zimowy. 
W czasach ZSRR imieniem Chałturina nazwano wiele ulic w miastach rosyjskich, a miejscowość Orłow w obwodzie kirowskim, gdzie się uczył, nosiła do 1992 jego imię.

</doc>
<doc id="1543436" url="https://pl.wikipedia.org/wiki?curid=1543436" title="Jan Rabsztyński">
Jan Rabsztyński



</doc>
<doc id="1543437" url="https://pl.wikipedia.org/wiki?curid=1543437" title="Rudobrody">
Rudobrody



</doc>
<doc id="1543438" url="https://pl.wikipedia.org/wiki?curid=1543438" title="Stanisław Tęczyński (1484–1549)">
Stanisław Tęczyński (1484–1549)

 Stanisław Tęczyński herbu Topór (ur. 1484, zm. 1549) – hrabia, podkomorzy sandomierski (1517–1549) i starosta trembowelski, dworzanin królewski.
Życiorys.
Był synem Gabriela Tęczyńskiego i Anny z Konińskich. Posiadał liczne rodzeństwo: braci Jana Tęczyńskiego i Andrzeja Tęczyńskiego oraz cztery siostry. W młodości studiował na Akademii Krakowskiej. W 1527 roku wraz z innymi z rodziny został wyniesiony do godności Hrabiego Cesarstwa przez cesarza Karola V. W l. 1533–1535, wraz z orszakiem Andrzeja Tęczyńskiego odbył pielgrzymkę do Ziemi Świętej, po której otrzymał od papieża Pawła III tytuł Rycerza Jerozolimskiego. Był podkomorzym sandomierskim (1517–1549) i starostą trembowelski (1530–1549). Zmarł bezpotomnie w 1549 r. w wieku 66 lat.
W Kraśniku zachował się jego renesansowy nagrobek ufundowany przez brata Jana Tęczyńskiego. Na płycie nagrobnej znajduje się herb hrabiowski Tęczyńskich wraz z dwoma Toporami i dwoma orłami dwugłowymi.

</doc>
<doc id="1543439" url="https://pl.wikipedia.org/wiki?curid=1543439" title="The Young Emigrants">
The Young Emigrants

The Young Emigrants – utwór Catharine Parr Traill, stylizowany na dziennik. Opisuje życie imigrantów przybyłych do Kanady w optymistycznym tonie. "The Young Emigrants" zostali wydani w 1826.

</doc>
<doc id="1543444" url="https://pl.wikipedia.org/wiki?curid=1543444" title="Mariusz Głombiowski">
Mariusz Głombiowski

Mariusz Głombiowski (9 lipca 1963 w Wejherowie) – polski piłkarz, grający na pozycji pomocnika.
Karierę rozpoczął w gdańskich klubach, MRKSie oraz Gedanii. Następnie reprezentował barwy Jezioraka Iława skąd na początku 1988 przeszedł do poznańskiego Lecha. Tam rozegrał 16 meczów pierwszoligowych i 2 w Pucharze Polski. Wystąpił też w dwóch meczach Pucharów Zdobywców Pucharów zaliczając trafienie w meczu z Flamurtari Vlorë. Po roku gry dla "Kolejorza" zdecydował się na emigracją kontynuując grę we belgijskich i francuskich klubach, kończąc karierę w 2001.

</doc>
<doc id="1543447" url="https://pl.wikipedia.org/wiki?curid=1543447" title="Aleksander Sulkiewicz">
Aleksander Sulkiewicz

Aleksander Sulkiewicz, właśc. Iskander Mirza Duzman Beg Sulkiewicz lub Hózman Mirza Sulkiewicz, pseud. Michał (ur. 8 grudnia 1867 w Skiersobolach Tatarskich (obecnie Skersabaliai I), powiat kalwaryjski, Suwalszczyzna, zm. 18 września 1916 pod Sitowiczami nad Stochodem) – polski działacz socjalistyczny i niepodległościowy.
Życiorys.
Urodził się w rodzinie tatarskiej o tradycjach patriotycznych, jako syn Aleksandra (rotmistrza Armii Imperium Rosyjskiego) i Rozalii z Kryczyńskich. Był spokrewniony z Józefem Bielakiem, generałem kościuszkowskim. W dzieciństwie uczęszczał do szkoły tureckiej w Konstantynopolu, gdzie zetknął się z polską emigracją. Następnie po śmierci ojca (zmarłego około 1877) powrócił z rodziną w 1880 do Suwałk i potem do Sejn, gdzie kontynuował naukę. W Wilnie zetknął się z kółkami socjalistycznymi. Został aktywnym członkiem Socjalno-Rewolucyjnej Partii „Proletariat” (tzw. II Proletariatu).
W listopadzie 1892 brał udział w „Zjeździe Paryskim” i tworzeniu Związku Zagranicznego Socjalistów Polskich. Następnie przedostał się do kraju, gdzie uczestniczył w tworzeniu wileńskich grup PPS. Na przełomie czerwca i lipca 1893 wraz ze Stanisławem Wojciechowskim, Józefem Piłsudskim, Stefanem Bielakiem i Ludwikiem Zajkowskim uczestniczył w naradzie w podwileńskim lesie, którą uznano później za I Zjazd Polskiej Partii Socjalistycznej.
W 1890 został urzędnikiem w izbie skarbowej w Suwałkach, a następnie komory celnej we Władysławowie, Wierzbołowie i Kibartach. Dzięki temu stał się jednym z głównych organizatorów przerzutu „bibuły” PPS z Genewy i Londynu do Królestwa. Prowadził długoletnią działalność z uwagi na fakt, iż nikt nie podejrzewał muzułmanina o działania niepodległościowe. Od 1895 do 1897, a następnie od 1899 do 1902 był członkiem Centralnego Komitetu Robotniczego PPS.
W 1900 na wezwanie partii zakończył pracę urzędnika i wyjechał do Łodzi celem tworzenia drukarni „Robotnika”. Uniknął aresztowania w czasie wpadki drukarni (gdzie aresztowano Józefa Piłsudskiego). Był jednym z współorganizatorów przygotowanej ucieczki Józefa Piłsudskiego z petersburskiego szpitala św. Mikołaja Cudotwórcy 14 maja 1901.
Od 1903 na nowo podjął działania w Centralnym Komitecie Robotniczym PPS na terenie Kijowa. Wpadł w ręce policji, jednak dzięki bardzo dobrym rekomendacjom z miejsc pracy zwolniony został po kilku miesiącach za kaucją. W czasie rozłamu w PPS został członkiem PPS Frakcji Rewolucyjnej, wchodząc w 1908 ponownie w skład Centralnego Komitetu Robotniczego.
Po wybuchu I wojny światowej zgłosił się do Legionów Polskich. Po powstaniu Polskiej Organizacji Narodowej został komisarzem w powiecie wieluńskim, a następnie łódzkim. Przedostał się na rodzinną Suwalszczyznę, a potem do Warszawy, gdzie zastąpił w działalności Tadeusza Żulińskiego. Jeździł w wyprawach zagranicznych m.in. przez Berlin, Kopenhagę, Szwecję do Kijowa. Wrócił do Galicji, gdzie został skierowany przez Józefa Piłsudskiego do zajętej przez Niemców Warszawy. Działał tam w strukturach Polskiej Organizacji Wojskowej i PPS. Aresztowany przez Niemców w listopadzie 1915; zwolniony, udał się pod okupację austriacką, aby wziąć udział w walkach Legionów Polskich.
Po dwukrotnej odmowie ze względu na wiek (49 lat) został w maju 1916 intendentem, a następnie w służbie liniowej sierżantem 4 kompanii (dowódca Wacław Stachiewicz) 1 batalionu 5 pułku piechoty Legionów. 18 września 1916 w trakcie bitwy pod Sitowiczami (nad Stochodem), biegnąc na pomoc rannemu chor. Adamowi Kocowi, został śmiertelnie ranny.
8 listopada 1935 jego ciało przewieziono do Warszawy i pochowano na Cmentarzu Wojskowym na Powązkach w grobowcu między kwaterami C18 i C20. Pośmiertnie został odznaczony Krzyżem Niepodległości z Mieczami.
Upamiętnienie.
Jego życiorys opisał Karol Koźmiński w książce pt. "Kamienie na szaniec", wydanej w 1937.

</doc>
<doc id="1543449" url="https://pl.wikipedia.org/wiki?curid=1543449" title="҂">
҂

҂ (tysiącznik) – znak dawnej cyrylicy. Stosowany w systemie liczbowym cyrylicy do zapisu liczb od tysiąca wzwyż. Zapisywany przed literą oznaczał jej tysiąckrotność.Np.: ҂а҃ = 1 000, ҂к҃ = 20 000 albo nawet ҂ц҂ч҂ѳ҃цчѳ = 999 999.
Ponadto istniała możliwość zapisu jeszcze większych liczb opisując je różnie skonstruowanymi kręgami (zob. rys. poniżej).

</doc>
<doc id="1543450" url="https://pl.wikipedia.org/wiki?curid=1543450" title="Nowy cmentarz żydowski w Lubartowie">
Nowy cmentarz żydowski w Lubartowie

Nowy cmentarz żydowski w Lubartowie – kirkut założony w 1819 r. Miał powierzchnię 1,17 ha. Został zniszczony w 1943 r. przez Niemców. Zachowało się wiele macew o wysokich walorach artystycznych (obecnie wmurowanych w pomnik). Najstarszy zachowany nagrobek pochodzi z 1848. Cmentarz mieści się przy ul. Cichej.

</doc>
<doc id="1543452" url="https://pl.wikipedia.org/wiki?curid=1543452" title="Mirosław Romanowski">
Mirosław Romanowski

Mirosław Romanowski (ur. 1901 na Podolu, zm. 10 listopada 1991 w Kanadzie) – kanadyjski matematyk i metrolog polskiego pochodzenia.
Z Paryża do Ottawy.
Od 14. roku życia mieszkał w Szwajcarii. Jego kariera zawodowa rozpoczęła się w 1929 roku we Francji, gdzie pracował w Międzynarodowym Biurze Miar i Wag (fr. Bureau International des Poids et Mesures). Zdobyte doświadczenie przydało się w nowym kraju osiedlenia, jakim stała się Kanada. W 1948 podjął pracę naukową w Państwowym Komitecie Badań Naukowych (ang. National Research Council), który określany jest jako kanadyjska kuźnia wynalazców. W NRC początkowo dopomógł w powołaniu nowego Wydziału Fizyki Stosowanej. Lata 1958–66 spędził w sekcji Fizyki Cieplnej Ciała Stałego (ang. Heat and Solid State Physics) tego samego wydziału. 
Mimo przejścia na emeryturę nie zaprzestał aktywnej działalności - kontynuował publikacje z zakresu teorii statystycznej, współredagował międzynarodowy żurnal metrologiczny "Metrologia" (do 1980), pracował w federalnym Ministerstwie Spraw Konsumenckich i Przedsiębiorczości (ang. Department of Consumer and Corporate Affairs). Do 1989 pełnił tam funkcję konsultanta w dziedzinie statystyki i metodologii stosowanej przy wzorcowaniu precyzyjnych jednostek miar długości i masy, jakimi miały następnie posługiwać się rządowe instytucje ustalające kanadyjskie standardy i metrologiczne uregulowania prawne.
Zyskał sławę uznanego w świecie metrologa. W 1990 został wyróżniony przez Międzynarodowy Komitet Miar i Wag specjalnie utworzoną nagrodą, upamiętniającą 100-lecie przyjęcia pierwszych standardów metrycznych w roku 1889.
Jego bratem był Świętosław Romanowski (1893–1970), profesor Uniwersytetu Jagiellońskiego, autor podręczników matematyki.
Medal Romanowskiego.
Romanowski mocno wierzył, że naukowcy mają niekwestionowane zobowiązania wobec natury: "Musimy ją chronić wszelkimi sposobami i wszelkimi siłami" – mawiał. Przejmowała go degradacja środowiska naturalnego i niepokój, iż naukowcy niewystarczająco dbają o poprawę sytuacji, którą oceniał jako fatalną. Mimo tych obaw nie utracił wiary w naukę i pragnął ustanowić nagrodę za badania nad środowiskiem naturalnym, odzwierciedlające jego przekonania.
W dowód uznania wobec zabiegów i zasług Romanowskiego, od 1994 Kanada bije w brązie Medal Mirosława Romanowskiego, który przyznawany jest rokrocznie (wraz z 3 tys. dolarów z funduszu utworzonego przez Romanowskiego) przez Królewskie Towarzystwo Kanadyjskie (ang. Royal Society of Canada) za wybitne dokonania naukowe w dziedzinie ochrony środowiska naturalnego.

</doc>
<doc id="1543458" url="https://pl.wikipedia.org/wiki?curid=1543458" title="Wędrownictwo">
Wędrownictwo



</doc>
<doc id="1543470" url="https://pl.wikipedia.org/wiki?curid=1543470" title="Cegielnia (jezioro na Pojezierzu Wałeckim)">
Cegielnia (jezioro na Pojezierzu Wałeckim)



</doc>
<doc id="1543471" url="https://pl.wikipedia.org/wiki?curid=1543471" title="Muraenosaurus">
Muraenosaurus



</doc>
<doc id="1543472" url="https://pl.wikipedia.org/wiki?curid=1543472" title="Dmitrij Karakozow">
Dmitrij Karakozow

Dmitrij Władimirowicz Karakozow, ros. Дмитрий Владимирович Каракозов (ur. 4 listopada 1840 w Kostromie, stracony 15 września 1866 w Petersburgu) – rosyjski zamachowiec, autor pierwszego zamachu wymierzonego w osobę Aleksandra II.
Życiorys.
Karakozow pochodził ze zubożałej rodziny szlacheckiej. Studiował na uniwersytetach w Kazaniu i w Moskwie. W 1863 został członkiem tajnego antycarskiego stowarzyszenia, którego głównym liderem był jego kuzyn Nikołaj Iszutin. W trzy lata później podjął samodzielny wyjazd do Petersburga w celu zamordowania cara. W czasie pobytu w stolicy rozprowadzał również ręcznie sporządzone ulotki zatytułowane "Do przyjaciół robotników", w której wzywał do zbrojnego powstania.
4 kwietnia 1866 Karakozow zaczaił się na cara pod bramą Letniego Ogrodu i oddał w jego kierunku jeden strzał z pistoletu. W ostatniej chwili jednak przypadkowy przechodzień Komissarow podbił rękę zamachowca i udaremnił atak. Karakozow próbował uciekać, jednak został ujęty i 3 września 1866 skazany na śmierć przez powieszenie.

</doc>
<doc id="1543474" url="https://pl.wikipedia.org/wiki?curid=1543474" title="Pomnik Unii Polsko-Litewskiej">
Pomnik Unii Polsko-Litewskiej



</doc>
<doc id="1543475" url="https://pl.wikipedia.org/wiki?curid=1543475" title="Macroplata">
Macroplata



</doc>
<doc id="1543476" url="https://pl.wikipedia.org/wiki?curid=1543476" title="Skoki narciarskie na zimowych igrzyskach azjatyckich">
Skoki narciarskie na zimowych igrzyskach azjatyckich

Skoki narciarskie na zimowych igrzyskach azjatyckich – międzynarodowe zawody w skokach narciarskich, rozgrywane w ramach zimowych igrzyskach azjatyckich.
Skoki narciarskie zadebiutowały jako dyscyplina pokazowa już podczas pierwszej imprezy z cyklu, która miała miejsce w 1986 roku. Taką samą rolę spełniały także w 1990 oraz 1996 roku. Pierwsze medale zaliczane do klasyfikacji medalowej igrzysk rozdano skoczkom w 2003 roku. W 2007 skoki nie weszły do programu, weszły natomiast podczas kolejnych igrzysk azjatyckich.

</doc>
<doc id="1543477" url="https://pl.wikipedia.org/wiki?curid=1543477" title="Pistosaurus">
Pistosaurus



</doc>
<doc id="1543478" url="https://pl.wikipedia.org/wiki?curid=1543478" title="Boni Ordinis">
Boni Ordinis



</doc>
<doc id="1543479" url="https://pl.wikipedia.org/wiki?curid=1543479" title="Zoo (film)">
Zoo (film)

Zoo – film amerykański w reżyserii Robinsona Devora odtwarzający historię życia i śmierci Kennetha Pinyana, zoofila zmarłego w wyniku perforacji jelit podczas stosunku analnego z ogierem na farmie w amerykańskim stanie Waszyngton. Film miał premierę na festiwalu Sundance Film Festival w styczniu 2007, jako jeden z nominowanych 16 obrazów (z 856 zgłoszonych).
W filmie nie ma scen seksu ze zwierzętami, a jego forma pozostawia wiele miejsca wyobraźni widza. Większość scen kręcona jest nocą. Film portretuje środowisko zoofilów nie oceniając go, a wyciągnięcie wniosków pozostawia widzowi.

</doc>
<doc id="1543486" url="https://pl.wikipedia.org/wiki?curid=1543486" title="Kryształy metali">
Kryształy metali

Kryształy metali – struktury występujące w metalach i ich stopach. Zbudowane są z kationów metalu tworzących sieć krystaliczną, oraz pochodzących z powłok walencyjnych elektronów, które poruszają się chaotycznie w całej przestrzeni kryształu i tworzą tzw. gaz elektronowy, umożliwiający łatwy przepływ prądu elektrycznego.

</doc>
<doc id="1543489" url="https://pl.wikipedia.org/wiki?curid=1543489" title="Herb obwodu rostowskiego">
Herb obwodu rostowskiego

Herb obwodu rostowskiego - jeden z symboli tegoż obwodu został przyjęty 28 października 1996 roku.
Opis.
Herb obwodu przedstawia na tarczy kroju francuskiego barwy błękitnej srebrny słup, podzielony błękitnym falistym paskiem, nad nim mur czerwony z trzema wieżami, poniżej falistego paska znajduje się złoty kłos, którego wąsy nakrywa błękitny falisty pasek. Słup towarzyszy historycznym korytom Donu: z prawej strony znajduje się srebrna buława nad skrzyżowanymi srebrnymi piernaczami; z lewej strony — takie samo ustawienie.
Otoczenie tarczy — za tarczą czarny dwugłowy orzeł, ze złotymi dziobami i czerwonymi językami, na każdej z głów rosyjska korona cesarska, uwieńczona pośrodku dużą rosyjską koroną z błękitnymi wstęgami. Za tarczą i orłem cztery( dwa z prawej,dwa z lewej )skrzyżowane sztandary obwodu rostowskiego na złotych drzewcach ze złotymi głowicami, sznurami i frędzlami.
Na dole opleciona jest wstęgą orderu Lenina.

</doc>
<doc id="1543496" url="https://pl.wikipedia.org/wiki?curid=1543496" title="Lubelska Komisja Dobrego Porządku">
Lubelska Komisja Dobrego Porządku



</doc>
<doc id="1543499" url="https://pl.wikipedia.org/wiki?curid=1543499" title="Bielizna termoaktywna">
Bielizna termoaktywna

Bielizna termoaktywna - wykonywania specjalnie i ze specjalnych materiałów bielizna, której głównym zadaniem jest odprowadzenie potu od skóry i zapobieżenie gromadzeniu się potu na skórze oraz w bieliźnie. Dzięki swym właściwościom nazywana jest "drugą skórą". Bielizna wykonywana jest czasami jako wielowarstwowa, w której warstwa przylegająca do skóry jest termoaktywna.
Zasada działania.
Tradycyjna bawełniana bielizna dotykając do spoconej skóry przejmuje z niej pot, nasiąka potem przez co staje się ciężka. Mokra bielizna dotykając skóry przykleja się i odkleja, co może być odczuwane jako dyskomfort. Gdy osoba ubrana w taką bieliznę zmniejszy wysiłek fizyczny bielizna pozostaje mokra i ciężka, dodatkowo bielizna nie dotykająca do skóry może schłodzić się. Dotyk takiej bielizny może wywołać duży dyskomfort. Bielizna termoaktywna ma za zadanie wyeliminowanie tych wad uzyskuje się to przez wykonanie powłoki, która przylega możliwie ściśle do skóry a pot jest odprowadzany na zewnętrzną powierzchnię bielizny.
Sprawne pobieranie potu ze skóry i zapobieganie tworzeniu się kropelek potu odbywa się dzięki ścisłemu przyleganiu bielizny do ciała, by to uzyskać materiał bielizny musi być elastyczny, co uzyskuje się dzięki zastosowaniu elastycznych włókien i odpowiedniemu splotowi dzianiny. Dzięki ścisłemu przyleganiu pot jest "wciskany" w materiał. Duże napięcie powierzchniowe materiału dla wody sprawia, że ciekły pot nie gromadzi się w przestrzeniach między włóknami ale przemieszcza się na powierzchnię dzianiny lub do następnej warstwy. Po zmniejszeniu wysiłku gdy skóra przestaje się pocić bielizna termoaktywna tworzy wokół skóry niemal suchą warstwę z izolującym cieplnie powietrzem znajdującym się między włóknami. 
Rodzaje i stosowane tkaniny.
Bieliznę termoaktywną dzieli się zwykle pod kątem tego jaki zapewnia ona komfort cieplny, gdyby zastosować ją bez pozostałych warstw ubraniowych. Zwykle czym większy komfort, tym jest ona grubsza i jednocześnie tym gorzej odprowadza wilgoć:
Oprócz tego niektóre rodzaje bielizny termoaktywnej zapewniają też, pewną minimalną ochronę od wiatru oraz ochronę antybakteryjną.
Do najczęściej stosowanych tkanin w bieliźnie termoaktywnej zalicza się:
Niektóre rodzaje tkanin stosowane do bielizny termoaktywnej wywołują u części osób uczulenia. Ze względu na ażurową i "włochatą" ich strukturę, niektórzy ludzie mają przy ich noszeniu problemy z obtarciami wrażliwych części ciała. Ryzyko obtarć i uczuleń obniża prawidłowy sposób uszycia tej bielizny, tak aby unikać szwów i zgrubień w miejscach szczególnie wrażliwych (krocze, pachy, pięty). Najdroższe rodzaje tego typu bielizny są produkowane w technologii bezszwowej.
Zastosowania.
Bielizna ta jest zwykle stosowana jako najbliższa ciału warstwa ubraniowa w połączeniu z bluzami wykonanymi z dzianin ociepleniowych typu polartec, zapewniających odpowiednią izolację cieplną od otoczenia oraz kurtkami wykonanymi z membran półprzepuszczalnych w rodzaju Gore-Texu, zapewniającymi z kolei ochronę od wiatru i deszczu. Zdarza się, że po cięższym treningu sportowym bielizna termoaktywna pozostaje sucha, a jednocześnie pozostałe dwie warstwy robią się wilgotne od nie do końca usuniętego potu.
Bielizna termoaktywna jest stosowana w sportach ekstremalnych, turystyce, łowiectwie, jeździectwie, w oddziałach specjalnych wojska, policji i straży pożarnej.

</doc>
<doc id="1543501" url="https://pl.wikipedia.org/wiki?curid=1543501" title="Operacja &quot;Piorun&quot;">
Operacja &quot;Piorun&quot;



</doc>
<doc id="1543503" url="https://pl.wikipedia.org/wiki?curid=1543503" title="Parafia Narodzenia Najświętszej Marii Panny w Gródku">
Parafia Narodzenia Najświętszej Marii Panny w Gródku

 
Parafia Narodzenia Najświętszej Marii Panny – parafia prawosławna w Gródku, w dekanacie Gródek diecezji białostocko-gdańskiej.
Na terenie parafii funkcjonuje 1 cerkiew i 1 kaplica:
Historia.
Początki prawosławia w Gródku sięgają połowy XIV wieku. Z przekazów historycznych wiadomo, że w Gródku w tym czasie znajdowała się główna siedziba rozległych dóbr możnego prawosławnego rodu Chodkiewiczów. Syn Jana Chodkiewicza, Aleksander, zbudował tam (około 1490) cerkiew pod wezwaniem św. Jana Teologa oraz monaster. Do monasteru i cerkwi sprowadził mnichów z góry Athos (według innej wersji z Kijowa). W 1492 mnichom pozwolono przenieść klasztor w inne, bardziej ustronne miejsce – w rezultacie w 1501 powstał monaster na terenie dzisiejszego miasta Supraśl (które swój początek zawdzięcza rzeczonemu monasterowi).
W XIX wieku, pod zaborem rosyjskim, parafia gródecka należała do dekanatu białostockiego diecezji litewskiej. W 1875 do parafii należeli wierni z miejscowości: Gródek, Bielewicze, Dzierniakowo, Józefowo, Kopce, Mieleszki, Pieszczaniki, Słuczanka, Waliły, Załuki i Zarzeczany. W owym czasie wspólnota posiadała cztery etatowe stanowiska: proboszcza, pomocnika proboszcza i dwóch psalmistów. W 1877 liczyła 5430 wiernych. Szkoła parafialna powstała w 1863; po 16 latach kształciło się w niej 120 uczniów. W lutym 1884 na terenie gródeckiej parafii otwarto szkoły gramoty.
Czwartą w historii parafii cerkiew zbudowano w 1858. W zachowanych do dnia dzisiejszego zapiskach parafialnych można przeczytać: "...cerkiew drewniana, dzwonnica również. Ogrodzenie z kamienia...". W 1862 wzniesiono na cmentarzu parafialnym kaplicę pod wezwaniem Opieki Matki Bożej, która istnieje do dziś.
W 1901 parafię gródecką włączono do nowo utworzonej diecezji grodzieńskiej. Funkcjonowanie parafii przerwane zostało w 1915, kiedy to większość ludności prawosławnej została ewakuowana w głąb Rosji (bieżeństwo). Po odzyskaniu przez Polskę niepodległości parafia wznowiła działalność. Cerkiew parafialna spłonęła w 1943. Bezpośrednio po zakończeniu II wojny światowej rozpoczęto budowę kolejnej, tym razem murowanej cerkwi. Nową świątynię konsekrowano w 1970; wiele wysiłku w jej budowę włożył późniejszy metropolita Bazyli (Doroszkiewicz), który w latach 50. był proboszczem parafii w Gródku.
W październiku 1990 powstał chór młodzieżowy pod dyrekcją Jerzego Ostapczuka. Od 1991 przy parafii działa Bractwo Młodzieży Prawosławnej.
W 1992 z inicjatywy proboszcza, ks. Mikołaja Ostapczuka, rozpoczęto remont elewacji cerkwi, a rok później – konserwację ikon. W 1995 wykonano nowy ikonostas. W tymże roku utworzono drugi chór młodzieżowy pod dyrekcją Elżbiety Kondrusik. W 2002 ufundowano komplet 9 dzwonów. W 2008 ostatecznie ukończono remont cerkwi parafialnej. W tym też czasie odrestaurowano kaplicę cmentarną. W 2011 zakończono remont ogrodzenia wokół cerkwi.
9 listopada 2014 otwarto nowy cmentarz parafialny. Poświęcenia nekropolii dokonał arcybiskup białostocki i gdański Jakub.
Parafia liczy ponad 3000 wiernych.
Zasięg parafii.
Do parafii należą wierni z miejscowości: Gródek, Waliły, Waliły-Stacja, Waliły-Dwór, Królowe Stojło, Słuczanka, Piłatowszczyzna, Glejsk, Zarzeczany, Dzierniakowo, Straszewo, Bielewicze, Mieleszki, Grzybowce, Bagno i Jakubin.

</doc>
<doc id="1543506" url="https://pl.wikipedia.org/wiki?curid=1543506" title="Flaga obwodu rostowskiego">
Flaga obwodu rostowskiego

Flaga obwodu rostowskiego (NHR:206) – jeden z symboli tegoż obwodu, została przyjęta 28 października 1996 roku.
Opis.
Flaga ma postać podzielonego na trzy pasy prostokąta: górny — niebieski, środkowy — żółty i na dole — czerwony. Pionowo wzdłuż drzewca rozmieszczony jest biały pas, zajmujący 1/5 szerokości sztandaru. Stosunek szerokości sztandaru do jego długości 2:3.

</doc>
<doc id="1543507" url="https://pl.wikipedia.org/wiki?curid=1543507" title="Patrol powstańczy (obraz Maksymiliana Gierymskiego)">
Patrol powstańczy (obraz Maksymiliana Gierymskiego)

Patrol powstańczy (inne tytuły: "Pikieta powstańcza w 1863 r.", "Pikieta powstańcza", "Zwiady na fortpoczcie", "Podjazd", "Patrol") – obraz Maksymiliana Gierymskiego namalowany na płótnie w 1873 i zaprezentowany na wystawie powszechnej w Wiedniu w tym samym roku. 
Linia horyzontu dzieli obraz na pół: chłodną strefę nieba i ciepłą strefę ziemi. Obraz przedstawia konny patrol powstańców styczniowych zasięgający języka od dziada – włóczęgi na polnej drodze. Powstańcy są umundurowani i uzbrojeni. Dziad wędrowny ma na sobie sukmanę chłopską, przewieszoną przez piersi torbę i kij. Figury ludzi i koni nie stanowią jednak centralnego punktu obrazu. Wzrok widza biegnie poza granice obrazu, tam skąd może nadejść niebezpieczeństwo.
Przedstawiona scena jest jak gdyby syntezą sytuacji, w jakiej znaleźli się powstańcy. Zagubieni pośród piaszczystej okolicy, pełni niepewności czekają odzewu na oddany wystrzał, szukają swoich i wypytują o wroga. Sytuacja ta nosi na sobie piętno jakiejś absurdalności, niemożności wyjścia z zaklętego kręgu. Spokojna, jak zwykle u Gierymskiego, jest tylko natura. Potęga natury uwypukla kruchość człowieka, a jej obojętność przypomina mu o własnej śmiertelności. 
Obraz był inspiracją dla Jacka Kaczmarskiego do napisania utworu "Pikieta powstańcza", który został wykonany w 1981 podczas koncertu w warszawskiej „Zachęcie”. Utwór rozpoczynał się słowami:

</doc>
<doc id="1543509" url="https://pl.wikipedia.org/wiki?curid=1543509" title="Bohuslav Križka">
Bohuslav Križka

Bohuslav Križka (ur. 24 marca 1863 w Kremnicy, zm. 19 stycznia 1938 w Bratysławie) – słowacki inżynier górniczy, pionier techniki, wynalazca.
Urodził się w rodzinie wielce zasłużonej dla górniczej Kremnicy. W latach 1883–1886 studiował w Akademii Górniczej i Leśnej w Bańskiej Szczawnicy, a następnie kontynuował studia w niemieckim Charlottenburgu.
Po powrocie do Kremnicy zajmował się szeroko rozumianą działalnością inżynierską. Był autorem licznych wynalazków i patentów, m.in. rotacyjnej pompy tłokowej, rotacyjnego tłokowego silnika płynowego, paleniska z rusztem kaskadowym i wrębiarki. Do praktyki górniczej wprowadził turbinę parową oraz szereg narzędzi i urządzeń zasilanych prądem elektrycznym. Zajmował się produkcją kwasu siarkowego z siarkowodoru oraz z produktów suchej destylacji drewna, a od 1915 r. podejmował próby uzyskania benzyny syntetycznej z węgla.
Był inicjatorem zainstalowania i uruchomienia 9 grudnia 1887 r. w Kremnicy oświetlenia (jako w pierwszym mieście ówczesnych Węgier i drugim – po Wiedniu – w całej monarchii Habsburgów). Jego staraniem również w tym samym roku uruchomiono w Kremnicy pierwszą łączność telefoniczną.
Wiele swych prac publikował w językach niemieckim i francuskim. Działał też w sekcji językoznawczej Macierzy Słowackiej przy kodyfikacji słowackiego nazewnictwa technicznego.
Pochowany jest w Lubochni.

</doc>
<doc id="1543510" url="https://pl.wikipedia.org/wiki?curid=1543510" title="Kościół Ewangelicko-Augsburski św. Trójcy w Lublinie">
Kościół Ewangelicko-Augsburski św. Trójcy w Lublinie



</doc>
<doc id="1543512" url="https://pl.wikipedia.org/wiki?curid=1543512" title="Parafia Podwyższenia Krzyża Świętego w Jałówce">
Parafia Podwyższenia Krzyża Świętego w Jałówce

Parafia Podwyższenia Krzyża Świętego – parafia prawosławna w Jałówce, w dekanacie Gródek diecezji białostocko-gdańskiej.
Na terenie parafii funkcjonuje 1 cerkiew i 2 kaplice:
Historia.
Pierwszą cerkiew pod wezwaniem Podwyższenia Krzyża Świętego w Jałówce (przy której erygowano parafię) wzniesiono prawdopodobnie w pierwszych latach XVI w. W krótkim czasie świątynia ta stała się ważnym ośrodkiem kultu religijnego. Na początku XVII w. parafia przyjęła unię. Według danych z 1788, wspólnota liczyła 1284 wiernych zamieszkałych w 18 wsiach. W 1794, w związku ze wzrostem liczby parafian, pobudowano nową cerkiew. W 1839, po synodzie połockim, parafię włączono do dekanatu wołkowyskiego eparchii litewsko-wileńskiej Rosyjskiego Kościoła Prawosławnego.
19 lutego 1861 w Jałówce utworzono drugą parafię prawosławną – pod wezwaniem św. Aleksandra Newskiego. Na cerkiew władze carskie poleciły zaadaptować nieukończony kościół rzymskokatolicki, co stało się przyczyną konfliktów religijnych w miejscowości. Parafia ta funkcjonowała do czasów I wojny światowej, kiedy to miejscowa ludność prawosławna udała się na bieżeństwo.
Po odzyskaniu przez Polskę niepodległości cerkiew św. Aleksandra Newskiego została zwrócona katolikom i konsekrowana w 1922 jako kościół Przemienienia Pańskiego i św. Michała. Powracający z bieżeństwa prawosławni zaczęli na nowo organizować życie religijne przy cerkwi Podwyższenia Krzyża Świętego. W 1928 podjęto próbę odzyskania dawnej cerkwi św. Aleksandra Newskiego, świątynia jednak pozostała w rękach katolików.
W 1939 Jałówka znalazła się pod okupacją radziecką, a w 1941 – niemiecką. 24 czerwca 1941, w czasie walk niemiecko-radzieckich całkowicie spłonęła cerkiew Podwyższenia Krzyża Świętego oraz budynki parafialne. Od tego czasu w porze letniej odprawiano nabożeństwa na zgliszczach cerkwi, a zimą – w prywatnych mieszkaniach. Władze niemieckie próbowały zaognić konflikt katolicko-prawosławny, oferując pomoc w odzyskaniu cerkwi św. Aleksandra Newskiego, jednak zdecydowany protest ówczesnego proboszcza (ks. Wiaczesława Skabałłanowicza) i parafian nie dopuścił do prowokacji wobec katolików.
W 1942 Niemcy wydali zgodę na odbudowę cerkwi Podwyższenia Krzyża Świętego. Część materiału budowlanego udało się pozyskać z rozbieranych baraków w pobliskich Mieleszkach. Wznoszona świątynia spłonęła jednak 25 lipca 1944, w trakcie ponownego przejścia frontu niemiecko-radzieckiego.
Po zakończeniu wojny, ze względu na brak cerkwi, nabożeństwa odprawiano w magazynie nad rzeką Jałówka, później w budynku szkoły podstawowej, a następnie w prywatnym mieszkaniu w Szymkach. W 1947 przy ocalałej z pożogi wojennej murowanej dzwonnicy wzniesiono prowizoryczną drewnianą kaplicę. W 1950 pobudowano dom parafialny. W 1958 przystąpiono do budowy nowej, murowanej cerkwi, zaprojektowanej przez prof. Aleksandra Grygorowicza. Część materiału budowlanego pozyskano z rozbiórki dzwonnicy; resztę kosztów pokryli parafianie. W 1962 parafia w Jałówce liczyła 1810 wiernych.
Cerkiew oddano do użytku w 1966 (14 listopada odprawiono w niej pierwsze nabożeństwo), jednak jej konsekracja miała miejsce dopiero 16 maja 1982 (poświęcenia dokonał ówczesny arcybiskup białostocki i gdański Sawa). W 1990 obok cerkwi wzniesiono (również według projektu Aleksandra Grygorowicza) kaplicę pomocniczą (będącą jednocześnie dzwonnicą) pod wezwaniem Świętych Konstantyna i Heleny. W latach 2008–2012 cerkiew i kaplicę odremontowano.
Do parafii należą miejscowości: Jałówka, Bachury, Gonczary, Kondratki, Wiejki, Romanowo, Podozierany, Nowosady, Zaleszany, Leonowicze, Cisówka, Budy, Brzezina, Zielona, Nowa Łuplanka, Stara Łuplanka, Szymki i Kituryki.

</doc>
<doc id="1543514" url="https://pl.wikipedia.org/wiki?curid=1543514" title="John Frederick Peto">
John Frederick Peto

John Frederick Peto (ur. 21 maja 1854, zm. 23 listopada 1907) – amerykański malarz realista, uprawiał sztalugowe malarstwo iluzjonistyczne.
Życiorys.
Urodził się w Filadelfii, studiował w Pennsylvania Academy of the Fine Arts, gdzie kilkakrotnie wystawiał swoje prace. Krótko mieszkał w Cincinnati (Ohio), w 1889 przeniósł się na stałe do Island Heights w stanie New Jersey. Był żonaty z Christine Smith Pearl, z którą miał córkę Helen.
Peto uważany jest obecnie za prekursora amerykańskiego trompe l'oeil, czyli sposobu malowania wywołującego złudzenie, iż perspektywa obrazu albo przedstawiane przedmioty są rzeczywiste. Jako rekwizytów artysta używał przedmiotów codziennego użytku, były to książki, listy, ołówki, a także fotografie. Jego prace odznaczają się techniczną biegłością w oddawaniu tekstur i perfekcyjnym wykorzystaniem światłocienia do symulowania perspektywy i rzekomych wypukłości. Obrazy Peto porównywane są do dzieł takich mistrzów trompe l'oeil jak William Michael Harnett i John Haberle.
Przez całe życie John Frederick Peto był niedoceniany przez krytykę, po studiach praktycznie nigdzie nie wystawiał. Swoje obrazy sprzedawał turystom i sklepikarzom, którzy umieszczali je na witrynach w celu przyciągnięcia kupujących. Aby zdobyć środki na życie, malarz imał się różnych zajęć m.in. pracował jako muzyk i wynajmował pokoje letnikom.
W latach 40. XX wieku krytyk sztuki Alfred Frankenstein prowadził badania nad malarstwem Williama Harnetta. W trakcie oględzin kolejnych obrazów doszedł do wniosku, że część z nich miała sfałszowane podpisy i została wykonana przez innego malarza, którym okazał się właśnie John Frederick Peto. Frankenstein opublikował swoje odkrycie w "Art Bulletin" w 1949, publikacja spowodowała wzrost zainteresowania malarstwem zarówno Peto, jak i innych przedstawicieli trompe l'oeil.

</doc>
<doc id="1543515" url="https://pl.wikipedia.org/wiki?curid=1543515" title="Epervier">
Epervier



</doc>
<doc id="1543516" url="https://pl.wikipedia.org/wiki?curid=1543516" title="John F. Peto">
John F. Peto



</doc>
<doc id="1543522" url="https://pl.wikipedia.org/wiki?curid=1543522" title="Araniella">
Araniella

Araniella – rodzaj pająków należący do rodziny krzyżakowatych. Dotychczas opisano 12 gatunków.

</doc>
<doc id="1543525" url="https://pl.wikipedia.org/wiki?curid=1543525" title="Algorytm Earleya">
Algorytm Earleya

Algorytm Earleya – algorytm służący do analizy składniowej na podstawie dowolnej gramatyki bezkontekstowej. Stosuje się go między innymi do przetwarzania języków naturalnych, gdyż inaczej niż większość algorytmów analizy składniowej działa również z gramatykami niejednoznacznymi. Korzysta się też z niego przy tworzeniu interpreterów i kompilatorów języków programowania, zwłaszcza języków specjalizowanych, ponieważ szkielety projektowe oparte na tym algorytmie ułatwiają szybkie tworzenie prototypów (RAD).
Górne ograniczenie czasu analizy "n" symboli terminalnych przez parser oparty na tym algorytmie rośnie proporcjonalnie do "n"3 w ogólnym przypadku, do "n"2 dla gramatyk jednoznacznych i do "n" dla sporej klasy gramatyk bezkontekstowych, w tym większości gramatyk języków programowania.
Algorytm ten opracował w 1968 roku Jay Earley z Carnegie Mellon University w swojej pracy doktorskiej promowanej przez Roberta W. Floyda. W 1970 roku Earley opublikował go w "Communications of the ACM" w artykule, który w 1983 roku zaliczono do 21 najbardziej znaczących publikacji w ćwierćwieczu istnienia tego czasopisma.
Zasada działania.
Algorytm Earleya należy, podobnie jak algorytm CYK, do klasy tablicowych metod analizy składniowej (ang. "chart parsers"). Stosuje się w nim wstępującą analizę składniową z lewa na prawo na podstawie zstępujących przewidywań. Wyniki algorytmu powstają na podstawie wcześniejszych wyników częściowych, zgodnie z techniką programowania dynamicznego.
Analiza składniowa z zastosowaniem tego algorytmu operuje na zbiorze "sytuacji Earleya" (ang. "Earley items") lub krótko "sytuacji", czyli produkcji gramatyki z dodaną kropką i dwoma indeksami. Podczas działania algorytmu sytuacje Earleya odzwierciedlają dotychczas zastosowane produkcje oraz służą do przewidywania kolejnych produkcji. Po przeanalizowaniu poprawnego ciągu wejściowego powinna powstać sytuacja, która odzwierciedla jego wyprowadzenie z symbolu startowego gramatyki.
Sytuacje Earleya mają postać ["A" →"h" "X"0 … "X""p"−1 •"i" "X""p" … "X""q"−1], gdzie produkcja "A" → "X"0 … "X""q"−1 należy do zbioru produkcji danej gramatyki. Indeksy przy strzałce →"h" i kropce •"i" spełniają nierówności 0 ≤ "h" ≤ "i" ≤ "n" (jeśli symbole terminalne ponumerować od "t"0 do "t""n"−1), a kropka może leżeć gdziekolwiek pomiędzy początkiem a końcem prawej strony produkcji "A" → "X"0 … "X""q"−1 włącznie, czyli 0 ≤ "p" ≤ "q". Indeks "h" określa pierwszy symbol terminalny wchodzący do drzewa rozbioru danej produkcji, indeks "i" – pierwszy nierozpatrzony jeszcze symbol terminalny, a położenie kropki oznacza postęp analizy danej produkcji. Ujmując rzecz formalnie, sytuacja Earleya ["A" →"h" "X"0 … "X""p"−1 •"i" "X""p" … "X""q"−1] oznacza, że algorytm przeanalizował podciąg "t"0 … "t""i"−1 jako część formy zdaniowej "t"0 … "t""h"−1"X"0 … "X""q"−1"α" do symbolu "X""p"−1 włącznie (małe litery greckie "α", "β", "γ", ... oznaczają dowolne, także puste ciągi symboli terminalnych lub nieterminalnych).
Na początku działania algorytmu zbiór sytuacji zawiera jeden element ["S’" →0 •0 "S"], gdzie "S" oznacza właściwy symbol startowy danej gramatyki, a "S’" – pomocniczy symbol startowy spoza zbioru symboli gramatyki. Następnie dopóty, dopóki ten zbiór rośnie, algorytm dodaje do niego nowe sytuacje na podstawie wejściowych symboli terminalnych i sytuacji już należących do zbioru. Jeżeli nowo utworzona sytuacja już należy do tego zbioru, nie zmienia się go. Do powstawania nowych sytuacji prowadzą trzy rodzaje działań:
Wyprowadzenie wejściowego ciągu symboli terminalnych "t"0, … , "t""n"−1 z symbolu startowego danej gramatyki istnieje wtedy i tylko wtedy, gdy algorytm utworzył sytuację Earleya ["S’" →0 "S" •"n"].
Przykład.
Dla „pikogramatyki” języka angielskiego
i wejściowego ciągu symboli The"Det" black"Adj" cat"N" ate"V" a"Det" white"Adj" mouse"N" algorytm tworzy następujący zbiór sytuacji Earleya:
Ostatnia sytuacja Earleya ["S’" →0 "S" •7] odpowiada pełnemu rozbiorowi wszystkich siedmiu symboli ciągu wejściowego. Sytuacja Earleya ["S’" →0 "S" •4] oznacza, że pierwsze cztery symbole tego ciągu również tworzą poprawne zdanie w danej gramatyce.
Złożoność obliczeniowa.
W implementacjach algorytmu Earleya zamiast jednego zbioru sytuacji korzysta się z listy zbiorów i pomija wewnątrz sytuacji indeks nierozpatrzonego symbolu wejściowego. W "i"-tym zbiorze przechowuje się sytuacje postaci
["A" →"h" "α" • "η"]. Spotyka się też notację ["A" → "α" • "η", "h"] i inne. Algorytm przegląda wówczas po kolei zbiory z tej listy, dzięki czemu przyrostowo bada symbole wejściowe "t""i" w kolejności rosnących indeksów "i".
Wewnątrz zbiorów sytuacje Earleya przegląda się zazwyczaj w kolejności ich dodawania, każdą jeden raz. Wymaga to jednak modyfikacji algorytmu, jeśli ma on poprawnie działać dla gramatyk zawierających produkcje z pustą prawą stroną, o czym poniżej. Aby wydajnie przeglądać sytuacje jednego zbioru, powinny one tworzyć kolejkę, aby zaś przy próbie dodania sytuacji do kolejki wydajnie sprawdzać, czy kolejka już ją zawiera, sytuacje z każdej kolejki powinny dodatkowo należeć do tablicy asocjacyjnej. Wydajne uzupełnianie sytuacji, w których kropka nie leży na końcu produkcji, wymaga jeszcze jednej tablicy asocjacyjnej, przechowującej jako wartości listy takich sytuacji, a jako klucze – pary ("A""p", "i"), złożone z symbolu leżącego w tych sytuacjach bezpośrednio za kropką i z indeksu nierozpatrzonego symbolu terminalnego. Ponadto, by wydajnie przewidywać nowe sytuacje, z każdym symbolem nieterminalnym powinno się związać listę wszystkich produkcji, po których lewej stronie stoi ten symbol.
Jeśli jako wymienione powyżej tablice asocjacyjne zastosować tablice mieszające, to krok polegający na tworzeniu nowej sytuacji Earleya i próbie poszerzenia o nią zbioru sytuacji można wykonać w oczekiwanym czasie "O"(1).
Earley wskazał w swoim artykule, że w ogólnym przypadku:
W tym samym artykule wykazano również, że dla gramatyk jednoznacznych działanie uzupełniania wykonuje w "i"-tym zbiorze sytuacji "O"("i") kroków, co owocuje kwadratową złożonością algorytmu, oraz że klasa gramatyk, dla których algorytm Earleya działa w czasie liniowym, obejmuje gramatyki, dla których liczbę sytuacji w każdym zbiorze ogranicza z góry pewna stała. Do tej klasy należą prawie wszystkie gramatyki LR("k"), oprócz niektórych gramatyk prawostronnie rekursywnych, więc także gramatyki większości języków programowania.
Algorytm Earleya działa szczególnie wydajnie z gramatykami o produkcjach lewostronnie rekursywnych. Jako przykład posłuży gramatyka
użyta do analizy ciągu aaa. Algorytm Earleya tworzy wówczas następujące sytuacje:
Liczba sytuacji z każdą wartością indeksu przy kropce wynosi 3, więc algorytm działa w czasie liniowym.
Dla porównania użycie do analizy tego samego ciągu aaa gramatyki prawostronnie rekursywnej
powoduje powstanie następujących sytuacji Earleya:
Liczba sytuacji o danej wartości indeksu przy kropce rośnie liniowo ze wzrostem tego indeksu, zatem dla tej gramatyki algorytm działa z kwadratową złożonością czasową.
Puste produkcje.
Jeśli algorytm Earleya rozpatruje sytuacje z "i"-tego zbioru jednokrotnie, w kolejności ich dodawania, to może działać niepoprawnie dla gramatyk, które zawierają produkcje o pustej prawej stronie (zwane też "ε"-produkcjami, bo "ε" tradycyjnie oznacza pusty ciąg symboli gramatyki). Przy uzupełnianiu sytuacji ["E" →"i" •"i"], która odpowiada pustej produkcji "E" → "ε", trzeba przejrzeć niepełny jeszcze "i"-ty zbiór. Jeśli sytuacja
["A" →"h" "α" •"i" "Eη"] zostanie do niego dodana po uzupełnieniu sytuacji ["E" →"i" •"i"], to uzupełnianie nigdy nie doda sytuacji ["A" →"h" "αE" •"i" "η"]. Nie zostaną też dodane sytuacje bezpośrednio i pośrednio z niej wynikające. Może to spowodować odrzucenie poprawnego ciągu wejściowego, jak pokazuje poniższy przykład użycia gramatyki
do analizy pustego ciągu "ε". W zbiorze sytuacji Earleya na czerwono zaznaczono te sytuacje, których algorytm nie dodał do zbioru, choć powinien.
Opublikowano kilka rozwiązań tego problemu:
Rozpoznawanie a analiza składniowa.
Opisany powyżej algorytm tylko rozpoznaje, czy dany ciąg symboli terminalnych stanowi poprawne zdanie danej gramatyki bezkontekstowej (taki algorytm nazywa się po angielsku "recognizer"), ale nie buduje jego drzewa składni. Zaproponowano kilka sposobów tworzenia na jego podstawie właściwego parsera. Komplikację stanowi liczba drzew rozbioru, potencjalnie wykładnicza w stosunku do rozmiaru danych wejściowych, a dla gramatyk z cyklami nawet nieskończona. Istnieją jednak sposoby kodowania wszystkich drzew rozbioru w strukturach danych o rozmiarze wielomianowym względem długości ciągu wejściowego.
W artykule Earleya podano, jak przekształcić algorytm rozpoznawania w parser przez dodanie do wystąpień symboli nieterminalnych wewnątrz prawych stron produkcji w sytuacjach Earleya zbioru wskaźników do sytuacji, które spowodowały uzupełnienie tych symboli: przy każdym uzupełnianiu, powodującym powstanie sytuacji ["B" →"g" "βA" •"i" "γ"], tworzy się wskaźnik od wystąpienia symbolu "A" w tej sytuacji do sytuacji ["A" →"h" "α" •"i"]. M. Tomita podał jednak kontrprzykład: dla gramatyki
i ciągu wejściowego aaa parser zaproponowany przez Earleya tworzy nie tylko poprawne drzewa rozbioru ciągu aaa, ale też niepoprawne drzewa rozbioru ciągów aa i aaaa.
Można temu zaradzić, dodając do sytuacji ["B" →"g" "βA" •"i" "γ"] powstałej w wyniku uzupełniania nie jeden, lecz parę wskaźników: do sytuacji ["B" →"g" "β" •"h" "Aγ"] oraz do sytuacji ["A" →"h" "α" •"i"]. Gdyby naiwnie skorzystać z tego pomysłu przez dodanie tej pary wskaźników do zestawu etykiet odróżniających sytuacje, to rząd czasu działania algorytmu mógłby przekroczyć "n"3, jak pokazuje przykład, pochodzący z artykułu M. Johnsona: dla gramatyki
algorytm Earleya z tak zdefiniowanymi sytuacjami analizuje ciąg wejściowy a … a ("n" + 1 powtórzeń symbolu a, przy czym "n" &gt; "m") w czasie Ω("n""m"). Od W.A. Łapszyna pochodzi pomysł przechowywania zbiorów takich par wskaźników jako wartości tablicy asocjacyjnej, której klucze to sytuacje Earleya, oraz algorytm budowy drzew rozbioru na podstawie grafu sytuacji połączonych tymi wskaźnikami. Wówczas złożoność czasowa samego parsera bez budowania drzew rozbioru nie przekracza rzędu "n"3. E. Scott opublikowała natomiast algorytm, który w czasie "O"("n"3) przetwarza graf sytuacji na taką wersję znanego z parserów GLR współdzielonego upakowanego lasu analizy (ang. "shared packed parse forest"), w której każdy węzeł ma najwyżej dwóch synów.
Na innej zasadzie opiera się propozycja D. Grunego i C.J.H. Jacobsa: tworzenie drzew rozbioru ze zbioru sytuacji za pomocą parsera Ungera.
Podgląd symboli terminalnych.
Operacja przewidywania w algorytmie Earleya może korzystać z podglądu (ang. "lookahead"). Działa ona wówczas następująco: „jeśli istnieje sytuacja ["A" →"h" "α" •"i" "Bη"], to dla każdej produkcji "B" → "β" dodaj sytuację ["B" →"i" •"i" "β"], "o ile zbiór FIRST ciągu symboli β zawiera symbol terminalny ti"”. Jak zwykle przy podglądzie, najwygodniej na końcu analizowanego ciągu symboli ustawić wartownika "t""n" = $ spoza zbioru symboli terminalnych.
W oryginalnym artykule Earleya zaproponowano stosowanie podglądu w operacji uzupełniania. Przy uzupełnianiu, inaczej niż przy przewidywaniu, nie da się z góry wyznaczyć zbioru dopuszczalnych następników, jeśli nie brać pod uwagę jego mniej wydajnej i ograniczonej wersji opartej na zbiorach FOLLOW. Wydajny podgląd przy uzupełnianiu polega na następujących modyfikacjach algorytmu:
Można też stosować podgląd więcej niż jednego symbolu terminalnego.
Warianty algorytmu Earleya z podglądem różnej liczby symboli przy przewidywaniu i uzupełnianiu badali M. Bouckaert, A. Pirotte i M. Snelling. W ich symulacjach najlepszy okazał się podgląd jednego symbolu przy przewidywaniu, który zmniejszał liczbę sytuacji o 20–50% w stosunku do wersji bez podglądu, natomiast narzut stosowania jakiegokolwiek podglądu przy uzupełnianiu przewyższał zyski z niego płynące. Wiele implementacji algorytmu Earleya wcale nie używa podglądu, dzięki czemu mogą bezpośrednio korzystać z danej gramatyki, pomijając jej wstępne przetwarzanie służące wyznaczeniu zbiorów FIRST.
Modyfikacje algorytmu.
W artykule F.C.N. Pereiry i D.H.D. Warrena pokazano, jak uogólnić tablicowe metody analizy składniowej na dowolne formalizmy gramatyczne oparte na unifikacji, również kontekstowe. Zapoczątkował on falę artykułów opisujących wersje algorytmu Earleya dla formalizmu unifikacji PATR-II, gramatyk przyłączania drzew (ang. "tree adjoining grammar"), gramatyk S-atrybutywnych (ang. "S-attribute grammar"), gramatyk hipergrafowych (ang. "hypergraph grammar"), gramatyk sekwencyjnie indeksowanych (ang. "sequentially indexed grammars") itd. Technika zbiorów magicznych (ang. "magic sets") w dedukcyjnych bazach danych również opiera się na ideach Pereiry i Warrena.
S.L. Graham i M.A. Harrison zwrócili uwagę na wspólne cechy algorytmu Earleya i algorytmu CYK i opracowali wraz z W.R. Ruzzo algorytm analizy składniowej, stanowiący hybrydę tych dwóch algorytmów.
J. Aycock i N. Horspool podali, jak skonstruować podobny do automatu LR(0) deterministyczny automat skończony, który parsuje dane wejściowe kilkukrotnie szybciej od tradycyjnych implementacji algorytmu Earleya.
A. Päseler opracowała wariant algorytmu Earleya, która zamiast listy symboli terminalnych analizuje kratę słów (ang. "word lattice"). Kraty słów znajdują zastosowanie przy rozpoznawaniu mowy i analizie tekstów pisanych bez odstępów między wyrazami, np. w językach Dalekiego Wschodu.
A. Stolcke opublikował algorytm, który zwraca najbardziej prawdopodobny rozbiór składniowy wejściowego ciągu symboli dla danej probabilistycznej gramatyki bezkontekstowej.
Wersje algorytmu Earleya, opracowane przez G. Lyona i B. Langa, działają dla danych wejściowych o brakujących, nadmiarowych lub nieznanych fragmentach.
Kod źródłowy.
W wikibooks w Pythonie parsera Earleya bez podglądu, przetwarzającego puste produkcje według pomysłu Earleya i tworzącego drzewa rozbioru zgodnie z ideą Łapszyna. Program wypisuje kolejno tworzone sytuacje oraz wszystkie drzewa rozbioru ciągu wejściowego, zapisane w notacji nawiasowej.
Program ten znajduje cztery drzewa rozbioru niejednoznacznego zdania time flies like an arrow. Narysowane np. za pomocą programu phpSyntaxTree, drzewa te wyglądają następująco:

</doc>
<doc id="1543526" url="https://pl.wikipedia.org/wiki?curid=1543526" title="Algorytm Earley'a">
Algorytm Earley'a



</doc>
<doc id="1543527" url="https://pl.wikipedia.org/wiki?curid=1543527" title="Park Narodowy Brimstone Hill Fortress">
Park Narodowy Brimstone Hill Fortress

Park Narodowy Brimstone Hill Fortress (ang. "Brimstone Hill Fortress National Park") – park narodowy na wyspie Saint Kitts na Karaibach, w 1999 roku wpisany na listę światowego dziedzictwa UNESCO. Zachowała się tu XVIII-wieczna twierdza, która w czasach swojej świetności odgrywała kluczową rolę w walkach Brytyjczyków z Francuzami. W czasie bitwy o Saint Kitts w 1782 roku fort został zdobyty przez Francuzów po 30 dniach oblężenia. Brytyjczycy odzyskali go jednak już w rok później po pokoju wersalskim. 
Od połowy XIX wieku twierdza była opuszczona i powoli popadała w ruinę. Gruntownie odrestaurowano ją dopiero w latach sześćdziesiątych XX wieku, a w październiku 1985 roku królowa brytyjska Elżbieta II w czasie swojej wizyty na wyspie dokonała uroczystego otwarcia parku narodowego.
W głównym kompleksie zabudowań (cytadeli) ustawiono 24 zabytkowe armaty. Z murów obronnych roztacza się szeroka panorama pobliskiego Sandy Point Town oraz wyspy Sint Eustatius w Antylach Holenderskich. 
Samo wzgórze Brimstone Hill wznosi się na wysokość ok. 250 metrów n.p.m. Jest wynikiem aktywności wulkanicznej wyspy. 

</doc>
<doc id="1543528" url="https://pl.wikipedia.org/wiki?curid=1543528" title="Parser Earleya">
Parser Earleya



</doc>
<doc id="1543529" url="https://pl.wikipedia.org/wiki?curid=1543529" title="Sandy Point Town">
Sandy Point Town



</doc>
<doc id="1543530" url="https://pl.wikipedia.org/wiki?curid=1543530" title="Parser Earley'a">
Parser Earley'a



</doc>
<doc id="1543532" url="https://pl.wikipedia.org/wiki?curid=1543532" title="Brimstone Hill">
Brimstone Hill



</doc>
<doc id="1543533" url="https://pl.wikipedia.org/wiki?curid=1543533" title="Brimstone">
Brimstone



</doc>
<doc id="1543537" url="https://pl.wikipedia.org/wiki?curid=1543537" title="Brimstone Hill Fortress National Park">
Brimstone Hill Fortress National Park



</doc>
<doc id="1543538" url="https://pl.wikipedia.org/wiki?curid=1543538" title="Brimstone Hill Fortress">
Brimstone Hill Fortress



</doc>
<doc id="1543539" url="https://pl.wikipedia.org/wiki?curid=1543539" title="Ogon (anatomia)">
Ogon (anatomia)

Ogon – część ciała kręgowców. Jego szkielet tworzą kręgi ogonowe.
U większości ryb ogon jest narządem ruchu. U ptaków zrośnięte kręgi ogonowe tworzą pygostyl.
U człowieka pozostałością ogona są kręgi guziczne, tak zwana kość ogonowa.

</doc>
<doc id="1543540" url="https://pl.wikipedia.org/wiki?curid=1543540" title="Parafia Narodzenia Najświętszej Maryi Panny w Juszkowym Grodzie">
Parafia Narodzenia Najświętszej Maryi Panny w Juszkowym Grodzie

 
Parafia Narodzenia Przenajświętszej Bogurodzicy – parafia prawosławna w Juszkowym Grodzie, w dekanacie Gródek diecezji białostocko-gdańskiej.
Na terenie parafii funkcjonuje 1 cerkiew:
Historia.
Parafia została erygowana w 1909 decyzją Świętego Synodu Rosyjskiego Kościoła Prawosławnego. Początkowo jej świątynią była niewielka kaplica, dotąd podlegająca parafii św. Aleksandra Newskiego w Jałówce, która została zniszczona w czasie pożaru w 1910. W momencie powołania parafia liczyła ok. 2000 wiernych.
Życie parafialne zamarło w 1915, kiedy większość parafian udała się na bieżeństwo. Cerkiew, wzniesiona zaledwie trzy lata wcześniej, została zdewastowana. W pierwszych latach po odzyskaniu niepodległości przez Polskę władze nie pozwoliły na reaktywację placówki duszpasterskiej w Juszkowym Grodzie. Dopiero w 1930 cerkiew otwarto jako filię parafii w Jałówce. Parafia w Juszkowym Grodzie została reaktywowana przed 1942. Obecnie do parafii należą wierni (około 500 osób) z następujących miejscowości: Juszkowy Gród, Bagniuki, Bondary, Osiedle Bondary, Kuchmy-Kuce, Kalitnik, Ciwoniuki, Julianka, Stare Kuchmy, Sacharki, Rybaki oraz Tanica Górna i Dolna.

</doc>
<doc id="1543543" url="https://pl.wikipedia.org/wiki?curid=1543543" title="Ralph Connor">
Ralph Connor

Ralph Connor (ur. 13 września 1860, zm. 31 października 1937) - kanadyjski powieściopisarz.
Ukończył teologię na Knox College. Później przez jakiś czas podróżował po Europie. W 1890 został wyświęcony na prezbiteriańskiego pastora. Początkowo działał w Albercie, później w Winnipeg. W czasie I wojny światowej był kapelanem wojskowym.
Debiutował powieścią "Black Rock" (1898). Międzynarodową sławę przyniosła mu druga powieść - "The Sky Pilot" (1899).
Napisał autobiografię "Postscript to Adventure", która ukazała się w 1938, rok po śmierci Connora.

</doc>
<doc id="1543546" url="https://pl.wikipedia.org/wiki?curid=1543546" title="Bitwa pod Gablini">
Bitwa pod Gablini

Bitwa pod Gablini – starcie zbrojne, które rozegrało się 24 lipca 616 r. p.n.e. między wojskami asyryjskimi i babilońskimi. W początkowym okresie wojny król Nabopolassar samodzielnie starał się pokonać Asyrię, dlatego podjął szereg wypraw na północnego sąsiada.
Przebieg kampanii i bitwy.
Zgodnie z informacjami z jednej z kronik nowobabilońskich:

</doc>
<doc id="1543548" url="https://pl.wikipedia.org/wiki?curid=1543548" title="Silna Grupa Pod Wezwaniem">
Silna Grupa Pod Wezwaniem



</doc>
<doc id="1543549" url="https://pl.wikipedia.org/wiki?curid=1543549" title="K.u.k. Ulanen">
K.u.k. Ulanen

K.u.k. Ulanen (pol. "Cesarscy i Królewscy Ułani") – byli obok huzarów (k.u.k. Husaren) i dragonów ("k.u.k. Dragoner") jednym z rodzajów kawalerii wchodzącym w skład Armii Austro-Węgier w latach 1867–1918.
Geneza i organizacja.
W 1784 podczas panowania cesarza Józefa II postanowiono powołać ochotnicze formacje ułanów przeznaczone do obrony habsburskiego dziedzictwa w Niderlandach. Do tworzenia oddziału liczącego 300 towarzyszy i 300 pocztowych przystąpiono w Galicji i Lodomerii w niegdyś polskich, a od 1772 austriackich prowincjach powstałych w wyniku I rozbioru Polski. Formacja została powołana jedynie na czas wojny. Jeszcze w końcu tego samego roku podjęto decyzję o zachowaniu oddziału i jego rozbudowie, w 1785 jego liczebność zwiększyła się do trzech dywizjonów, które zostały przydzielone do pułków szwoleżerów Lobkowitza, Levenehra i Modena. W 1786 takie pododdziały otrzymały pozostałe pułki szwoleżerów.
1 listopada 1791 po zakończeniu ósmej wojny z Turcją z tych dywizjonów utworzono regularny Pułk Ułanów. W 1798 pułk ten otrzymał numer 1 i od tego momentu nosił nazwę 1 Galicyjski Pułk Ułanów.
2 Pułk Ułanów utworzono w 1798 z części byłego Ochotniczego Korpusu Ułanów ("Ulanen Freiwilligen Corps") sformowanego w 1791 przez majora Degelmanna. W latach 1801 i 1813 utworzono kolejne dwa pułki ułanów, które otrzymały numery 3 i 4.
W 1851 została znacznie powiększona liczba pułków ułańskich, częściowo odbyło się to drogą przeobrażenia innych pułków (huzarzy i dragoni), a częściowo poprzez skompletowanie od nowa z oficerów i części pododdziałów innych pułków ułańskich. Ponadto z jednostek ochotniczych stworzono chorwacko-słoweński 5 Pułk Ułanów – od tej pory istniało 11 pułków ułanów. Wkrótce w 1854 sformowano 12 Pułk Ułanów, a w 1862 Ochotniczy Pułk Ułanów sformowany z pododdziałów zabranych z innych pułków przemianowano na 13 Galicyjski Pułk Ułanów.
Po zakończeniu likwidacji Pogranicza Wojskowego ("Militärgrenze") w 1881, nastąpiła ostatnia poważniejsza reorganizacja austro-węgierskiej kawalerii. Przekształcono wówczas 9 Pułk Ułanów w 10 Pułk Dragonów, a 10 Pułk Ułanów w 16 Pułk Huzarów. Numeracja pozostałych pułków nie uległa zmianie, tak więc pod koniec XIX wieku istniało 11 pułków ułanów które nosiły numeracje od 1 do 8 i od 11 do 13, numery 9 i 10 pozostały nieobsadzone.
Umundurowanie i uzbrojenie.
Umundurowanie i uzbrojenie austro-węgierskich ułanów w znacznej mierze naśladowało polskich ułanów – typowe było nakrycie głowy, czapka nazwana później „tatarką” – z jej kwadratowym denkiem, które utrzymało się do I wojny światowej. Do nazewnictwa części umundurowania weszło również wiele polskich określeń (kurtka, czapka, pas, ładownica i tak dalej).
Ułani byli uzbrojeni w lekkie szable kawaleryjskie, pistolety i lance, na końcu której łopotał czarno-żółty proporczyk z rozcięciem pośrodku. Od początku XIX wieku w każdym szwadronie 16 żołnierzy zamiast w lance było uzbrojonych w kawaleryjskie sztucery. W 1884 wycofano wszystkie lance uzbrajając ułanów w karabinki kawaleryjskie. 
Ułani wraz z huzarami byli zaliczani do „lekkiej jazdy”.

</doc>
<doc id="1543550" url="https://pl.wikipedia.org/wiki?curid=1543550" title="Parafia św. Anny w Królowym Moście">
Parafia św. Anny w Królowym Moście

Parafia św. Anny – parafia prawosławna w Królowym Moście, w dekanacie Gródek diecezji białostocko-gdańskiej.
Na terenie parafii funkcjonuje 1 cerkiew:
W obrębie parafii znajdują się 2 kaplice:
Historia.
W 1857 właściciel majątku Królowy Most Jakub Sakowicz wybudował we wsi murowaną kaplicę rzymskokatolicką. 29 listopada 1864 władze carskie zamknęły ją, a w 1870 przekazały w użytkowanie wiernym prawosławnym. 21 listopada 1870 kaplica została wyświęcona pod wezwaniem św. Aleksandra Newskiego. Część uposażenia cerkwi i dzwony były wypożyczone z Gródka. Cerkiew należała do parafii w Gródku, a od 1888 zarządzana była przez archimandrytę monasteru supraskiego. W latach 1888–1889 wykonano remont. W 1893 Eugenia Hasbach, właścicielka sąsiedniego majątku, przekazała na potrzeby cerkwi w Królowym Moście ok. 35 ha ziemi. 
Powołanie parafii jest datowane na rok 1900 i było związane z utworzeniem prawosławnej diecezji grodzieńskiej. W jej skład weszły miejscowości z dotychczas istniejących parafii w Supraślu, Gródku i Zabłudowie. W 1904 rozpoczęto budowę plebanii, domu psalmisty i szkoły parafialnej, a w 1913 nowej cerkwi parafialnej pod wezwaniem św. Anny. Do czasu ewakuacji proboszcza ks. Owczarewicza i części prawosławnych parafian (tzw. bieżeństwo), tj. do 1915, wzniesiono ściany świątyni i przykryto tymczasowym dachem.
W okresie po I wojnie światowej parafia prawosławna w Królowym Moście została zlikwidowana, ludność dołączono do cerkwi w Gródku. W 1919 miejscowy dziedzic rotmistrz Józef Młodecki przejął zabudowania parafialne i nieukończoną cerkiew na cele mieszkalne i gospodarcze (stare zabudowania majątku uległy zniszczeniu podczas wojny). Kaplicę św. Aleksandra Newskiego zwrócono katolikom. Dopiero w 1928 zwrócono nową cerkiew prawosławnym i zezwolono ks. Piotrowi Martyniukowi na odprawianie nabożeństw, władze jednak nie wyraziły zgody na utworzenie etatowej parafii. Przystąpiono do naprawy zniszczeń wojennych i prac wykończeniowych w budowanej cerkwi. Odzyskano część wyposażenia, które było przechowywane w Gródku i Supraślu. W 1928 sprowadzono ikonostas z likwidowanej cerkwi w Grodnie.
W 1936 Królowy Most stał się oficjalnie filią prawosławnej parafii w Gródku. Wiosną 1935 Włodzimierz Wasilewicz, malarz z Supraśla, rozpoczął rozpisywanie fresków w budynku cerkwi w Królowym Moście. Prace ukończono przed 1939. W 1940 reaktywowano samodzielną parafię w Królowym Moście. Świątynię konsekrował 26 maja 1942 biskup Benedykt (Bobkowski).
3 lutego 1991 częściowo spłonął budynek plebanii. Dzięki ofiarności parafian plebanię w krótkim czasie wyremontowano.
Do parafii należą obecnie miejscowości: Królowy Most, Borki, Downiewo, Kołodno, Lipowy Most, Nowosiółki, Pieszczaniki, Podzałuki, Przechody, Radunin, Sofipol, Załuki i Zasady, z ogólną liczbą 310 wiernych.

</doc>
<doc id="1543558" url="https://pl.wikipedia.org/wiki?curid=1543558" title="Natalija Zarudna">
Natalija Zarudna

Natalia Zarudna (ukr. Наталія Миколаївна Зарудна; ur. 15 lutego 1950 w Czerniowcach) – ukraińska działaczka polityczna i dyplomatka, 2008-2011 ambasador nadzwyczajny i pełnomocny w Niemczech.
Życiorys.
W 1973 ukończyła filologię na Uniwersytecie im. Tarasa Szewczenki w Kijowie, po czym pracowała jako lektor języka angielskiego i hiszpańskiego. Od 1973 do 1984 zatrudniona w kijowskiej spółce Inturist jako przewodniczka i tłumaczka. W latach 1984–1992 pracowała przy rządzie ZSRR jako tłumaczka i przewodniczka grup anglojęzycznych Inturistu.
Po odzyskaniu przez Ukrainę niepodległości w 1991 podjęła pracę w ministerstwie spraw zagranicznych jako II i I sekretarz, a później wicedyrektor i dyrektor wydziału informacji resortu oraz wicedyrektor departamentu informacji.
Od kwietnia 1996 do listopada 1999 pełniła urząd radcy oraz charge d'affaires ad interim w Waszyngtonie, była również zastępcą stałego obserwatora przy OPA.
Po powrocie do Kijowa pracowała przez dwa miesiące jako dyrektor IV oddziału terytorialnego MSZ (1999–2000). Po objęciu urzędu premiera przez Wiktora Juszczenkę została jego rzecznikiem prasowym – funkcję pełniła do czerwca 2001.
W grudniu 2001 objęła przewodnictwo nad departamentem kultury i współpracy humanitarnej MSZ, które sprawowała do września 2002. W tym samym czasie została mianowana wiceprzewodniczącą ukraińskiej komisji ds. UNESCO oraz zastępczynią stałego przedstawiciela Ukrainy w Radzie Wykonawczej UNESCO (do czerwca 2004).
Od października 2002 do września 2003 pełniła funkcję podsekretarza stanu w resorcie spraw zagranicznych. W grudniu 2004 złożyła listy uwierzytelniające królowej Danii rozpoczynając trwającą cztery lata misję dyplomatyczną w Kopenhadze. Od września 2008 do grudnia 2011 ambasador nadzwyczajny i pełnomocny Ukrainy w Niemczech.

</doc>
<doc id="1543562" url="https://pl.wikipedia.org/wiki?curid=1543562" title="Indiana University Bloomington">
Indiana University Bloomington



</doc>
<doc id="1543565" url="https://pl.wikipedia.org/wiki?curid=1543565" title="Indiana University at Bloomington">
Indiana University at Bloomington



</doc>
<doc id="1543567" url="https://pl.wikipedia.org/wiki?curid=1543567" title="Indiana Universty, Bloomington">
Indiana Universty, Bloomington



</doc>
<doc id="1543570" url="https://pl.wikipedia.org/wiki?curid=1543570" title="Helioelektrownia">
Helioelektrownia



</doc>
<doc id="1543573" url="https://pl.wikipedia.org/wiki?curid=1543573" title="Jezus Chrystus Zbawiciel">
Jezus Chrystus Zbawiciel

Jezus Chrystus Zbawiciel – spektakl autorstwa Klausa Kinskiego, a także film pod tym samym tytułem dokumentujący wygłoszony 20 listopada 1971 roku w Deutschlandhalle w Berlinie monolog.
Spektakl.
Kinski pracował nad trwającym ponad 80 minut spektaklem 10 lat. Studiując biblijne i historyczne przekazy przygotował 30 stron maszynopisu. 
Na pustej scenie Kinski wcielił się w rolę oskarżyciela Jezusa Chrystusa. Oskarża go o spiskowanie przeciwko władzy, anarchizm, patronowanie terrorystom, rewolucjonistom, hipisom. Monolog zaczyna się słowami: "Poszukiwany: Jezus Chrystus, oskarżony: o mącenie ludziom w głowach, skłonności anarchistyczne, spisek przeciw władzom państwowym.". W dalszej części aktor mówi o księżach, piętnuje polityków, często odwołuje się do wojny w Wietnamie. Gdy wspomina o pogardzie dla pieniędzy, widzowie zaczęli głośno zwracać uwagę, że artysta sam jest milionerem, a bilet wstępu kosztował 10 marek. 
Odzew publiczny.
Ze względu na swą ostrą, atakującą formę występ okrzyknięty został skandalem, a zaplanowane tournée nie doszło do skutku. 
Kinski zapytany o swe dzieło w 1971 w jednym z wywiadów telewizyjnych odparł:
Dla aktora wieczór w Deutschlandhalle był ważniejszy niż niejeden film, w którym zagrał. Krytyka uznała go za błazna pozującego na Chrystusa, ale dzięki setce osób obecnych na widowni, przeżył, jak wspomina jego żona Genevieve Minhoi jedyne w życiu objawienie. Spektakl "Jezus Chrystus Zbawiciel" stał się niemal jego obsesją. Bardzo często oglądał później nakręconą na 16-mm taśmie dokumentację swego występu.
Film.
Film dokumentalny został stworzony przy wykorzystaniu materiałów przechowywanych przez rodzinę Klausa Kinskiego będących 135 minowym zapisem wydarzenia z 1971. Peter Geyer zainteresował się postacią aktora w 1999 roku po lekturze jego wierszy z tomiku zatytułowanego "Gorączka – dziennik trędowatego". W filmie pojawiają się cytaty z autobiografii artysty pod tytułem "Ja chcę miłości".

</doc>
<doc id="1543578" url="https://pl.wikipedia.org/wiki?curid=1543578" title="WSEI">
WSEI



</doc>
<doc id="1543579" url="https://pl.wikipedia.org/wiki?curid=1543579" title="Sejmik przedsejmowy">
Sejmik przedsejmowy

Sejmik przedsejmowy – jeden z rodzajów sejmików "partykularnych" w I Rzeczypospolitej, pełniący funkcje samorządowe i dzielnicowe w okresie demokracji szlacheckiej. Był pierwszym szczeblem samorządu szlacheckiego. Sejmik zbierał się w celu wysłuchania legacji króla zwołującego sejm walny, wyboru posłów, przekazania obowiązujących instrukcji, oraz odebrania przysięgi od posłów (delegatów). Obradom sejmiku przewodniczył "marszałek" wybierany z grona szlachty. Sejmik wybierając posła układał instrukcję dla niego, określając tym samym granice jego działania na sejmie walnym. Mogły w nich warunkować swą zgodę dla uchwał sejmowych od przyjęcia swych postulatów lub dawać posłowi swobodę działania. Poseł, który działał sprzecznie z instrukcją, nie był karany – jedyną konsekwencją było niewybranie go następnym razem. Niektóre postanowienia sejmu walnego wymagały zatwierdzenia przez sejmik. W przypadku odmowy, król zwracał się z prośbą do opornego sejmiku by ten jednak zatwierdził rozpatrywaną ustawę.

</doc>
<doc id="1543584" url="https://pl.wikipedia.org/wiki?curid=1543584" title="Lanza del Vasto">
Lanza del Vasto

Lanza del Vasto, Giuseppe Giovanni Luigi Enrico Lanza di Trabia (ur. 29 września 1901 w San Vito dei Normanni, zm. 5 stycznia 1981 w Elche de la Sierra) – włoski filozof, poeta, artysta i lider europejskiego ruchu walki bez przemocy.
Był europejskim uczniem Mahatmy Gandhiego, pracował na rzecz dialogu między religiami według reguły szacunku do różnorodności, duchowej odnowy społecznej, szacunku i umiłowania natury i nie stosowania przemocy nonviolence.
Wyprawa do Indii.
W grudniu 1936, Lanza odbył podróż do Indii. Przyłączył się wtedy do indyjskiego ruchu niepodległościowego, prowadzonego przez Gandhiego. Przez 6 miesięcy pracował z Mahatmą, a w czerwcu 1937 odbył pielgrzymkę w Himalaje, do źródeł rzeki Ganges. W trakcie wspinaczki usłyszał zdecydowane wewnętrzne wezwanie "Wracaj i buduj!", które rozpoznał jako polecenie do budowy w Europie ruchu Gandyjczyków Zachodu, czyli społecznego ruchu odnowy duchowej i wyrzeczenia się przemocy.
Mimo prośby Ghandiego o pozostanie jeszcze przez jakiś czas w Indiach, zdecydował się wracać do Europy, tak szybko jak to możliwe. W drodze powrotnej, w roku 1938 dotarł do administrowanej przez Brytyjczyków Palestyny, w której widział czołgi otaczające Bazylikę Narodzenia Pańskiego w Betlejem. Pod wpływem tego wydarzenia do swoich postulatów dodał pojednanie między wielkimi religiami, ale zaznaczając jednocześnie szacunek do odrębności każdej z nich.
Do Paryża dotarł w roku 1939, skąd obserwował rozwój totalitarnych ideologiii i rozpętanie II Wojny Światowej. W tym czasie, bezskutecznie próbował znaleźć współpracowników w pracy nad budową ruchu Gandyjczyków Zachodu. Przełomem okazał się rok 1943, gdy w okupowanej Francji, opublikował książkę opisującą jego podróż do Indii "Return to the Source". Książką zdobył rozgłos i licznych zwolenników i przyjaciół w całej Francji.

</doc>
<doc id="1543589" url="https://pl.wikipedia.org/wiki?curid=1543589" title="James Robert Baker">
James Robert Baker

James Robert Baker (ur. 18 października 1946 w Long Beach w Kalifornii, zm. 5 listopada 1997 w Pacific Palisades w Kalifornii) - amerykański pisarz-nowelista, satyryk i okazjonalnie scenarzysta.
Absolwent renomowanego UCLA. Po ukończeniu szkoły wyższej, rozpoczął karierę jako scenarzysta, jednak szybko z niej zrezygnował i zaczął pisywać nowele. Popularność przyniosły mu gejowskie utwory "Fuel-Injected Dreams", "Boy Wonder" i "Tim and Pete", które status książek kultowych osiągnęły jednak po śmierci Bakera. Jedna z powieści autora, "Testosterone", została zekranizowana , a dwie inne miały zostać przeznaczone w tym samych celu, lecz z produkcji ostatecznie zrezygnowano.

</doc>
<doc id="1543593" url="https://pl.wikipedia.org/wiki?curid=1543593" title="Dwight D. Eisenhower">
Dwight D. Eisenhower



</doc>
<doc id="1543595" url="https://pl.wikipedia.org/wiki?curid=1543595" title="Harry S. Truman">
Harry S. Truman



</doc>
<doc id="1543597" url="https://pl.wikipedia.org/wiki?curid=1543597" title="William H. Taft">
William H. Taft



</doc>
<doc id="1543599" url="https://pl.wikipedia.org/wiki?curid=1543599" title="Vincent Tulli">
Vincent Tulli

Vincent Tulli (ur. 5 lutego 1966 w Paryżu) – francuski inżynier dźwięku, mikser, edytor i aktor.

</doc>
<doc id="1543600" url="https://pl.wikipedia.org/wiki?curid=1543600" title="Zespół Melnicka-Frasera">
Zespół Melnicka-Frasera



</doc>
<doc id="1543601" url="https://pl.wikipedia.org/wiki?curid=1543601" title="Nicholas Pettas">
Nicholas Pettas

Nicholas Pettas (ur. 23 stycznia 1973 w Atenach) – duński karateka stylu kyokushin i kickbokser formuły K-1.
Dzieciństwo.
Nicholas Pettas urodził się w Grecji jako owoc związku duńskiej tłumaczki i Amerykanina greckiego pochodzenia. Do trzeciego roku życia mieszkał na wyspie Mykonos, lecz gdy zmarł jego ojciec wyjechał z matką do Danii. Karate zaczął uprawiać w wieku 14 lat, po tym jak został pobity w ulicznej bójce.
Kariera sportowa.
Karate kyokushin.
Gdy ukończył 18 lat wyjechał do Japonii, aby uczestniczyć w kierowanym przez Masutatsu Ōyamę rygorystycznym, 3-letnim programie kształcenia młodych adeptów kyokushin ("Uchi Deshi"). Został kolejnym karateką spoza Japonii, któremu udało się go ukończyć.
W 1995 roku w wieku 22 lat został mistrzem Europy w kyokushin oraz zajął piąte miejsce w 6. Otwartych Mistrzostwach Świata (w ćwierćfinale uległ Francisco Filho). Dwa lata później zajął trzecie miejsce w wadze ciężkiej podczas mistrzostw świata w kategoriach wagowych (w półfinale przegrał z Glaube Feitosą). W 1999 roku ponownie zajął piątą lokatę w 7. Otwartych Mistrzostwach Świata, po czym przeszedł do K-1.
K-1.
W K-1 zadebiutował 18 lipca 1999 roku w przegranej walce przeciwko Stefanowi Leko. W 2001 roku osiągnął swój największy kickbokserski sukces wygrywając K-1 Japan Grand Prix (w finale pokonał Musashiego). Turniej ten był poświęcony pamięci Andy’ego Huga, po którym zresztą Pettas odziedziczył swój przydomek "Samuraja o Błękitnych Oczach". Dzięki temu zwycięstwu wystąpił w Finale World GP 2001. Odpadł jednak już w pierwszej walce, gdy znokautował go ciosem kolanem Aleksiej Ignaszow. Rok później stoczył niefortunną walkę przeciwko innemu Białorusinowi Siergiejowi Gurowi. Pettas w drugiej rundzie pojedynku wykonał niskie kopnięcie, które Gur zablokował kolanem. W efekcie Duńczyk doznał skomplikowanego złamania kości piszczelowej, które wyeliminowało go na długi okres z K-1.
Na ring powrócił w grudniu 2006 roku, lecz już w pierwszej walce (przeciwko Badrowi Hari) złamał rękę. Po półrocznej przerwie wystąpił w konfrontacji z Peterem Aertsem i został przez niego znokautowany kopnięciem okrężnym w głowę. Passę niepowodzeń przerwał w noc sylwestrową 2007 roku, gdy na gali Dynamite!! znokautował wyższego od siebie o blisko 40 cm Koreańczyka Young Hyun Kima.
Życie prywatne.
Nicholas Pettas posiada podwójne obywatelstwo: duńskie i amerykańskie. Mieszka na stałe w Tokio i biegle włada językiem japońskim. Jest żonaty z Japonką. Prowadzi własne dojo "Team Spirit", gdzie naucza karate kyokushin.
Osiągnięcia.
Kick-boxing:
Kyokushin:

</doc>
<doc id="1543604" url="https://pl.wikipedia.org/wiki?curid=1543604" title="Matthew Rush">
Matthew Rush

Matthew Rush (ur. 22 września 1972 w Huntingdon) – amerykański aktor gejowskich filmów pornograficznych, kulturysta i trener personalny. 
Życiorys.
Wczesne lata.
Urodził się w Huntingdon w stanie Pensylwania jako najmłodszy z trzech synów. Wychowywał się w pobliskim małym miasteczku Shirleysburg w hrabstwie Huntingdon. Początkowo chciał zostać klaunem lub kaskaderem filmowym. Ukończył Pennsylvania State University ze stopniem Bachelor’s degree na wydziale fizjologii wysiłku fizycznego. Przez krótki okres pracował jako trener personalny na statkach wycieczkowych. Następnie przeniósł się do Columbus w stanie Ohio, gdzie rywalizował w zawodach kulturystycznych, w tym w "Gay Games".
Kariera w gejowskiej branży porno.
Karierę w przemyśle pornograficznym rozpoczął po podpisaniu kontraktu z wytwórnią Falcon Entertainment. Po raz pierwszy wziął w filmie "Taking Flight, Part 2" (1999) ze swoim ówczesnym partnerem Robem Romonim. Występował w "Heaven To Hell" (2005) z Erikiem Rhodesem.
Jego zdjęcia znalazły się także na okładkach „Unzipped” (grudzień 2001, styczeń 2003, wrzesień 2004, kwiecień 2006 i czerwiec 2007), „Honcho” (maj 2002), „Torso” (grudzień 2001, listopad 2002, kwiecień 2004, sierpień 2005, wrzesień 2006 i październik 2007), „All Man” (listopad 2001), „Blueboy” (luty 2002, sierpień 2002 i styczeń 2003), „Dude” (listopad 2001, marzec 2002, czerwiec 2002 i wrzesień 2002), „Jock” (październik 2001, marzec 2003 i kwiecień 2007) i „Attitude” (w kwietniu 2004).
W 2002 otrzymał Grabby Award w kategorii „Najlepszy debiut” ("Best Newcomer"). W 2007 reżyserował pornograficzny film "Rush &amp; Release" dla Falcon Studios. W 2009 zakończył współpracę z Falcon Studios, aby mógł realizować inne projekty w branży pornograficznej. Jego pierwszym projektem po Falconie był film pornograficzny i sesja zdjęciowa z fotografem Jonem Royce’em 22 stycznia 2009. W 2009 dołączył do serwisu MenOver30.com i produkcji RobertVanDamme.net.
W 2010 odebrał GayVN Award w kategorii „Najlepszy uniwersalny wykonawca”. W 2013 za swoje osiągnięcia dołączył do Sali Sław – Grabby Wall of Fame.
Działalność poza przemysłem porno.
Brał udział w Gay Games w Amsterdamie i Sydney. Występował też w filmach i serialach hollywoodzkich, w tym w dreszczowcu "Psycho Beach Party" (2001), filmie telewizyjnym o tematyce LGBT "Obnażyć prawdę" ("Third Man Out", 2005) u boku Chada Allena, komedii o nastoletnich homoseksualistach "Kolejny gejowski film" ("Another Gay Movie", 2006) jako Ryder oraz komedii grozy "Pro Wrestlers vs Zombies" (2014) z Roddym Piperem, Jimem Dugganem i Mattem Hardy. W latach 2002–2005 grał Jacka Hawka w objazdowej produkcji scenicznej Ronniego Larsena "Making Porn" na deskach Baltimore Theatre Project w Baltimore w stanie Maryland.
W 2010 w Fort Lauderdale na Florydzie wziął udział w imprezie z okazji 50. rocznicy premiery kultowej komedii romantycznej "Gdzie są chłopcy" ("Where the Boys Are", 1960) z Connie Francis.
Życie prywatne.
Spotykał się z innymi aktorami pornograficznymi: Robem Romonim, Zakiem Spearsem, Jakiem Ginellim, Parkerem Williamsem, Joem Fosterem i Ethanem Kage’em.
Zamieszkał na Florydzie, we Fort Lauderdale, gdzie podjął pracę w charakterze trenera osobistego.
2 marca 2017 został oskarżony o nieumyślne wyrządzenie szkody dla zdrowia ludzkiego i aresztowany przez Biuro Szeryfa Hrabstwa Broward. Jak poinformował magazyn „Instinct”, postawione zarzuty dotyczyły urazu, który został zadany partnerowi Rusha podczas stosunku. Został jednak zwolniony za kaucją 1600 dolarów i musiał stawiać się na wezwania organów ścigania aż do rozpatrzenia sprawy w sądzie. 17 stycznia 2018 został ponownie aresztowany. Po wyjaśnieniu pozostałych zarzutów, otrzymał rozkaz przystąpienia do programu antynarkotykowego.
W 2019 zachorował na łagodny rozrost gruczołu krokowego i zapalenie płuc, przez sześć dni przebywał w szpitalu.

</doc>
<doc id="1543607" url="https://pl.wikipedia.org/wiki?curid=1543607" title="Praia (concelho)">
Praia (concelho)

Praia - jedno z dwudziestu dwóch concelhos w Republice Zielonego Przylądka. Położone jest na wyspie Santiago. Ponad 90% ludności concelho Praia mieszka w jej stolicy. W concelho Praia znajduje się tylko jedna parafia, Nossa Senhora da Graça.
Historia.
Concelho Praia jest jedną z najstarszych jednostek administracyjnych w Republice Zielonego Przylądka, powstało bowiem w XVIII wieku.

</doc>
<doc id="1543608" url="https://pl.wikipedia.org/wiki?curid=1543608" title="Funkcje polowe">
Funkcje polowe



</doc>
<doc id="1543615" url="https://pl.wikipedia.org/wiki?curid=1543615" title="Anexate">
Anexate



</doc>
<doc id="1543616" url="https://pl.wikipedia.org/wiki?curid=1543616" title="Hiperpotasemia">
Hiperpotasemia



</doc>
<doc id="1543620" url="https://pl.wikipedia.org/wiki?curid=1543620" title="Hazav">
Hazav



</doc>
<doc id="1543621" url="https://pl.wikipedia.org/wiki?curid=1543621" title="Bene Re'em">
Bene Re'em



</doc>
<doc id="1543626" url="https://pl.wikipedia.org/wiki?curid=1543626" title="BBC Radio 1967–1971">
BBC Radio 1967–1971

BBC Radio 1967 – 1971 – składankowy podwójny album grupy Soft Machine nagrany w latach 1967–1971 dla Radia BBC i wydany w 2003 r.
Historia i charakter albumu.
Ten podwójny album został ułożony przy współpracy w Robertem Wyattem.
Układ utworów jest chonologiczny, poza ostatnim utworem ze strony II, który został nagrany w tym samym czasie i miejscu, co utwór 8 ze strony I. Pozwala to prześledzić rozwój grupy od zespołu rockowego, poprzez zespół psychodelicznego rocka i progresywnego rocka aż do jazzrocka.
Reprezentowane są także główne składy zespołu od rockowego tria Kevin Ayers, Mike Ratledge, Robert Wyatt do krótkotrwałego septetu jazzrockowego: Mike Ratledge, Hugh Hopper, Robert Wyatt, Elton Dean, Mark Charig, Lyn Dobson i Nick Evans.
Kompozycje: "Moon in June", "Slightly All the Time/Out-Bloody-Rageous/Eamonn Andrews", "Virtually", "Fletcher's Blemish", "Neo-Caliban Grides", "Dedicated to You But You Weren't Listening", "Mousetrap/Noisette/Backwards/Mousetrap Reprise", "Estsher's Nose Job" i "Facelift/Mousetrap/Noisette/Backwards/Mousetrap Reprise" były już uprzednio wydane na albumie "Peel Sessions" w 1990 r. Jednak w przeciwieństwie do wydania Peela, wszystkie te utwory są przedstawione w całości i niezmontowane. Poprawiono także zdecydowanie jakość dźwięku.

</doc>
<doc id="1543627" url="https://pl.wikipedia.org/wiki?curid=1543627" title="Reguła korkociągu">
Reguła korkociągu



</doc>
<doc id="1543628" url="https://pl.wikipedia.org/wiki?curid=1543628" title="Request For Comments">
Request For Comments



</doc>
<doc id="1543630" url="https://pl.wikipedia.org/wiki?curid=1543630" title="Stanisław Kulczycki">
Stanisław Kulczycki

Stanisław Władysławowycz Kulczycki (ukr. Станіслав Владиславович Кульчицький; ur. 10 stycznia 1937 w Odessie) – ukraiński historyk, wicedyrektor Instytutu Historii Ukraińskiej Akademii Nauk.
Życiorys.
Ukończył historię na Państwowym Uniwersytecie im. Miecznikowa w Odessie, później podjął studia aspiranckie w Akademii Nauk Ukraińskiej SRR zakończone uzyskaniem w 1963 stopnia kandydata nauk ekonomicznych. W 1978 obronił doktorat (habilitację) z dziedziny historii, a osiem lat później uzyskał profesurę.
Od 1960 jest zatrudniony w Narodowej Akademii Nauk Ukrainy (wcześniej: Akademii Nauk Ukraińskiej SRR). Pełni funkcję wicedyrektora Instytutu Historii Akademii oraz dyrektora Oddziału Historii Ukrainy lat dwudziestych i trzydziestych XX wieku.
Ma na swoim koncie ponad 1,5 tys. publikacji naukowych, w tym 42 książki. W 2008 ukazało się polskie tłumaczenie jego monografii poświęconej Wielkiemu Głodowi lat 1932–1933 pod tytułem "Hołodomor. Wielki Głód na Ukrainie w latach 1932-1933 jako ludobójstwo – problem świadomości".
Postanowieniem Prezydenta RP z dnia 30 czerwca 2009 "za wybitne zasługi w rozwijaniu współpracy między Rzecząpospolitą Polską a Ukrainą, za propagowanie wiedzy o wspólnym dziedzictwie historycznym narodów tworzących Rzeczpospolitą Obojga Narodów" został odznaczony Krzyżem Kawalerskim Orderu Zasługi RP.

</doc>
<doc id="1543631" url="https://pl.wikipedia.org/wiki?curid=1543631" title="Kozłów (obwód tarnopolski)">
Kozłów (obwód tarnopolski)

Kozłów (ukr. Козлів) – osiedle typu miejskiego (dawniej miasto) na Ukrainie w rejonie tarnopolskim obwodu tarnopolskiego, nad rzeczkami Wosuszka i Cycorka.
Historia.
Pierwsza wzmianka pisemna o Kozłowie pochodzi z 1448 r. Kolejna wzmianka zawarta jest piśmie króla Kazimierza Jagiellończyka, który na cel rozbudowy miejscowości przekazał szlachcicowi Albertowi Borowskiemu 200 marek polskich. Z kolei król Aleksander Jagiellończyk darował wieś arcybiskupstwu lwowskiemu, wyrażając jednocześnie zgodę na przekształcenie jej w miasto. Natomiast król Stefan Batory wydał w 1577 r. rozporządzenie nakazujące odbudowę miasta po najeździe Tatarów.
W 1735 r. w Kozłowie arcybiskup lwowski Jan Skarbek wzniósł drewniany kościół pw. Podwyższenia Krzyża. W jego bocznej kaplicy umieszczono obraz Pana Jezusa Cierpiącego, który zasłynął jako cudowny. Ze względu na szybko rozwijający się kult arcybiskup Wacław Hieronim Sierakowski nakazał na miejscu kościoła drewnianego wznieść murowany, który w 1775 r. konsekrował pw. Matki Bożej Różańcowej. Rozpoczęto też w innym miejscu budowę kolejnego kościoła rzymskokatolickiego, ale niedokończony obiekt przekazano wiernym greckokatolickim, którzy przebudowali go na cerkiew pw. Wniebowstąpienia Pana Jezusa Chrystusa, konsekrowaną w 1896 r..
W połowie XIX w Kozłowie zbudowano też drewnianą, dwuklasową szkołę. W 1932 r, na jej miejscu powstała szkoła murowana, czteroklasową, która przyjęła imię Mikołaja Kopernika.
Za II Rzeczypospolitej Kozłów należał do powiatu brzeżańskiego w województwie tarnopolskim. 1 lipca 1925 Kozłów przeniesiono do powiatu tarnopolskiego. 1 sierpnia 1934 gminę Kozłów (z samym Kozłowem) przemianowano na "gmina Kozłów I", ze względu na utworzenie oddzielnej gminy wiejskiej z siedzibą w Kozłowie o nazwie "Kozłów II". Pod okupacją 1941-44 siedziba nowej gminy Kozłów.
Od maja do lipca 1944 r. na terenie Kozłowa i okolic utrzymywał się front niemiecko-radziecki, co doprowadziły do wielkich strat wśród ludności cywilnej. Zniszczono też znaczną cześć budynków, w tym kościół pw. Matki Bożej Różańcowej, który Niemcy wysadzili 2 lipca tegoż roku. Spod gruzów proboszcz parafii wydobył cudowny obraz Pana Jezusa, który dziś znajduje się w kościele w Cewkowie k. Lubaczowa 
Po II wojnie światowej Polacy zamieszkujący Kozłów zostali przesiedleni do Kuniowa koło Kluczborka i Prężynki koło Prudnika.
W 1961 Kozłów otrzymał status osiedla miejskiego.
W 1989 liczyło 2041 mieszkańców.
W 2013 liczyło 1846 mieszkańców.

</doc>
<doc id="1543638" url="https://pl.wikipedia.org/wiki?curid=1543638" title="Touste (rejon czortkowski)">
Touste (rejon czortkowski)

Touste (ukr. Товсте, "Towste") – wieś (dawniej miasteczko) na Ukrainie w obwodzie tarnopolskim w rejonie czortkowskim. Liczy ok. 550 mieszkańców.
Historia.
Założone w 1654. Za II Rzeczypospolitej Touste było siedzibą gminy wiejskiej Touste w powiecie skałackim w województwie tarnopolskim.

</doc>
<doc id="1543642" url="https://pl.wikipedia.org/wiki?curid=1543642" title="Pokój Brzeski">
Pokój Brzeski



</doc>
<doc id="1543653" url="https://pl.wikipedia.org/wiki?curid=1543653" title="Puchar Świata w biathlonie 2008/2009 – Oberhof 2009">
Puchar Świata w biathlonie 2008/2009 – Oberhof 2009

Puchar Świata w Oberhofie odbył się w dniach 7-11 stycznia 2009. Rozegrane zostały po 3 konkurencje biathlonowe z podziałem na mężczyzn i kobiety.
Sztafety – 7.01.2009, 8.01.2009.
Mężczyźni.
Do zawodów zostało zgłoszonych 21 reprezentacji. Biegu nie ukończyła .
Kobiety.
Do zawodów zostało zgłoszonych 12 reprezentacji. Przed startem wycofała się .
Sprint – 9.01.2009, 10.01.2009.
Mężczyźni.
Do zawodów zgłoszono 118 zawodników. Przed startem wycofali się Ivan Joller, Thomas Frei, Claudio Böckli, Michaił Kletczerow i Matthias Simmen. Nikt nie wycofał się w trakcie wyścigu.Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 90 zawodniczek. Przed startem wycofały się Ludmiła Ananko, Solveig Rogstad, Wiktorija Semerenko i Liv-Kjersti Eikeland, a w czasie wyścigu Kong Yingchao.Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Biegi masowe – 11.01.2009.
Mężczyźni.
Do zawodów zostało zgłoszonych 30 zawodników. Nikt się nie wycofał.Wyniki:
Klasyfikacja po zawodach.
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 30 zawodniczek. W czasie wyścigu wycofała się Darja Domraczewa.Wyniki:
Klasyfikacja po zawodach.
"Uwzględniono tylko pierwszą dziesiątkę"

</doc>
<doc id="1543655" url="https://pl.wikipedia.org/wiki?curid=1543655" title="Erich Maren Schlaikjer">
Erich Maren Schlaikjer

Erich Maren Schlaikjer (ur. 22 listopada 1905 w Newtown, zm. 5 listopada 1972), amerykański geolog i łowca dinozaurów.
Życiorys.
Wraz z Barnum Brownem odkrył dwa gatunki dinozaurów: Pachycephalosaurus (1943) i Dromaeosaurus (1922), oraz samodzielnie wymarłego tapira Miotapirus (1937).

</doc>
<doc id="1543656" url="https://pl.wikipedia.org/wiki?curid=1543656" title="Szymon Modrzejewski">
Szymon Modrzejewski

Szymon Modrzejewski (ur. 22 sierpnia 1969 w Warszawie) – współczesny polski kamieniarz, zajmujący się głównie remontowaniem nagrobków z użyciem wybranych technik konserwatorskich.
Jest synem Anny Modrzejewskiej, polonistki i Bronisława Modrzejewskiego, scenografa, zmarłego w sierpniu 2020 roku. Ukończył LXI Specjalne Liceum Ogólnokształcące przy Szkolnym Ośrodku Socjoterapii w Warszawie. Studiował patrologię na Akademii Teologii Katolickiej oraz kulturoznawstwo na PWSZ w Sanoku, żadnych studiów jednak nie ukończył. W latach 1987-1995 był współorganizatorem konserwatorskich obozów Nadsanie, w 1996 założył Nieformalną Grupę Kamieniarzy Magurycz, która działała 10 lat. W 2007 roku Grupa przekształciła się w Stowarzyszenie Magurycz, którego jest przewodniczącym, a które zajmuje się społecznym ratowaniem zabytków sztuki sepulkralnej oraz małej sakralnej architektury przydrożnej i śródpolnej głównie na terenach Łemkowszczyzny i Bojkowszczyzny. 
Szymon Modrzejewski zajmuje się – społecznie i komercyjnie – remontowaniem kamiennych nagrobków na cmentarzach wszystkich wyznań i religii oraz innych zabytków kultury materialnej na obszarze Bieszczadów, Beskidu Niskiego, Gór Sanocko-Turczańskich, Roztocza, Ukrainy zachodnieji Dolnego Śląska. Wykonuje także na zamówienie nagrobki, zwykle inspirowane realizacjami z XVII-XIX wieku. W trakcie społecznych obozów remontowych, które prowadzi, zabiegom remontowym i konserwatorskim poddano około 3000 obiektów (stan na luty 2020). Rzemiosła kamieniarskiego z elementami technik konserwatorskich uczył się m.in. u Adama Romana i Janusza Smazy. Pracował w trzech zespołach konserwatorskich w Polsce, Rosji, Turcji, na Ukrainie, Białorusi i Litwie. Był trzykrotnie stypendystą Ministerstwa Kultury i Dziedzictwa Narodowego. 
Od 1992 r. pisze artykuły na temat ludowego kamieniarstwa oraz działalności Magurycza. Mieszka w Nowicy, w Beskidzie Niskim. Wraz z konserwatorką dzieł sztuki Katarzyną Bromirską ma syna Antoniego.
Nagrody i wyróżnienia.
W 2007 roku otrzymał nagrodę specjalną w konkursie im. Heleny Radlińskiej na najlepszego animatora społecznego. W VI 2011 roku otrzymał w Amsterdamie Grand Prix Europa Nostra przyznane przez Federację Europa Nostra w kategorii "ochrona dziedzictwa kulturowego". W roku 2012 "za wybitne osiągnięcia w ochronie europejskiego dziedzictwa kulturowego przyznana została mu nagroda "Mosty Starosty 2012, wręczona przez starostę Gorlic. W 2015 r. został nagrodzony nagrodą Fundacji Polish Culture dla za działalność na rzecz rozwoju społeczeństwa obywatelskiego. 27 lutego 2020 roku został odznaczony Odznaką Honorową Rzecznika Praw Obywatelskich za zasługi dla ochrony praw człowieka. W trakcie uroczystości przyznania Odznaki zwierzchnik Kościoła greckokatolickiego w Polsce, abp Eugeniusz Popowicz nagrodził Szymona Modrzejewskiego, w uznaniu jego zasług, Medalem Świętych Cyryla i Metodego, który wręczył - w imieniu metropolity przemysko-warszawskiego- ks. Bogdan Krub. 12 września 2020 roku Szymon Modrzejewski odebrał Medal Honorowy Ukraińskiego Towarzystwa Historycznego w Polsce "Сторож пам'яті" przyznany mu w roku 2019.

</doc>
<doc id="1543658" url="https://pl.wikipedia.org/wiki?curid=1543658" title="Bakulowirus">
Bakulowirus



</doc>
<doc id="1543659" url="https://pl.wikipedia.org/wiki?curid=1543659" title="Serhij Sedniew">
Serhij Sedniew

Serhij Anatolijowycz Sedniew (ukr. Сергій Анатолійович Седнєв, ur. 19 grudnia 1983 w Głuchowie) – ukraiński biathlonista, brązowy medalista mistrzostw świata.
Kariera.
Pierwszy sukces w karierze osiągnął w 2004 roku, kiedy podczas mistrzostw świata juniorów w Haute-Maurienne zdobył brązowy medal w biegu pościgowym.
W zawodach Pucharu Świata zadebiutował 17 stycznia 2004 roku w Ruhpolding, zajmując 67. miejsce w sprincie. Pierwsze pucharowe punkty zdobył 29 listopada 2007 roku w Kontiolahti, gdzie zajął 26. miejsce w biegu indywidualnym. Na podium zawodów tego cyklu pierwszy raz stanął 13 grudnia 2007 roku w Pokljuce, gdy rywalizację w biegu indywidualnym ukończył na trzeciej pozycji. W zawodach tych wyprzedzili go jedynie Emil Hegle Svendsen z Norwegii i Niemiec Alexander Wolf. W kolejnych startach jeszcze trzy razy stanął na podium: 21 stycznia 2010 roku w Anterselvie wygrał bieg indywidualny, 10 grudnia 2010 roku w Hochfilzen był drugi w sprincie, a 16 grudnia 2010 roku w Pokljuce zajął trzecie miejsce w biegu indywidualnym. Najlepsze wyniki osiągnął w sezonie 2010/2011, kiedy zajął 16. miejsce w klasyfikacji generalnej.
Na mistrzostwach świata w Chanty-Mansyjsku w 2011 roku wspólnie z Andrijem Deryzemlą, Serhijem Semenowem i Ołeksandrem Biłanenko zdobył brązowy medal w sztafecie. Na tej samej imprezie zajął też między innymi 25. miejsce w biegu masowym. Ponadto dwukrotnie zdobywał medale mistrzostw Europy: srebrny w biegu pościgowym i brązowy w biegu indywidualnym na mistrzostwach Europy w Ufie w 2009 roku.
W 2010 roku wystartował na igrzyskach olimpijskich w Vancouver, gdzie zajął między innymi dziesiąte miejsce w biegu pościgowym i ósme miejsce w sztafecie. Brał też udział w igrzyskach w Soczi w 2014 roku, plasując się na 44. pozycji w sprincie i 54. w biegu pościgowym.
W próbce krwi pobranej od Sedniewa po zawodach PŚ w Anterselvie 22 stycznia 2013 roku wykryto ślady stosowania EPO. Zawodnik zrezygnował z badania próbki, a w styczniu 2015 roku unieważniono wszystkie jego wyniki, począwszy od lutego 2013 roku.

</doc>
<doc id="1543661" url="https://pl.wikipedia.org/wiki?curid=1543661" title="Adiantum delikatne">
Adiantum delikatne

Adiantum delikatne, niekropień delikatny ("Adiantum tenerum" Sw.) – gatunek paproci z rodziny orliczkowatych. Występuje w Ameryce Środkowej od Florydy i północnego Meksyku na północy, do Wenezueli na południu. W Polsce uprawiany jako roślina szklarniowa i doniczkowa, notowany jako efemerofit. 
Morfologia.
Liście 3-4 krotnie pierzaste. Listki niesymetryczne, cienkie, okrągławe. Na brzegu listka pojawia się w postaci drobnych grudek zarodnia okryta zawijką, która jest przedłużeniem listka.

</doc>
<doc id="1543663" url="https://pl.wikipedia.org/wiki?curid=1543663" title="Adiantum tenerum">
Adiantum tenerum



</doc>
<doc id="1543666" url="https://pl.wikipedia.org/wiki?curid=1543666" title="Wiaczesław Derkacz">
Wiaczesław Derkacz

Wiaczesław Wasylowycz Derkacz (ukr. Вячеслав Васильович Деркач, ur. 23 czerwca 1976 w Pryłukach) – ukraiński biathlonista, pięciokrotny medalista mistrzostw Europy.
Kariera.
W zawodach Pucharu Świata zadebiutował 8 grudnia 1994 roku w Bad Gastein, zajmując 94. miejsce w biegu indywidualnym. Pierwsze punkty zdobył 7 lutego 1997 roku w Osrblie, gdzie zajęła 23. miejsce w tej samej konkurencji. Na podium zawodów pucharowych pierwszy raz stanął 10 grudnia 1999 roku w Pokljuce, kończąc rywalizację w biegu pościgowym na trzeciej pozycji. W zawodach tych wyprzedzili go jedynie Frode Andresen z Norwegii i Niemiec Peter Sendel. W kolejnych startach jeszcze jeden raz stanął na podium: 22 grudnia 2001 roku w Osrblie był trzeci w biegu masowym. Najlepsze wyniki osiągnął w sezonie 2000/2001, kiedy zajął 22. miejsce w klasyfikacji generalnej.
W 1998 roku wystartował na igrzyskach olimpijskich w Nagano, gdzie zajął 50. miejsce w biegu indywidualnym i 18. w sztafecie. Na rozgrywanych cztery lata później igrzyskach w Salt Lake City, uplasował się między innymi na 23. miejscu w biegu indywidualnym, 36. w sprincie i siódme w sztafecie. W swoim jedynym starcie na igrzyskach olimpijskich w Turynie w 2006 roku zajął 72. miejsce w sprincie. Brał też udział w igrzyskach w Vancouver w 2010 roku, zajmując 77. pozycję w sprincie i ósmą w sztafecie.
Pięciokrotnie zdobywał medale mistrzostw Europy, w tym: brązowy w sprincie na ME w Haute Maurienne (2001), srebrny w sztafecie na ME w Kontiolahti (2002) i ME w Nowosybirsku (2005) oraz srebrny w sztafecie i brązowy w biegu pościgowym podczas ME w Langdorf (2006). Był też między innymi piąty w sztafecie na rozgrywanych w 2009 roku mistrzostwach świata w Pjongczangu.
Po sezonie 2010/2011 ogłosił zakończenie kariery.
Od 2001 roku jego żoną jest Oksana Chwostenko.

</doc>
<doc id="1543667" url="https://pl.wikipedia.org/wiki?curid=1543667" title="Adiantum klinowate">
Adiantum klinowate

Adiantum klinowate, a. Raddiana, niekropień klinowaty ("Adiantum raddianum") – gatunek paproci z rodziny orliczkowatych. Pochodzi z Ameryki Południowej, ale jako introdukowany rośnie w Afryce Południowej i Wschodniej, w Azji Południowej i Południowo-Wschodniej. Jest uprawiany jako roślina ozdobna, w Polsce głównie jako roślina pokojowa i w szklarniach. Ze względu na dużą zmienność tego gatunku uzyskano liczne odmiany uprawne.

</doc>
<doc id="1543670" url="https://pl.wikipedia.org/wiki?curid=1543670" title="Adiantum cuneatum">
Adiantum cuneatum



</doc>
<doc id="1543671" url="https://pl.wikipedia.org/wiki?curid=1543671" title="Michaił Łarionow">
Michaił Łarionow

Michaił Łarionow (ur. 3 czerwca 1881 w Tyraspolu, zm. 10 maja 1964 w Fontenay-aux-Roses, blisko Paryża) − rosyjski malarz, grafik, scenograf i ilustrator książek.
Życiorys.
W latach 1898–1908 studiował na Akademii Sztuk Pięknych w Moskwie. Uczestnik wystaw Związku Artystów Rosyjskich (1906–1907, 1909–1910), "Wianek" (1908), "Złote Runo" (1908–1910), "Świat Sztuki" (1906, 1911–1913), Związek Młodzieży (1910–1913). Jeden z organizatorów pierwszej wystawy ugrupowania "Walet Karowy" (1910) oraz wystaw "Ośli Ogon" (1912), "Tarcza" (1913), "Nr 4. Futuryści, łuczyści, prymityw" (1914). Dożywotni członek Salonu Jesiennego w Paryżu (od 1906 roku). Jeden z głównych scenografów "Baletów Rosyjskich" Siergieja Diagilewa (1914–1929).
Wraz z żoną Natalią Gonczarową, ok. 1912 stworzył nowy kierunek, zwany rajonizmem, w którym przedstawione przedmioty sprawiały wrażenie rozbitych przez promienie światła z wielu źródeł. Łarionow jest również twórcą projektów scenograficznych dla Les Ballets Russes Siergieja Diagilewa. W Paryżu kontynuował pracę jako projektant teatralny i ilustrator książek.

</doc>
<doc id="1543672" url="https://pl.wikipedia.org/wiki?curid=1543672" title="Aleksander Tomaszewski (1891–1970)">
Aleksander Tomaszewski (1891–1970)

Aleksander Tomaszewski (ur. 23 listopada 1891 we Wrześni, zm. 23 kwietnia 1970 w Godalming w Wielkiej Brytanii) – major piechoty Polskich Sił Zbrojnych, kawaler Orderu Virtuti Militari.
Życiorys.
Przyszedł na świat jako siódme z jedenaściorga dzieci Andrzeja (15 listopada 1854 – 16 marca 1944) – mistrza obuwnika i Józefy z Nowickich (16 stycznia 1860 – 6 kwietnia 1902). Jego rodzeństwo to: Salomea (*+1880), Franciszek Xawery – polonijny dziennikarz w USA (1881–1976 w USA), Stanisław (*+1884), Waleria (1885–1978 w USA), Mieczysław (1886–1977), Tekla – uczestniczka strajku dzieci wrzesińskich w 1901 (1888–1978 w USA), Czesława (1894–1977), Helena (1896–1995), Stanisława (1898–1924), Witold (*+1902).
Naukę rozpoczął w szkole powszechnej we Wrześni. Po strajku szkolnym przeniesiony został do progimnazjum we Wrześni, a w 1908 do gimnazjum w Gnieźnie. Tam wstąpił do Związku Filaretów, w którym pracował jako członek zarządu. Po wykryciu organizacji przez Niemców opuścił gimnazjum w 1911. Następnie przeniósł się wraz z rodzicami do Poznania, gdzie warunkowo przyjęto go do Gimnazjum Fryderyka Wilhelma. Ponownie wstąpił do Związku Filaretów (Towarzystwa Tomasza Zana) i pracował w jego zarządzie do czasu rozpoczęcia studiów medycznych w Berlinie, w 1914. W tym też czasie przyjaźnił się z Mieczysławem Białeckim oraz Władysławem Pniewskim i współdziałał przy organizowaniu harcerstwa, prowadzonego na wzór drużyn strzeleckich. Po przeszkoleniu strzeleckim w Małopolsce, przywiózł 2 karabiny z amunicją i rozpoczął, w 1913, szkolenie strzeleckie drużyny harcerskiej.
Podczas studiów na wydziale medycyny w Berlinie, brał udział w tajnej organizacji młodzieży polskiej, jako kierownik dzielnicy północnej. 20 lipca 1915 roku został powołany do wojska pruskiego i wcielony do 46., a następnie 50. pułku piechoty, z którym walczył na froncie zachodnim, m.in. pod Verdun, Reims, Cambrai, w Champagne i we Flandrii. W czasie I wojny światowej otrzymał niemiecki Krzyż Żelazny II klasy.
Zdemobilizowany 19 grudnia 1918, jako aspirant oficerski w stopniu kaprala, wrócił do Poznania, gdzie od grudnia 1918 do lutego 1919, służył jako sekcyjny w 4 kompanii bezpieczeństwa. W lutym 1919 udał się do Torunia, gdzie wstąpił do Organizacji Wojskowej Pomorza, a z początkiem sierpnia 1919, do formującego się Toruńskiego Pułku Strzelców – późniejszego 63 Toruńskiego pułku piechoty. 27 października 1919 roku został mianowany podporucznikiem. Jako dowódca kompanii uczestniczył w zajmowaniu Pomorza. 2 maja wyruszył na front bolszewicki (według stanu na 3 maja 1920 jako adiutant III. baonu). Brał udział we wszystkich walkach swego pułku – najpierw jako dowódca kompanii, od września do grudnia 1920 jako dowódca batalionu. Za swe czyny, w 19 lutego 1921, został odznaczony orderem Virtuti Militari V kl. (nr 2491; Dz. pers. 10/22) W uzasadnieniu wymieniono m.in. kilkakrotne powstrzymanie własnych oddziałów przed wycofaniem się i poderwanie ich do zwycięskich akcji, wyniesienie pod ostrzałem rannego oficera z placu boju, przejęcie dowództwa po ciężko rannym oficerze i poprowadzenie batalionu do zwycięskiej akcji pod Drohiczynem 27 września 1920. Po powrocie z frontu wziął udział przy obsadzaniu granicy niemieckiej – do marca 1921.
Nadal pozostawał w 63 pp, gdzie 15 sierpnia 1924 awansował na stopień kapitana. W latach 1926–1928 służył w Dowództwie Okręgu Korpusu Nr VIII w Toruniu, jako kierownik Referatu Personalnego. Później był dowódcą kompanii w 77 pułku piechoty. Na zlecenie Wojskowego Biura Historycznego opracował „Zarys historji wojennej 63-go Toruńskiego Pułku Piechoty”, wydany w 1929 w Warszawie.
W marcu 1931 został przeniesiony do Korpusu Ochrony Pogranicza w pułku KOP „Wołożyn”. 1 kwietnia 1931 roku został komendantem Obwodu Przysposobienia Wojskowego w Wołożynie, a od 1 kwietnia do 31 sierpnia 1939 roku komendantem PW i garnizonu Wołożyn.
Po wkroczeniu Armii Czerwonej 17 września 1939 na wschodnie terytoria Polski, rozpoczęła się ewakuacja miasta. Aleksander rozstał się z żoną i córką, które zostały wywiezione do Kazachstanu. W dniach 22–23 września 1939 wziął udział w obronie Grodna przed wojskami sowieckimi, a w czasie marszu odwrotowego do granicy litewskiej był dowódcą kolumn taborowych pozostawionych bez dowódców. 25 września 1939 przekroczył granicę litewską. Tam został internowany i przebywał w Olicie do 27 października, a następnie w obozie w Kalwarii do 10 lipca 1940. Od 14 lipca 1940 do 29 czerwca 1941 przebywał w sowieckim obozie jenieckim w Kozielsku, od 2 lipca 1941 do 29 sierpnia 1941 w obozie jenieckim NKWD w Griazowcu.
Po zawarciu układu Sikorski-Majski i tzw. amnestii dla obywateli polskich z Rzeczypospolitej, 29 sierpnia 1941 wstąpił do nowo tworzonych oddziałów Wojska Polskiego w ZSRR i stacjonował w obozie w Tatiszczewie. Od 18 września 1941 był dowódcą batalionu w Ośrodku Zapasowym 5 Dywizji Piechoty, a od października do grudnia 1941 szefem sztabu. 11 grudnia 1941 roku otrzymał awans na stopień majora. Od 1 stycznia do 30 września 1942 w Ośrodku Zapasowym 5 Dywizji Piechoty pełnił kolejno funkcje dowódcy batalionu, I zastępcy dowódcy Ośrodka i od lipca 1942 obowiązki dowódcy Ośrodka.
W tym też czasie odnalazł swoją rodzinę, którą udało się sprowadzić do polskiego obozu w Dżałał-Abad. Czekała ich jednak kolejna kilkuletnia rozłąka, gdyż córka podlegała służbie wojskowej i po kilku przydziałach, m.in. do Biura Szyfrów w Tel-Awiwie, przyjechała do ojca, do Anglii, dopiero w 1947. Żona zaś była nauczycielką w Masindi – w Ugandzie, do 1948.
W stan nieczynny (na 3 lata) Aleksander Tomaszewski został Rozkazem Dowódcy Armii (Nr 3/42 pkt 8) przeniesiony 30 listopada 1942. Po zakończeniu wojny nie zdecydował się na powrót do Polski. Zamieszkał ostatecznie w Godalming, w Wielkiej Brytanii, gdzie zmarł 23 kwietnia 1970.
Aleksander Tomaszewski 17 lipca 1921 ożenił się z Wandą z Ekowskich (1896–1995) z Lubicza. Wkrótce urodziła im się córka – Ludomiła Helena (1922–2006 Wielka Brytania).

</doc>
<doc id="1543673" url="https://pl.wikipedia.org/wiki?curid=1543673" title="Dario Cologna">
Dario Cologna

Dario Alonzo Cologna (ur. 11 marca 1986 w Val Müstair) – szwajcarski biegacz narciarski, czterokrotny mistrz olimpijski, trzykrotny medalista mistrzostw świata, trzykrotny mistrz świata młodzieżowców, medalista mistrzostw świata juniorów, czterokrotny zwycięzca Tour de Ski, czterokrotny zdobywca Pucharu Świata oraz trzykrotny zdobywca Małej Kryształowej Kuli w klasyfikacji dystansowej.
Kariera.
Już jako dziecko Dario Cologna uprawiał sport, jednak początkowo były to między innymi narciarstwo alpejskie, kolarstwo górskie oraz piłka nożna. Biegi narciarskie trenować zaczął w wieku 12 lat. Po raz pierwszy na arenie międzynarodowej pojawił się 30 listopada 2002 roku, podczas zawodów juniorskich w Ulrichen. Zajął tam siódme miejsce w biegu na 9 km techniką dowolną. W 2004 roku wystartował na mistrzostwach świata juniorów w Stryn, gdzie był ósmy w sztafecie, a w biegu na 10 km stylem dowolnym zajął 24. miejsce. Rok później, na mistrzostwach świata juniorów w Rovaniemi, jego najlepszym wynikiem było szesnaste miejsce w sztafecie. Największy sukces w tej kategorii wiekowej osiągnął podczas mistrzostw świata juniorów w Kranju w 2006 roku, gdzie wywalczył brązowy medal w biegu na 10 km klasykiem, ulegając tylko Norwegowi Petterowi Northugowi i Czechowi Martinowi Jakšowi.
W Pucharze Świata zadebiutował 26 listopada 2006 roku w Ruce, gdzie nie ukończył biegu na 15 km stylem klasycznym. W sezonie 2006/2007 pojawił się jeszcze trzykrotnie, przy czym w ostatnim starcie – 24 marca 2007 roku w Falun zdobył pierwsze pucharowe punkty, zajmując 25. miejsce w biegu łączonym na 30 km. W klasyfikacji generalnej zajął ostatecznie 145. miejsce. W marcu 2007 roku wystąpił na mistrzostwach świata młodzieżowców w Tarvisio, gdzie zdobył złote medale w biegu na 15 km stylem dowolnym oraz łączonym na 30 km. W 2007 roku zwyciężył także Engadin Skimarathon – najdłuższym i największym szwajcarskim maratonie narciarskim. W kolejnym sezonie spisał się znacznie lepiej, zajmując 37. pozycję w klasyfikacji generalnej. Już 15 grudnia 2007 roku w Rybińsku po raz pierwszy znalazł się w pierwszej dziesiątce zawodów pucharowych, kiedy zajął ósme miejsce w biegu na 30 km techniką dowolną. W tym sezonie po raz pierwszy wziął udział w zawodach Tour de Ski, startując w jego drugiej edycji. Dario nie punktował tylko w jednym etapie, plasując się z reguły na przełomie drugiej i trzeciej dziesiątki. W klasyfikacji generalnej zajął ostatecznie 30. miejsce, tracąc do zwycięzcy, Czecha Lukáša Bauera, ponad siedem i pół minuty. W pozostałej części sezonu punktował jeszcze kilkakrotnie, najlepszy wynik uzyskując 14 marca 2008 roku w Bormio, gdzie był czwarty w biegu na 3.3 km stylem dowolnym. W 2008 roku wystąpił także na mistrzostwach świata młodzieżowców w Malles Venosta, zdobywając złoty medal na dystansie 30 km techniką dowolną.
Pierwsze pucharowe podium wywalczył 6 grudnia 2008 roku w La Clusaz, gdzie zajął drugie miejsce w biegu na 30 km stylem dowolnym. Niedługo później Dario zwyciężył w klasyfikacji końcowej trzeciej edycji Tour de Ski. Punktował we wszystkich etapach, pięciokrotnie plasując się w pierwszej dziesiątce, przy czym dwukrotnie stał na podium: 27 grudnia w Oberhofie był drugi w biegu na 3.75 km style dowolnym, a dzień później zwyciężył w biegu na 15 km techniką klasyczną. W całym Tour de Ski zwyciężył z przewagą 59 sekund nad Northugiem oraz ponad minuty nad Niemcem Axelem Teichmannem. Zwycięstwo to było jego pierwszym triumfem w zawodach Pucharu Świata i zarazem pierwszym zwycięstwem reprezentanta Szwajcarii. Cologna wygrał także Finał PŚ w Sztokholmie i Falun, wyprzedzając Francuza Vincenta Vittoza i Rosjanina Aleksandra Legkowa, ale w pozostałych konkursach nie stawał na podium. Wyniki te pozwoliły Szwajcarowi zwyciężyć w klasyfikacji generalnej, wyprzedzając Northuga oraz i jego rodaka Olę Vigena Hattestada. Tym samym Dario został pierwszym szwajcarskim biegaczem, który zdobył Kryształową Kulę. Ponadto zajął drugie miejsce w klasyfikacji dystansowej, ulegając tylko Włochowi Pietro Pillerowi Cottrerowi. W lutym 2009 roku Szwajcar brał udział mistrzostwach świata w Libercu, ale medalu nie zdobył. W swoim najlepszym występie, w sprincie techniką dowolną był czwarty, przegrywając walkę o brązowy medal z Nikołajem Moriłowem z Rosji o 1.1 sekundy. Na tych samych mistrzostwach był także szósty w biegu na 15 km klasykiem oraz siódmy w sztafecie, a w biegu łączonym na 30 km zajął dopiero 41. miejsce.
Najważniejszym punktem sezonu 2009/2010 były igrzyska olimpijskie w Vancouver. Zdobył tam złoty medal w biegu na 15 km stylem dowolnym, z wyraźną przewagą nad Cottrerem i Bauerem. Dzięki temu osiągnięciu jest pierwszym i jak na razie jedynym szwajcarskim złotym medalistą olimpijskim w biegach narciarskich. Oprócz jego złota Szwajcarzy zdobyli jeszcze cztery brązowe medale, ostatni w 2002 roku. W pozostałych startach olimpijskich wypadł przyzwoicie, ale w ścisłej czołówce już się nie znalazł, jego najlepszym wynikiem było dziesiąte miejsce na dystansie 50 km stylem klasycznym. W rywalizacji pucharowej Cologna był trzeci zarówno w biegu na 15 km stylem dowolnym, jak i sprincie klasykiem w dniach 5 i 6 lutego 2010 roku w Canmore. Poza tym wywalczył jeszcze jedno podium – trzecie miejsce w klasyfikacji końcowej czwartej edycji TdS. Szwajcar prezentował w tym cyklu równą formę, punktując we wszystkich etapach i nie zajmując miejsca niższego niż dwunaste. Najlepiej spisał się 6 stycznia w Dobbiaco, gdzie w biegu na 35 km stylem dowolnym był drugi. Ostatecznie wystarczyło to jednak do zajęcia trzeciego miejsca w klasyfikacji, za Bauerem i Northugiem. W zawodach Finału PŚ wygrał jeden z etapów, ale w pozostałych startach nie stawał na podium i ostatecznie zajął ósme miejsce. W klasyfikacji generalnej pozwoliło mu to zająć czwarte miejsce.
Sezon 2010/2011 zaczął od zajęcia drugiego miejsca w biegu na 15 km techniką dowolną w szwedzkim Gällivare. Następnie zajął drugie miejsce w rozgrywanym w Ruce cyklu Ruka Triple, był czwarty w biegu na 15 km klasykiem 11 grudnia w Davos, dzień później w tej samej miejscowości był trzeci w sprincie stylem dowolnym, a 18 grudnia w La Clusaz ponownie zajął czwarte miejsce na dystansie 30 km stylem dowolnym. Kolejnym przystankiem w Pucharze Świata była piąte edycja Tour de Ski, gdzie Dario także prezentował wysoką formę. W ośmiu etapach tej edycji tylko w ostatnim, podbiegu na Alpe Cermis 9 stycznia 2011 roku nie znalazł się w czołowej dziesiątce. W dwóch etapach był najlepszy, trzykrotnie był drugi i raz zajął trzecie miejsce. W klasyfikacji końcowej wyprzedził o 27 sekund Pettera Northuga i o ponad półtorej minuty Lukáša Bauera. Odpuścił pięć kolejnych zawodów Pucharu Świata, wracając dopiero 19 lutego w Drammen, gdzie był czwarty w biegu na 15 km klasykiem. Mimo dobrej passy w zawodach pucharowych Cologna nie zdobył żadnego medalu na rozgrywanych na przełomie lutego i marca 2011 roku mistrzostwach świata w Oslo. Imprezę tę zdominował jeden z jego największych rywali – Petter Northug, który zdobył pięć krążków, w tym trzy złote. Szwajcar najlepsze wyniki osiągnął w sztafecie oraz sprincie stylem dowolnym, w obu przypadkach zajmując dziewiątą pozycję. Po powrocie do rywalizacji pucharowej to jednak Szwajcar był liderem w klasyfikacji generalnej, co potwierdził, wygrywając bieg łączony na 20 km 12 marca 2011 roku w Lahti. W Finale PŚ był trzeci za Northugiem i jego rodakiem Finnem Hågenem Kroghiem, ale to wystarczyło, by po raz drugi w karierze zdobyć Kryształową Kulę. Drugie miejsce w klasyfikacji przypadło Northugowi, a trzeci był Szwed Daniel Richardsson. Dario zwyciężył także w klasyfikacji dystansowej, wyprzedzając Richardssona i Bauera.
W pierwszej połowie sezonu 2011/2012 najlepszy okazał się Northug, który po pierwszych siedmiu zawodach indywidualnych był liderem PS. W tym czasie Cologna trzykrotnie stawał na podium: był drugi w cyklu Ruka Triple, trzeci w biegu na 15 km techniką klasyczną 17 grudnia w Rogli, a dzień później wygrał w sprincie stylem dowolnym. W szóstej edycji Tour de Ski musiał uznawać wyższość Norwega aż do 5 stycznia 2012 roku i siódmego etapu w Dobbiaco. W rozegranym wtedy biegu na 35 km techniką dowolną Dario wyprzedził Northuga o minutę i 20 sekund, co pozwoliło mu odrobić straty z poprzednich etapów i objąć prowadzenie. W pozostałych dwóch etapach był trzeci i szesnasty (Norweg zajął 4. i 24. miejsce), co wystarczyło do ostatecznego zwycięstwa. W klasyfikacji końcowej wyprzedził Szweda Marcusa Hellnera o ponad minutę i o ponad półtorej minuty Northuga. Dzięki temu zwycięstwu został liderem Pucharu Świata, a także jedynym biegaczem, który trzy razy zwyciężył w Tour de Ski. W pozostałej części sezonu Norweg wystąpił tylko w biegu na 30 km klasykiem w Novym Měscie, gdzie był czternasty, a Dario zajął drugie miejsce. Szwajcar wygrał uprzednio sprint i bieg na 15 km stylem klasycznym w Otepää w dniach 21 i 22 stycznia 2012 roku. Od tej pory pewnie zmierzał po trzeci triumf w klasyfikacji generalnej. Był między innymi drugi w biegu na 15 km stylem klasycznym 18 lutego w Szklarskiej Porębie, pierwszy w biegu łączonym na 30 km 3 marca w Lahti i drugi na dystansie 50 km klasykiem 10 marca 2012 roku Oslo. Wysoką formę potwierdził wygrywając zawody Finału PŚ, w których wyprzedził Kanadyjczyka Devona Kershawa i Norwega Niklasa Dyrhauga. W klasyfikacji generalnej był najlepszy po raz trzeci w karierze, o 750 punktów przed Kershawem i ponad 1000 punktów przed Northugiem. Po raz drugi w karierze najlepszy był także w kategorii dystansowej. Po triumfie w sezonie 2011/2012 zajmuje trzecie miejsce w klasyfikacji wszech czasów pod względem zwycięstw w klas generalnej, za Norwegiem Bjørnem Dæhlie (6 zwycięstw) i Szwedem Gunde Svanem (5 zwycięstw). W marcu 2012 roku po raz drugi zwyciężył w Engadin Skimarathon.
Po sezonie 2021/2022 zakończył sportową karierę.
Życie prywatne.
Choć urodził się w Val Müstair, to obecnie mieszka w Davos. Ma siostrę oraz młodszego brata Gianlucę, który również jest biegaczem narciarskim. Dario posiada dwa obywatelstwa: szwajcarskie i włoskie oraz włada pięcioma językami: romansz, niemieckim (dialekt tyrolski), włoskim, francuskim i angielskim. Jego ulubiony klub piłkarski to A.C. Milan. Jeden z pociągów Rhätische Bahn został nazwany jego imieniem.

</doc>
<doc id="1543675" url="https://pl.wikipedia.org/wiki?curid=1543675" title="Zabójczy wdzięk">
Zabójczy wdzięk

Zabójczy wdzięk – amerykańska tragikomedia z 2005 roku na podstawie artykułów Howarda Swindle’a.

</doc>
<doc id="1543677" url="https://pl.wikipedia.org/wiki?curid=1543677" title="Kolejowa stacja wodna w Miastku">
Kolejowa stacja wodna w Miastku



</doc>
<doc id="1543678" url="https://pl.wikipedia.org/wiki?curid=1543678" title="Agapant afrykański">
Agapant afrykański

Agapant afrykański, baldasznik afrykański, lilia afrykańska ("Agapanthus africanus") – gatunek z rodziny amarylkowatych ("Amaryllidaceae"). Pochodzi z zachodniej części Afryki Południowej
Morfologia.
Bylina kłączowa rosnąca do wysokości 40-80 cm. Posiada liście długie, odziomkowe i równowąskie. Na szczycie łodygi umiejscowione jest baldachogrono z 20-50 dość dużymi kwiatami w kolorze niebieskim (czasami w białym). Okwiat 6-płatkowy, w dolnej części zrośnięty. Wewnątrz 1 słupek i 6 pręcików. Owocem jest torebka.
Zastosowanie.
Roślina ozdobna. W krajach o cieplejszym klimacie (strefy mrozoodporności 8-10) jest uprawiana w gruncie i w pojemnikach na zewnątrz pomieszczeń. Nadaje się na kwiat cięty. W Polsce uprawiana jest zwykle na balkonach, tarasach i w ogrodach. Nie przetrzymuje u nas zimy, dlatego też uprawiana jest w pojemnikach, które na okres zimy wnosi się do ogrzewanych pomieszczeń. Rozmnaża się ją przez podział kłączy lub z nasion wysiewanych na wiosnę. Odmiany są cenione w bukieciarstwie.

</doc>
<doc id="1543679" url="https://pl.wikipedia.org/wiki?curid=1543679" title="Baldasznik afrykański">
Baldasznik afrykański



</doc>
<doc id="1543680" url="https://pl.wikipedia.org/wiki?curid=1543680" title="Lilia afrykańska">
Lilia afrykańska



</doc>
<doc id="1543681" url="https://pl.wikipedia.org/wiki?curid=1543681" title="Agapanthus africanus">
Agapanthus africanus



</doc>
<doc id="1543683" url="https://pl.wikipedia.org/wiki?curid=1543683" title="Zhang Zao">
Zhang Zao

Zhang Zao (; ur. 1962, zm. 2010) – chiński poeta. Urodził się w grudniu 1962 w Changsha, w prowincji Hunan. Ukończył studia lingwistyczne na Uniwersytecie Hunan. Jego zainteresowania skupiały się głównie na "literaturze zachodniej". Uzyskał tytuł magistra literatury angielskiej i amerykańskiej. Następnie przeniósł się do Niemiec.
Zhang Zao zaczął pisać we wczesnych latach osiemdziesiątych, zainspirowany nurtem "poezji ukrytej", który wyłonił się w chińskiej literaturze wraz ze śmiercią Mao Zedonga w 1976 roku. Decydującym jednak czynnikiem, który pchnął go do pisania były jego eksperymenty prowadzone na płaszczyźnie języka. Pomimo niemożliwości publikacji w tym czasie, w nielegalnym obiegu znalazły się dwie jego prace: "Kwietniowa Antologia" oraz "Jabłko, Drewno - I kto tam był?". W tym samym czasie podjął się również tłumaczeń zachodniej poezji, rozszerzając tym samym zakres swoich poszukiwań na literaturę francuską, niemiecką i rosyjską.
Źródło:
International Poetry Web

</doc>
<doc id="1543684" url="https://pl.wikipedia.org/wiki?curid=1543684" title="Milczące ślady">
Milczące ślady

Milczące ślady – polski film sensacyjny z 1961 roku w reżyserii Zbigniewa Kuźmińskiego, zrealizowany na podstawie powieści Mariana Kozłowskiego "Droga przez front".
Zdjęcia do filmu powstały w Krakowie oraz w Pieninach (Jaworki w gminie Szczawnica).
Opis fabuły.
Rok 1946. Mimo że II wojna światowa dobiegła końca, w górach trwają walki. Oddział NSZ pod wodzą „Pioruna” nie podporządkował się nowej władzy i podjął z nią walkę. Zadanie likwidacji grupy „Pioruna” otrzymuje kapitan Morwa z UB. Nie jest to łatwe, ponieważ w grupie Morwy działa informator „Pioruna”. Nosi pseudonim „Student”. Rozwiązanie zagadki grupy znajduje się w Krakowie, ale to w górach dojdzie do konfrontacji.
Obsada.
i inni

</doc>
<doc id="1543687" url="https://pl.wikipedia.org/wiki?curid=1543687" title="Siloksan">
Siloksan



</doc>
<doc id="1543693" url="https://pl.wikipedia.org/wiki?curid=1543693" title="30 sekund nad Tokio">
30 sekund nad Tokio

30 sekund nad Tokio – amerykański film wojenny z 1944 roku na podstawie książki Roberta Considine'a i Teda Lawsona.
Fabuła.
Rok 1942, toczy się II wojna światowa. Po japońskim ataku na Pearl Harbor Amerykanie podejmują się zadania zbombardowania Tokio, stolicy Japonii. Po raz pierwszy bombowce startują z lotniskowców, na których pokłady nie będą mogły już wrócić. Po zrzuceniu bomb, załogi samolotów muszą lądować w okupowanych Chinach i próbować przeżyć...
Film inspirowany był autentycznymi wydarzeniami.
Obsada.
i inni

</doc>
<doc id="1543694" url="https://pl.wikipedia.org/wiki?curid=1543694" title="Krzemian pierścieniowy">
Krzemian pierścieniowy



</doc>
<doc id="1543701" url="https://pl.wikipedia.org/wiki?curid=1543701" title="Ostatnie okrążenie">
Ostatnie okrążenie

Ostatnie okrążenie – polski czarno-biały film biograficzny, przedstawiający życie lekkoatlety Janusza Kusocińskiego od września 1939 do rozstrzelania w Palmirach w czerwcu 1940 roku.
Obsada.
i inni

</doc>
<doc id="1543705" url="https://pl.wikipedia.org/wiki?curid=1543705" title="Pieróg (danie)">
Pieróg (danie)

Pieróg (piróg) – pieczony, nadziewany placek, zazwyczaj z ciasta drożdżowego. Danie kuchni ukraińskiej i rosyjskiej, spotykane także na terenach wschodniej Polski.
Zwykle przygotowany na słono: z nadzieniem z mięsa (w tym ryb), z kapusty, z kaszy (np. piróg biłgorajski), z ziemniaków, ziemniaków z serem itp. Bywa też przygotowywany na słodko: np. „pieróg gryczany gałęzowski” z farszem z kaszy gryczanej, twarogu i śmietany, pokryty warstwą ciasta naleśnikowego zamiast drożdżowego. 

</doc>
<doc id="1543708" url="https://pl.wikipedia.org/wiki?curid=1543708" title="SMS Breslau">
SMS Breslau

SMS Breslau, potem Midilli – niemiecki krążownik lekki typu "Magdeburg" z okresu I wojny światowej. Zwodowany w stoczni Vulcan w Szczecinie, służył w Kaiserliche Marine (Marynarka Cesarstwa Niemieckiego), w jej "Mittelmeerdivision" na Morzu Śródziemnym (wraz z krążownikiem liniowym „Goeben”) od 1912 do 16 sierpnia 1914, kiedy przekazany został (wraz z „Goebenem”) imperium osmańskiemu; tam otrzymał imię „Midilli”.
Na początku I wojny światowej SMS „Breslau” wraz z SMS „Goeben” operowały na Morzu Śródziemnym. Otrzymały one zadanie zablokowania transportów wojsk z Algierii do Francji, ale wobec dużej koncentracji okrętów francuskich i brytyjskich mogły swoim nękającym ostrzałem jedynie utrudniać załadunek w algierskich portach Annaba (Bône) (4 sierpnia 1914) oraz Philippeville.
Przekazanie okrętów „Goeben” i „Breslau” w darze Turcji było posunięciem politycznym, skutecznie zachęcającym to państwo do przyłączenia się do I wojny światowej po stronie państw centralnych. Pomimo formalnego podniesienia na nich bandery tureckiej obydwa nadal obsadzone były marynarzami niemieckimi. Na SMS „Breslau” służył m.in. (w stopniu "fähnricha" – chorążego) Karl Dönitz, późniejszy dowódca Kriegsmarine. Okręty nadal popularnie były znane pod dawnymi nazwami, oraz są na ogół określane tak w literaturze. Przez większość wojny oba okręty działały na Morzu Czarnym. 19 stycznia 1918 otrzymały rozkaz przejścia przez Dardanele na Morze Śródziemne w celu podjęcia działań przeciw brytyjskiej Royal Navy.
Już następnego dnia, tj. 20 stycznia, doszło do bitwy morskiej nieopodal wyspy Imroz na Morzu Trackim. „Goeben” i „Breslau” zatopiły wówczas dwa monitory: HMS „Raglan” i M28, potem jednak weszły na pole minowe. O 8:33 „Breslau” wszedł na miny, która uszkodziła mu ster. Jednocześnie, okręty były atakowane przez brytyjskie lotnictwo i według niektórych źródeł, „Breslau” otrzymał także jedno trafienie bombą. „Goeben” podjął próbę rzucenia holu krążownikowi, lecz sam wszedł na minę i doznał uszkodzeń. Około godziny 9 „Breslau” wszedł na kolejne dwie miny, które zniszczyły rufową kotłownię i lewoburtową turbinę, powodując przechył na lewą burtę i przegłębienie na rufę. Tonący już krążownik uderzył o 9:05 w jeszcze dwie miny, pod dziobem i na wysokości mostka, po czym zatonął. Zginęło wówczas 330 członków jego załogi. Brytyjskie niszczyciele uratowały 172 członków załogi.

</doc>
<doc id="1543710" url="https://pl.wikipedia.org/wiki?curid=1543710" title="Ksenowaluta">
Ksenowaluta

Ksenowaluta – depozyt w walucie innej niż waluta kraju, w którym jest utrzymywany.
Przykład.
Na skutek spekulacyjnego przepływu kapitału spowodowanego między innymi istnieniem wielkich międzynarodowych organizacji pieniężnych, które nie podlegają żadnym regulacjom powstał rynek eurodolarowy. Jego początki sięgają lat 60. XX wieku. Przedmiotem obrotu są depozyty denominowane w dolarach amerykańskich utrzymywane w bankach mających siedzibę w krajach europejskich.
Analogicznie zasoby w innych walutach zagranicznych w bankach rezydentach w Europie tworzą rynek eurowalutowy.

</doc>
<doc id="1543712" url="https://pl.wikipedia.org/wiki?curid=1543712" title="Bezkresne niebo">
Bezkresne niebo

Bezkresne niebo - amerykański western z 1952 roku na podstawie powieści A.B. Guthrie Jr.
Fabuła.
Dwaj osadnicy Jim Deakins i Boone Caudill dołączają do ekspedycji organizowaj przez Zeba Callowaya, wuja Boone'a. Ma ona dojść do terenów Indian Czarnych Stóp po futra na handel. Przywódca ekspedycji Francuz Jourdonnais chce zwrócić indiańską księżniczkę Teal Eye, by łatwiej osiągnąć cel. Ale wyrusza inna ekspedycja, Indianie są wrogo nastawieni, a Jim i Boone zakochują się w Teal Eye...
Nagrody i nominacje.
Oscary za rok 1952

</doc>
<doc id="1543714" url="https://pl.wikipedia.org/wiki?curid=1543714" title="Bartłomiej Zimorowicz">
Bartłomiej Zimorowicz



</doc>
<doc id="1543723" url="https://pl.wikipedia.org/wiki?curid=1543723" title="Aryjska para">
Aryjska para

Aryjska para (ang. "The Aryan Couple") – amerykańsko-brytyjski film wojenny z 2004 roku w reżyserii Johna Daly'ego.
Zdjęcia do filmu powstały w Polsce: w Warszawie, Lublinie, Kozłówce (pałac), Chabówce i Stalowej Woli.
Obsada.
i inni
Opis fabuły.
Węgry, rok 1944. Żydowski potentat przemysłowy Joseph Krauzenberg próbuje za wszelką cenę uchronić od śmierci siebie i swoją rodzinę. W tym celu nawiązuje kontakt z Himmlerem i Eichmanem. Za życie swoje i rodziny proponuje swój majątek znajdujący się w szwajcarskich bankach.

</doc>
<doc id="1543724" url="https://pl.wikipedia.org/wiki?curid=1543724" title="Bruno Miecugow">
Bruno Miecugow

Bruno Miecugow (ur. 29 lipca 1927 w Iwoniczu-Zdroju, zm. 17 lipca 2009 w Krakowie) – polski dziennikarz, publicysta i pisarz, przez wiele lat związany z „Dziennikiem Polskim”.
Życiorys.
Jego ojciec miał pochodzenie ormiańsko-gruzińskie, był kierownikiem działu mieszkaniowego w zarządzie Uzdrowiska Iwonicz, później plenipotentem hrabiów Załuskich, matka prowadziła pensjonat. Maturę zdawał eksternistycznie w 1946 roku. Dostał się na Politechnikę Wrocławską. W roku 1948 przez semestr studiował na Politechnice Warszawskiej, następnie wyjechał do Krakowa, gdzie od 1950 roku kontynuował studia na Akademii Górniczo-Hutniczej ostatecznie przerwał studia w 1951. W październiku 1951 przerwał studia i rozpoczął pracę w dziale terenowym „Echa Krakowa". Rok później przeniósł się do Nowej Huty, gdzie pracował dla gazety „Budujemy Socjalizm". Po roku pracy został zwolniony i jako wolny strzelec współpracował z kilkoma periodykami. 
Bruno Miecugow przez 30 lat pisał dla Kabaretu Jama Michalika oraz teksty piosenek dla Tropicale Thaiti Granda Banda. Przez kilkadziesiąt lat publikował w piątkowym numerze „Dziennika Polskiego” słynny felieton-list. W latach 1950–1956 współpracował z czasopismem „Budujemy socjalizm”. Od 1994 roku publikował w "Dziś i Jutro", tygodniku wznowionym w Krakowie przez Henryka Cyganika.
Był współautorem scenariusza do filmu "Złe dobrego początki" (1983) oraz autorem książek: "Morderstwo w Arce Noego" (1962), "Boyowym szlakiem (czyli a to ci kabaret)" (wspólnie z Haliną Kwiatkowską), "Grzeszne życie Brunona Miecugowa" (2008). Ostatnia z tych książek kończy się pożegnalnym listem adresowanym "Wiekuiście Szanowni Czytelnicy".
W 1953 podpisał tzw. apel krakowski z poparciem stalinowskich władz PRL po aresztowaniu pod sfabrykowanymi zarzutami duchownych katolickich i skazaniu na karę śmierci: Edwarda Chachlicę, Michała Kowalika i księdza Józefa Lelitę.
Zmarł na raka płuc. Pochowany został na Cmentarzu Rakowickim w Krakowie (cmentarzu wojskowym przy ul. Prandoty).
Jego synem był Grzegorz Miecugow.

</doc>
<doc id="1543726" url="https://pl.wikipedia.org/wiki?curid=1543726" title="Na krawędzi (film 1970)">
Na krawędzi (film 1970)

Na krawędzi – amerykański film kryminalny z 1970 roku na podstawie powieści Madison Jones.
Opis fabuły.
Tawes jest szeryfem miasteczka gdzieś w Tennessee. Jest to człowiek o niezłomnych zasadach moralnych. Jego życie zostaje wywrócone do góry nogami po wdaniu się w romans z dużo młodszą dziewczyną, Almą. Ona wplątuje szeryfa w grę na pograniczu prawa.
Obsada.
i inni

</doc>
<doc id="1543727" url="https://pl.wikipedia.org/wiki?curid=1543727" title="Rejon hajworoński">
Rejon hajworoński

Rejon hajworoński – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1935, ma powierzchnię 695 km² i liczy około 37 tysięcy mieszkańców. Siedzibą władz rejonu jest Hajworon.
Na terenie rejonu znajdują się 1 miejska rada, 2 osiedlowe rady i 16 silskich rad, obejmujących w sumie 26 wsi.

</doc>
<doc id="1543728" url="https://pl.wikipedia.org/wiki?curid=1543728" title="Grajewo (stacja kolejowa)">
Grajewo (stacja kolejowa)

Grajewo – stacja kolejowa w Grajewie, w województwie podlaskim, w Polsce. Zbudowana pod koniec XIX wieku.
W roku 2017 stacja obsługiwała 200–299 pasażerów na dobę.
Do rejestru zabytków wpisany jest budynek dworca (nr rej.: A-288 z 17.06.1987) oraz wieża ciśnień (nr rej.: A-153 z 17.10.2006).

</doc>
<doc id="1543729" url="https://pl.wikipedia.org/wiki?curid=1543729" title="Rejon hołowaniwski">
Rejon hołowaniwski

Rejon hołowaniwski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 992 km² i liczy 30 686 mieszkańców. Siedzibą władz rejonu jest Hołowaniewskie.
Na terenie rejonu znajdują się 2 osiedlowe rady i 22 silskie rady, obejmujących w sumie 45 wsi.

</doc>
<doc id="1543732" url="https://pl.wikipedia.org/wiki?curid=1543732" title="Rejon dołyński (obwód kirowohradzki)">
Rejon dołyński (obwód kirowohradzki)

Rejon dołyński – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1200 km² i liczy około 36 tysięcy mieszkańców. Siedzibą władz rejonu jest Dołyńska.
Na terenie rejonu znajdują się 1 miejska rada, 1 osiedlowa rada i 17 silskich rad, obejmujących w sumie 46 wsi i 1 osadę.

</doc>
<doc id="1543733" url="https://pl.wikipedia.org/wiki?curid=1543733" title="SPLOT (organizacja)">
SPLOT (organizacja)

Sieć Wspierania Organizacji Pozarządowych SPLOT - związek stowarzyszeń, których podstawowym celem jest "zwiększanie umiejętności zarządzania organizacjami pozarządowymi i umożliwianie długofalowego działania organizacji, rozwój współpracy pomiędzy instytucjami państwowymi, samorządowymi i pozarządowymi, propagowanie wiedzy o organizacjach pozarządowych".
Sieć SPLOT założyło sześć organizacji w roku 1994 jako nieformalną platformę współpracy na podstawie umowy o współdziałaniu. W styczniu 2003 sieć SPLOT została zarejestrowana sądownie jako związek stowarzyszeń. 
Ośrodki regionalne Sieci SPLOT mieszczą się w Białymstoku, Elblągu, Ełku, Gdańsku, Jeleniej Górze, Koszalinie, Lesznie, Lublinie, Łęczycy, Łodzi, Olsztynie, Opolu, Piotrkowie Trybunalskim, Poznaniu, Rybniku, Słupsku, Skierniewicach, Toruniu, Wałbrzychu, Warszawie, Wrocławiu, Zielonej Górze.

</doc>
<doc id="1543735" url="https://pl.wikipedia.org/wiki?curid=1543735" title="Cmentarz żydowski w Grajewie">
Cmentarz żydowski w Grajewie

Cmentarz żydowski w Grajewie – mieści się na styku ulic Wojska Polskiego, Łaziennej i Konstytucji 3 Maja. Data jego powstania pozostaje nieznana. Po 1945 roku na jego miejscu zbudowano bloki mieszkalne. Na terenie cmentarza nie zachowały się żadne fragmenty macew. 7 sierpnia 1941 roku hitlerowcy rozstrzelali na cmentarzu 119 Polaków, Rosjan i Żydów. Na budynku mieszkalnym przy ul. 3 Maja wmurowano tablicę upamiętniająca cmentarz i miejsce mordu. Fragmenty nagrobków znajdują się u prywatnej osoby.

</doc>
<doc id="1543740" url="https://pl.wikipedia.org/wiki?curid=1543740" title="Logarytmiczny dekrement tłumienia">
Logarytmiczny dekrement tłumienia

Dekrement tłumienia – stosunek dwóch kolejnych amplitud w ruchu tłumionym
gdzie:
Logarytmiczny dekrement tłumienia to logarytm naturalny powyższego stosunku (ilorazu):
Drgania harmoniczne.
W przypadku harmonicznych drgań tłumionych wartość zarówno dekrementu, jak i logarytmicznego dekrementu jest stała w czasie, dlatego do wyznaczenia tych parametrów nie jest konieczna znajomość dwóch kolejnych amplitud. Wystarczy znać amplitudę formula_2 formula_3-tego drgania i amplitudę formula_8 formula_9-tego drgania, wówczas
Tłumione drgania harmoniczne opisywane są równaniem kinematycznym
gdzie:
Wykorzystując to równanie, można wykazać, że logarytmiczny dekrement tłumienia wyraża się wzorem
gdzie formula_16 jest okresem drgań tłumionych, lub wzorem
gdzie formula_18 jest częstością tych drgań przy braku tłumienia.

</doc>
<doc id="1543742" url="https://pl.wikipedia.org/wiki?curid=1543742" title="Rybozo-5-fosforan">
Rybozo-5-fosforan

Rybozo-5-fosforan – organiczny związek chemiczny, ester kwasu fosforowego i rybozy (cukru z grupy aldoz) poprzez grupę hydroksylową znajdującą się przy atomie węgla nr 5.
Jest to metabolit – produkt pośredni szlaku pentozofosforanowego. Powstaje w nim z rybulozo-5-fosforanu będącego jego izomerem (ketozą). Rybozo-5 fosforan może z kolei ulegać dalszym przekształceniom w kierunku fruktozo-6-fosforanu i 3-fosfogliceroaldehydu (należy zwrócić uwagę na występowanie tych związków w glikolizie).

</doc>
<doc id="1543752" url="https://pl.wikipedia.org/wiki?curid=1543752" title="Sędziwój Tęczyński">
Sędziwój Tęczyński

Sędziwój Tęczyński, Sędziwój z Tęczyna i Chrobrza herbu Topór (ur. ok. 1420, zm. między 29 maja a 30 sierpnia 1479 w Treviso) – polski szlachcic, duchowny katolicki i prawnik. Kanonik krakowski (1460-1461), oficjał i referendarz krakowski (1473), sekretarz królewski, rektor Akademii Krakowskiej (1460-1461), prepozyt poznańskiej kapituły katedralnej w 1479 roku.
Życiorys.
Był synem Jana Tęczyńskiego (kasztelana krakowskiego) i Barbary Lanckorońskiej oraz bratem Gabriela, Stanisława (wojewody bełskiego), Mikołaja (wojewody ruskiego), Jana Tęczyńskiego z Łętkowic, Zbigniewa (starosty lwowskiego), Andrzeja (kasztelana wojnickiego), Barbary, Jadwigi i Beaty.
W semestrze letnim 1453 roku rozpoczął studia na Wydziale Sztuk Wyzwolonych Uniwersytetu Krakowskiego, trzy lata później uzyskał tytuł bakałarza z pierwszą lokatą. Następnie podjął studia na krakowskim Wydziale Prawa, zdobywając przed połową października 1460 roku bakalaureat dekretów. W trakcie studiów, w 1457 roku został kanonikiem katedry krakowskiej. Około 15 października 1460 roku został wybrany rektorem uniwersytetu, urząd ten pełnił przez jeden semestr. 
Następnie kontynuował studia i w 1462 roku został licencjatem dekretów, w następnych latach prowadził wykłady z prawa kanonicznego. Jako wicekonserwator (obrońca) praw i przywilejów uniwersytetu reprezentował jego interesy w procesach i sporach majątkowych na przełomie 1470 i 1471 roku. Przed 1477 rokiem został wypromowany na doktora dekretów.
Przed dwadzieścia lat (1457–1477) uczestniczył w posiedzeniach kapituły katedralnej krakowskiej, dwukrotnie brał udział w sejmach w Nowym Mieście Korczynie (1461) i Piotrkowie (1463) w związku ze sporem o obsadę biskupstwa krakowskiego. W latach 1463–1464 pełnił funkcję prokuratora (zarządcy) majątku krakowskiej kapituły, a w 1471 roku wraz z Janem Wojszykiem zarządzał kluczem bodzentyńskim dóbr biskupich. W lutym 1472 roku biskup Jan Rzeszowski mianował go oficjałem generalnym krakowskim, urząd ten sprawował do października następnego roku.
Na przełomie 1474 i 1745 roku pracował w kancelarii koronnej jako sekretarz królewski. W 1476 roku pełnił funkcję starosty zamku w Lipowcu. Posiadał także m.in. kantorię w Wiślicy (od 1464), prepozyturę w Skalbmierzu (od 1468), kanonię w kolegiacie św. Jerzego na Wawelu (od 1465), kanonię w Płocku (od 1478) i prepozyturę w Poznaniu (1479). W latach 1477–1479 przebywał w Rzymie, zabiegając skutecznie o prowizję papieską na archidiakonat krakowski.
Zmarł między 29 maja a 30 sierpnia 1479 roku w Treviso, w drodze powrotnej z Rzymu do Krakowa.

</doc>
<doc id="1543762" url="https://pl.wikipedia.org/wiki?curid=1543762" title="Dworzec kolejowy Warna">
Dworzec kolejowy Warna



</doc>
<doc id="1543766" url="https://pl.wikipedia.org/wiki?curid=1543766" title="R-29RMU">
R-29RMU

R-29RMU "RSM-54 Siniewa" (NATO: "SS-N-23") – międzykontynentalny rosyjski pocisk balistyczny SLBM, stanowiący rozwinięcie starszych pocisków R-29RM. W 1999 roku rząd Rosji postanowił o wznowieniu przerwanej w 1998 r. produkcji pocisków R-29RM, z przeznaczeniem dla modernizowanych okrętów podwodnych projektu "667BDRM" (NATO: "Delta IV").

</doc>
<doc id="1543769" url="https://pl.wikipedia.org/wiki?curid=1543769" title="Hieronim Kajsiewicz">
Hieronim Kajsiewicz

Hieronim Kajsiewicz (ur. 7 grudnia 1812 w Giełgudyszkach na Żmudzi, zm. 1873) – polski kaznodzieja, współzałożyciel zakonu zmartwychwstańców, pisarz religijny oraz Sługa Boży Kościoła katolickiego.
Życiorys.
Pochodził z ubogiej szlachty, uczył się w szkole w Rosieniach, Sejnach. Następnie podjął studia na Uniwersytecie Warszawskim (prawo i literatura), których nie ukończył. Uczestniczył w powstaniu listopadowym jako gwardzista Gwardii Akademickiej i żołnierz. Po upadku powstania wyemigrował do Francji. Ukończył studia na wydziale teologicznym w Rzymie, po których przyjął święcenia kapłańskie w 1841 roku. W Wielkanoc 1842 roku wraz z czterema braćmi złożył śluby zakonne, dając w ten sposób początek Zgromadzeniu Zmartwychwstania Pańskiego. W 1850 latach był spowiednikiem w Rzymie Józefy Karskiej, współzałożycielki zgromadzenia Sióstr Niepokalanek i zajmowała go sprawa fundowania klasztorów i szkół ich w Polsce. Ksiądz Kajsiewicz zasłynął przede wszystkim jako kaznodzieja i spowiednik m.in. Cypriana Kamila Norwida czy Zygmunta Krasińskiego. Zmarł nagle na zawał serca w środę popielcową 1873 roku.
Jego najważniejsze homilie, kazania i mowy okolicznościowe ukazywały się na łamach „Przeglądu Poznańskiego”, „Tygodnika Katolickiego” i „Głosu Kapłańskiego”. W roku 1845 opublikował w Paryżu pierwsze zbiorowe wydanie kazań pt. "Kazania i mowy przygodne". Trzy lata później, także w Paryżu ukazało się drukiem drugie, poszerzone i uzupełnione wydanie "Kazań i mów przygodnych", a we Wrocławiu tego samego roku "Kazania na niektóre niedziele i święta w roku". Pod koniec swego życia, w latach 1870–1872 wydał trzy tomy "Pism":
H. Kajsiewicz był także autorem hymnu Gwardii Akademickiej. Jednak wiele jego pism i listów nadal czeka na wydanie.
Proces beatyfikacyjny.
Proces informacyjny został rozpoczęty w 1956. Z uwagi na nie uzyskanie zezwolenia Stolicy Apostolskiej na rozpoczęcie procesu beatyfikacji tzw. "nihil obstat", jego kontynuacja została zawieszona.

</doc>
<doc id="1543775" url="https://pl.wikipedia.org/wiki?curid=1543775" title="Dogrywka i fixing">
Dogrywka i fixing

Dogrywka i fixing – określania faz handlu na sesji giełdowej na Giełdzie Papierów Wartościowych w Warszawie.
Dogrywka to ostatnia faza handlu na sesji giełdowej i trwa od 17.00 do 17.05 dla notowań ciągłych, kiedy realizowane są zlecenia po kursie ustalonym podczas fixingu, tj. od 16.50 do 17.00. Okres tych 10 minut nazywany jest fixingiem i ma ograniczyć wpływ przypadkowo składanych zleceń na notowania pod koniec dnia, a w szczególności kursy zamknięcia, czyli kursy ostatnich transakcji, notowane oficjalnie jako kursy danego dnia.

</doc>
<doc id="1543777" url="https://pl.wikipedia.org/wiki?curid=1543777" title="Rodolfo Marán">
Rodolfo Marán

Rodolfo Marán (ur. 1895 w Montevideo – zm. 1983 w Durazno) – piłkarz urugwajski, napastnik.
Jako piłkarz klubu Universal Montevideo był w kadrze reprezentacji Urugwaju podczas turnieju Copa América 1916 – pierwszych w dziejach mistrzostwach Ameryki Południowej oraz pierwszych w dziejach mistrzostwach kontynentalnych. Urugwaj zdobył tytuł pierwszego mistrza Ameryki Południowej, a Marán zagrał jedynie w ostatnim meczu z Argentyną.
Jako piłkarz klubu Club Nacional de Football Marán był w kadrze reprezentacji podczas turnieju Copa América 1917, gdzie Urugwaj drugi raz z rzędu zdobył mistrzostwo Ameryki Południowej, jednak nie zagrał w żadnym meczu.
Wciąż jako gracz Nacionalu wziął udział w turnieju Copa América 1919, gdzie Urugwaj został wicemistrzem Ameryki Południowej. Marán zagrał w dwóch ostatnich, decydujących o tytule mistrza, meczach z Brazylią.
Ostatni raz w mistrzostwach kontynentu wziął udział podczas Copa América 1922. Urugwaj zajął dopiero 3. miejsce, a Marán wystąpił w dwóch spotkaniach - z Chile i Brazylią.
Marán od 14 lipca 1916 do 15 lipca 1923 rozegrał w reprezentacji Urugwaju 14 meczów.

</doc>
<doc id="1543781" url="https://pl.wikipedia.org/wiki?curid=1543781" title="Rodolfo Maran">
Rodolfo Maran



</doc>
<doc id="1543786" url="https://pl.wikipedia.org/wiki?curid=1543786" title="Nowy Folwark (województwo śląskie)">
Nowy Folwark (województwo śląskie)

Nowy Folwark – kolonia w Polsce położona w województwie śląskim, w powiecie kłobuckim, w gminie Miedźno.
3 października 1863 roku podczas powstania styczniowego między Ostrowami, Nowym Folwarkiem a Kocinem miała miejsce potyczka powstańców z wojskami rosyjskimi, zwana potyczką pod Kocinem. 
W latach 1975–1998 miejscowość administracyjnie należała do województwa częstochowskiego. 

</doc>
<doc id="1543788" url="https://pl.wikipedia.org/wiki?curid=1543788" title="Bractwo Kurkowe Grodu Bytomskiego">
Bractwo Kurkowe Grodu Bytomskiego

Bractwo Kurkowe Grodu Bytomskiego – umundurowane stowarzyszenie reaktywowane zostało 13 marca 1986. Podjęło działalność jako drugie po II wojnie światowej, po Krakowskim Bractwie Kurkowym, któremu udało się zachować ciągłość działania (pod koniec lat 40. XX w., bractwa kurkowe zostały decyzją władz PRL rozwiązane jako relikt społeczeństwa burżuazyjnego). Korzenie Bractwa Kurkowego Grodu Bytomskiego sięgają końca XV w.
Historia Towarzystwa Strzeleckiego - Bractwa Kurkowego w Bytomiu
W okresie dwudziestolecia międzywojennego Towarzystwo Strzeleckie (Schützengilde) [1] w Bytomiu przeżywało „złoty wiek”. W 1925 roku Towarzystwo liczy 300 członków, w tym 3 honorowych[2]. Jak stwierdza Ireneusz Dobrowolski wyjaśniając genezę Towarzystwa: „Bytom – miasto śląskie, leżące na bursztynowym szlaku, gród warowny ustanowiony kasztelanią przez Bolesława Krzywoustego – ma bogatą historię. Akt lokacji na prawie magdeburskim otrzymał z rąk księcia opolskiego, Władysława w 1254 r., czyli o trzy lata wcześniej niż Kraków.(…) Lokacja na prawie magdeburskim wiązała się z licznym osadnictwem ludności niemieckiej. Wnosiła ona w życie miasta obyczaje przeniesione z dotychczasowych siedzib. Niewykluczone, że to ona przeniosła na grunt bytomski idee brackie, choć organizacja ta od początku miała polski charakter”.
Natomiast w ujęciu kronikarza Towarzystwa Strzeleckiego w Bytomiu (tekst z 1925r): „Prawda o pochodzeniu bractwa strzeleckiego w Bytomiu owiana jest tajemnicą.  Z informacji z 1.05.1824 wynika, że zostało ono utworzone do ochrony miasta przed ponad 316 laty, a więc przed rokiem 1508. Z innych, wcześniejszych wzmianek, datowanych na 1.05.1728 r., można się dowiedzieć, że hrabia Karol Józef Henckel z Donnersmarków, w którego w posiadaniu znajdował się Bytom, ożywił  zawody strzeleckie, które nie odbywały się przez wcześniejsze 220 lat.”
Zdaniem Ireneusza Dobrowolskiego pierwszy historycznie jest zapis w aktach miejskich Norymbergi o wpłatach wniesionych przez Towarzystwo Łucznicze z Bytomia. Dokument ten ma pochodzić z 1495 r. i świadczyć o tym, że towarzystwo musiało jednak zostać założone wcześniej.
Pierwszym Królem Strzelców w 1728 został hrabia Karol Józef Henckel z Donnersmarków. Podarował on bractwu pozłacany srebrny napierśnik, który był ozdobiony hrabiowskim herbem. Od tej chwili zawody strzeleckie odbywają się po dzisiejszy dzień. Mundur członka towarzystwa strzeleckiego w Bytomiu (w tradycji sprzed 1986) składał się z szaro-zielonej kurtki myśliwskiej z zielonym kołnierzem, na którym po obu stronach umieszczony był pozłacany liść dębu. W górnej części lewego rękawa przymocowany był ciemnozielony owal z wyszytymi liściem dębu, koroną i datą wznowienia zawodów strzeleckich przez hrabiego Karola Józefa Henckla z Donnersmarków: 1728. Kolejnymi elementami stroju były czarne spodnie i biała koszula ze stójkowym kołnierzem z wygiętymi rogami. Strój strzelca uzupełniał szaro-zielony kapelusz, wykonany z miękkiego materiału, ozdobiony kępą sierści  z grzbietu kozicy; białe rękawiczki oraz myśliwski nóż.
Za wierną służbę miastu, jako wyróżnienie, w roku 1848 Towarzystwo Strzeleckie (Schützengilde) otrzymało wstęgę z orderem rodowym Hohenzollernów, z własnoręcznym podpisem króla Fryderyka Wilhelma IV.
Od 1847 r. bractwo posiada sąd honorowy i kasę pogrzebową, które w roku 1925 przekształcone zostały w „Pomoc finansową przy pochówku dla członków Bractwa”. Towarzystwo strzeleckie w Bytomiu dba również o solidne materialne podstawy swojego funkcjonowania. 9 czerwca 1848 r. król Fryderyk Wilhelm IV nadał Bractwu prawa korporacyjne, które przydatne były przy nabywaniu ziemi i kapitału. Dzięki finansowemu wsparciu protektora Towarzystwa, królewskiego szambelana hrabiego Hugo Henckla z Donnersmarcków, rozpoczęta została budowa nowej strzelnicy na początku 1861 r. Posiadane środki starczyły na zbudowanie jednopiętrowej strzelnicy. Otwarcie jej odbyło się 20 czerwca 1861r. Już po 15 latach konieczne była duża przebudowa i odnowa, które zaczęły się latem 1876r. Wraz z szybkim wzrostem przyjęć do bractwa wybudowany w 1877 Dom Strzelecki stał się za mały. W roku 1907 podjęto decyzję o jej przebudowie. Budowa była wspierana do tego stopnia, że hala strzelecka była oddana do użytku w listopadzie 1911 r., a Dom Strzelecki wraz z kompleksem parkowym mogły być użytkowane od Zielonych Świątek 1912 r.
Podczas I Wojny Światowej główny budynek służył jako szpital polowy dla rannych żołnierzy wojsk alianckich.
18 maja 1922r. w parku znajdującym się na terenie należącym do Towarzystwa Strzeleckiego nastąpiło uroczyste odsłonięcie kamienia ku pamięci poległych w I wojnie światowej członków Towarzystwa Strzeleckiego (dziś po renowacji jest to pomnik bytomskich organizacji strzeleckich). Bytomski konkurs strzelecki przekształcił się z czasem w festyn dla ludzi w prawdziwym tego słowa znaczeniu i wywierał duże wrażenie na osobach ze Śląska i nie tylko.
W czasie II wojny siedziba bractwa została przeznaczona na potrzeby wojska.  Znajdowały się w niej zakłady krawieckie działające na potrzeby armii. Po 1945 roku znacznie przebudowano otoczenie dawnej siedziby bractwa – od strony ulicy część ogrodu przeznaczono na potrzeby przedszkola, sama siedziba stała się ostatecznie Młodzieżowym Domem Kultury (Bytomskie Centrum Kultury), część terenu po wyburzeniu hali strzeleckiej zajęła szkoła podstawowa, a na torach strzeleckich wybudowano wieżowce. 
Po II wojnie, pomimo pozostania w mieście członków bytomskiego Towarzystwa Strzeleckiego oraz obecności dawnych mieszkańców Lwowa, pamiętających o tradycjach kurkowych swego miasta, przez dziesięciolecia niemożliwe było aktywne podtrzymywanie działalności brackiej.
W 1986 roku kierujący bytomskim oddziałem Ligi Obrony Kraju Ireneusz Dobrowolski wspólnie z Tomaszem Jaxą-Mokulskim, Michałem Kwaśniewskim, Krzysztofem Matuszewskim podjęli działania zmierzające do reaktywacji bytomskiego towarzystwa strzeleckiego.  W wymuszonych przez władze komunistyczne wąskich granicach bractwo bytomskie starało się wykorzystać posiadaną odrobinę samodzielności i spożytkować ją dla wzmocnienia bytomsko-lwowskich tradycji. W marcu 1986 roku odbyło się pierwsze zebranie, na którym ustanowiono powstanie Bractwa Kurkowego Grodu Bytomskiego (dalej: BKGB). Bractwo powołano jako Klub Strzelecki Broni Dawnej Bractwa Kurkowego Grodu Bytomskiego LOK.
Członkowie założyciele BKGB to w kolejności alfabetycznej: Piotr Basan, Stanisław Braziewicz, Ireneusz Dobrowolski, Stanisław Dobrowolski, Waldemar Faliński, Sławomir Jankowski, Jerzy Klimek, Grzegorz Kowalczyk, Jerzy Łuczyński, Krzysztof Matuszewski, Tomasz Mokulski, Stanisław Oremek, Jerzy Słodki, Krzysztof Sobczak, Marek Szmidla i Grzegorz Szot.
Na kolejnych spotkaniach zapadła decyzja, że strzelania królewskie odbywać się będą w Boże Ciało. Jest to zwyczaj zaczerpnięty od bractwa lwowskiego.
W 1986 roku długie dyskusje toczyły się wokół samej formuły prawnej organizacji. Ostatecznie wybrano formułę lwowską. Członkiem Bractwa Lwowskiego mógł zostać każdy, kto wpłacił wpisowe i stać go było na uczestniczenie w życiu brackim. Rozwiązania przyjęte w Bytomiu okazały się pośrednie: każdy potencjalny kandydat do bractwa musi interesować się historią chwały oręża polskiego, nie może być karany za przestępstwa pospolite. Ponadto powinien być pasjonatem sportu strzeleckiego, a zwłaszcza strzelania z broni dawnej, oraz miłośnikiem dawnych strojów i obyczajów staropolskich. Pasowanie nowych braci odbywa się raz do roku w Boże Ciało, podczas uroczystej intronizacji królewskiej.
Wraz z mundurem brackim (elementy tradycyjnego polskiego stroju szlacheckiego: żupan, kontusz, pas, szabla) przyjęto staropolskie nazewnictwo funkcji w Bractwie. Prezes to Hetman; ma do pomocy trzech wiceprezesów: Kanclerza, Kasztelana i Mistrza Kapituły. Kanclerz odpowiada za sprawy organizacyjne, Kasztelan za sprawy gospodarcze, a Mistrz Kapituły Krzyża Honorowego za nadawanie wszystkich odznaczeń i wyróżnień brackich. We władzach bractwa zasiadają ponadto: Strażnik Skarbu - skarbnik, Strażnik Pergaminu - sekretarz, Strzelmistrz - odpowiedzialny za sprawy strzeleckie oraz Gospodarz – czuwający nad siedzibą bracką.
9-10 listopada 1991 roku odbył się pierwszy po II wojnie, a szósty w kolejności Kongres Zjednoczeniowy na którym reaktywowano ZKBS RP. W kongresie wzięło udział 10 bractw. Wiceprezesem Zjednoczenia został hetman BKGB Ireneusz Dobrowolski. We wrześniu 1992r po raz pierwszy delegacja polska ZKBS RP wzięła udział w Kongresie Europejskiego Stowarzyszenia Strzelców Historycznych (EGS), który odbył się w belgijskim mieście Genk.
W 1995 roku nastąpiło powołanie okręgów bractw jako nawiązanie do tradycji polskiej sprzed 1939 roku. 19 kwietnia 1995 r. zarządy śląskich bractw z Bytomia, Rudy Śląskiej, Pszczyny, Żor i Wrocławia powołały do życia Okręg Śląski. Pierwszym przewodniczącym został hetman BKGB Ireneusz Dobrowolski. 28-30 sierpnia 1995r odbył się XII Kongres Bractw Strzeleckich Europy po raz pierwszy w historii europejskiego ruchu kurkowego na wschód od Łaby – w Krakowie. W jego trakcie na posiedzeniu Kapituły Orderu Św. Sebastiana, Ireneusz Dobrowolski został udekorowany Krzyżem Złotym tego odznaczenia.
Od 2011 roku hetmanem  BKGB jest Jan Świgost, powołany przez Zarząd Bractwa po śmierci hetmana Michała Wieczorka. W 24 sierpnia 2012 roku aktualny hetman Bractwa został przyjęty do Rycerstwa Św. Sebastiana przez arcyksięcia Karola Habsburga w trakcie zjazdu EGS w Tucholi.
----[1] Przyjmuję podwójne nazewnictwo odzwierciedlające historię Bytomia: w okresie od powstania stowarzyszenia do klęski III Rzeszy: Towarzystwo Strzeleckie (Schützengilde); po 1945 Bractwo Kurkowe.
[2] "Monographien Deutscher Stadte, Beuthen O/S", Band XV, Berlin 1925, s. 199-201. Korzystam z zapisów anonimowego członka bractwa bytomskiego, tworzącego wyciąg z historii stowarzyszenia w 1925 roku oraz z opublikowanych w 2004 uwag Ireneusza Dobrowolskiego, jednego z członków grupy, z której inicjatywy doszło do odrodzenia formalnego stowarzyszenia w latach 80. XX wieku: Ireneusz Dobrowolski: "Dla kraju chwały i grodu potęgi. Z historii Bractwa Kurkowego Grodu Bytomskiego 1495-2004". Katowice 2004

</doc>
<doc id="1543792" url="https://pl.wikipedia.org/wiki?curid=1543792" title="Kora śródwechowa">
Kora śródwechowa



</doc>
<doc id="1543796" url="https://pl.wikipedia.org/wiki?curid=1543796" title="Instytut Języka Estońskiego">
Instytut Języka Estońskiego

Instytut Języka Estońskiego () – wydział Instytutu Estońskiego, z siedzibą w Tallinnie, zajmujący się regulacją języka estońskiego.

</doc>
<doc id="1543797" url="https://pl.wikipedia.org/wiki?curid=1543797" title="Emisja akcji">
Emisja akcji

Emisja akcji (ang. "issuance of shares") – podwyższenie kapitału własnego przez spółkę akcyjną polegające na wyemitowaniu, czyli utworzeniu nowych akcji. Emisje odbywają się zwykle w seriach oznaczanych kolejnymi literami alfabetu.
Walne zgromadzenie akcjonariuszy określa m.in. czy emisja akcji ma charakter publiczny, czy też kierowana jest do określonego grona odbiorców, np. do wszystkich lub części pracowników, wierzycieli lub obecnych akcjonariuszy (bez lub z zachowaniem prawa poboru).
Nowe akcje posiadają określoną wartość nominalną wynikającą z umowy spółki, natomiast oferowane są po cenie emisyjnej, określonej przez walne zgromadzenie, albo są przyznawane bez konieczności zapłaty. Środki pozyskane z emisji wpływają do spółki i są księgowane w bilansie: po stronie aktywów jako gotówka, a po stronie pasywów zwykle w dwóch częściach w kapitale, tj. jako wartość nominalna oraz nadwyżka ze sprzedaży udziałów powyżej wartości nominalnej.

</doc>
<doc id="1543800" url="https://pl.wikipedia.org/wiki?curid=1543800" title="Toyota Production System">
Toyota Production System

Toyota Production System ("System Produkcyjny Toyoty", TPS) – zbiór technik i narzędzi zarządzania opracowanych po II wojnie światowej w japońskiej spółce Toyota Motor Company.
W oparciu o TPS rozwinęła się koncepcja "lean management".
Opis.
TPS obejmuje szerokie zasady kultury przyjęte w tej firmie, a także sposób postrzegania świata i prowadzenia działalności. System koncentruje się na organizacji produkcji i logistyki, wliczając w to pozytywne relacje z dostawcami i klientami. TPS jest konglomeratem wielu technik, koncepcji i zasad mających na celu eliminację "3M" (tj. "muri" – nadwyrężenie i trudności, "mura" – nieregularność, "muda" – marnotrawstwo). Opiera się na dwóch filarach: j"ust-in-time" oraz "jidoka".
System produkcyjny Toyoty ma swe zastosowanie w "kaizen" jako punkt kontrolny do pomocy pracownikom i kierownictwu w identyfikowaniu obszarów wymagających doskonalenia. Jest to system, który używa podejścia PDCA (z ang. Plan-Do-Check-Act, co znaczy Planuj-Wykonaj-Sprawdź-Działaj, inaczej Cykl Deminga), by włączyć każdego pracownika organizacji do rozwiązywania problemów i poprawy jakości, bezpieczeństwa oraz zmniejszania kosztów. Stąd też często mówi się o TPS jako systemie ludzi myślących (z ang. "Thinking People System"). Zasady leżące u podłoża TPS znajdą swe odbicie w The Toyota Way, dzięki którym firma została uznana za światowego lidera w produkcji samochodowej.
Cele.
System TPS często przedstawiany jest w postaci domu, w którym fundament stanowią: zarządzanie wizualne, stabilne i standaryzowane procesy oraz poziomowana produkcja zwana "heijunką". Filary domu Toyoty to produkcja na czas (ang. "Just-in-Time") oraz "jidoka" (autonomizacja). Wnętrze domu stanowi ciągłe doskonalenie (jap. "kaizen").
Na samej górze domu Toyoty przedstawione są główne cele TPS:
Wszelkie działania optymalizujące mają przełożyć się na realizację celów.
Rodzaje marnotrawstwa.
Twórca Systemu Produkcyjnego Toyoty, Taiichi Ōno wskazał siedem rodzajów "mudy", typowych dla firmy produkcyjnej:
Historia.
Rodowód TPS sięga najlepszych doświadczeń i praktyk produkcyjnych z początku XX wieku. Twórcą systemu produkcji Toyoty był Sakichi Toyoda, jego syn Kiichiro Toyoda oraz inżynier produkcyjny Taiichi Ōno. Sakichi Toyoda był wynalazcą krosien z napędem silnikowym, które następnie wykorzystywane były w Toyota Group, działającej wówczas w branży tekstylnej. To właśnie wśród jego wynalazków (1902 r.) znalazł się specjalny mechanizm do automatycznego zatrzymywania krosna w przypadku zerwania się nitki, który później wyewoluował w szerszy system stanowiący jeden z dwóch filarów systemu produkcji Toyoty, nazwany jidoka (automatyzacja z ludzkim rysem, co oznacza w istocie wbudowywanie jakości w produkcję, czyli „błędoodporność”). Jego wynalazek otworzył drogę do zautomatyzowania pracy, gdzie jeden operator mógł obsługiwać w jednym czasie nawet kilka krosien naraz. Tym samym zrewolucjonizował on dotychczasowy system produkcyjny, przez co zredukował defekty wynikające z ludzkich błędów i podniósł wydajność produkcyjną. Stosowanie maszyn z czujnikiem wykrywania błędów stało się kluczowym elementem systemu produkcyjnego Toyoty.
W 1929 roku za namową ojca Kiichiro Toyoda wyjechał do Stanów Zjednoczonych – oficjalnie z rutynową misją handlową, faktycznie – aby zwiedzić tamtejsze fabryki. Wybór padł na branżę motoryzacyjną przeżywającą od początku XX wieku dynamiczny rozwój. Był zachwycony systemem produkcyjnym Forda, który funkcjonował na zasadzie przenośnika taśmowego. Toyoda zdecydował się spróbować wdrożyć ten system do wówczas niewielkiego jeszcze japońskiego rynku motoryzacyjnego. W 1930 r. Toyota Group przekwalifikowywała więc swoją produkcję na przemysł samochodowy, co miałoby pozwolić pomnożyć pieniądze zarobione przez rodzinę w czasie boomu na tekstylia podczas I wojny światowej. Rozwiązanie to miało zapoczątkować w Japonii proces produkcji seryjnej. Produkcja i transport odbywały się jednocześnie, w synchronizowanym ciągu produkcyjnym.
Tymczasem Kiichiro Toyoda rozpoczął prace przygotowawcze do produkcji w systemie Just In Time (czyli dokładnie na czas), który stworzony w celu osiągnięcia możliwie najlepszej jakości, niskich kosztów oraz dostaw produktów poprzez wyeliminowanie wszelkich rodzajów marnotrawstwa w procesach firmy, mógłby realizować zapotrzebowanie klientów. Jedną z bardzo ważnych i przełomowych w jego idei okazała się koncepcja „systemu ciągnięcia”, czyli produkcja Pull stosowana w amerykańskich supermarketach. Człowiekiem, który w znacznym stopniu wpłynął na rozwój tej koncepcji i struktury produkcyjnej systemu Toyoty był Taiichi Ōno. W 1956 r., podczas wizyty w Stanach Zjednoczonych zwrócił uwagę na sieć samoobsługowych supermarketów Piggly Wiggly. Japonia nie miała wówczas wielu samoobsługowych sklepów, tym bardziej na Ōno zrobiło to ogromne wrażenie. Był zdumiony systemem sprzedaży, który umożliwiał klientowi całkowitą swobodę oraz wygodę wyboru towaru. Sieć dystrybucji, zaopatrująca supermarkety w towar była płynnie zorganizowana, a jednocześnie charakteryzowała się prostotą i wydajnością.
W późniejszych latach Ōno dużo pracował nad udoskonaleniem systemu produkcyjnego Toyoty, przyrównując go do amerykańskiego supermarketu. Ustalił, że podobnie jak klient w supermarkecie, tak każda linia produkcyjna posiada odmienne dane wyjściowe oraz określony cel i zadania, do wykonania których potrzebuje komponentów. Taka linia stała się więc z jednej strony „klientem” dla działającej niżej linii, a jednocześnie pewnego rodzaju „supermarketem” dla następnej linii. Ten format wytwarzania, był określony mianem produkcji Pull („ciągnionej”) i stał się jednym z podstawowych wymagań systemu produkcyjnego Just In Time. W procesie tym wytwarza się tylko tyle wyrobów ile może być wykorzystane przez proces następny, co z kolei pozwoliło na redukcję nadprodukcji. To kontrastowało z konwencjonalnym systemem ciągnięcia, który z determinacją dążył do celu przez dane wyjściowe poprzedniej linii. Ōno rozwinął kilka narzędzi dla obsługiwania tego formatu produkcyjnego w usystematyzowanej strukturze. Jednym z takich narzędzi jest system kanban, który przekazywał informacje w ramach i między procesami na kartach poleceń.
Ważną rolę w powstaniu TPS odegrał amerykański program Training Within Industry. Program TWI był wdrażany w Japonii po zakończeniu II wojny światowej w ramach programu wsparcia powojennej odbudowy gospodarki tego kraju. Toyota była jedną z pierwszych japońskich firm, które zaadaptowały TWI.
Dzięki TPS Toyota stała się jedną z ikon we współczesnym zarządzaniu. 
Filozofia.
Dalekosiężna koncepcja
Odpowiedni proces prowadzi do odpowiednich wyników
Wzbogacać organizację, dbając o rozwój własnych ludzi i partnerów
Stałe rozwiązywanie fundamentalnych problemów jest siłą napędową uczenia się w organizacji
TPS został porównany do wyciskania wody z suchego ręcznika. Oznacza to, iż zastosowanie TPS w przedsiębiorstwie ma służyć zwiększeniu efektywności przez ciągłą eliminację szeroko rozumianego marnotrawstwa. Utożsamiane jest ono ze wszystkim, co pochłania zasoby, a nie tworzy wartości, co w efekcie powoduje spowolnienie procesu produkcyjnego oraz zwiększenie kosztów.
Siłą napędową sukcesów firmy motoryzacyjnej Toyota jest również umiejętne równoważenie roli ludzi w kulturze organizacji, która oczekuje od nich ciągłej poprawy i nagradzania ją, z systemem technicznym ukierunkowanym na „przepływ” tworzący bardzo wysoką wartość dodaną.

</doc>
<doc id="1543803" url="https://pl.wikipedia.org/wiki?curid=1543803" title="Zapalenie błony naczyniowej oka">
Zapalenie błony naczyniowej oka



</doc>
<doc id="1543804" url="https://pl.wikipedia.org/wiki?curid=1543804" title="Uveitis">
Uveitis



</doc>
<doc id="1543813" url="https://pl.wikipedia.org/wiki?curid=1543813" title="Rajonizm">
Rajonizm

Rajonizm, rayonizm, rayism, łuczyzm – efemeryczny kierunek awangardowy, pierwszy kierunek artystyczny o rosyjskich początkach oparty na realizacji założeń programowych. Powołany do życia około 1911 przez Michaiła Łarionowa we współpracy z jego żoną Natalią Gonczarową. Nazwa kierunku pochodzi od słowa „promień”, śledzenie odblasków i promieni świetlnych było inspiracją malarza-rajonisty.
Łarionow twierdził, że pierwszy rajonistyczny obraz namalował w 1909, lecz pierwsze znane obrazy pochodzą z 1912 roku. Początkowo teoria rajonizmu była dość prosta, opierała się na twierdzeniu, że promienie świetlne, odbijając się od powierzchni przedmiotów przecinają się, tworząc nieuchwytną strukturę w przestrzeni, którą artysta może namalować. Te początkowe obrazy były jeszcze przedstawiające.
W 1913 roku odbyła się wystawa "Miszeń" (Tarcza), na której Łarionow zaprezentował dynamiczne, abstrakcyjne kompozycje, będące realizacją programu ("Manifest Rajonistyczny i Futurystyczny") opublikowanego w tym samym roku. W latach 1913–1914 prace rajonistyczne Łarionowa i Gonczarowej były pokazywane na wystawach w Moskwie, Berlinie, Rzymie i Paryżu. Artyści rozwijali swój styl do 1915 roku.
Styl oparty jest o dorobek kubizmu i futuryzmu („promienie” były zainspirowane „liniami sił” występującymi u futurystów), według Łarionowa miał być oryginalnym, rosyjskim wkładem w rozwój tych kierunków. Rajonizm dążył do uwolnienia zagadnień formalnych (koloru i form) spod prymatu treści (przedstawień). Sam Łarionow malował obrazy stricte abstrakcyjne, natomiast Gonczarowa nie stroniła od aluzji do przedstawień figuratywnych.
Łuczyzm posiadał naukowe i metafizyczne inspiracje, Łarionow zgłębiał zagadnienia promieni X i promieniotwórczości, co w połączeniu z koncepcją czwartego wymiaru miało tworzyć filozoficzne uzasadnienie dla malarstwa abstrakcyjnego.
Rajonizm miał kilku kontynuatorów, lecz nie odegrali oni żadnej znaczącej roli, kierunek wywarł jednak wpływ na twórczość Rodczenki i Popowej.

</doc>
<doc id="1543820" url="https://pl.wikipedia.org/wiki?curid=1543820" title="Park Narodowy Tiveden">
Park Narodowy Tiveden

Park Narodowy Tiveden (szw. "Tivedens nationalpark") – park narodowy w Szwecji, położony na terenie gmin Karlsborg w regionie Västra Götaland i Laxå, w regionie Örebro. Został utworzony w 1983 w celu ochrony starego boru sosnowego rosnącego między jeziorami Wener i Wetter. Las ten, leżący na pagórkowatym, pełnym głazów narzutowych terenie, z licznymi dolinami jest jednym z nielicznych dzikich terenów w południowej Szwecji.
Na terenie parku znajduje się kilka jaskiń, z których najsłynniejsza to Stenkälla, która w przeszłości była miejscem składania ofiar.
Spośród zwierząt najciekawszym gatunkiem jest głuszec ("Tetrao urogallus"), którego niewielka populacja zamieszkuje las na terenie parku.
Chronione jest także dziedzictwo historyczne – na terenie lasu Tiveden król szwedzki Karol VIII Knutsson Bonde stoczył bitwę z wojskami duńskimi. Na wzgórzu Trollkyrkobergen w XVII wieku spotykali się wyznawcy kościołów niezależnych od szwedzkiego kościoła luterańskiego.
Na terenie parku wytyczono 25 km szlaków turystycznych. W Stenkällegården znajduje się punkt informacyjny, restauracja oraz miejsca noclegowe dla turystów.

</doc>
<doc id="1543831" url="https://pl.wikipedia.org/wiki?curid=1543831" title="Richard Paul Lohse">
Richard Paul Lohse

Richard Paul Lohse (ur. 13 września 1902 w Zurychu, zm. 16 września 1988 tamże) – szwajcarski malarz abstrakcjonista, grafik, projektant oraz autor projektów architektonicznych.
Studiował w Kunstgewerbeschule w Zurychu. Interesował się grafiką reklamową i techniką fotomontażu. Od 1930 zmierzał w kierunku abstrakcji, a w 1937 wraz z Leo Leuppim założył grupę artystyczną "Alianz", która miała promować nowoczesnych malarzy szwajcarskich. Później zaczął stosować geometryczny system barw, skonstruowany według schematu stworzonego przez Pieta Mondriana i grupę "Art Concret". Systemie tym żaden kolor nie mógł być silniejszy od innych.

</doc>
<doc id="1543835" url="https://pl.wikipedia.org/wiki?curid=1543835" title="Paul Lohse">
Paul Lohse



</doc>
<doc id="1543837" url="https://pl.wikipedia.org/wiki?curid=1543837" title="Drużyny Świętego Krzyża i Zielonego Sztandaru">
Drużyny Świętego Krzyża i Zielonego Sztandaru

Drużyny Świętego Krzyża i Zielonego Sztandaru (ros. Дружины Святого Креста и Зеленого Знамени), żołnierzy Drużyn Św. Krzyża nazywano potocznie крестоносцы (noszący krzyże) – ochotnicze oddziały wojskowe białych o charakterze bractw religijnych podczas wojny domowej w Rosji.
Latem 1919 r. wojska białych na Syberii poniosły bardzo duże straty, a ich działania ofensywne zostały powstrzymane. W tej sytuacji potrzebowali oni uzupełnić swoje oddziały nowymi żołnierzami. We wszystkich miastach rozlepiono plakaty nawołujące do wstępowania do armii. Swój pomysł na poprawienie sytuacji militarnej przedstawił też prof. Dmitrij W. Bołdyriew, dyrektor służby prasowej rządu admirała Aleksandra W. Kołczaka. Opublikował początkowo serię artykułów prasowych, atakujących sowiety, bolszewików i popierającą ich inteligencję. Następnie zaproponował sformowanie tzw. Drużyn Świętego Krzyża, stanowiących równocześnie oddziały wojskowe i bractwa religijne. Ich religijnym patronem był protojerej ojciec Piotr Rożdziestwienski. Ze strony wojskowej nadzór sprawował gen. Władimir W. Golicyn, pełniąc od 28 sierpnia 1919 r. funkcję inspektora ochotniczych formacji zbrojnych przy sztabie głównodowodzącego admirała A. W. Kołczaka. 19 września 1919 r. w Omsku szef sztabu głównodowodzącego wojskami białych na Wschodzie gen. Michaił K. Diterichs wydał rozkaz o utworzeniu Drużyn Świętego Krzyża. 1 października tego roku w katedralnym soborze w Omsku miała miejsce ceremonia poświęcenia krzyży i przekazania ich pierwszym ochotnikom Drużyn Św. Krzyża. Następnie na placu przed soborem odbyła się uroczysta parada i przysięga żołnierzy Drużyn Św. Krzyża przed gen. M. K. Diterichsem. Tekst przysięgi był następujący: "Я, брат дружины Святого Креста, обязуюсь и клянусь перед Святым Крестом и Евангелием быть верным Господу Иисусу Христу, Святой Церкви и друг другу, быть трезвым, честным, совершенно не произносить бранных слов, не быть жестоким с врагом, к своим всей душой браторасположенным. Аминь".
Ich działalność bojowa przeciwko wojskom bolszewickim rozpoczęła się w październiku 1919 r. Odegrały one bardzo ważną rolę w ówczesnych działaniach wojennych na Syberii i Dalekim Wschodzie, ponosząc krwawe straty. Były one jednymi z najbardziej walecznych i odważnych oddziałów wojsk białych. Ich liczebność osiągnęła ogółem ok. 6 tys. ludzi. Panowała w nich bardzo ostra dyscyplina wojskowa. Ochotnicy pochodzili najczęściej spośród chłopów i starowierców. Między sobą nazywali się braćmi, do oficerów odzywali się, np. bracie poruczniku, czy bracie pułkowniku. Kobiety, służące pomocniczo w oddziałach, nazywane były siostrami. Przed pójściem do walki żołnierze przysięgali przed duchownymi, którzy byli przydzieleni do każdego takiego oddziału (ogółem ok. 2 tys. pastorów protestanckich i ok. 1,5 tys. duchownych prawosławnych), na wierność Św. Krzyża i Biblii. Na mundurach po lewej stronie nosili oni naszywane białe krzyże. Występowały one też na czapkach. Uzbrojeni byli w nowe karabiny produkcji amerykańskiej. Każdy oddział nosił imię świętego, np. Drużyna św. Aleksandra Newskiego, czy św. Hermogenusa. Drużyny Św. Krzyża mogły wchodzić w skład regularnych batalionów, pułków i dywizji wojsk białych, ale jako samodzielne oddziały wojskowe.
Obok Drużyn Św. Krzyża były formowane też Drużyny Zielonego Sztandaru, składające się z muzułmanów zamieszkujących Rosję. Ich religijnym patronem został duchowny Wasilij W. Pokrowski. Żołnierze tych oddziałów nosili na rękawach mundurów naszywkę w kolorze zielonym z białym półksiężycem.
Żołnierze Drużyn Św. Krzyża i Zielonego Sztandaru byli odznaczani – oprócz istniejących odznaczeń wojskowych – specjalnie dla nich powołanym Znakiem Drużyn Św. Krzyża. Był to srebrny lub brązowy medal o kształcie okrągłym z krzyżem pośrodku i napisem "Сим победиши". Było to zarazem jedyne odznaczenie wojskowe dla duchownych.
Niektóre jednostki wojskowe złożone z Drużyn Św. Krzyża i Zielonego Sztandaru:

</doc>
<doc id="1543838" url="https://pl.wikipedia.org/wiki?curid=1543838" title="Adanero">
Adanero

Adanero – gmina położona w prowincji Avila, w Kastylia i León, w Hiszpanii. 
Według danych INE gminę zamieszkuje 322 osób.

</doc>
<doc id="1543857" url="https://pl.wikipedia.org/wiki?curid=1543857" title="Bomba kalorymetryczna">
Bomba kalorymetryczna

Bomba kalorymetryczna, bomba Berthelota – szczelne naczynie wykonane z kwasoodpornej stali nierdzewnej o wzmocnionych ściankach, umożliwiające spalenie umieszczonego w nim paliwa. Naczynie umieszczane jest w kalorymetrze, za pomocą którego mierzy się ilość ciepła wydzielonego od chwili zainicjowania reakcji, aż do chwili, ustalenia równowagi termicznej.
Bomba do pomiaru ciepła spalania ciał stałych zaopatrzona jest w denko umożliwiające umieszczenie w bombie spalanej próbki, zawór do wprowadzenia tlenu, elektrody kontaktowe. 
Pierwsze bomby kalorymetryczne skonstruował francuski chemik Marcellin Berthelot, służyły one do pomiaru ciepła spalania gazów.

</doc>
<doc id="1543880" url="https://pl.wikipedia.org/wiki?curid=1543880" title="Bank Austria">
Bank Austria

UniCredit Bank Austria AG – jest bankiem działającym w centralnej i wschodniej Europie, w 96,35% należy do UniCredit Group (BA-CA). Jego historia sięga roku 1855, kiedy to został założony bank Creditanstalt. W roku 1991 doszło do fuzji trzech instytucji finansowych: Zentralsparkasse, Kommerzialbank i Oesterreichische Laenderbank, w wyniku której powstał Bank Austria. W roku 1997 Bank Austria przejął drugi pod względem wielkości kapitału bank austriacki Creditanstalt. W roku 2000 bank ten zaczął współdziałać z HypoVereinsbank (HVB AG). Od grudnia 2006 bank ten stał się członkiem UniCredit Group. W 2006 r. kontynuował ekspansję w Rosji, dokonując zakupu akcji w International Moscow Bank oraz wykupując 100% akcji rosyjskiej firmy maklerskiej Aton Capital. Od 31 marca 2008 instytucja działa pod znakiem firmowym „Bank Austria” i posiada nowe logo, które pokazuje związek tego banku z UniCredit Group.

</doc>
<doc id="1543881" url="https://pl.wikipedia.org/wiki?curid=1543881" title="Système International d'Unités">
Système International d'Unités



</doc>
<doc id="1543883" url="https://pl.wikipedia.org/wiki?curid=1543883" title="Wizygot">
Wizygot



</doc>
<doc id="1543885" url="https://pl.wikipedia.org/wiki?curid=1543885" title="Europejska Uczelnia Społeczno-Techniczna w Radomiu">
Europejska Uczelnia Społeczno-Techniczna w Radomiu

Europejska Uczelnia Społeczno-Techniczna im. Sługi Bożego Roberta Schumana (EUST) – prywatna uczelnia zawodowa w Radomiu, prowadząca studia stacjonarna i niestacjonarne pierwszego oraz drugiego stopnia, a także studia podyplomowe.
Historia.
Uczelnia została utworzona na podstawie decyzji Ministra Nauki i Szkolnictwa Wyższego dnia 9 sierpnia 2007 r. (numer DSW-3-07-411-184O7), a w dniu 22 sierpnia 2007 r. została wpisana do rejestru niepaństwowych uczelni zawodowych pod numerem 190. Założycielem uczelni jest Wiedza i Rozwój Sp. z o.o.

</doc>
<doc id="1543888" url="https://pl.wikipedia.org/wiki?curid=1543888" title="Elisabeth Selbert">
Elisabeth Selbert

Elisabeth Selbert (ur. 22 września 1896 w Kassel, zm. 9 czerwca 1986 tamże) – niemiecka polityk i prawnik.

</doc>
<doc id="1543899" url="https://pl.wikipedia.org/wiki?curid=1543899" title="Sancha (pani Alenquer)">
Sancha (pani Alenquer)

Infantka Sancha Portugalska (ur. przed 1182 w Coimbrze – zm. 13 marca 1229 w Celas) – infantka portugalska, druga córka króla Sancha I i Dulce Berenguer.
Data urodzenia nie jest dokładnie znana, lecz urodziła się przed 1182 rokiem. Była feudalną panią Alenquer. Zmarła w klasztorze w Celas, 13 marca 1229 roku. Jej ciało zostało przeniesione do Lorvão.
13 grudnia 1705 roku Sancha została beatyfikowana przez papieża Klemensa XI, razem z jej siostrą Teresą.

</doc>
<doc id="1543902" url="https://pl.wikipedia.org/wiki?curid=1543902" title="Rejon znamiański">
Rejon znamiański

Rejon znamiański – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1334 km². Siedzibą władz rejonu jest Znamianka.
Na terenie rejonu znajdują się 1 miejska rada i 13 silskich rad, obejmujących w sumie 45 wsi.

</doc>
<doc id="1543906" url="https://pl.wikipedia.org/wiki?curid=1543906" title="Věra Pospíšilová-Cechlová">
Věra Pospíšilová-Cechlová

Věra Pospíšilová-Cechlová (ur. 19 listopada 1978 w Litomierzycach) – czeska lekkoatletka, dyskobolka. Brązowa medalistka z Igrzysk Olimpijskich 2004 w rzucie dyskiem po dyskwalifikacji Iryny Jatczanki.
W 2013 ogłosiła zakończenie kariery.

</doc>
<doc id="1543907" url="https://pl.wikipedia.org/wiki?curid=1543907" title="Edward Bugajski">
Edward Bugajski

Edward Tadeusz Bugajski (ur. 15 maja 1903 w Warszawie, zm. 22 marca 1956 tamże) – polski działacz socjalistyczny. Działacz ruchu esperantystów, uczestnik obrony Warszawy w 1939 i powstania warszawskiego w 1944. Ojciec reżysera Ryszarda Bugajskiego.
Dzieciństwo i młodość.
Urodził się w rodzinie urzędniczej. W okresie od 1907 do 1915 mieszkał wraz z rodzicami w Kowlu, gdzie jego ojciec Karol, działacz PPS „Proletariat”, przebywał na przymusowym osiedleniu. Po powrocie do Warszawy rozpoczął naukę w gimnazjum E. Konopczyńskiego (od 1919. przekształcone w państwowe gimnazjum im. A. Mickiewicza).
Pod wpływem ojca wstąpił w 1916 do młodzieżowej organizacji pozostającej pod wpływami PPS. W 1918 brał udział w rozbrajaniu okupantów niemieckich. W czasie wojny polsko-bolszewickiej w 1920 był żołnierzem oddziałów ochotniczych broniących Warszawy.
Po demobilizacji podjął w 1921 pracę w banku i został członkiem Związku Zawodowego Pracowników Bankowych RP. Równolegle kontynuował naukę w gimnazjum i w 1923 uzyskał maturę. W okresie od 1924 do 1925 odbywał służbę wojskową w szkole podchorążych rezerwy w Modlinie. Po wyjściu z wojska pracował w Centralnym Archiwum PPS oraz jako sekretarz ministra, senatora PPS, Ksawerego Franciszka Praussa. Od 1925 pracował w Kasie Chorych, a później w utworzonej na jej miejsce Ubezpieczalni Społecznej. Do 1937 był członkiem Związku Pracowników Kas Chorych i Instytucji Ubezpieczeń Społecznych RP.
Działalność w OM TUR i PPS.
Od 1922 do 1927 działał w OM TUR jako przewodniczący komitetu Koła Śródmiejskiego im. Ludwika Waryńskiego. Gdy po przewrocie majowym Koło zaczęło manifestować swój negatywny stosunek do sanacji, na żądanie Rajmunda Jaworowskiego, przewodniczącego Warszawskiego Okręgowego Komitetu Robotniczego, został w 1927 usunięty z organizacji. Po odejściu w 1928 z PPS Jaworowskiego i powstaniu PPS dawnej Frakcji Rewolucyjnej uczestniczył w odbudowie organizacji warszawskiej PPS. Od października 1928 został członkiem, a następnie sekretarzem zarządu PPS Dzielnicy Śródmiejskiej. W okresie od 1930 do 1939 był przewodniczącym egzekutywy dzielnic partyjnych Annopol i Praga oraz komendantem oddziałów Akcji Socjalistycznej w tych dzielnicach. Od 1933 do 1939 był członkiem Warszawskiego Okręgowego Komitetu Robotniczego PPS.
Wojna i okupacja.
We wrześniu 1939 brał udział w organizowaniu obrony Warszawy jako członek Robotniczego Komitetu Samopomocy Społecznej i Zespołu Socjalistycznych Organizacji Robotniczych. Był jednym z dowódców oddziałów Robotniczej Brygady Obrony Warszawy, walczących w składzie 1 pułku obrony Pragi; został ranny, odznaczony Krzyżem Virtuti Militari V kl. i awansowany do stopnia podporucznika.
W październiku 1939 wszedł w skład Komitetu V Obwodu PPS-WRN Praga, gdzie został dowódcą-organizatorem V batalionu Gwardii Ludowej PPS-WRN i kierownikiem Wydziału Wojskowego Komitetu V Obwodu. Na skutek donosu został aresztowany przez funkcjonariuszy Kommandeur der Sicherheitspolizei und des Sicherheitsdienstes für den Distrikt Warschau w Choszczówce pod Warszawą i 13 maja 1941 osadzony w więzieniu Pawiak w Warszawie. 29 maja 1941 został przywieziony do KL Auschwitz transportem z Warszawy. W obozie otrzymał numer 16929. Tutaj był zatrudniony w różnych komandach. Zapewne w styczniu 1942 r. przeniesiono go na kwarantannę zwolnieniową w bloku 11. Po czym 8 lutego 1942 r. przeszedł zgodnie z procedurą zwolnieniową oględziny dokonane przez lekarza SS w ambulatorium HKB w bl. 28, a dwa dni później, tj. 10 lutego 1942 został zwolniony z KL Auschwitz.
Według uzyskanych od Bugajskiego informacji po wojnie książka Natalii Zarembiny o Auschwitz pt. "Obóz śmierci", wydana przez podziemie w 1942, oparta była głównie na relacjach dostarczonych autorce przez Bugajskiego. Jego relacje dotarły do Londynu i za pośrednictwem radia i prasy informowały opinię światową o zbrodniach już dokonanych i przygotowywanych w Auschwitz.
Powrócił do Warszawy, gdzie ukrywał się pod przybranym nazwiskiem i pracował jako robotnik, działając dalej w PPS-WRN. Od 1942 do 1944 był łącznikiem Komendy Głównej Gwardii Ludowej PPS-WRN, od czerwca 1944 utrzymywał z jej ramienia łączność z Komendą Okręgu Warszawskiego AK.
Powstanie warszawskie.
W pierwszych dniach powstania warszawskiego (do 5 sierpnia 1944) przebywał w sztabie gen. Antoniego Chruściela, następnie został skierowany ze Śródmieścia na Stare Miasto i wszedł w skład sztabu Grupy Północ AK, obejmującej oddziały powstańcze Starego Miasta, Żoliborza i Puszczy Kampinoskiej.
Po upadku Starego Miasta przedostał się do Śródmieścia, gdzie pełnił funkcję zastępcy komendanta Zgrupowania Warszawskiego Milicji PPS-WRN oraz delegata komendy Warszawskiego Zgrupowania OW PPS w sztabie dowódcy Warszawskiego Korpusu AK. Za udział w powstaniu był awansowany na kapitana i 2-krotnie odznaczony Krzyżem Walecznych. 7 października 1944 przedostał się z Warszawy do Krakowa, gdzie wszedł w skład dowództwa Krakowskiego Zgrupowania OW PPS.
Okres powojenny.
Ujawnił się w lutym 1945 i wstąpił do „lubelskiej” PPS. W 1946 przybył do Warszawy, gdzie podjął pracę referenta w Związku Rewizyjnym Spółdzielni RP (w 1948 przekształconym w Centralny Związek Spółdzielczy). W 1948 został członkiem PZPR, od 1949 należał do ZBoWiD. Od 1949 do 1951 pracował w podległym Centralnemu Związkowi Spółdzielczemu Zakładzie Wydawnictw Spółdzielczych, najpierw jako zastępca kierownika Administracji Wydawnictw, a później jako kierownik Administracji Czasopism. Od 1 września 1951 był kierownikiem Sekcji Wydawniczej I Delegatury RSW „Prasa” w Warszawie.
Esperantysta.
Edward Bugajski był zasłużonym działaczem ruchu esperanckiego w Polsce. W 1930 założył „Esperancki Klub” w Warszawie, propagował esperanto w organizacjach zawodowych i wśród młodzieży robotniczej. Od 1948 aż do śmierci był prezesem Polskiego Związku Esperantystów i członkiem Międzynarodowego Komitetu Światowego Związku Esperantystów. Od 1946 do 1951 występował jako stały spiker esperancki w Polskim Radiu. Opublikował wiele artykułów w pismach politycznych i spółdzielczych, redagował „Esperancki Kącik” w organach „Społem” i „Wspólnota”. Zmarł 22 marca 1956 w Warszawie w szpitalu MSW przy ul. Wołoskiej.

</doc>
<doc id="1543908" url="https://pl.wikipedia.org/wiki?curid=1543908" title="Rejon kropywnycki">
Rejon kropywnycki

Rejon kropywnycki () – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 1600 km² i liczy około 38 tysięcy mieszkańców. Siedzibą władz rejonu jest Kropywnycki.
Na terenie rejonu znajdują się 30 rad wiejskich, obejmujących w sumie 74 wsie i 1 osiedle oraz miasto wydzielone Kropywnycki, które nie wchodzi w skład rejonu.

</doc>
<doc id="1543910" url="https://pl.wikipedia.org/wiki?curid=1543910" title="Klasa gwiazdy">
Klasa gwiazdy



</doc>
<doc id="1543911" url="https://pl.wikipedia.org/wiki?curid=1543911" title="Rejon nowhorodkiwski">
Rejon nowhorodkiwski

Rejon nowhorodkiwski – jednostka administracyjna wchodząca w skład obwodu kirowohradzkiego Ukrainy.
Rejon utworzony w 1923, ma powierzchnię 997 km² i liczy około 19 tysięcy mieszkańców. Siedzibą władz rejonu jest Nowhorodka.
Na terenie rejonu znajdują się 1 osiedlowa rada i 10 silskich rad, obejmujących w sumie 26 wsi.

</doc>
<doc id="1543916" url="https://pl.wikipedia.org/wiki?curid=1543916" title="Granville Leveson-Gower (1. markiz Stafford)">
Granville Leveson-Gower (1. markiz Stafford)

Granville Leveson-Gower, 1. markiz Stafford KG (ur. 4 sierpnia 1721, zm. 26 października 1803 w Trentham Hall) – brytyjski arystokrata i polityk.
Życiorys.
Był synem Johna Levesona-Gowera, 1. hrabiego Gower, i lady Evelyn Pierrepont, córki 1. księcia Kingston-upon-Hull. Wykształcenie odebrał w Westminster School oraz w Christ Church na Uniwersytecie Oksfordzkim.
W 1744 r. został wybrany do Izby Gmin z okręgu Bishop’s Castle. W 1747 r. zmienił okręg na Westminster, a w 1754 r. uzyskał mandat z okręgu Lichfield. Po śmierci starszego brata w 1746 r. otrzymał tytuł grzecznościowy „wicehrabiego Trentham”. Po śmierci ojca w 1754 r. odziedziczył tytuł 2. hrabiego Gower i zasiadł w Izbie Lordów.
Gower związany był z frakcją swojego szwagra, księcia Bedford. Kiedy Bedford zmarł w 1771 r., Gower został nowym liderem grupy. W 1755 r. otrzymał stanowisko Lorda Tajnej Pieczęci. W latach 1757–1760 był koniuszym królewskim. W latach 1763–1765 pełnił funkcję Lorda Szambelana. W 1767 r. został Lordem Przewodniczącym Rady i sprawował to stanowisko do 1784 r., z przerwą w latach 1779–1783. W latach 1784–1794 ponownie był Lordem Tajnej Pieczęci.
Rezygnacja Gowera w 1779 r. była spowodowana jego protestem przeciwko zbyt miękkiej, jego zdaniem, polityce rządu lorda Northa wobec zbuntowanych kolonii amerykańskich. W 1786 r. otrzymał tytuł 1. markiza Stafford. Z czynnego życia publicznego wycofał się w 1794 r. Zmarł w roku 1803.
Rodzina.
23 grudnia 1744 r. poślubił Elizabeth Fazakerley (zm. 19 maja 1746), córkę Nicholasa Fazakerleya. Elizabeth zmarła na ospę. Małżeństwo to było bezdzietne.
28 marca 1748 r. poślubił lady Louisę Egerton (30 kwietnia 1723 – 14 marca 1761), córkę Scroopa Egertona, 1. księcia Bridgewater, i lady Rachael Russell, córki 2. księcia Bedford. Granville i Louisa mieli razem syna i trzy córki:
23 maja 1768 r. poślubił lady Susannah Stewart (zm. 15 sierpnia 1805), córkę Alexandra Stewarta, 6. hrabiego Galloway, i lady Catherine Cochrane, córki 4. hrabiego Dundonald. Granville i Susannah mieli razem syna i trzy córki:

</doc>
<doc id="1543917" url="https://pl.wikipedia.org/wiki?curid=1543917" title="Malowanki">
Malowanki

Malowanki (ang. "Get Squiggling!") – brytyjski serial animowany, opowiadający o Kredzi, która uczy rysować. Polska premiera odbyła się 8 grudnia 2008 roku, w stacji CBeebies.
Zarys fabuły.
Główną bohaterką serialu jest Kredzia (ang. Squiglet) - czerwono-żółta postać przypominająca wyglądem pluszowego misia. W każdym odcinku Kredzia pokazuje widzom jak prostymi sposobami rysować postacie, które następnie po wypowiedzeniu magicznego zaklęcia przez główną bohaterkę ożywają i zeskakują z kartki. Zwykle bohater odcinka boryka się z jakimś problemem, który rozwiązuje z pomocą Kredzi, która w trakcie odcinka często rysuje przydatne przedmioty, które także schodzą z kartek jej bloku i stają się użyteczne. Po rozwiązaniu problemu wszyscy śpiewają piosenkę.
Historia.
Serial ogłoszono 1 października 2007 roku pod roboczym tytułem "Scribble It". Wyprodukowany został przez firmę Dot to Dot Productions. W kostiumie głównej bohaterki, czyli Squiglet (Kredzi), grała Samantha Dood, a głosu użyczyła jej Janet James. Światowa premiera serialu "Get Squiggling!" odbyła się 11 lutego 2008 roku na antenie CBeebies w Wielkiej Brytanii, gdzie powtórki emitowano do 2017 roku. Emisję drugiego sezonu rozpoczęto 14 czerwca 2010 roku. Telewizja BBC wykonała także dubbing pierwszego sezonu serialu w języku gaelickim szkockim i rozpoczęła jego emisję 23 września 2008 roku na szkockiej antenie BBC Two pod tytułem "Sgrìobag". Powtórki pokazywano później w BBC Alba do 2020 roku. W 2011 roku firma Abbey Home Media wydała na DVD 9 odcinków serialu na płycie zatytułowanej "Get Squiggling! Animal Magic". 7 lutego 2013 roku ogłoszono spin-off serialu zatytułowany "Get Squiggling! Letters". Wyemitowano 26 7-mio minutowych odcinków poświęconych nauce pisania liter alfabetu. Jego premiera miała miejsce 11 lutego 2013 roku. 28 sierpnia 2015 roku wystartował kanał YouTube "Get Squiggling", na którym ukazywały się pełne odcinki serialu. 16 marca 2020 roku serial dodano do oferty dziecięcej platformy streamingowej Kidoodle.TV 
W Polsce serial emitowany był na polskojęzycznej antenie CBeebies pod tytułem "Malowanki" począwszy od 8 grudnia 2008 roku. Dubbing w reżyserii Magdaleny Gnatowskiej wykonało Studio Sonica. Premiera drugiego sezonu odbyła się w kwietniu 2012 roku. Od 2014 roku powtórki "Malowanek" pokazywano w bloku programowym "Zrób to razem z nami" w dni powszednie do 27 marca 2015 roku.
"Malowanki" zostały przetłumaczone także na języki: hiszpański ("Dibujemos con Squiglet)" i arabski ("هيا نرسم").
Globalnym dystrybutorem serialu jest firma Beyond Distribution.
Wersja polska.
Opracowanie wersji polskiej: Studio Sonica
Reżyseria: Magdalena Gnatowska
Dialogi polskie: Michał Głowacki
Kierownictwo muzyczne i tekst piosenki: Marek Krejzler
Kierownictwo produkcji: Dorota Furtak
Udział wzięli:
i inni
Śpiewała: Agnieszka Kudelska

</doc>
<doc id="1543918" url="https://pl.wikipedia.org/wiki?curid=1543918" title="Piotr (książę Coimbry)">
Piotr (książę Coimbry)

Pedro (ur. 9 grudnia 1392 w Lizbonie, zm. 20 maja 1449) – infant i regent Portugalii, książę Coimbry.
Był synem króla Portugalii Jana I i jego żony królowej Filipy.
Od śmierci brata króla Edwarda I w 1438 do wszczęcia przeciw niemu buntu jego przyrodniego brata księcia Bragançy Alfonsa przy poparciu króla Alfonsa V w 1448 sprawował regencję. Poległ walcząc z jego siłami w Bitwie pod Alfarrobeirą. 
W 1429 poślubił hrabinę Urgel Izabelę. Para miała sześcioro dzieci:

</doc>
<doc id="1543921" url="https://pl.wikipedia.org/wiki?curid=1543921" title="Okręg wyborczy Bishop’s Castle">
Okręg wyborczy Bishop’s Castle

Okręg wyborczy Bishop’s Castle powstał w 1290 roku i wysyłał do angielskiej, a następnie brytyjskiej, Izby Gmin dwóch deputowanych. Okręg położony był w hrabstwie Shropshire. Został zlikwidowany w 1832 roku.

</doc>
<doc id="1543922" url="https://pl.wikipedia.org/wiki?curid=1543922" title="Gwiazdy I populacji">
Gwiazdy I populacji



</doc>
<doc id="1543923" url="https://pl.wikipedia.org/wiki?curid=1543923" title="Karolina Pawłowa">
Karolina Pawłowa

Karolina Pawłowa z domu Jaenisch (ros. Кароли́на Ка́рловна Па́влова; ur. 22 lipca 1807 w Jarosławiu, zm. 14 grudnia 1893 w Dreźnie) – rosyjska poetka, tłumaczka i malarka.
Życiorys.
Była córką niemieckiego profesora chemii i fizyki. Odznaczała się zdolnościami artystycznymi i literackimi. Uczyła się języka polskiego u Adama Mickiewicza, który poznał ją w Moskwie w 1827 i miał być zachwycony jej talentem. Para wkrótce się zaręczyła, jednak z czasem uczucia Mickiewicza się ochłodziły. Znajomość przerwał wyjazd poety z Rosji w 1829, a zaręczyny jego list z tego samego roku, oferujący „dozgonną przyjaźń” zamiast małżeństwa. Jaenisch zachowała o poecie, którego nadal kochała, wspomnienia do końca swego życia, tłumaczyła jego utwory na niemiecki i francuski, ostatnią jej drukowaną pracą literacką był przekład „Trzech Budrysów”. Przetłumaczyła m.in. „Konrada Wallenroda”. W 1838 wyszła za mąż za powieściopisarza Mikołaja Pawłowa, który poślubił ją dla pieniędzy. Para prowadziła salon literacki w Moskwie. Pawłow przegrał pieniądze żony, ponieważ był hazardzistą oraz porzucił ją dla jej młodszej kuzynki. Małżeństwo poetki ostatecznie rozpadło się w 1853. Pawłowa przeniosła się do Sankt Petersburga, a następnie do Dorpatu, gdzie poznała „najgłębszą miłość swojego życia”, Borysa Utina. W 1858 przeprowadziła się do Drezna, gdzie poznała Aleksieja Tołstoja. Pawłowa tłumaczyła jego dzieła na niemiecki, a on w zamian zapewnił jej pensję od rosyjskiego rządu. Pawłowa zmarła samotna i zapomniana w Dreźnie w 1893.
Twórczość.
Jej oryginalne utwory pisane były w duchu salonowej poezji romantycznej: poemat „Rozmowa w Trianon” („Разговор в Трианоне”, 1848, opublikowany w 1861) oraz „Rozmowa na Kremlu” („Разговор в Кремле”, 1854). Pierwszy zbiór poezji wydała w 1841, wydanie zbiorowe 1863. Pawłowa tworzyła w czasach, kiedy literatura rosyjska była zdominowana przez mężczyzn. Poezja Pawłowej była otwarcie krytykowana przez innych artystów, a ogrom krytyki w Rosji zmusił ją do wyprowadzki z kraju. Po 1900 jej dzieła zostały odkryte na nowo i docenione przez symbolistów, takich jak Walerij Briusow i Andriej Bieły.
Napisała też powieść „Двойная жизнь” (Podwójne życie – 1848). Jest to dziesięć rozdziałów, napisanej prozą i wierszem, ilustrujących życie arystokratki, która wiedzie spokojne życie i jest szanowana, jednocześnie skrycie marząc o karierze poetki.

</doc>
<doc id="1543924" url="https://pl.wikipedia.org/wiki?curid=1543924" title="Giovanni Caccianemici">
Giovanni Caccianemici

Giovanni Caccianemici (zm. 1152) – włoski kardynał.
Był członkiem kongregacji kanoników regularnych San Frediano di Lucca i krewnym kardynała Gerardo Caccianemici, który w 1144 roku został papieżem Lucjuszem II (1144-45). Nominację kardynalską (z tytułem diakona S. Maria in Nuova) otrzymał jednak jeszcze od jego poprzednika Celestyna II na konsystorzu w grudniu 1143. Uczestniczył w papieskiej elekcji 1144 i papieskiej elekcji 1145. Korespondował z opatem Wibaldem ze Stablo. Zmarł prawdopodobnie krótko po 27 stycznia 1152, tego dnia bowiem jego imię po raz ostatni pojawiło się wśród sygnatariuszy bulli papieskich.

</doc>
<doc id="1543926" url="https://pl.wikipedia.org/wiki?curid=1543926" title="Jan Kmita (starosta krakowski)">
Jan Kmita (starosta krakowski)

Jan Kmita z Wiśnicza (ur. ok. 1330, zm. 7 grudnia 1376 w Krakowie) – szlachcic polski herbu Szreniawa, zabity podczas tłumienia rozruchów wywołanych przez krakowskich mieszczan i drobne rycerstwo, skonfliktowanych z węgierskimi wpływowymi osadnikami.
Jan Kmita był protoplastą małopolskiej rodziny magnackiej, odgrywającej od XIV do XVI wieku istotną rolę w dziejach Polski.
Jako zdolnemu politykowi i znakomitemu organizatorowi, Janowi Kmicie powierzane były ważne i odpowiedzialne stanowiska – tak wojskowe, jak i administracyjne. Jego osobie powierzono starostwo generalne: ruskie, sieradzkie – sprawowane w latach (1351–1367), starostwo lwowskie – (1371) oraz starostwo krakowskie – 1375. Ponadto w imieniu króla Ludwika Węgierskiego sprawował on rządy nad ziemiami ruskimi w latach 1372–1375.
Pośród wielu sławnych członków rodu Kmitów wymienić należy Piotra Kmitę z Wiśnicza – marszałka wielkiego koronnego, a w latach (1477-1505) – wojewodę krakowskiego.
Z genealogii Kmitów według Adama Bonieckiego.
Według "Herbarza Polski" Adama Bonieckiego, ojcem Jana Kmity był Jasiek Kmita z Wiśnicza, a wsią gniazdową rodu były Damienice w powiecie proszowickim pod Koniuszą.
(W wielu publikacjach Jaśkiem określany jest również Jan Kmita).

</doc>
<doc id="1543927" url="https://pl.wikipedia.org/wiki?curid=1543927" title="Akademickie Centrum Kultury">
Akademickie Centrum Kultury



</doc>
<doc id="1543928" url="https://pl.wikipedia.org/wiki?curid=1543928" title="Teoria chaosu">
Teoria chaosu



</doc>
<doc id="1543931" url="https://pl.wikipedia.org/wiki?curid=1543931" title="Ambros">
Ambros

Ambros – polski herb szlachecki, nadany w zaborze austriackim.
Opis herbu.
W polu błękitnym, na posadzce szachowanej czerwono-biało, lew złoty, wspięty, trzymający w prawej łapie takąż wagę, w lewej takież rózgi liktorskie. Klejnot: Pół lwa jak w godle, bez rózeg. Labry: Z prawej błękitne, podbite złotem, z lewej czerwone, podbite srebrem.
Najwcześniejsze wzmianki.
Nadany Janowi Ambrosowi, wykładowcy prawa z Uniwersytetu Lwowskiego z razem z pierwszym stopniem szlachectwa ("Edler von") i predykatem (przydomkiem) "von Rechtenberg" w Galicji 5 lutego 1790 roku. Herb (rózgi liktorskie i waga) nawiązuje wprost do zawodu prawnika.
Herbowni.
Ambros Edler von Rechtenberg.

</doc>
<doc id="1543933" url="https://pl.wikipedia.org/wiki?curid=1543933" title="Friedrich Ebsen">
Friedrich Ebsen

Friedrich Ebsen (ur. 6 czerwca 1888, zm. 2 maja 1947 w Hameln) – zbrodniarz hitlerowski, SS-Unterscharführer, jeden z funkcjonariuszy pełniących służbę w niemieckich obozach koncentracyjnych.
Życiorys.
Członek NSDAP od 1 maja 1933. Służbę obozową rozpoczął w Sachsenhausen, następnie przeniesiono go do, kolejno: Buchenwaldu i Flossenbürga. Od lutego 1943 Ebsen pełnił służbę w kompleksie obozowym Neuengamme. Początkowo był strażnikiem w obozie głównym, następnie w lutym 1944 przydzielono go do podobozu "Wittenberge". Do obozu głównego powrócił w czerwcu 1944. Wreszcie od 11 sierpnia 1944 do kwietnia 1945 był komendantem podobozu "Schandelah". Miał w obozie opinię sadysty, mordował i znęcał się nad więźniami.
Po zakończeniu wojny Ebsen został osądzony przez brytyjski Trybunał Wojskowy w procesie załogi Schandelah. 3 lutego 1947 skazany został na karę śmierci. Wyrok wykonano przez powieszenie w więzieniu Hameln w początkach maja 1947.

</doc>
<doc id="1543934" url="https://pl.wikipedia.org/wiki?curid=1543934" title="Zbigniew Tęczyński">
Zbigniew Tęczyński

Zbigniew Tęczyński, Zbigniew z Tęczyna, herbu Topór (ur. w 1450 – zm. między 11 sierpnia a 26 września 1498) – miecznik koronny (1474-1482), stolnik sandomierski (1474-1480) podstoli sandomierski (1479-1481), podkomorzy krakowski (1481-1498), szambelan Krakowa (przed 1481-1498) starosta malborski (1485-1495), starosta generalny ruski w latach 1497-1498, starosta generalny Prus, starosta kaliski (1495), asesor sądu ziemskiego lwowskiego (1498), zaufany doradca Kazimierza IV Jagiellończyka, dziedzic m.in. Pleszewa i Gostyczyny.
Pochodził z jednego z najpotężniejszych rodów w Koronie. Był synem potężnego możnowładcy Jana (kasztelana krakowskiego) i Barbary Dąbrowskiej, bratem Gabriela Tęczyńskiego, Sędziwoja z "Chroborza" - rektora Akademii Krakowskiej, Mikołaja - (wojewody ruskiego), Stanisława (wojewody bełskiego), Jana Tęczyńskiego "z Łętkowic", Andrzeja (kasztelana wojnickiego), Barbary, Jadwigi i Beaty.
W 1485 r. został mężem Katarzyny Pleszewskiej z Pleszewa (zm. 1488), córki Mikołaja Pleszewskiego z Pleszewa (zm. 1469), która wniosła dobra pleszewskie w małżeństwo.
Wystarał się u króla Jana Olbrachta w 1493 r. o przywileje dla Pleszewa, zezwalające na cotygodniowe targi i dwa jarmarki.
Był ojcem Jana (podkomorzego krakowskiego, Andrzeja (kasztelana krakowskiego) - sekretarza królewskiego i Anny Kościeleckiej (zm. 19 maja 1525), żony Jana, wojewody inowrocławskiego.
Zmarł na przełomie sierpnia i września 1498 r.

</doc>
<doc id="1543935" url="https://pl.wikipedia.org/wiki?curid=1543935" title="Karl Truschel">
Karl Truschel

Karl Truschel (ur. 3 października 1894, zm. 2 maja 1947 w Hameln) – zbrodniarz nazistowski, SS-Unterscharführer, członek załogi niemieckiego obozu koncentracyjnego Neuengamme.
Członek SS od 1942. Służbę obozową rozpoczął w grudniu 1942 w obozie głównym Neuengamme. Od lipca 1944 był zastępcą komendanta podobozu "Schandelah". Więźniowie nadali mu pseudonim "zabójca". Truschel mordował więźniów i jeńców radzieckich. Oprócz tego bił więźniów.
Po zakończeniu wojny Truschel został osądzony przez brytyjski Trybunał Wojskowy w procesie załogi Schandelah. 3 lutego 1947 skazany został na karę śmierci. Wyrok wykonano przez powieszenie w więzieniu Hameln w początkach maja 1947.

</doc>
